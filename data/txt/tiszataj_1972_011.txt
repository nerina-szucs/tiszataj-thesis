tiszatáj

1972. N O V . * 26. ÉVF.

A
70 éves
Illyés
Gyula
köszöntése;
Csorba Győző, Szilágyi Domokos
versei; Végh Antal novellája;
Kosa László és Tordai Zádor
tanulmánya

tiszatáj
I R O D A L M I ÉS K U L T U R Á L I S F O L Y Ó I R A T
A Magyar írók Szövetsége
Dél-magyarországi Csoportjának
lapja
Megjelenik havonként

Főszerkesztő: ILIA MIHÁLY
Főszerkesztő-helyettes: ANNUS JÓZSEF

Kiadja a Csongrád megyei Lapkiadó Vállalat. Felelós kiadó: Kováes Láaaló
Szerkesztőség: Szeged, Magyar Tanácsköztársaság ú t j a 10. Táviratcím: Tiszatáj Szeged, Sajtóház. Teleíon: 12-330. Postaliók: 153. Terjeszti a Magyar Posta. Előfizethető
bármely postahivatalnál, a kézbesítőknél, a Posta hírlapüzleteiben és a Posta Központi Hírlap Irodánál (KHI Budapest V., József nádor tér 1. sz.) közvetlenül vagy
postautalványon, valamint átutalással a KHI 215-96162 pénzforgalmi jelzőszámra.
Egyes szám ára 6 forint. Előfizetési díj: negyedévre 18, fél évre 36, egy évre 72 forint.
Kéziratot nem őrzünk meg és nem adunk viasza. Indexszám: 25 916.
72-4211 — Szegedi Nyomda

Tartalom
X X V I . ÉVFOLYAM, 11. S Z Á M
1972. NOVEMBER

Köszöntjük

a 70 éves Illyés

Gyulát!

BÉLÁDI MIKLÓS: Illyés Gyula világa
4
KISS FERENC: Illyés „Gyalogút"-ja
14
VERESS DÁNIEL: Közös égbolt alatt
22
TAMÁS ATTILA: Egy Illyés-versről
30
POMOGÁTS BÉLA: Magyar költő Európában
33
KÁNTOR LAJOS: Ihlet és történelem
36
GREZSA FERENC: Illyés Gyula: Kora tavasz —
Mint a darvak
38
SZILÁGYI DOMOKOS versei: Istenfiók, Boltozatok,
Lilla Vitézre emlékezik
CSORBA GYÖZÖ versei: öszi napéjegyenlőség, Gyülekezik, Ahol nehéz
VERESS MIKLÓS: Isten szakállában (vers)
VÉGH ANTAL: Ivott a király (elbeszélés)
TAMÁS MENYHÉRT: Erezze szívünket (vers)
PINTÉR LAJOS versei: Kő-ünnep, Fehéringes folyók

41
44
45
47
53
55

TANULMÁNY
TORDAI ZÁDOR: Ami a Korunkat naggyá tette
KÓSA LÁSZLÓ: Kalotaszeg ösvényein

58
64

KRITIKA
FÁBIÁN ERNŐ: Továbbélő hagyomány (Erdélyi emlékiratokról)
70
OLASZ SÁNDOR: Veress Pál: Kalapács, könyv, muzsika
77
RÓZSA ANDRÁS: Banner Zoltán: Csillagfaragók
78

VEKERDI LÁSZLÓ: Jócsik Lajos: Az öngyilkos civilizáció
79
KIS PINTÉR IMRE—VARGA LAJOS: Párbeszéd Kiss
Ferenc esszéiről
84
SZENTIRMAI LÁSZLÓ: Kunszabó Ferenc: Sárköz
87
VÖRÖS LÁSZLÓ: Hidas Antal: Hold iramlott, nap
sütött
89
SZÁVAY ISTVÁN: Szathmári Sándor: Gépvilág
91
T. Z.: Saszet Géza: Bizonyság
92
Téka
LENGYEL ANDRÁS: Marosán György: Az úton végig
kell menni
93
SZIGETI LAJOS: Fábri Péter: Fosztóképzőkkel

95

Hírek

96

Szerkesztői üzenet

96
ILLUSZTRÁCIÓ

László Gyula rajza a 3. oldalon
Reismann János fotói Illyés Gyuláról a 13., 21., 29., 40.,

2

Köszöntjük a 70 éves Illyés Gyulát!

3

BÉLÁDI

MIKLÓS

Illyés Gyula világa
„Halottak napja mindig vonaton talál — a kocsiban tenyérnagy fehér virágok
hideg illata, a sáros padlaton ujjnyi hosszú szirmok, a dombok közt néha temetők,
oly ünnepi hattyúúszásban, mint a kivilágított hajók! Mintha minden halottak estjét
vonaton töltöttem volna, és ráadásul most az ünnepre hazautazó napszámosok közül
a még félhomályos sarokban valaki arra kér engedélyt a nagy közös kocsi többi
utasától, hogy harmonikázhasson. Igen kellemesen, csendesen harmonikázik, s így
semmi csodálkozni való, hogy hamarosan magát a vonatot húzza szét és tolja ismét
össze, s ennek hatására hol visszafelé, hol előre utazunk, nem csak Budapest és Kaposvár között, hanem — egyre tágabb kilengést végezve — ebben a szomorkás,
havas alkonyt ígérő huszadik században is. Halottak napján születtem." (A XX. században)
Illyés Gyula élete átíveli a századot, művei a század történelmében gyökereznek.
Akár életrajzának adataiba pillantunk, akár munkáinak szellemi, erkölcsi tartalmaira
gondolunk: letörölhetetlen róla a huszadik századiság bélyege. Sodortatni nem hagyta
magát; teremtő módon együtt élt, együtt lélegzett korával; ha akart sem tudott
kívül maradni rajta. Hiába szeretett volna olykor visszaszabadulni írónak, a sürgető
tennivalók nem eresztették. Lautréamont-nal együtt vallotta, hogy „a költészetnek
egyetlen ellensége az irodalom". Amit csak egyféleképpen értelmezhetünk: vers,
regény, dráma ne az irodalom vájt fülű értőinek kedvére szolgáljon, álljon az élet,
sőt a gyakorlati végeznivalók pártjára. Megérti a modern irodalom „intellektuális
kétségbeesését", nem egy képviselőjét nagyra is t a r t j a ; ő maga azonban az írói
munkát erkölcsi szolgálatnak tekinti. Alkotásra biztató megrendelést mindig korától;
pontosabb szóval: népének-nemzetének helyzetétől fogadott el. A társadalom mélyvilágáról készített látleletet; gondokra és veszélyekre figyelmeztetett; félreértéseket
oszlatott el; homályban maradt kérdéseket világított meg. Művei a társadalom javát, a közösségi érzés, nemzeti tudat jó irányú működését szolgálják. Eszménye a
szabad és művelt közösségben jókedvűen, derűsen tevékenykedő ember. Sokkal józanabb, kételkedőbb alkat annál, semhogy romantikus népboldogító terveket dédelgetett volna magában. Pontosan fölmérte, hol áll napjaink szövevényében az irodalom és mi lehet az író szerepe. Nincsenek illúziói, nem hisz a próféták azonnali
gyógyulást ígérő csodaszereiben. Ismeri az írásban vagy színpadról elhangzó emberi
szó üzenetközvetítésének határait. De mégis az a hit vezeti, hogy „hacsak egy szem
borsó kerül is ki a kezemből, s akár a falra is, nem élek hiába". Ez a feladatvállaló elszántság erkölcsi természetű: nem tesz különbséget egyéni, emberi és nemzeti tennivalók között. Az idő és hely kívánalmai szerint cselekvést követel az írótól, a jó ügy szolgálatát írja elő számára, minden helyzetben. Az effajta állandó
résenállós persze nemcsak szárnyakat ad. Sok kockázattal, lemondással, csalódással
is megterheli viselőjét. Az emberi küzdés eredményességének elszánt hirdetői, az
életigenlő fölfogás rendíthetetlen hívei élik át a legfájdalmasabban csalódásaikat.
Illyés életművében is ott forognak a csalódottság, reménytelenség örvényei. Voltak
időszakok életében, amikor legszívesebben félreállt volna a sorból. Egyszer-egyszer
őt is vonzotta, megérintette a hiábavaló beszéd helyett a többet mondó hallgatás.
Életének talán legdöntőbb, sorsfordító élménye — és mindaz, ami abból szétágazott, idegeibe szívódott — a legkeserűbb pillanatokon is túllendítette.
A felszabadulás esztendejében egy mozgósító célzatú vita alkalmából visszaidézte, mit jelentett számára az emigrációból való hazatérés: „Magam Párizsból
jöttem meg, Párizshoz szokott szemmel, nyugat-európai igénnyel az igazság és az
— irodalom iránt. Az én megdöbbenésem az volt, amikor szülőhelyemen, a pusztán
4

körültekintettem. Egyénileg nem vittem valami fájdalmas emléket innen, s kint ez
a fájdalmas emlék — mint minden emlék — még szépült is. De ez az ú j szem
most csupa iszonyatot látott. A nyugat-európai szemlélet, elsősorban a társadalmi
szemlélet (amely kint a szabad munkásmozgalomban még külön élességet is kapott)
fényszóró módjára fedte fel a sarkokat, az addig — itt megszokott — jelenségeket,
a megszokott félhomályba húzódó összefüggéseket. Nem ismertem a hazámra. Csak
négy évig voltam távol — tizenkilenc éves koromtól huszonhárom éves koromig —,
de épp ez az idő a legdöntőbb az ember életében, ez az igazi fejlődés — az állásfoglalásig való fejlődés — ideje. Akkor nem tudtam, csak most visszakövetkeztetve
merem kimondani akkori érzésemet, a döntő elhatározást: áruló lennék, ha csak író
akarok lenni."
„Áruló lennék, ha csak író akarok lenni" — ez a tudat erkölcsi imperatívuszként átszövi egész pályáját, kijelöli művei témavilágát, sőt hanghordozását is. Fölösleges azon tűnődni, ez volt-e a nehezebbik út, mert ezt a kérdést, a többi között
az idő jóvoltából is, az irodalomtörténet rég eldöntötte. Fönnmarad azonban egy
fogósabb kérdés: és a világirodalom, az európai hírnév, a külföldi megbecsülés?
Példát számtalant idézhetnénk — és nemcsak a magyar irodalomból —, hogy az
egyetemes értékhez a helyi színek kifejezésén át is vezet út. A jellegmegőrzés, helyzetfölmérés, a helyes megoldások kutatása egyéni és közösségi gondokra — éppúgy
hozzátartozik a huszadik századi irodalom színképéhez, mint azoknak a „biztonsághiány, szorongásos lét- és léghiány" élményét megörökítő műveknek a sora, amelyek a század másik arcát tárják elénk.
Miben áll Illyés művének huszadik századisága? Abban, ahogyan e háborúkat,
forradalmakat, ellenforradalmakat termő félszázadban egy sok megpróbáltatást átélt
közép-európai kis nép fiaként mindig felelni próbált az idő változó kihívásaira, a
magas emberi eszmények jegyében. Magabiztosan és derűsen, kétségektől elgyötörten és fölényes iróniával; a saját törvényeire hallgató szellem kísérletező kedvével.
A szocialista eszmékért lelkesülő fiatal diáknak, az avantgarde költőjének, a faluvizsgáló írónak, a Nyugat szerkesztőjének, a drámák és a Fekete-fehér írójának tollát ugyanaz a meggyőződés irányította. Megrendelést az időtől kapott, igaz, de feladatainak a legnagyobb igények szerint igyekezett végére járni. Nagy távlatokban
gondolkodott. Korát a múlt felől is tekintette s a magyar irodalmat nemcsak kitűnő
műfordításokkal gazdagította. Arra is rászoktatta, hogy önmagát, miközben saját
ügyeiben fárad, a nagyvilág szemével is lássa. Egyik franciaországi útjáról hazatérve vetette papírra ezeket a sorokat: „Én várhatok. A megértés bajnoka vagyok.
Minden idők legerősebb fegyverével, a céltudatos türelemmel óhajtok küzdeni mindenfajta dölyf és önzés, minden elzártság és elzárkózás, igen, minden határ ellen .. .
Csak bajaink ellen küzdjünk, ne egymás ellen, e hitben megerősödve térek h a z a . . .
Nem hiszem, hogy a népek különösképpen különböznének egymástól. Ha szabad az
út, rétegeik szerint elég könnyen összefolynak. Nyugodt vagyok. Egy szívós és nyugodt, egy bajokon okosult nép fia vagyok, amelynek nem kis pajzsa a derű."
Ezt a céltudatos nyugalmat idézi egyik életösszegező verse, az Ablakok. A történelem változásait átélő Illyés sohasem békülhetett ki az irodalomnak azokka'l az
irányaival, melyek a művészetet fölébe helyezik az életnek, és a földi múlandósággal szemben — az esztéta irodalom szellemében — a művészet örökkévalóságát hirdetik. Mint Mallarmé egyik, történetesen ugyancsak Ablakok című költeménye teszi.
Mallarmé ablakán a szoba beteg lakója a színpompás naplemente tündöklő égboltjának arany hajóira lát. A Művészet, Végtelen, Misztikum jelképeire: a nyers, tülekedő, alantas élet ellentéteire. Elvágyódás, gazdag jelzőkkel földíszített, az élet legfőbb értékévé emelt művészi Szép és a prózaian szürke, köznapi élet ellentéte fejeződik ki Mallarmé versében. Illyés ablakai szintén az életre nyílnak rá, a prózaian
hétköznapi élet — közöttük egy-egy ünnepi pillanat — az emberekkel elkeveredő
élet egy-egy szakasza, a történelem egy darabja fénylik föl bennük. A korával
együttélő és a korát vállaló költő önarckép-sorozata ez a vers:
5.

Vélek emlékezni, de mindenre,
az ablakra, melyen
kinéztem,
kikönyököltem,
mozdulatlan,
modellként a szorgos időnek.
Dolgozott rajtam a világ,
cserélve szaporán a vásznat.
Egy múzeumnyi
képkeret
és mindegyikben más az arckép.
A világgal elvegyülő, és a magáért való művészi Szépet tagadó ember mondhatja el
életéről, hogy dolgozott rajta a világ. És dolgozott úgy is, hogy közben elmúlt az
élet. Miközben ú j élményekkel gazdagodott, folyton szegényedett is, mert valamit
elveszített, mert elszállt az egyéni életre kimért idő. Az ablakok tehát az idő filmjét is lepörgetik a néző — a költő — előtt; az idő egymásra rakódott rétegein is
átfuttatják a tekintetet. S az idő-motívumba ágyazódik a művészet; Rembrandt
nevének, az önarckép festészet nagy művészének említésével művészet és élet egymást alakító hatására terelődik a figyelem.
Az egyéni élet eseményei, a szépek és fájdalmasak egyaránt, beleszívódnak a
közösség életébe és ugyanakkor vissza is hatnak rá; egyéni, társadalmi és művészlét így lesz egymástól elválaszthatatlan:
Dolgozom: küzdve
alakítom
nemcsak magamat, aminő még
lehetek, akinek jövőjét
az „ihlet óráin" gyanítom;
formálom azt is, amivé ti
válhattok...
Ezek a sorok Illyés Gyula . művének egyik vezéreszméjét világítják meg előttünk.
A „küzdve alakítás" gondolata az elidegenüléssel, személytelenné válással és emberi
széthullással ellentétes életérzésnek a foglalata. Versei, tanulmányai, regényei, drámái egyaránt arra szólítanak föl, hogy a „földtávú" létet éljük magunkévá. Kíséreljük meg, hogy minden élethelyzetet és életkori állapotot alakítsunk „magunkszámára valóvá". A legszélsőségesebbet ugyanúgy, mint a köznapian ismétlődőt. Az
elidegenüléssel való szembefordulást nemcsak műveinek értékválasztó sorai, mondatai jelzik. Az olyanok, hogy „A legnagyobb bátorság a remény" vagy „mindenen
át, mindenütt a nép győz majd, az élet" és „küzdeni, tenni, teremteni kerget / az
elmúlás: nincs vég!" Egyszerűen a világot nem képes másként érzékelni: az élet
minden mozzanatában az emberért való jeleket ismeri föl. Költőként, íróként is
szinte testi igénye, hogy mindenből valami hasznosat sajtoljon ki önmaga — és
evvel együtt mások számára. Minél többet akar befogadni a világból, átengedi m a gát a legellentétesebb érzéseknek, mert nagy távlatokban ettől is jót, fölemelőt
remél. Mert ez is hozzátartozik a „küzdve alakítom magamat" életbölcseletéhez.
Ez az életelv formálja művei belső világát, alakítja szerkezeti rendjét, határozza meg stílusát, sőt még kísérletezésének irányait is. Költészetéről szólva, művének értelmezői legtöbbször azt szögezték le, hogy versei két fő típusba rendeződnek. Az egyik csoportba az elbeszélő elemekkel átszőtt leíró-tárgyias versek, a m á sikba az érvelő-vitatkozó gondolati költemények tartoznak.
A modern költészetről szóló eszmecseréket, vitaírásokat ismerve, érdemes Illyésnek ezeket a verstípusait, legalább futólag, szemügyre venni. Mind a leíró, mind
pedig a gondolati költeményekben a képek, tárgyak, kijelentések, poétikai alakzatok
jól áttekinthető folyamatossággal épülnek egybe. Legyen szó érzelem- vagy gondolatkifejezésről: a részek láncszerűen kulcsolódnak egymásba. Szoros összetartozásukat kezdettől az utolsó sorig, mindvégig .megőrzik. Illyés legújabb köteteiben mind
6

sűrűbben bukkan föl egy harmadik versváltozat. Ezek a laza, szaggatott szerkezetű
költemények a tárgyias szövésűektől abban térnek el, hogy az érzelem- és gondolatkifejezés nem az előbb jelzett folyamatossággal fejlődik bennük. A vers nem a
valóság közvetlen szemléletéből fakad, és gyakran eltávolodik a mindennapi tapasztalás szintjeitől. Valódit a képzeletbelivel, jelent a múlttal vegyít össze — szabadon,
kevés fogódzót kínálva az olvasónak.
Ez a vers változat az avantgarde és az új-avantgarde utáni, azok eredményeit
fölhasználó modern költemény. Legfőbb ismertető jegye, hogy egyes részei nem
utalnak vissza közvetlenül a tárgyra, látványra, eseményre. A képzelet szabadon jár
bennük, gyakori logikai jelentésbeli szüneteket hagy és az átmeneteket nyelvileg
sem világítja meg, ezért némi talányosság holdudvara veszi körül. A Dőlt vitorla
és a Fekete-fehér világát már ez a költeménytípus jellemzi, példájául annak, hogy
lírája nemcsak hagyományt véd, hanem újat is teremt. Befogadja és a maga céljaihoz idomítja a legmodernebb eljárásokból mindazt, ami számára megfelel. Illyés
költészetét azért tartjuk — a líra határai között — teljesnek, összegező jelentőségűnek és az ú j magyar költészet egyik legtöbb értéket teremtő változatának, mert
verseiben a formaújítás együttlélegzik a tárgyi sokoldalúsággal és az előbb említett
„küzdve alakítás" eszméjével. A szabad kísérletezés közben is a mondanivaló kifejezése tartja izgalomban: az emberies élet törvényei megfogalmazásának gondja hevíti. Ez a közlésigény a modern líra különböző irányzatai sorában az egyik fő
választóvonal, s mai lehetőségeinek kutatása a költészetelméleti vitáknak is állandó
témája. Honnan meríti Illyés az élet iránti rendíthetetlen bizalmát, és a lét értelmetlenségét, abszurditását sugalló művek érveivel mit tud szembe szegezni? Metafizikai tételeket soha; racionalista magyarázatra törekszik. Az emberi cselekvés
által újrateremtődő élet folytonosságának és elpusztíthatatlanságának tudata lendíti
át a legsötétebb hangulatokon is. A Bölcsek a fán mániákus eszme-megszállottjainak viájába mindig az szól bele; az zökkenti helyre az elbillent világ arányait,
hogy a kórus fáradhatatlanul végzi a dolgát; igaz, azért mert egyébre nincs is
módja. Illyés belátása odáig terjed, hogy a cinikus életbölcselő Androsz jövőjében
is lát biztató jeleket, erélyes menyasszonya talán még őt is rákapatja majd a m u n kára, mert ez az élet rendje: Az éden elvesztésének szintén az az alapgondolata,
hogy ha másban nem, az értelmes emberi cselekvés reményében megkapaszkodhatunk.
Illyés humanista életszemléletének egyik tápláló forrása az élet folyamatosságát
szervező és egyúttal teremtő munka. Szemében a legfőbb jó és vigasz, sőt az emberi történelem megtartó lényege, egyúttal tehát célja is az ember fáradhatatlan
tevékenykedése. A természetet leigázó, megfékező, "az élet fenntartásához nélkülözhetetlen, egyszerű javakat létrehozó testi munkát ugyanúgy idesorolja — és ez nem
profanizálás — mint a művészi alkotótevékenységet. Szemében a vízfakasztó kútásó
ugyanúgy értékteremtő, mint az író, zenész, festő — szól is mindegyikükről külön
vers. A munka nemcsak javakat termel: köréje szerveződik az élet, kis és nagy
dolgaival egyetemben. Űj művei arról az aggodalommal és ugyanakkor hittel átszőtt
helyzetfölismerésről szólnak, hogy az emberi és nemzeti előrehaladás reményéért
szinte naponta meg kell küzdeni. Ebben az egyre gyorsabb ütemben változó életben az eredendően jó irányú emberi tevékenység látszik még mindig szilárd pontnak. Az a fajta élettevékenység, amelyben eszköz és cél nem szakadt el egymástól.
Illyés Gyula szülőhelyének — és tágabban az egész hazának — sokáig csak a
szenvedéseiről szólhatott. Művéhez először nem is a tolnai kék szőlőhegyek lágyan
váltakozó dombláncolatainak költői képét társítjuk, hanem azt, hogy a táj, ahonnan
származott, „nehéz föld", szenvedések földje volt. Előtte a puszta legtöbbször romantikus csengésű csodaföldet jelentett, mezőin szilaj csikósok méneseket tereltek, égen
tündérálmot ringatott a délibáb. Legismertebb könyve, A puszták népe óta tudjuk,
hogy a puszta már nem a szabadság lelkesítően szép hona, hanem ahogyan Babits
írta róla 1936-ban: Illyés „arra eszméltet, hogy a puszták népe a magyarság egyharmada és legmagyarabb harmada, a szabadság szimbolikus honának gyermeke,
7

kivétel nélkül cseléd, azaz szolga". — A vidék, amelyről A puszták népének t á r gyilagosan lázító helyzetjelentése szól, Babitsnak is szülőhelye volt. Babits mégis
úgy olvasta Illyés könyvét, mint ismeretlen földrészről készült izgalmas útleírást.
Illyés minden érzékével, szenvedélyével a valóságban él, a való világ jelenségeihez kötődik. Aligha tévedünk, ha ebben a vonzalomban a származás, életsors
meghatározó jegyeit is fölismerjük. A valóság anyagából teremt költészetet, regényt,
társadalomrajzot, amint Reggeli meditáció című ars poeticája is megszövegezte:
Nem követ és nem hí senki; a költészet
nem arra való, hogy elámítsd a népet,
vagy akár magadat. Egyszerű a világ:
amit a két szemed lát, ép elég dolgot ád.
Ragyognak a tárgyak. Nyald meg a ceruzád.
Még tüzetesebben fogalmazza meg a valóságra irányított: a megfigyelő és ábrázoló, felfedező és értelmező irodalom követelményét A tárgyilagosság lírája című
tanulmányában: „ . . . N e magatokat, a környező világot vizsgáljátok, ez az igazi
nagylelkűség, elég ha a hang a tiétek. Értelme csak a felfedezésnek van. A költő
csak ezáltal lehet cselekvő. A költészet ott kezdődik, ahol a . költő és a tárgy közt
meghitt beszélgetés kezdődik. Mert ha a költő eleve tudna mindent, ha csak »öntudatos« is lenne, a tárgy, amiről szólni akar, csak azt az életet élné, melyet neki
kölcsönöz, s így a költő csak önmagával társaloghatna. Ez egy életen át meglehetősen unalmas. De ha ő helyezkedik a várakozás álláspontjára: tárgya, a világ kezd
el beszélni; épp elegendő, ha ő válaszolni tud.
A költészet tiszta cselekvés tehát. Semmi köze a holdkórosok félrebeszéléseihez.
A képzelgésekkel szemben akkor végzi a legszebb feladatot, ha szépen kitekeri a
nyakukat. Ne a valóságot hazudjuk tele állítólagos költészettel, mint a szimbolisták
tették, hanem a valóságból bontsuk ki a benne rejlő költészetet. A gondolat ölelje
át az érzelmet, mint férfi a nőt és nem fordítva."
Ez a valóságtisztelet összeforr műveiben az értelmező igénnyel, a tényeket általánosító szemlélettel. „Ragyognak a tárgyak" — ez az első lépés, a következő a
tények összefüggéseinek felismerése, ami szöges ellentéte mindenféle ösztönösségnek. „Az ösztönösség művészi sarjadásai — í r j a — a lelkesülés, az ellágyulás, az
érzelmesség; az érzelgősség is. A tudatosságé a kétely, a bírálat, a gúny, a szellemesség, a lelkiismeret."
Ugyanezekkel a fogalmakkal közelíthetünk prózai munkáihoz. A faluvizsgáló
irány remekművét, A puszták népét, éppúgy, mint regényeit, a Koratavaszt, a Hunok
Párizsban és Ebéd a kastélyban címűt a tudatos valóságkutatás eszközei éltetik.
A kétely, a bírálat, a gúny, a szellemesség, a lelkiismeret megfigyelő és értelmező
módszerével építi föl szerkezetüket.
A puszták népe nagyon jellemzően tárja elénk ennek a tudatos valóságmegismerésnek az összetevőit. Sötét és reménytelen világot rajzolt ebben a művében.
Pontosan számba vette a környezet és a testi, lelki, anyagi kiszolgáltatottság sivár
adatait. Tudatos író módján a kétely, a bírálat, a gúny, a metsző irónia eszközével
dolgozott, távol minden színező ellágyulástól és érzelgősségtől. Sokat rábízott a m a gáért beszélő tényekre; bírálatot és a vádoló gúnyt szabatos leírásba rejtette s így
érte el, hogy műve önkéntelenül, magából a tárgyból eredően fejezi ki a lelkiismeret
tiltakozását, az erkölcsi fölháborodást. A puszták népének tárgya sötét, hangja
gyakran keserű; a könyv maga mégsem árasztja az epébe mártott tollal dolgozó
naturalisták sivár életszemléletét. Könyve lapjain át-átfut a derűnek, humornak egy
napsugara. Stílusa emelkedett, témáját olyan művészi igénnyel formálta, ahogyan
Mallarmé írt egy suhanó vitorlásról.
A világ, amiről írt, a társadalom, melyről híven beszámolt, bőségesen kínálta a
sötét és komor színeket. Még sincs egyetlen könyve sem, amely az élet komor,
nyers oldalainak bemutatását hajszolja. Legsötétebb helyzetjelentéseibe is bele8

szövődik annyi derű és humor, máskor idill vagy irónia, hogy ábrázolását soha nem
érezzük nyomasztónak. A föloldódás kedvéért folyamodik az enyhítés vagy az eltávolítás eszközéhez? Néha azért is. Máskor a családi emlékek vezetik a tollát, s
ilyenkor a környezetrajz komorságát líra enyhíti. Vallotta, nem törvény, hogy „akinek ruhája rongyos, legyen rongyos a jelleme is"; polgári igazság ugyanis, hogy „a
szennyen nem ragyoghat át tiszta szív". Szavába néha tréfát, iróniát vegyítve, máskor komoly érveket sorakoztatva taglalta, hogy az egyoldalú kép, bármennyi igazságelemet tartalmaz is, torzít. Ösztönösen is az arányosság híve, műveinek szerkezete is ezt tanúsítja. Tudatosan pedig mindig arra törekedett, hogy a jelenségeket
valóságos méreteikben, természetes rendjük szerint mutassa be. A huszadik századi
magyarságnak minden jelentős nemzeti és szociális problémáját érintette, mégsem
érheti az elfogultság vádja. Eszmevilága is arányosan épül.
Az arányosságnak, egyensúlytartásnak, összhangra törekvésnek az igénye a természetes dolgok magától értetődő módján lélegzik műveiben. Valójában máig fölfedezetlen Koratavasz című regénye is úgy olvaszt egybe korábrázolást, forradalomról szóló dokumentumot, lélektani elemzést és gyöngéd visszaemlékezést, az ifjúkor
édenét fölidéző lírai hangulatot, hogy sehol sem venni észre a különböző elemek
összeillesztésének gyötrelmét. Vaskosság és báj, irónia és idill, éles tekintetű elemzés és költői emelkedettség — csupa ellentétes érzelem, indulat fonódik össze a
regény történeteiben és főhősének magatartásában.
Volt mindig ereje, hogy derűvel, humorral szemlélje a világot. Védekezett is
ezzel az adományával és oly mesterien, hogy legjobb szemű irókortársát is megtévesztette csillogásával. Nem egészen alaptalanul, mert humorában, metsző iróniájában, szellemes gúnyolódásában furfangos okosság, hajlékony óvatosság is bujkált.
De ez a derű és humor igazában a világban otthonosan élő embernek erős fegyvere, a távlatos világértelmezés egyik legfontosabb eszköze. Ezek a vonások avatják Illyés prózáját mesterivé. Regényeinek és társadalomleíró műveinek emelkedett
stílusa, és iróniája, valóságtisztelete és gondolati tágassága az ú j magyar próza
egyik legéletképesebb irányát jelöli.
Illyés humanizmusának szilárd tartópillére az anyanyelvi és emberi közösséghez
tartozás tudata. Szemléletében az „anyanyelvi" és „emberi" nem válik külön, szótárában a két fogalom föltételezi egymást. Az emberi-hez az anyanyelv szabad birtoklásának tudata vezeti és minden korlátozás emberi mivoltában sérti meg. Evvel
egybehangzóan vallja azt is, hogy anyanyelvével sem bánik jól az, aki nem az
emberi mérték szerint ítél.
Koszorú című költeményének sorai egy-egy szóval, képzettársítással történelmi
hátteret rajzolnak az anyanyelvi közösséghez tartozás eszméje köré:
Fölmagasodni
nem bírhatsz. De lobogsz még,
szél-Jcaszabolta magyar nyelv, lángjaidat
kígyóként a talaj szintjén iramítva — sziszegvén
néha a kíntól,
többször a béna dühtől,
megalázott.
Elhagytak
szellemeid...
... fiaid közül egy, íme:
szólni tudó más nyelveken is,
hű európaiként
mondandói miatt
figyelemre,
bólintásra becsült más népek előtt is:
nem léphet föl oly ünnepi polcra,
nem kaphat koszorút
oly ragyogót, amelyet, szaporán lesietve ne hozzád
vinne, ne lábad elé
9

tenne, mosollyal bírva mosolyra
ajkad, fölnevelő
édesanyám.

vonagló

Illyés a két háború közötti idő „népi" irányának egyik legelismertebb alkotója.
Ennek a csoportnak az írói nagyrészt a dolgozó osztályokból léptek az irodalomba,
azzal a különlegességgel, hogy hívek maradtak származási rétegeik vágyaihoz és
szelleméhez. Magyarországon, csakúgy mint a környező államokban, a közélet orvosaként az irodalom vállalta át magára mindannak a feladatnak nyilvántartását, a
gyógymódjavallatokkal egyetemben, amely egészségesen fejlődő nemzeteknél a társadalmi intézmények dolga. Szociális, demográfiai, szociológiai, politikai problémákkal viaskodtak ezek az írók. A nemzet eleven lelkiismeretét szólaltatták meg: belőlük szerveződött össze az a demokratikus parlament, amely a nemzeti higiénia
ügyeit megvitatta és az ország elé terjesztette.
„Összehangolni két egyirányú, de más-más ütemű haladást: az anyaországét és
Európáét"' — ez a magas igény faluvizsgáló, társadalomleíró műveit is á t j á r j a . Ezt
a kettősséget nem értette sokáig és tartotta talányosnak az irodalmi közvélemény.
Mert a parasztszociográfiák, hazai gondok, nemzeti „sorsproblémák" írója hű maradt ahhoz a világhoz, ahonnan származott, s ugyanakkor Molière-t, Racine-t, Reverdyt, Eluard-t, Follain-t fordított, a modern költői irányzatokat ismertette,
összeállította az egyik legjobb magyar nyelvű francia irodalmi antológiát. Műfordítás-gyűjteményében Európa csaknem minden nemzete képviselve van, s azon túl
Ázsia két nagy népe.
Mindezzel nem csupán érdeklődésének széles körét, megalapozottságát jeleztük.
Műveltségigényének mélyebbek a gyökerei.
A párizsi diák lángoló internacionalista volt, s a francia nyelv és kultúra nemcsak második nyelve és hazája lett: azt is ígérte számára, hogy beilleszkedhet a
haladás és szabadság híveinek nemzetközi táborába. A széles körű műveltség megszerzésére erkölcsi, eszmei indítékok ösztönözték. Ezért forrt össze művében a nemzeti „sorsproblémák" vizsgálata az emberek, fajták, vallások testvériségének és
egyenlőségének eszméjével, de a legtisztább művészi becsvággyal is. Két idézet talán
megvilágítja, mi a tartalma ennek a humanista elkötelezettségű „európaiságnak".
1943-ban kiadott francia irodalmi antológiájának bevezetőjét ezekkel a sorokkal
zárta: „Hálánk jeléül szeretném felmutatni ezt a tisztelgés-gyűjteményt a francia
népnek, sorsa nehéz pillanatában." Műfordítás-gyűjteményének előszavában pedig
ezt írja: „Újkori művelődésünk szerencsés nemzeti hagyománya az az igény, hogy
irodalmunk változatlanul a világirodalom közlekedő edényén legyen egy kis ág;
akármilyen szerényen is, de annak állását jelezze!" Az a törekvése, hogy a két
egyirányú haladás, a hazai és az európai, lehetőleg egy ütemre lépjen, a kölcsönös
megbecsülés szellemében.
Ma talán föl sem tudjuk még becsülni, milyen hatalmas munkát végzett drámaíróként. Műveivel hiányzó fejezeteket pótolt a magyar színpad történetében. Molièreről szóló tanulmányába nem minden keserűség nélkül sző bele arról egy mondatot,
hogy amikor Budán még török volt az úr, Párizsban már Európa ú j világrendje
körül kezdődtek a szellemi előharcok. Molière is részese a szellemi küzdelemnek,
Illyés azt csodálja benne, hogy a paraszttrufából, vásári komédiázás bakugrásaiból
álló francia vígjátékot „az ő félelmetes társadalomismerete emelte egyszeriben
tökélyre". Ami nem járt együtt azzal, hogy kitörölte emlékezetéből az Ü j Híd' mutatványos bódéinak vaskos commedia dell'arte bohózatait; a francia színháztörténet
is megjegyzi, hogy Pathelin mester figurája kétszáz év múlva Tartuffe, Harpagon,
Don Juan alakjában tér vissza a színpadra. Illyés fájlalja, hogy az ú j magyar színházból hiányzik a commedia dell'arte műfaján nevelkedett, szemléletében és nyelvében hitelesen népi fogantatású játék, a vaskos odamondogatást komolysággal m ű vészi arányokban keverő plebejus, műfaj. Molière fordításai is —
Kényeskedők,
A tudós nők, Dandin György — arra ösztönözték, hogy kikísérletezze ennek a m ű fajnak magyar változatát.
10

A magyar nemzeti dráma és népi játék megteremtésére Móricz Zsigmond tett
kísérletet a század elején, ö is a nemzeti hagyományokhoz nyúlt vissza, a népszínmű és a vásári komédia műfaját támasztotta fel és töltötte meg ú j tartalommal.
Áll ez a Sári bíróra (1909) és a Lúdas Matyi (1911) elsőül közölt részleteire. Hubay
Miklós írja Móricz Zsigmond drámái című tanulmányában, hogy a Sári bíróban azt
vette át Móricz a népszínműtől, amivel a népszínmű maga is adósa volt a régi
magyar vígjáték-irodalomban... A 18. századi magyar vígjáték még eleven kapcsoSári bíróval ott folytatta, ahol az iskoladrámák, Csokonai és Kisfaludy Károly abbahagyták, annál a jóvérű kritikai szemléletnél, amely a 19. század elején megvolt a
magyar vígjátékirodalomban... A 18. századi magyar vígjáték még eleven kapcsolatban volt a világirodalom népi jellegű komédiáival. Ehhez visszatérve, Móricz így
abból a forrásból meríthetett, amely közvetítette Moliére, Plautus és az olasz commedia dell'arte életrevaló ötleteit, jókedvét és bátorságát."
Móricz utolsó drámai műve, a Kismadár „Móricznak és egyben a magyar irodalomnak (a XX. század első feléből) egyetlen klasszikus drámai műve" — olvassuk némi kételkedéssel az idézett kitűnő tanulmányban. Ám ugyanitt azt is megállapítja Hubay, hogy Móricz végül szintén adós maradt a nemzeti dráma megteremtésével. Nagyszabású és mégis egyenetlen drámatermése nem váltotta valóra
fiatal korának nagyratörő álmait. Őutána is várni kellett az írót, akinek színpadáról — Móricz szavaival élve — „a valóságos, hamisítatlan, igazi élet illata, szellője" csapja meg a nézőt.
Móricz az ellentéteket elsimítja, a szemben álló feleket békésen kiegyezteti: ez
lehetett az egyik fő akadálya, hogy színpadi műveiben nem érte el prózájának a
szintjét. Ösztöne azonban kitűnően működött; világosan látta, milyen irányban
kísérletezzen a színházat nemcsak szórakoztató intézménynek tekintő író. Ezért
Illyés jóvérű népi játékainak közvetlen előzményeit kutatva is először Móricz műveiben tekinthetünk szét. A Lúdas Matyi legelső változatát „vásári komédiának"
nevezi Móricz, s bevezetőül ezt mondja róla: „A bohózat szertelenségei tombolnak a
felszínen s a mese mélyén a legvéresebb örök gyötrelem vonaglik." A felszínen
bohózati szertelenség, a mélyben komoly mondanivaló: ugyanez a cél vonzza Illyést
is népi játékai, parasztdrámái írásakor.
A másik nagy ösztönző példa és becsvágyat ingerlő forrás a francia irodalom, a
kétszáznál több farce szövegével büszkélkedő francia drámairodalom. (A legismertebb játékot, a Pathelin Péter prókátort Illyés le is fordította.) A commedia dell'arte
könnyedségét, jókedvű komédiázását, kavargó látványosságát a történelmi drámák
első sorozatával egyidőben keletkezett Tűvétevők közelítette meg legjobban. Bemutatásakor a népi világ hiteles realizmusa és a felszabadult játékosság moliére-i
elevensége ragadta magával a nézőt. A színház Csokonai Kar ny óné jávai együtt állította színpadra, példázva ezzel is hagyomány és folytatás összetartozását. A Bolhabál a farce életkép-realizmusát, a Bál a pusztán a sotie szatirikus revüjét hasznosította, a Bölcsek a fán diákos parodizálás formájában, évődve, ironikusan csipkelődve, pamfletszerűen szatirizálva a világ állapotáról szóló intelmek színpadát teremtette meg. Az előbbi kettő íródhatott volna korábban is, korhoz lazán kötődő
népi játékok. A Bölcsek a fán eszmeköre viszont szorosan kapcsolódik az elmúlt
évtized fejleményeihez, nemcsak gondolataival, hanem a „formabontó" színház eszközeinek felhasználásával is.
A népi játékok a történelmi drámákkal párhuzamosan keletkeztek. A műfaji
vizsgálódás szedheti őket külön csoportba, az életmű szövetében mégis úgy alkotnak külön szálat, hogy össze is fonódnak a nagyobb lélegzetű munkák szálaival.
Illyés nem adta föl magas művészi becsvágyát a parasztdrámák írásakor sem. Sőt,
elégtételt érezhetett, hogy megvalósul régi álma, az adósságtörlesztés: közvetlenül
azokhoz intézheti szavait, a színház ünnepi deszkáiról, akikkel oly régóta szeretett
volna közérthető formában eszmét cserélni. Abban a modorban, ahogyan azt a
Csizma az asztalon című könyvterjedelmű elmélkedő röpiratában eltervelte. Népi
játékaival példát mutatott arra, hogyan lehet megőrizni, vagy talán helyesebben,
11

visszahódítani a történelmi fejlődés által kiérlelt formákban a néphez szólás írói
jogát. A két háború közötti időben sem volt könnyű a helyes útra rátalálni. Akkor
mégis a tények nyelvén megszólaló irodalom, a bajokat őszintén és keményen feltáró szociográfia, esszé, vers nem a nép helyett, hanem valóban a nép nevében
beszélt, bár az érdekeltek erről alig vehettek tudomást. A társadalmi veszély oly
nagynak látszott és az őserő-kultusz annyi romantikus valótlanságot hordott össze
a romlatlan parasztságról, hogy a bajokat fölismerő írók egyéb terveiket félretéve,
vállalták a történelmi, szociológiai, néplélektani tanulmányokkal járó munkát. „Igyekeztem feltárni a bajt — írta Illyés 1938-as keltezésű naplójegyzetében (Magyarok,
67) Nem is azért, mert irodalmi kis köreimben kifogytam volna minden tennivalóból."
Az író, aki napjainkban is vallja, hogy a társadalmi érdekeltségű irodalomnak
változatlanul szerepe és hivatása lehet, jóval nehezebb helyzetben találhatja magát.
Egyre szélesebb körű igény követeli a „tiszta irodalmat", és a néppel együttérző
elkötelezettek egy része fölhasználja a legmodernebb kifejezési eszközöket is. Az írót
övező társadalmi viszonyok hatalmasat változtak, a gond azonban a régi: hogyan
lehet a társadalmi érdekeltség és modern kifejezés ú j összhangját megtalálni.
Illyés nagyon világos eszméket fejtett ki több ízben erről a súlyos problémáról.
Fő tétele, hogy a Magyarországon működő író nem lehet úgy modern, ahogyan a
Párizsban élő, az ottani hagyományok, közvetlen előzmények birtokában dolgozó
költő. Benne kell élni a korszerű áramlatokban, ugyanakkor számolni kell az íróra
váró hazai szereppel is. Szinte megoldhatatlanul nehéz feladat; az író, aki így gondolkozik, két malomkő között őrlődik: a hazai szerepvállalás és a világirodalommal
való lépéstartás szorításában érezheti magát. S állandóan emésztheti az aggodalom,
hogy kívül reked az egy nyelvet beszélő irodalom világköztársaságán. Tetézi a gondokat, ha valaki az irodalom fejlődéséből kimaradt m ű f a j t akar napjainkban élettel
megtölteni. A népi játék Csokonai vagy Kisfaludy Károly idejében tartozott az irodalom időszerű tennivalói sorába; ma viszont sok helyütt a happening a korszerű
commedia dell'arte. A hangos divatok felől nézve, Illyés kísérlete csupán ókonzérvatív couleur locale; higgadt mérlegelés szerint azonban, mely nem kizárólag a
formabontó nyugati irodalmak mértéke szerint ítél, a Tűvétenöknek
és a Bölcsek
a fán című komédiának nemcsak a hazai viszonyokban jártas néző számára van
mondanivalója.
Jórészt hasonló kérdésekkel találjuk szembe magunkat, ha Illyésnek a történelmi . drámáit fogjuk vallátóra. Az ötvenes-hatvanas években történelmi drámákat
írni, ugyanolyan merészségnek tetszik, mint parasztdrámákkal foglalkozni. Az 1945
utáni kor egyenesen fölszólította az írókat a nemzet helyzetének tisztázására, és a
jelen ábrázolása mellett kikerülhetetlen volt annak a súlyos kérdésnek a fölvetése
is, honnan jöttünk, hogyan jutottunk idáig. Illyés rég eljegyezte magát a történelem
búvárlásával. Harmincas években írott könyveinek java része tárgy szerint is tör-,
ténelemvizsgálat, felszabadulás előtti legjelentősebb verseskötetének, a Rend a
romokban anyagát is átizzítja a történelmi „sorsproblémákkal" való szembenézés
igénye. Kérdéseinek, észleleteinek csomópontja röviden így foglalható össze: mit
jelent magyarnak lenni? A minden ízében racionális Illyés a kérdésre adott egyik
válaszában szembe találja magát a magyar történelem irracionális tényezőjével:
„Isten csodája, hogy még áll hazánk! Petőfi nem hitt vallási csodákban; a csoda
neki egyszerűen ésszel föl nem foghatót, illogikust jelent, valami olyast, ami kívül
esik a józan, az érdeket, a következményeket latolgató gondolkodáson. A magyarság
magatartása valóban ilyen. Létét vakmerő harcainak köszönheti. E harcok kezdettől
fogva mindig védekező harcok, az idő teltével mind kétségbeesettebben védekező
szabadságharcok. Valamennyi reménytelen. A meglepő az, hogy kitörésük pillanatában a legreménytelenebbek; az ellenség mindannyiszor legalább hússzor erősebb,
a józan ész visszatántorodnék ilyen vállalkozástól. A higgadtságáról, tárgyilagos
szemléletéről híres nemzet látja, hogy nekiugrása csak kudarccal végződhet, s mégis
újra és újra nekiugrik a Góliátnak. Balsejtelme mindannyiszor valóra válik, de
12

ebből a leckéből sem okul. Történelmünk nem logikára oktat. Arra oktatnak, s ez
benne a vigasztaló és magasztos, hogy nemzetek életében olyan fogalmaknak is
van értelme, mint bátorság, merészség, ideákhoz való ragaszkodás. Ezer esztendőket
más népek is csak csodák révén élhetnek; a főniksz mintájára." (Magyarok, 285.)
Történelmi drámasorozata, a biztató nekilendüléssel kezdődő ú j korszakban
„logikára oktat", de arra is, hogy a nagy pillanatokban a bátorság, merészség irracionális kockázatvállalására is szükség van. Görgey józan logikája mellett Kossuth
teátrálisan ható elszántságára. Csak épp az idősorrenden változtatott a történelem.
A Magyarokban olvassuk ezt a mondatot: „Ha a jövőnk nem is, a múltunk alakul."
Amikor nekikezdett az „új fogalmú hazafiság" darabjainak írásához, azzal a hittel
cselekedte, hogy a jövőnk is alakul. Az irracionális múlt tanulmányozásából végül is
racionális következtetéseket vont le.
Az irodalom, művészet egy-egy alkotójának jelentősége túlnő saját területe
határain, műve az egyetemes nemzeti kultúrát gazdagítja, életművének sugalmazása
átáramlik a közgondolkodásba, beleépül a kultúra korszakokon át fönnmaradó közös
értékeibe. Ezek az írók, költők, zenészek — a művészet nagy értékteremtői hidat
vernek a hagyományos és modern szemlélet között. Összefoglalnak és előremutatnak, a nemzet nevelőivé válnak, ahogyan Ady, Bartók, Kodály. Illyés életművének
java része beleszívódott az egyetemes nemzeti kultúrába. Életművének üzenetét ars
poeticájának egyetlen mondata összefoglalja: „Minden jó vers egy-egy föllebbezés
az igazság és az élet tökéletesedéséért."

13

KISS FERENC

Illyés „Gyalogút"-ja
Ha egyszer majd az Illyésről írott bírálatokból is összeállít valaki olyasféle
gyűjteményt, mint az Ady-múzeum, kiderül, hányszor és hány felől minősült ő ingadozónak, ravasznak, túl hajlékonynak; hányszor figyelmeztették, hogy veszedelmes
eszmék és barátok vonzásának enged; hogy mindjárt lezüllik, kik és mely okból
követeltek tőle következetesebb hűséget a nép iránt. S e dokumentumok szomszédságában olvashatjuk majd a pálya szerencsésebb fordulóit követő méltatásokat:
népiségéről, e népiség korszerűségéről, szemléletének szocialista tartalmairól, konok
hűségéről stb. Egyszer a debreceni vagongyárban is nekiszegezték a kérdést: mikor
hagyja már abba az ingadozást? Munkás volt, akit ez a gond felszólalásra sarkallt.
Hogy miért lett számára oly égetővé Illyés ingadozásának kérdése, majd a múzeum
megjelenésekor bizonyára erre is fény derül. Nem kétséges tehát, érdekes olvasmány lesz.
Illyés számára azonban korántsem volt ilyen szórakoztató gyanúsítás, sürgetés,
kioktatás, intelem és tisztelgés színjátékának főhőseként létezni. — Állta. S úgy
állta, hogy eközben minden fontos partnere és ellenfele számára üzenetképes maradt. S ez önmagában is olyan tulajdonság, amiért akár gyűlölni is lehetne. S gyűlölik is, akik nem az üzenetek tartalmára, csak a partnerek státuszára érzékenyek.
Ennek az írásnak azonban nem az a célja, hogy egy nagy mű árnyékából a hajdani gáncsokkal vesződjön. S bár volna mondanivalónk író és hatalom, író és politika kapcsolatának illyési változatáról, bennünket ezúttal az ügy verstermő rétege
érdekel, s ez elég gazdag.
Mert miközben Illyés, a közéleti tényező méltósággal, fegyelmezetten és nagy
bölcsességgel állta az említett színjáték fordulatait, a költő komolyan vette, megszenvedte azokat, s a rájuk adandó felelet kényszerei a legtermékenyebb ihletek erejével vettek és vesznek részt az életmű alakításában. A kritika ezekre a versekre
általában kevés figyelmet fordít, s inkább gondolati summájukat, ars poeticává
avatható intenciókat idézi, holott természetük, indítékaik, a személyiség egyensúlyának összetevőire, forrására és árára vonatkozó jelentésük épp olyan fontos, mint
eszmei célzatuk. Arról nem is beszélve, hogy az egykori kritikákra felelet olykor
csak e versekben található, s ezért mind a költő, mind a kor megértése és megítélése szempontjából elsőrendű dokumentumok. Akár Ady vallomásai a maga szerepéről. Persze az illyési öntanúsítás szemérmesebb, olykor derűsebb, s tárgyias
példáiban sokkal közvetettebb és talányosabb is, de súlya és szerepe a művön belül
kezdettől jelentős, s a Kézfogások időszakában m á r egyike a leggazdagabb versforrásoknak.
Természetes ez, hiszen a háborút követő idők számadoltató eseményei, aztán a
fordulat éve utáni szorítók mind sűrűbben követelték a választ. S a válaszokkal
Illyés nem maradt adós. Már a Hunok Párizsban is elsősorban a pálya, a sajátos
út, interpretálása jóvoltából emelkedett a Párizshoz fűződő emlékiratok özöne fölé.
A Kézfogások tíz évet reprezentáló termésében pedig nemcsak összefüggő sort, de
— helyzet és alkat parancsai szerint — a költői jellem skálaszélességét is működtetni tudják ezek az ihletek.
Van, amikor a jó ügy védelmében zárótűzbe szorult vezér komor és büszke
pátoszával néz'a jövő elé, s azért vallja meg szerepe gyötrelmeit („Tizedelt kétely,
gáncs, gúny, tévedés;"), hogy példája bátorságra eddzen (Bevezető). A dikciót is ez
sodorja, annak bizonyossága, hogy a védtelenség, a magánosság, a rosszindulat ellenére is betöltötte hivatását, s a szenvedések felemlegetése az értelmes áldozat argu14

mentumává keményíti a panaszt. — Nem árt tudni, hogy a Bevezető, jelentéséhez
híven, a Kézfogások nyitóverse, s ki is fejeződik benne, hogy szerzője mögött egy
kivételes erejű verssereg áll fedezetül.
Két hegy között, ha nyitott a terep
s golyószórásba kerül a sereg,
de csak vonul, mert nincsen útja más
— s most célja sem — csak az a vonulás,
így jöttem, hoztam azt a csapatot,
aki a szándékaimmal
vagyok,
aki hű eszményeimmel,
konok
gondjaimmal egy s mégis száz. vagyok:
ember, kinek a bolygók tere szűk,
magyar, ki már magyar csak
mindenütt,
világjáró, kiművelt s ostoba,
vad pusztafi, ki nem okul soha,
annyi terv s út, ahányat vált agyunk,
de mégis egy sors, mert hisz meghalunk

—

Bizonyos, hogy amíg e számvetés pátosza így felnőtt, a helytállásnak voltak
válságosabb pillanatai is, s ezek közepette a Bevezetőben sommásan emlegetett
„szenvedések" s az ellenükre is szilárd fegyelem rejtett kapcsolata drámaibban,
pszichológiailag is motiváltabban ölt alakot. A közéleti líra aggálytalan szószólóinak
és leszólóinak az ilyen művekre is figyelniük kellene. A Sárga házban című versre
gondolok itt elsősorban, ahol a ¡maga terheit azokkal rokonítja Illyés, amelyek elöl
mások csak az őrültség felé nyerhettek kiutat. Iszonyú menedék ez, tudja, de mégis
egyfajta felszabadulás ahhoz az örökös rabsághoz mérten, melyet a bonthatatlan
értelem őreá kényszerít. A helytállás ebben az interpretálásban, az obligát glória
nélkül bontakozván, miközben irgalmatlan kényszerré súlyosul,. a szabad életre született esendő ember veszteségeit, erőfeszítéseit is érzékeltetve kap komor, robusztus
és természetes veretet:
De én, ki hordom, józan ésszel,
ki tudja, én mit
szenvedek,
mi nyom s mi köt s, jaj, mi kísért, míg
kezet nyújtok
mindenkinek?!
Gyomrom, szívem, idegen rossz már,
egy rendíthetetlen:
agyam;
nincs még oly szörnyű Sárga Ház, mint
amibe én zártaim magam!
Ezek a vers záróstrófái. Hogy a szerep, amelyről szólnak, a szabadság, a feloldódás lehetőségeihez mérten kegyetlen kényszerűség, arról az előző szakaszok az
őrültekről szólva így beszélnék:
Oh, elképzeltem
bonaparti,
jézusi nagy
fájdalmatok:
testvéreim, a súlyt, amelytől
lerogytatok s — fölszálltatok!
15

De aztán
bárhogy
A lázadó
de végül

irigység fogott el,
— ledobtátok a súlyt!
lélek, akárhogy,
is fölszabadult!

A szabadságnak e torz változata után a Kézfogások egy másik szép verse, az
Óceánok színéről vetíti elénk a határtalanság, a bátorság, a mindenség birtoklásának fájdalmas — szép lehetőségeit: egy világot s egy szellemet, ahol s amely számára minden szép és jó szabad:
Szabadabb lettem volna, bátrabb,
büszkébb, bizony már eleve,
ha nekünk is: Magyarországnak
lett volna tengere;
Az ábránd humorral erezett, s a következő strófákban formát öltő teljességvágy
mesés telhetetlensége is a sorssal való kiegyezés és a belőle való kinövés ellentétének lírai feloldásához hangol. S a feloldás, mikor a „konok szív" álmát a józan
sors-vállalás ellenében, s mégis annak jutalmaként bontakoztatja ki, kifejezi a
tehetségnek a csodával, a teljességgel való kötését, a betölthető szerep korlátozottságának fájdalmát s vállalásának azt a nyereségét, melyet a szükségszerűségek szerint megvalósított szabadság boldog-szomorú tudata adhat.
Igen, erre kell itt figyelnünk: a réveteg ábrándban és a daccal görcsözött belenyugvásban a ténylegesen kiküzdött szabadság hitelére, értékére, melyben a kiküzdött és a kiküzdhetetlen viszonya, távolsága is kifejeződik, s kifejeződik az is, hogy
az eredményben a „tenger" nélküli országnak s a törvényeihez igazodó tehetségnek
mennyi a szerepe.
S Illyés öntanúsító verseiben ez a legjellegzetesebb: ez a határait és sorsát a
teljesebb élet felé mindig - nyitottan, szomjasan érzékelő (A Bartók-vers iskolapéldája ennek), de öntörvényeit vállaló, s azok értelméről megbizonyosodott önszemlélet és önérzet. Ennek köszönheti, és nem az önfegyelemnek vagy a diplomáciai érzéknek, hogy másfajta nagyságokban, pl. Babitsban, Kosztolányiban, Szabó
Lőrincben az ő műveiből hiányzó vonásokat a közös vagyonnak kijáró örömmel és
gonddal tudja nézni és védelmezni, s ha önmagát védi, magyarázza, nem az arányok
izgatják, hanem a maga sajátos útjának, költői jellemének értelme.
Igen szép és tanulságos példája ennek a Kézfogások egy ritkán emlegetett darabja, a Gyalogút. Az előzők során megfigyelt versekhez első látásra nincs ugyan
sok köze, ímert inkább derűs és játékos emlékezés, mint számadás, s e látszatot csak
erősítik a primer sík rajzos mozzanatai: a Gyalogútról szóló képek szuverénítása s
a hozzájuk fűződő reflexiók derűs igénytelensége.
Szép tábla vetés, zöldül, mert fakad,
meglátni benne a gyalogutat,
az ösvényt, melyet még a tavaszi
fölszántás után vágott valaki.
Vájjon ki kezdte ezt a hajlatag,
biz jócskán girbe-gurba
kisutat?
Akárki kezdte, nem
kételkedett,
célt fogott, indult és —
megérkezett.
Itt-ott kitért, egy olyan rög előtt,
amely azóta régen összetört.
A szemmértéke nem volt mérnöki —
Kolumbuszi volt! Tisztelet
neki!
16

Olyan ¡az ösvény biz, mint a kötél,
ha két fa között már-már földet ér,
olyan az ösvény ... olyan, vagy ilyen,
megy már irányán mindenki
híven.
Ha látja is fölös kanyarjait,
élő azokon többé nem javít.
Haladok rajta én is csöndesen.
A hagyományt lám én is tisztelem.
A hagyományt és emlékeimet.
Én nem bánóim, hogy így megtekereg;
így kerül zeg-zugába
ürgelyuk,
így lesz igazi, meghitt
gyalogút.
Így lesz olyan, mint nekem volt, midőn
apám ebédjét vittem délidőn
s összeborultak és fejem felett
csüngtek szinte a kövér rozsfejek!
Az volt az út! Kétoldalt:
rengeteg!
Jártam kamaszként rajta réveteg
arra gondolva: oh, ha most...
ha
itt...
Beh átöleltem volna valakit!
Ha ez a vers csak önmagáért érdekelne bennünket, akkor most hosszan értekezhetnénk arról, hogy az első három szakasz milyen önkéntelenül idézi a gyalogutak mint látványt, milyen fokozatokon át fordul tűnődésre a figyelem, melynek
látszólag különösebb cél nélkül telik kedve a látványban, s aztán a tétova tűnődés
(„Vájjon ki k e z d t e . . . ?") hogyan billen át tisztelgéssé az iránt, aki az utat vágta.
Szólni kellene arról is, hogy az út és aki az utat vágta, noha láthatóan mindkettő
becses a költő számára, egyik sem azonos vele, s tisztelgését a kedves, de kissé
gyermeteg jelenségeknek kijáró fölény avatja játékossá. Ennek „igazolása" végett,
amit a szövegből kiolvastunk, a szöveg felbontásával is bizonyítani lehetne. Ki
lehetne mutatni, hogy a költői úthoz képest mennyire távoli a gyalogút fogalma, a
róla szóló tudósítás mennyire okszerűtlen, a mondatok sorokon áthajló közlő, magyarázó jellege mennyire hangsúlyozza, hogy itt csak az ú t és annak keletkezése a
fontos, sőt az sem túlságosan, hiszen tudni sem lehet, ki vágta', a lényeg, hogy ez
az út — íme jelzője a „jócskán girbegurba"! — bizony nem fényes sugárút, csak
ösvény, de él és valamely okból tetszik a költőnek.
Ám egy immanens elemzőnek bizonyára az is feltűnne, hogy ez a gyalogút zöldülő, zsenge vetésen vezet át, amitől akár berzenkedhetne is a vetések iránt érzékeny olvasó, de itt nem a vetés sérelméről van szó, itt a vetés csak díszlet, az
úttörés idejére utal, s talán nemcsak önmaga miatt zsenge és szép, hanem hogy a
rajta vágott ösvényt a tavasz képzeteivel összeszője. Továbbá feltűnne az is, hogy
a gyalogút girbegurbaságát s a szemlélődő és tűnődő céltalan kíváncsiságát érzékeltető tekervényes mondatokat (A első szakasz egyetlen mondata például négy
soron át indázik) határozott hangzású páros rímek tagolják lendületet fokozó szimmetriákba. A tájékozatlanságot színlelő tűnődés rejtélyre utal, a nagy úttörőknek
kijáró látványos tisztelgés szándékolt aránytalansága valami ravasz következményeket sejtet.
Ha itt kitérőre kényszerülök, azért teszem, mert nem hiszem, hogy egy művet
csak önmagából lehet magyarázni. Jelen esetben oktalanság is lenne, mert a vers
szövegéből is érzékelhető jelentés sokkal világosabban áll elénk, ha a külső tényezőket is figyelembe vesszük. Mindenekelőtt azokat, amelyekre a dolgozat elején
2 Tiszatáj

17

utaltunk, a költő ingadozásait, hajlékonyságát, következetlenségét felrovó bírálatokat. És el kell mondanunk azt is, hogy ez a vers először 1955-ben, az Ú j Hang
12-es számában jelent meg 10 más, Illyés-vers (köztük volt a Levél a
vízgyűjtőről
és a fenyőről s az Óceánok is) szomszédságában. Ez csak megerősíthet bennünket
abban, hogy egyike a számadoltató kihívásokra adott válaszoknak. Egy a m á r említettek között, de hogy mégis elüt tőlük, hogy sajátos arculata van, abban bizonyára
részes az idő, a politika is, amely 1953 után ú j lehetőségeket nyitott a társadalom
s a költő számára. Közeget, amely a személyiség lényegének, érdekeinek, szándékainak tisztább és teljesebb kitüntetését lehetővé tette. Jó lenne tudnunk pontosabban is, hogy mikor íródott, de az valószínű, hogy a pálya olyan szakaszán, napos
tisztásán, ahol a mű már „felnőtt sorban" felelhetett a tettekért, s amikor ez a
felelet hallható is volt. Ez-e az oka, vagy más, de tény, hogy ebben a versben szóhoz jut ugyan az öntanúsítás minden motívuma, de valamennyi másképpen, mint a
rokon versekben. Másképpen, azaz derűbe oltva az önérzetet, ártatlan nosztalgiába
billentve a politikumot. De így, „bagatellizáló" mivoltában is nagyon szerzőjére vall.
Mert a derű és a játék azért itt sem szimpla kedvtelés. Már a gyalogút fogalma
maga is lázító képzeteket társít: Arany János útját, s a lócsiszárokat, akik a gyalogos költőt sárral verték be. — Elismerem, ez már csakugyan messziről citált
emlék, s hatásától a vers talán független is, mert amikor arról beszél, hogy gyalogútja kikerült némely rögöket, ürgelyukakat, engedékenységének értelme nem a béketűrés hangsúlyozása, hanem a haszontalan civódások kikerülésével megvalósított
következetesség, egy bölcsebb hűség igazolása. Fel így sem oldja azt a mondandót,
hogy ez az út messziről, születése tájairól ered (Ha küldetéséről, mandátumáról szól,
ez más műveiben is fontos motívum.), s ha nem lett nyílegyenes, mélyebb törvények
okán nem lett az. A társadalom, a történelem s a személyiség számtalan kényszere
okán. Hogy erről van szó, Illyés már a 30-as évek elején fontosnak érezte ¡megírni:
Ég kék, úr ír, a pap imádkozik
a szűz ellenkezik még egy kicsit
sóhajt a tolvaj, majd hűvösre jút,
Csavaros a lét, mint a gyalogút.
A célhoz visz majd téged is, siess,
amíg nem késő, higyj, remélj, szeress.
(Ég kék)
Az általunk kiemelt sor alapján a két vers szoros kapcsolata bizonyosra vehető,
de még fontosabb, hogy ez a korai vers a lét „csavarosságának" tényét, tehát a
sokat emlegetett kiszámíthatatlan kényszereket még keserűen interpretálja. A Gyalogút már derűs elégedettséggel beszél a fölös kanyarokról, hiszen egy sikeres pálya
ormáról néz vissza a szerző, ám a teljességnek az Óceánokban felidézett lehetőségét
itt sem feledi, s ú t j á t nem deklarálja nagyszerűnek, csak jellegét, értelmét magyarázza. Persze a nagy életmű magaslatán az „így lesz igazi, meghitt gyalogút" szerény önérzete színlelésnek is tűnhetne, a bírálatokra legyintő nagyság szelíd gesztusának — de az összefüggések nem engedélyeznek ilyen értelmezést. Azokból kitetszik, hogy a „meghitt" az öntörvényű, a másíthatatlan („élő azokon többé nem
javít") ikerfogalma, s ebben a minőségében a mű eredetiségének feltétele, forrása is:
A szemmértéke nem volt mérnöki
Kolumbuszi volt! Tisztelet
neki!

—

S ha a tiszteletre felszólító mondat pátoszának szándékolt iskolássága devalválja
is, tehát az indító élmény természetéhez stilizálja az útverő kolumbuszi dicsőségét,
a mélyebb jelentéshez azonban így is fontos elemmel járul hozzá. A „kolumbuszi"
itt, a bizonytalanság képzeteivel egybeszőve a fel nem fejtett, fel nem mért, buktatókat rejtő nyers élet-valóság bátor és szuverén vallatásának természetére utal, s
18

arra, hogy az ilyen munka, az ilyen vállalkozásokból összeálló pálya szükségképpen
kanyargós, s aki végigjárja, sem tökéletes, de éppen így, öntörvényei szerint, esendőségeivel is célhoz érve lehet igazán emberi.
Hogy eközben terheket is hordott, mint Bakos István észrevette, csak a két fa
között kifeszített s már-már földet érő kötél kissé halvány képe sejteti. És ezzel
meg is szakad a gyalogút méltatásából fejlő érvelés, a szemlélő nyíltan előtérbe
lép. Dacos gesztussal félbeszakítva a példálózást, mint aki unja a méltatlan magyarázkodást, közvetlen vallomásba csap át a beszéd. Ám a vers már lüktető szervezetét ez a fordulat nem másítja, nem zavarja meg, a sajátos ihlet a józan önszemlélet és az erős öntudat intencióit a „gyalogút" természetéhez hangolja: a maga
útját vállaló költő érzi „fölös kanyarjait", s mikor arra hivatkozik, hogy a hagyományt ő is tiszteli, a „lám" közbeiktatásával külön is hangsúlyozott irónia az út
másíthatatlanságáról való sor komorságát is oldja. S ugyanígy a következő szakasz,
mely az emlékek vállalásának csöndes pátoszát is ellenpontozza a „megtekereg" s az
„ürgelyuk" fogalmának humort keltő jegyei révén.
Nem kétséges, a vers ártatlan derűje s a gyalogút-idill jegyében zajló vallomás itt már kissé fulánkossá is válik, az „ürgelyuk"-at némely ellenfelek is magukra vehetnék. És ezzel vége sincs a megeredt beszédnek. A következő strófa az
előző végsorán meglendülve fokozást ígér: „így lesz olyan,..."
Itt azonban ismét megszakad az előbbi motívum. A pálya kritikus kérdései
iránt előbb már felcsigázott figyelmet meglepetés éri: a költő gyerekkora gyalogútját idézi, ismét egy gyalogutat tehát, mint a vers elején, mely csak önmagát
jelenti. A rejtett célzásokra kapatott érdeklődést ravaszul hoppon hagyja, szinte
megbünteti, amiért kihívást várt. S helyette ismét olyasfajta mesés teljességet idéz,
mint az Óceánokban, ott a soha el nem ért, itt az örökre elveszett csodák iránti
nosztalgiával. Az édeni emlék mámoros teltsége önmagában is elég volna, hogy a
baktatásra való zegzugos kisutat valahová a végtelenbe emelje — de Illyés, az adott
valóság közegében kiküzdött, tehát a tényleges szabadság költője itt is. — Am ennek
ellenére, mikor az utolsó szakaszhoz ér és felsóhajt: „Az volt az út! Kétoldalt rengeteg!" az olvasó ismét elkészül valami mélyértelmű fordulatra. S ekkor ú j meglepetés éri. Mert a fordulat jön ugyan, de nem filozofikus, nem politikus, hanem
híven a gyalogút vonzásában fellelhető anyag természetéhez, a költő szereleméhes
kamasz — önmagát idézi, úgy átélve azt a hajdani szomjúságot s a gyerekkori táj
szédítő delejességét, hogy a visszaidézett kép akaratlanul is több önmagánál: a
„rengeteg" ölében fogant teljességvágy mámora csap ki belőle. Mondanám: az éden
igézete. Aki benne járt, igencsak gyerek, tehát védtelen lehetett, hiszen feje felett
csüngtek a kövér rozsfejek, de nem voltak odüsszeuszi gondjai, a „rengeteg" semmivel sem fenyegette, nem harcról, hanem valami nagy-nagy ölelésről ábrándozott.
Nem volt tehát angyal, de élni készült, s nem „tizedelt" seregek vezérének. S ilyenképpen a gyalogút jelképes értelméről ismét a gyalogút valóságára visszaváltó
emlékezés mégiscsak a mögöttes jelentést mélyíti, a korábbi vállrándításokat:
„olyan az ösvény...
olyan vagy ilyen,
•megy már irányán mindenki
híven."
„Én nem bánom, hogy így

megtekereg;"

a személyiség forrásvidéke felől látja el fedezettel. (S e pontról visszanézve még
érthetőbb, mért is olyan szépen zöldellő az a bizonyos vetés az első szakaszban.)
Fedezettel, mely a gyalogúttal példázott pálya igénytelenségét s a költőt egy távolibb, a gyötrelmes vitákon, méltatlan harcokon túli táj: a termő, a varázslatos élet
fiának mutatja. Avatottnak és kissé száműzöttnek is („Az volt az út!") abból a
világból, de így is gazdagabbnak, emberibbnek, mint akiben merevgörccsé szilárdul
a kisszerűen értelmezett következetesség.
Ez az édeni kamaszt idéző záróstrófa leszereli a legszívósabb gyanakvót is,
ahogy az illyési mű is oly sokszor érte el ugyanezt. Legfeljebb azon morfondírozhat
2*

T>

19

az ember: lám, mikor a legkényesebb pontra ért, elhallgatott, s hirtelen m á s síkra
váltott. És ez igaz is. De az elmondottak után m á r az is nyilvánvaló, hogy azért
hallgatott el a pálya kanyarjait magyarázó költő, hogy a váratlanul felötlő „ártatlanabb" fordulattal önmagának és a mindenségnek azt az ősi kapcsolatát mutassa
fel, amely eredendő hajlamait is minősíti, a létezés csodája iránti érzékenységnek azt
a képességét, amely révén oly otthonosan tudja a maga terét betölteni. S hogy mekkora tereket, a Kézfogások egy másik verse, az Amikor az óceán partjára
jutottam
című igen tanulságosan szemléltetheti:
Kezdte az éj már bútorozni zordon
lakóhelyét: a csillagok kijöttek
és jöttek s jöttek s minden ismerős
akárcsak otthon.

lett,

\

Tenger távoli halma alól kilépett
a Göncöl, saroglyájával előre,
s lett Franciaország oly kicsi tőle,
szinte enyém lett:
már nem szorított. Jártam föl-le váltig;
aztán a Fiastyúk láttán leültem;
úgy néztem szét a roppant
világűrben,
mint aki járt itt.
Jött kutunk fölül szinte, oly nyugodtan
a Hold, társává törpítve a földet.
Mint apám mellett, ha a bakra fölvett,
ültem,
dúdoltam.
Milyen pici is az a nagy Mindenség!
Milyen óriás dolog: benne élek!
Mienk a világ! — szivem ilyet érzett,
érez ma is még.
Paradox formulával „meghitt kozmikusság"-nák nevezném ezt az otthonosságot,
persze nem teoretikusi igénnyel, hanem csak azért, hogy nyilvánvalóbb legyen: az
a gyerekkori gyalogút s vele a vers a létezésélmény milyen teljessége felől érzékeli
s méri a gyalogút-pálya csavarosságát. Amikor tehát megszakította a magyarázkodást, amikor elhallgatott, s ártatlan emlékeire tért, a meglepődés és kíváncsiság
szélcsendjében, a lábhoz tett fegyverek előtt, minden gyanakvást megszégyenítőn, a
maga nagyobb és szebb esélyeit is éreztetve oldotta fel az írásra kényszerítő gondot.
Nem, nem felejtjük el, hogy a versben sokkal derűsebben, könnyedebben, játékosabban megy végbe ez a folyamat. És fordulatosabban. Elég itt emlékeztetni arra,
hogy a látszatra céltalan szemlélődés, leíró, közlő előadás hogy vált át méltatásra,
aztán hogy válik nyilvánvalóvá a példázatjelleg, majd hogy lép előtérbe maga a
költő, s vonatkoztatja magára az előzményeket, s végül hogy ejti el a pályainterpretálás érveit, s adja át magát a látszólag más természetű emlékeknek.
Nyugodtan mondható tehát, hogy a vers közvetlen síkja is igen hullámzó, „csavaros", mint a gyalogút. Csupa meglepetés, melyekben nemcsak a közlésmód, de önérzet és szerénység, igénytelenség és teljességvágy is folyton egymást váltva, egymásba játszva fonódik össze, s az összefűződő elemek a költői jellem bonyolult képlete szerint juttatják formához a mondandót. Aki ezt a verset írta, szabad lélekkel
szemlélte s mérte önmagát, felülről és belülről egyszerre, a teljesség mostohafiaként, de aki kényszerű és vállalt határainak, szerepének értelmében bizonyos, s
akiben épp ezért már stílussá szervesedett mindaz, ami szerepével jár. Ezért tudja
a vers szervezetével is tükrözni költői jelleme alapvonásait.
20

O

S hogy mindezt egy gyalogút ürügyén teszi, ez is reá vall: a költőre, aki mindig azzal a meggyőződéssel szemlélte a dolgokat, hogy az ügyeit támogató érvek
bennük rejlenek. A gyalogúiban is. Természetes hát, hogy kiszabadításuk munkája
fortélyos és izgalmas művelet. Jó mulatság, melynek láttán, részeseként az emberben ismét remény támad: valahol, valamiként kell hogy legyen folytatása is ennek
a „gyalogút"-nak.

21

VERESS DÁNIEL

Közös égbolt alatt
TŰNŐDÉSEK _

KÖRNYEZETRAJZZAL

Agguló, elvadult kertben, augusztus végi csendben, foszlányfelhők közt b u j k á l ó
fáradt nap alatt írom e sorokat.
Fölöttem jégveréstől szaggatott levelű meggyfa. Alacsony k o r o n á j á r a szinte ráhasal a pikkelyesedő kérgű vén dió egyik elhajló ága. L á b a m irányában — ahogy
heverek — kerítéslécek fölé nőtt mogyoróbokor.
Bal könyökömre fordulok. Szemben, egy másik világgá keseredett diófa mögött,
melynek fél oldalát meglegyintette a hőguta, összetöppedt, málló falú, zöldesbarna
cserépzetű kúria.
Az udvarház fala fehérre meszelt. Három oszlop gyámolította terasza fölötti
kiugró homlokzat orommezején gyérlevelű koszorú, öblén, alig olvashatón, az évszám: 1811.
A házat akkor javították utoljára. A kort, szinte emberközelből, Stendhal naplóiból ismerem. Orrom is érzi s őrzi a pernyeszagot. Ezt az idők t a n ú j á t akkor t a t a rozgatták — m a sincs f i a fémrészecske se benne, szeg vagy kapocs —, amikor a
clunyi apátság székesegyházát éppen robbantották, darabolták, építészeti nyersanyagként kótyavetyélték. A versre jól emlékezem? Időbe gyökeresedett tornyok szögezik
helyükre a boldog nemzeteket? Helyhez kötött igazság ez is. Az minden igazság.
Épültek időálló épületek, ez is karnyújtásnyira, másból. Nem márványból, h a n e m
fából, vályogból, az Örkő oldalából hasított, Debren medréből kifeszegetett kőből.
Kőből? H a a matériát nézzük. De éppúgy hitből és dacból, kényszerből és elkeseredésből, bizalomból és emberségből — kalákával. Tartóssá így verődött — a k á r az
ember s kisebb-nagyobb csoportjai — történelemmé és sorssá.
A kettős tető gerincén bagoly huhog. Merő délben sem alszik? Vagy ő lenne a
virrasztó? Egyedül? Esténként négy-öt öblös m a d á r h a n g riasztgatja a babonásokat,
nagy ú t r a készülődőket.
Sűrű a csend, gőzölög a fű, párás a levegő.
*
A hangyák marnak. Nem tudom, hol van a boly, lehet, épp r a j t a heverek.
A temérdek esők után a fű, a vadcikória, a b u r j á n tömött, akár egy szőnyeg. És
körös-körül minden nyers, vad zöldben ragyog. Szinte harsog a nagy kert, m a j d
kicsattan a kövérségtől.
A földből, füvekből kesernyés-csípős szag füstölög. Az Olt és Fekete-ügy t á j á n ,
a Bodoki havasok szemöldöke alatt ez immár őszelő. Estelente, h a j n a l o n t a csíp a
levegő. A színek még harsányan nyáriak, de az augusztusvégnek októberillata van.
Mozdulok, átbillenek. Hívatlan, kéretlen látogatók elől húzódtam ide, ki, a f á k
alá, a szinte megmarkolható nyugalomba, a csendbe, lelkiismeretem ficánkolásai elől
is bújván. És alighanem balul választott kalauzzal, némán is érvelő társsal, évtizedes párbeszédpartnerrel, osztván és tagadván, hurcolván és levetvén gondjait, a
sűrűn felmerülőket.
Közös emberi gondokat közös égbolt alatt. Hogy is van az, hogy a rárakódott
esztendők t e r ű j e alatt nemcsak érettebbé — akár bölcsebbé is —, de valamiként
türelmetlenebbé is válik az ember, miközben Vörösmarty zaklatott látomásait Mikes
mosolygós beletörődéseivel haszontalanul borogatja.
Ülök, kuporgok, heverek elzsibbadt testrészeim szapora jelzései, illetlenkedő
tiltakozásai szerint, kezemügyében ölnyi könyvvel. Ami bujdosni hajtott, szándékom
szerint a z írás volt. De belefeledkeztem a kertbe, s ahogy tűnődöm, egyre élesebben
látom, hogy a szó egymásután rakása zsombékjárás: léptenként kell kitapogatni,
22

hogy hol tart fent, hol süllyed a talp alatt. Mert ijesztően nagy az ezekből a könyvekből kikönyöklő példa. Az írni tudás és emberségvállalás. A tehetség és a szolgálat. Számomra végtére nem is könyvek ezek — csak a szó köznapi értelmében
azok —, hiszen szívembe, életembe nőttek bele, olyasformán, mint a végtagok. Vagy
inkább az évek, melyekkel fogy is, nő is az élet.
Sarkamon ülök. Rakosgatom a könyveket. Először megjelenésük időrendjében,
majd nagyságuk és alakjuk szerint. Végezetül, ahogy nekem a legkedvesebbek. Kézfogások, Hajszálgyökerek,
Tiszták, Magyarok, Kháron ladikján, Másokért
egyedül,
Ingyen lakoma, Abbahagyott versek, Szíves kalauz...
Siklik, omlik a rakás. Szerzőjük tiltakozik talán így, minden csoportosítgatás ellen. Sok műfaja volt, van,
mindenből adott a legkülönbet, de gondja talán csak egy. Hogy nevén nevezzük a
gondot: a közösség. A kisebb és a nagyobb, az időben terjeszkedő, a térben, lélekszámban zsugorodó, a szétguruló, a félkontinensként összeforró, s ha úgy tetszik az,
melynek lakása — ha nem is mindig otthona — a földteke.
Róluk szól — tehát nekünk — ez a sok könyv.
Elnyűttek a borítók, felkunkorodó, napaszalta kutyanyelvek kunkorodnak ki a
lapok közül. Tétován hol az egyiket, hol a másikat veszem a kézbe. Lapozgatok, de
amit teszek, fölösleges. Betéve ismerem mindahányat. Ném szavaikat, értelmüket.
És üzenetüket. Az ember, ha egy könyvet harmadszor, negyedszer vesz kézbe, már
nem szavakat olvas, hanem azt, ami mögöttük van, ami okulást és hitet, ami az
életnek emberi tartalmat adhat. A szellemet olvassa ki, a gondolatot gyökerei közt
matatva, azt kortyolgatja, attól szédül, fájdalommal s örömmel attól tudatosul.
A nyelv közvetít, ám az ige az, ami hat. S idézik ezek a könyvek vergődő vitáimat
önmagammal, perlekedéseimet szerzőjükkel miattuk és értük. Még tágabban értünk
és miattunk, mindannyiunkért, kiknek gond az élet, az ember, a józan értelem,
megbecsülésük s diadaluk.
Hanyatt vetem magam a füvön. Ravaszkodva arra gondolok, hogy ha több vér
áramlik az agyra, szebben rendeződnek, rajzolódnak a gondolatok is. Ezáltal válik
érthetőbbé a szó. Ám gondolat-e a közérzet, a látomás, az érzelmi kapcsoltság és
szétáramlás? Illyés Gyulához — félórája körülötte tűnődöm — nem a gondolatok
kapcsolnak, miként apámhoz sem elsősorban azok. Más is, több is. A jelenkori emberi létezés kupolája alatt átnyúló, erkölcsiséggel telített szellemi szálat — éppoly
ezüstös, de tán nem oly szakadékony, mint az őszi ökörnyál? — legpregnánsabban
közösségi érzetből fakadt felelősségtudatnak nevezném. Ez lehet — a mélyben oszthatatlan — embervoltunk legegyetemesebb összekapcsolója. Tehát ha egy hirtelen
kérdésre — mit tanultam én Illyéstől? — felelnem kellene, így forgatnám nyelvemen a választ: Elsősorban nem ismereteket nyújtott, hanem magatartást erősítő
eszméket. És gondolkodásmódot — ami egyben tartalma is a gondolkodásnak. Példa
volt számomra az érzékenységre, a kor és az emberek irántira. Példája volt a nyitottságnak és egy írónál-embernél dicséretes képességnek: egybelátni az okító múltat, a formálódó jelent és a remélt jövőt, kötelességérzettel, melyek a valós gondok
őszinte átélésére, megfogalmazására képessé teszik az embert, mindig a tisztítás, a
jobbítás és a továbblépés szándékával.
A szilvafán egy apró, fürge madár kopácsol. Hegyes csőrével be-bevág a kéreg
alá. Talán észrevette, hogy jegyzetpapírjaimra téve a plajbászt, figyelem: abbahagyja, kissé komikus ugrásokkal felszaporáz a fatörzsön. Szép példa. Éppenséggel
illyési. Így kell élni: tenni, cselekedni, nemszűnőn, kudarcainkon és esendőségeinken túlmutató, kollektív vérkörökből felszívott optimizmussal. Vagy enyhébben:
újraképződő bizakodással.
Tulajdonképpen csak most érzem, hogy a kert és a pillanat milyen szép alkalmat nyújtottak a belefeledkezésre, elgondolkodásra. A környezet, tárgyak, a természet — örök ritmikájuk — adják a hasonlatokat. A költőhöz, az íróhoz, a kimívelt
emberfőhöz. Sallangmentesen fonva-öltve a szót: az emberhez. Mikes legnagyobb
dicséretével élve: az „emberséges ember"-hez. Mert van-e nehezebb annál, annak
maradni egy élet, egy életmű hosszán?
23

Hetven év, ugyanannyi kötet. Egy füzetben kétszázvalahány róla, írásairól szóló
cikk, bírálat, méltatás, tanulmány címét őrzöm. A címsor távolról sem teljes, de az
eredeti munkák mellett egy nagyon esedékes nagymonográfia segédanyagát adja.
Hetven kötet? Nem a szám nagy — noha az is —, hanem az ív, melyet a pálya
leír. Ezen belül a pálya minden egyes szakasza. Már az i n d u l á s . . . De mindez m á r
kívül esik tűnődéseimen: csupa lexikonadat, irodalomtörténet-fejezet, az európaié is,
címszavak az utolsó fél évszázad életéről — s távolról sem az elvontan szellemiről!
— készíthető enciklopédiához.
Egy szövegrész merült fel emlékezetemben. Nemrég olvastam, azért él frissen.
(A jegyzetek írása közben csak jeleztem a forrást, most ki kell másolnom, szóról
szóra imígyen hangzik:)
„A Forradalmi írók Nemzetközi Szövetségének tagja, az 1934-es moszkvai kongresszuson részt v e t t . . . Párizsban végezte az egyetemet. Itt a modern francia költészet hatása alá került. Ezen hatás összeütközött a költő fiatalkori hazai vidéki
élményeivel kapcsolatos emlékezetével, a természet és a magyar föld lelkében élő
elemekkel. Ennek az eredője lett az az expresszionizmus, amely a formákban is
érvényesülő hatásfinomságokkal dolgozik. A végeredmény azonban mégis az, hogy
az irodalmi .mozgalmak szélsőséges hatása érvényesül műveiben erősen bolsévik
tartalommal..."
Van néhány pontatlanság ebben a pár sorban. írójuk nyilván nem ismerte a
Hunok Párisbant, az Ingyen lakoma előszavát, a Kora tavaszt. De nem is ismerhette. Korábban keletkeztek az idézett sorok: 1934-ben.
És nem is szakmabeli tollából származtak. De lényeget illetően mégis pontos ez
a jellemzés, mely a budapesti rendőrség — pontosabban: főkapitányság — politikai
nyomozó főcsoportjának — magyarán: politikai rendőrségnek — valamelyik fogalmazója tollán formálódott, szorgos adatgyűjtők m u n k á j á t összesítve.
Az ellenség egyetlen, szörnyen elítélendő — s büntetőjogilag terhelő — szóval
mindent kimondott: bolsevik. Tehát: forradalmár.
Az volt Illyés valóban? Lenini, tehát komplexértelemben, feltétlenül. í m e négy,
tetszőlegesen kikapott sor:
Régóta készülök erre az énekre —
káromkodásaim
Erre edzették remegő torkomat! Mint fiatal anya
Vártam, hogy belém nyilalljon már a kín.
S kiszakadjon végre egy néma nép szava.
A vers címe: Dózsa. Előhang egy hőskölteményhez. Kelte: 1927. A zsellérek
unokája huszonöt esztendős, negyvenöttel fiatalabb mint ma. De ez a dálnoki székely köznemes élteti, emlékezteti, tanítja, óvja ma is. Ez a fundamentum egyik
szegeletköve. A másik: tizenkilenc. Az esetlegességektől, tévedésektől, hibáktól nem
kendőzött, illyésülten eszmévé nemesedett.
Mindkettő csillogó kegyeletrétegek vakítása nélkül. Idealizálások és álressentimentek nélkül, folttalan forradalmisággal és nagy emberséggel. És válassza ki az
olvasó a versből, vallomásokból, drámából, önéletírásból, hogy hol kezdődik vagy
hol végződik írójuk.
Mi ragad tehát torkon az illyési műben? A lényegbeli egység és következetesség. Az időtorlaszok embert és hitet roncsoló buktatóin megőrzött erkölcsiség: az
elvi tartású humánum. Az a képessége, hogy ifjúsága selymes fényű eszményeit
meg tudta őrizni, áthasonítottan, mégis töretlenül. Az eszmékre mint egy gerincre, a
csigolyák egymásutániságára gondolok, képszerűen. Arra, ami meghajolva sem válik
alkalmatlannná önmaga eredendő funkciójához.
A fákat nézem. Hajladoznak a szélben. Ez a sorsuk. A kert fölött, rekedt károgással csókák vagy varjak húznak át. Röptükben ürülnek. Szürkésfehér permet hull.
A levelek fogják fel szitálásuk.
Valaki „mindenes író"-nak nevezte Illyést. Ha helyesen értettem, arra utalt,
hogy sok műfajú és a sok műfajban sok gondot vállaló. Hogy a sokműfajúság egye24

temes műfajúság (végső redukcióban mondhatnánk, hogy m ű f a j nélküliség), erre már
utaltam. Most a gondvállalás foglalkoztat, az, melyet szükségből és becsületből vállalt, közösségi feladatként. A példa, a vízügyi igazgatóságé, az övé. Németh Lászlóról írta, pontos jellemzésként, mely most bumerángként tér vissza hozzá. Érvényes rá is.
A példázatot tovább finomíthatjuk. Az írás, Illyés tollán, negyedszázadon át
felelet volt. Válasz a korra, tehát feltárás, leleplezés, elutasítás, tagadás. A rossz
tagadása, ez el nem fogadható elutasítása, az emberhez méltatlan feltárása, mindezek okainak leleplezése. Az, már a puszta tényfeltárásban is.
A második negyedszázadban az írás kérdezett. Faggatózott, ritkán rábólintva,
gyakrabban fejcsóválva, de szívszakadásig osztozva a világ, népe, kora gondjaiban.
A megváltozott történelmi talajon az eredményesebb életjavítás szándékával, a jobbítás néha megbicsakló hitével.
A világról, a mindenkoriról kimondható igazság igen gyakran sötét. Sötétenlátók, vészkiáltók a szólásra és hittevésre választottak? A válaszadást nehéz elkerülni, tudván azt is, hogy a dolgok fonata nem ilyen egyszerű. Egyszerűsítsük hát a
kérdést: csakugyan pesszimista lenne Illyés? Rosszízű vitákra, okos érveire emlékszem. Az európai szellem legjobbjain iskolázott válaszaira. Derűlátóbb nagy írót,
mint Illyés, keveset ismerek. Persze a magam köré csapódott tájból nézve, fölfele,
az ágak, levelek közt átnyilazó nap irányába pislogva, a fenti kékséggel keverve a
bal kézre heverő könyvekből kicsapódó pernyét. Igazság, hogy a betűkből összeácsolt
szövegekből — idő, alkalom, kedv és hajlam szerint — ezt is meg azt is ki lehet
olvasni, kedvoltót és hitet fakasztót. De bizonyos, hogy az aggodalom, az intés,
óvás, féltés, figyelmeztetés — még nem borúlátás, még ha megcsikordulnak is a
toll alá szorított szavak.
A borúlátásra szinte refrénként felel az időjárás. Észre sem vettem, váratlanul
borult be. Súgás felől verte a kert fölé a szél a felhőket. A nagy távolban villámlik,
de a dörgés moraja szakadozva ér csak el eddig. Messze a vihar fészke. Ez megint
szuggerál valamit Illyés fele és felől is. Művében, szemléletében, a látható világ és
a csak sejthető — inkább közérzetileg, következményeiben érzett — lehetőségek
jelenvalóságát. Látván a villámok cikázását, a távolit, hallja a dörgést, s már-már
a zivatáít' is nyakában érzi. Bőrén a lecsurgó vizet, bőre alatt az iszonyatot. Érzékeny műszer. Sok zivatart megértek, esetleg legyintenek: víz, lecsurog, a kövek maradnak s tán meg is tisztulnak. Ö a zivatar okát kutatja, az emberi ész — s véle
egyméhbeli testvéresztelenség — iránti tisztelettel s rettegéssel. És hittel, hogy
utóbbi elkerülhető. Ez a hite késélen egyensúlyoz: bizakodásának legalább ugyanannyi ellenérve vari, érvek világdúló esztelenségek mellett, magyarázatok a rosszhoz. De ő hiszi, hogy megmagyárázhatóságuk által is csökkennek, szűnnek. Ez lehet
bölcsesség, de lehet jóhiszeműség is.
Felállók. Megint a fákat nézem, a diókat, cseresznyéket, meggyeket, szilvafákat
s r a j t u k túl a vadboroszlárisövényt. Senki sem oltja, nyesi, gondozza, fiatalítja őket.
Gyümölcsük is javarészt az aljat trágyázza. Mikor a termést kellene szedni — nincs
időm. Mikor a szeplető napokból kivonva akadna, már csak az ág hegyén sárgállik,
vereslik, kéklik egy-egy szem, dértől csípetten.
És megint Illyés. Ö nem hagyná. Az emberi gonddal, emberkézzel megmívelt
t á j szerelmese. Irt verset a feszengő, izzó, munkáló pityókabokrokról is. S kötetet
lehetne összeállítani művéből a kéz és a kézi munka dicséretéről.
Egy eszményről van itt szó: az emberésszel rendbe tett és szabályozott világról.
Ismerem egy versét. Címe: A Lago Maggiore fölött. Hiába keresem a válogatott versek és az összegyűjtött versek köteteiben. Az egyik legszebb Illyés-esszéből, Cs.
Szabó „szabadon mintázott önéletrajzi fejezet"-éből másolom ki néhány sorát:
Nézd a tarajlást, mit a munka vert
és ver szürtetlen! Lugassal teli
25

szalagnyi szöllők emeletjei
hullámzanak és küzdenek.
Lemáll,
de felfut újra a fal és megáll
a föld, a zöld, a sziklán! Szabadon
új terasz zúdul át a teraszon;
bástya-tajtékok,
terasz torlaszok
esengik s ostromolják a napot.
Tolnai parasztok tájszelídítő verejtékének gyémántja csillog e messzi földön, az
olasz—svájci határon kelt sorokon.
Ám tágabb a példa. Illyés eszménye az emberésszel zabolázott világ és táj. De
az az emberésszel terelt történelem is. Montaigne és Diderot mellett Marx intelmeit is viszi iszákjában. Megfontolandó értékeket, s milyen szép ez a nyitottság,
tártság. Hadd fogalmazzak ú j r a tételesen: Illyést — s ez sem kicsi példa és tanulság — minden fajták és kultúrák lelke fürdette emberré és magyarrá. Valahogy
úgy, ahogyan Dsida vallotta magáról Psalmusában. Csak éppen Dsidának nem volt
ideje megöregedni. Illyésnek igen, sőt szembenézni az öregedés tüneteivel, állapotával egy pompás — és szívszorító — esszéfüzérben.
Az előre- és hátrapillantót, önmagát és a világot vizsgálót értelmi józanság
jellemzi. Óvatossággá, tartózkodássá, már-már gyanakvássá erősödött józanság. K a r tezianizmusa az idők teltével, tapasztalatai szaporultával már a szkepticizmus veretét kapta. Az alapálláspont — évtizedek óta — változatlan: mindenben megkeresni
a rációt. Éppen ezáltal lehetett — például tényrögzítő, valóságfeltáró prózájában —
a mindenkori jelen hív történésze. A választott t á j a t tapintásközeiben körözi be,
de esetlegességein fölülemelkedve, távlatból írja le. Hibátlan helyzetismeretét az
európai tájékozottságon csiszolt gondolkodás emeli, szilárdítja. Szeme idegen szemhatárok áttekintéséhez, felméréséhez is hozzászokott. Egy zárt világból pillant ki az
egész látóhatárra, de a kis világ — vagy világok — dolgait is az egész felől méri.
És mindig a változtatás, a mozdítás, a jobbra fordítás szándékával.
A teljes életművet — végső redukcióban — nem is tudom másnak látni, mint
szüntelen javítást célzó szolgálatnak. Ha jól emlékszem, rámondták Illyésre, hogy
a múlt századbeli romantikus nemzeti költők köpenyét kanyarította nyakába. Igaz
lehet, de egy pontosítással: missziós tudatát, a helytállás emelt fejű dacát nem
szerepként vette magára. Feladatvállalásait magának a létnek ingatagsága, változékonysága és ellentmondásossága táplálja. Így hát az önromboló közönyösökkel és
közömbösökkel soha nem láthattuk egy szekértáborban. Ott kellett és ott kell mindig keresnünk, ahol a tintából országos, kontinentális gondok folynak. Így volt Ö
„népi" és így volt Ö „urbánus": mindenkor a nép ügyét tette központi mondandóvá.
Egyke, földhiány, földéhség, néppusztulás, asszimiláció, német veszély, kivándorlás,
a szegénység társadalmi megfeneklése, civilizációs és művelődési kisemmizése, politikai zsarnokság, úri bitangság, születéscsökkenés, öngyilkossági mutatók növekedése, élettani és nyelvi lemorzsolódás, nemzethalál, világkatasztrófa-érzet — Illyés
tollán megszólalva, apellálva, tiltakozva akár egy túlfűtött költői képzelet kinagyításai is lehetnek, melyre egy önmagát realistának érző történész vagy társadalomtudós rámondhatja, hogy szélsőség, túlzás. Egyet azonban senki nem állíthat: azt,
hogy a drámaira hevített hangnak nincs tényhitele, valóságfedezete. Azt, hogy egy
szakadék milyen mély, megmutatja a mérés. De ez, azon, hogy szakadék van —
mit sem változtat. És a szakadékok peremén életveszélyesen keskeny az ösvény.
A mindenkori utast óvni, inteni, védeni kell.
őszinte szókimondást tanultunk tőle, ne hallgassam hát el gondomat: A Tiszták
írójában van egy adag manicheizmus is. Fonákjára fordult rettegés. Olyasféle tanítás, hogy az elveszők oldalára kell mindig állani, hogy a pusztulás megdicsőülés és
a Jó diadala, és hogy az elbukónak van mindig igaza. Hát ez keserű, nagyon keserű
tanítás. Elfogadhatatlan, lenyelhetetlen. Egyik jó barátja írta le a drámáról, hogy
„abban a vízióban a vívódás a halálkomplexussal mélyebb szinten titkos összeját26

szás a halállal". Az ellenpontot keressem? A cáfolatot? Tele vélük az élet és a történelem. És itt van ez a bölcsen mosolygó könyv is — a Kháron ladikján — szemben az elmúlással.
Kijön az udvarházból édesanyám, szétcsapja a pince két lappancsát, hogy a
sok esőzés alatt képződött békás-gyíkos tavak párologjanak, s hadd tűnjön el a víz
az ászkok alól. A pinceajtók döndülése rántja vissza a nekifutamodott gondolatot.
Gyorsan elő egy nyomós érvvel.
A nagy népboldogító — szándékaiban néporvosló — mégis és mindenek felett
elsősorban költő. Ha szabályosan szerkesztem az írást, ha nem tűnődéseimet jegyzem le, ezzel illett, ezzel kellett volna kezdenem. Még jóvátehetem. Felütöm elbűvölő műhelyvallomását, az Egy varázslatos könyvszekrényről írtat, s rögtön a téma
közepébe vágok egy citátummal: „Mű az, amelynek élete, szívverése, valami lüktetése van; hacsak annyi is, mint a gyík levált farkának. Akár az eleven testben, ez
a leglényegesebb, ez a kis dobogás, ez a titokzatos ketyegés... Verset ennek a szívdobogáshoz hasonló lényegnek a megragadásáért ír az ember."
Igen, a versben egy csipetnyi sűrített feszültségnek kell izzania, dobognia, mely
képes a másik szívet — az olvasóét — megmozgatni. A vers az agyon át lassan
felszívódva hódít. Ám az igazi hatás, amely maradandóvá válhat, az azonnali:
„Villámcsapás a hátgerincen." Vagy mint másutt is írja, az átvett tűzről Illyés „a
bőr kínos-kéjes borzongása a gerincoszlop közepe táján".
Ilyen, biológiailag is megrendítő hatású vers kevés van. S hogy melyek azok,
arról a költészetesztétikák, a gomba módra szaporodók csak csupa általánosságot
tudnak mondani. Az összetevőket jobbadán mindenki ismeri. Az elemeket, amelyekből a gyönyörű, sőt a „nagy" vers összeáll. A fülnek szól a zeneiség, az ütem, a
hangzat, sőt a metrum is; a szemnek a kép, hasonlat és látomás. De mindez — önmagában — csupa formaelem, mely csak a részeket összekötő, réseket kitöltő habarcs által válik lényegessé. Az eszme, világkép, sőt világnézet tulajdonképpen köntösként övezi magára a formát, illetve szoros egységben azzal képes önmagát kifejezni, a logikai érthetőség elképzelhető és megteremthető változataiban.
Valahogyan így szól a séma. De mekkora a távolság az elmélettől — hányat
szült e század! — a művekig. A hatásosságig, a továbbadott múzsacsókig! E tűnődések személyesek, hadd folytassam egy — felfogásomat talán megvilágító — vallomással.
Évekkel, másfél évtizeddel ezelőtt egy testes kis antológiát kezdtem összeválogatni, egy amolyan az Én verseimet. Címnek is ezt szántam az egypéldányos könyvhöz, mely legkedvesebb verseimet tartalmazta volna. Azokat, melyeket szervesülten
vettem tulajdonomba.
Balassitól, Zrínyitől, Kölcseytől, Petrőczy Katától még könnyen szemelgettem.
Csokonainál már haboztam, nyelvem alatt forgatva egy-egy sorát. Berzsenyinél hetekre megakadtam. Gulyás Pálnál, régi ügyemnél, döbbentem rá vállalkozásom
viszonylagos és esetleges voltára. Illyés Gyulánál azonban határozottan közbeszólt
irodalomtörténeti tájékozottságom (valóban a sablon és beidegzettség), s vészjeleket
adott méltányosságra intve kritikai érzékem is: kétszer annyi verssel került bele,
mint József Attila és Szabó Lőrinc együttvéve. Ö adta ez egész rostálás, tehát öt
évszázad lírájának egynegyedét, s a kötet felén Arannyal osztoztak.
Az ilyesféle igazságtalanságért elsősorban a megbecsült tiltakozott volna leginkább. De szempontjaim nagyon személyiek voltak, s melyik versről tudtam volna
lemondani? Az óceánokról vagy a Doleo ergo sumról? Az Árpádról, Zrínyiről, Bartókról, a vízgyűjtőről és a fenyőről szóló Lenéiről? Esetleg a Nem volt elégről, a
Tersánszkyról vagy Szabó Lőrincről írottakról? A Szekszárd feléről vagy a Hunyadi
kezéről? Melyikről, a még kiválasztott két tucatból?
A felsorolást nem folytatom. Érvek — és ellenérvek — bőven akadtak. Személyesek s még személyesebbek. Az estéli olvasásra szánt összeállítás folytatása megakadt, elakadt. A lélek — ennyire — mégsem szeret kiterítkezni. Vonzódásait és
27

legmélyebb elfogultságait illik önmagának megtartania, hiszen mindez magánügy.
Hogy most mégis miért szóltam el magam? Hogy eljussak — nagyobb zökkenő nélkül — az illyési mű egyik, egy másik kulcskérdéséig, a jelennel együttlátott múltig.
Kulcsról beszélek, nem véletlenül: nagy hirtelen a kézdivásárhelyi céh- és
várostörténeti múzeum jutott eszembe. Egy ott látott kulcs, egy mesterremek.
Mintadarabnak készült — a zárral együtt — egy elképzelt templom vassal vert,
faragott tölgyfa kapujához. De nemcsak egy kapuzárat nyitott volna, nemcsak egy
kaput: mögötte egy egész világot, kőbe formált csodákat, a teret és a magasságot.
Nos, ilyesféle Illyés történeti kötöttsége is: világokra nyílik.
Minden ember elődök és évszázadok örökségét hordozza idegrostjaiban. Akkor
is, ha nem tudja. A kímívelt fő tudatában is. Az egykor voltat tudatosító versek,
drámák — utóbbiak közül elsősorban a Különc — bevallhatóan tetszenek nekem.
A tetszés szó ezúttal kevesebbet jelent a tényleges kötöttségnél. Arról van itt szó,
amit Illyés maga is többször megfogalmazott. Petőfiről írván így: „A nemzetek
emlékezete irodalmuk. Ez tehát öntudatuk is. Amelyik korról nincs irodalmi mű,
az, ha ível is, már nincs: nem nyújt tapasztalatot, okulást.; a nemzet történetének
lépcsőjén ott üres fokok vannak." A múlt ismeretére s megbecsülésére vonatkozó
intését az Ingyen lakoma egyik jegyzetében még fokozza és tágítja is: „Az irodalom
— s vele minden művészet — a népek emlékezete. Amelyik népnek nincs irodalma,
vagyis nincs emlékezete a múltjáról, az jelenét is úgy éli, mint a gyermek vagy az
őrült; kincsét elcserélné egy marék cukorért, megölelné a tüzes kályhát az ötvenedik ugratásra is. A primitív népek valóban így viselkednek: öntudat nélkül és a
világról való helyes tudat, vagyis világszemlélet nélkül."
Tehát nem kegyeletből fakadt kriptaőrzésről van itt szó, hanem gazdálkodásról:
a múlt hasznosításáról a jelen és jövő érdekében. Mert annyi közünk van a múlthoz, ami és amennyi benne a jövőnket segíti. Emlékezetfrissítőként, a múlt fele
kanyargó — itt-ott beomlott falú, eliszaposodott vizű — kanálisok jószándékú kotrójaként írtam sereg esszémet, írtam történeti drámáimat Mikes Kelemenről, Báthory Zsigmondról, Wesselényi Miklósról. És írom Kemény Zsigmondról is. A személyes vonzalom — van ebben önfeltárásra irányuló kíváncsiság is — és a társadalmi igény, sőt rendelés jegyében, hatására. Innen kötődésem az illyési mű egyik
fő vonulatához. A Gráfenbergi éjszakák mögött impulzusként a Teleki Lászlódráma áll.
\
De a példa és példázat tágabb: Balassiról, Dózsáról, Hunyadiról szóló versei,
drámái, cikkei mellé — minden erőszakoltság nélkül — oda tudom állítani utóbbi
években falufőtereinkre szoborként kéredzkedő nagyjainkat, szűkebb pátriámét, Kovászna megyéjét, mert ezt ismerem a leghívebben. Tehát Körösi Csornát, Bölöni
Farkas Sándort, Bod Pétert, Gábor Áront, Dózsát, Barabás Miklóst, Benedek Eleket,
M i k e s t . . . Kőben, ércben, élő nyomtatott betűben szólaltak meg az örök beszédes
ajkak, segítne elválasztani a jót a rossztól, a helyest a helytelentől, okítva és tanítva,
összefűzve — a mán át — a tegnapot a holnappal, mely szép lángú lobbanásban
forr össze az Ozorai példában, a Fáklyalángban, a Dózsa Györgyben. S mely nemcsak az időt, hanem a teret, történelmi tájat is eggyéöleli. Évekkel, évtizeddel ezelőtt
egy Illyés-portré Tudor Arghezi fele vonta tollam: a megközelítésből párhuzamos
arckép lett. A vers ormain minden költő ugyanazon munkálkodik: önmaga megértetésén túl mások megértésén. És a Miorijja — Illyés Gyula átültetésében a Bárányka — nem a legszebb magyar balladák egyike? Ilyen pallók kellenek a hidakhoz, melyek sebes, örvényes folyók fölé készülnek.
Harangoznak. Több mint negyven éve hallom ezt az öblös kongást. Rögtön ráismerek, a vártemplomban, a kálvinistáknál húzzák a kötelet. A frissebben ráfeleselő testvérhang Dávid Ferenc igéit hirdeti. Húzd, húzd — biztatom az ismeretlen
28

kongatót —, s Illyés szavával folytatom: „Hirdesd: veszve a nép, aki lustán mástól,
akár a mennybéli istentől várja a boldogulást..."
Az önmagunk erejében való bizalom, a helytállás munkás hite, ez is Illyés tanácsai közé tartozik.
Hetven éve — egy emberélet körén belül — erre is példa.

29

TAMÁS ATTILA

Egy Illyés-versről
„Meg kell, hogy leljelek.
A Három Mágusénál messzibb
jövő-jelek
vontak két éjszakánkra egy eget.
Patak ágyaidat,
vadcsapásaidat
nyargalva járják, rendezik
hírszerző előőrseim, úttalan
cserjéseidet.
Bőrünk

egy sátora alatt."
(Részlet az I f j ú párból)

Nem fiatal poéta tollát ragadta el így a tűz: hogy való világát feledve átszellemült szavakba öntse szerelmi lázát. A fiatal Illyés inkább klasszikusok nehéz szavú
paraszt-rokonaként szól: kedvese oldalán, a lassan szálló télről, termékeny csend
havazásáról, máskor gyertya világánál hallgatja a szeretett társ lágy pihegését. Van,
amikor már távoli gyönyörködéssel és szelíd iróniával emlékezik vissza régebbi ábrándjaira s ezek női ihletőire: a humor színei, vagy akár a csipkelődő öngúny hangjai sem idegenek ettől az iróniától — s csak néha tör fel a csöndesebb hangok sorából valamilyen nyersebb, disszonánsabb szó, a lélek oldást kereső görcseiről vallva.
A képek mámorától, nyugtalan belső lüktetésektől hajtott sorokat m á r az idős
férfi írta. Túljutva kegyetlenül emberpróbáló évtizedeken, a közelítő halál tudatával
mérkőzve.
„Igen, jövet
e bibliai
sziklasivatagból."
És mégsem előzmények nélküli ez a vers. A hívás, a kielégíttetést kereső vágy
s a benne formát nyerő felfokozott életigenlés kevésszer ugyan; de m á r a korai
Illyés-lírában is hangját hallatta. Legföljebb nem ezzel a már-már elfulladásig
kapkodó lélegzetvétellel, mely a nőhöz — vagy inkább az ifjúsághoz? talán magához a szerelemhez? — intézett vallomásokat a késői években néha olyan nyugtalan
sodrásúakká tette. Inkább beleoldva a már megtalált társhoz szólásnak azokba a
nyugalmasabb hangjaiba, melyeket jobban megszokott verseinek olvasója.
A címe is ilyen csöndesen bensőséges, egyszersmind józanul tárgyias: Testvérek. A „bibliai sziklasivatag" könyörtelen ridegségének előképe, az ember fölébe
záródó „vak éjjel" adja azonban már itt is az egyik vonatkozási pontot, s patakágyak villanó fényei, mesék színgazdagságába mámorosodás energiái is ott élednek
már a sorokban. És — merő véletlen? vagy valóságos összefüggések jelé? — a „Három Mágus", „két éjszakánk" számaival szemben álló „egy eget", „egy sátora alatt"
ritmikája is előzményre lel már itt. Sőt — talán épp a mondottakkal megmagyarázhatóan — játékosságában is kiegyensúlyozottabb, rejtettségében is tökéletesen
kimunkált rend alakjában.
De nézzük már magát a verset — az illyési életműnek ezt a viszonylag kevéssé
ismert darabját.
Három nap néztem volna csak szemed
árnyékos völgyét,
szemöldöködet,
a pillák sűrű sását, mely között
30

az eleven kis vadvíz incseleg,
villantja fényét, fürge terveit,
síkos halacskák szökdeléseit —
Három nap néztem volna hallgatag
az egyiket, aztán a másikat.
S töltöttem volna három új napot
csak nézni némán a lágy hajlatot:
ruhád alól kisejlő
kebledet,
a csillagot, mely rajta szendereg,
s készül, fényküllőt feszítve
selyem
leplén ragyogni vak éjjelemen —
Három nap néztem volna hallgatag
az egyiket, aztán a másikat.
S elég lett volna újonnan nekem
csak legeltetni, itatni szemem
szép szárba szökkent páros térdeden,
melyek hivalgón, mégis félszegen,
mint fényes kapu kettős szárnyai
tán biztatták már egymást nyílani —
Három nap néztem volna hallgatag
az egyiket, aztán a másikat.
Az enyhe hőben, amely szelíden
testedből áradt, tested fényiben
elültem volna, napon a beteg,
lesve, mellemben hogyan bizsereg,
hogy' oldódik a fájdalom, hogyan
oszlana már a test is boldogan
el, föl, egy könnyebb táj felhőibe,
mely maga már az altató ntese —
És lettem volna gyermek,
gyermeked
hogy, ha ölellek, úgy öleljelek.
Hogy mit szerelem csak sokára ad,
halljam már most vigasztaló szavad.
Fi a lánytestvért
— úgy öleltelek,
ős vágy ízével enyhítve a bűnt,
így aludtam el — leghűbb kedvesed,
mire az első éjjel tovatűnt.
Egy neves zenetudós szerint az egész zeneművészet hármasság és kettősség ellentéteinek változataiból, egymásba épüléseiből bontakozik ki. Tudjuk is a hármas
szám döntő szerepét szemléletünk alapjainak meghatározásában: hármas kiterjedésben látjuk statikusságát tekintve az egész tárgyi világot, időbelileg pedig a megfoghatatlanabb jelenségek összességét is múltnak, jelennek és jövőnek (tér-vetületben: valahonnan jövő, valamerre irányuló valahol levésnek) a hármasságában. Ehhez társulnak ősidőktől élő hitek, vagy eltűntük után megmaradt különös jelentéskörük is: a mesebeli három testvér, a három próbatétel, a három kívánság — az
isten hármas-egy-személy-volta és sok más emlék által kialakított értékmező. A hármas „jelentésköre" így az objektív külvilág alaptörvényeinek absztrakcióiból is, de
mesék ősi varázsosságából is tartalmaz valamit. Míg azonban ez a jelentéskör jellegzetesebben a változás, a variáció, a másság értékeit tartalmazza, addig a kettő
inkább az ismétlés — az ismételhetőség — a párhuzam, az egyensúly, a szimmetria:
a különbözőségekben megmaradni tudó azonosság, a stabilitás végső — talán puritánabb — jelképévé tud átlényegülni.
31

Kombinációik nem véletlenül jutnak hát nagy szerephez az ember-lét olyan
fontos tényezőiben, amilyenek a zeneművek — amilyenek a műalkotások.
Amilyen Illyésnek ez a verse is.
„Három nap néztem volna" — halljuk az első, szelíd vágyakozással szóló megnyilatkozást, az első versszak nyitásában. Aztán ez megismétlődik a szakasz végén,
az ismétlődésben eleve benne rejlő kettősséget gyöngébben már a soreleji-sorvégi
két hangsúlyos h alliterálása által nyomatékosítva, erőteljesebben pedig a szavakleírta álom-cselekvés világos tagolásában hangsúlyozva: „az egyiket, a z t á n a m á sikat". Három Versszakban ölt testet — más-más változatot öltve — ez az építkezési alapképlet; annyi módosulással, hogy a harmadikban maga a hármasság (a
„háromszor") nem kettőződik meg: itt más tényezők által kap a kettősség talán a
korábbiaknál is nagyobb súlyt: a „páros térd" és a hozzá kapcsolódó hasonlat „kettős szárnyai"-szókapcsolatának párhuzamában (a „kapu kettős" szószerkezet alliterációi segítenek közvetlen akusztikai hatással erősíteni a közvetett látványiságban
megjelenő kettősséget) — rejtetten pedig ott az előbb elhallgatott h á r m a s szám a
harmadik sor „szép szárba szökkent"-jének váratlanul gazdag alliterálásaiban. Aztán
elhallgat a mesélésnek majd szelíden elringató, majd ámulást keltő h a n g j a : önelemzésnek egy fokkal józanabb-pontosabb szavai következnek. Két versszakban.
A „gyermek, gyermeked", „ölellek: úgy öleljelek" testesíti meg bennük akusztikailag
is a kettősséget, előkészítve egy lényegi, benső kettősséget, mely a két ember összetalálkozását megörökítő szavak értelméből bontakozik ki: „Fi a lánytestvért: úgy
öleltelek." Az „öleltelek" messziről — sorvégi, rímes helyzetében mégis érezhetően
— egyúttal immár harmadikként, kiegészítőül kapcsolódik a korábban egymás mellé
zárt „ölellek — öleljelek" kettőséhez, a társra találás megnyugvásán túl a szerelem
varázsairól is vallva. Hiszen a „néztem volna", „elég lett volna", „elültem volna",
„lettem volna" feltételes módú önvallomásai, a „készül", „biztatták", „már most"
jövőre utalásai és sürgetései után észrevétlenül jutottunk át egy mindennek beteljesültét már múltként szemlélő időbe: „úgy öleltelek", „így aludtam el". Időbe,
m'elyben — két ember egymásba oldódásakor — észrevétlenné oldódtak jelent a
múlttól-jövőtől élesen elkülönítő határok: „ős vágy" nyit messzi távlatot visszafelé;
a „mire a z . . . éjjel tovatűnt" — sejteti meg, hogy valamilyen lebegő könnyedséggel
előrevivő időfolyamatnak lettünk a részeivé. Az „első éjjel" számjelzője nem tagolja-szakaszolja ezt a folyamatot, hiszen a mondatban mintegy önmaga ellentétére
utal: arra, hogy az az éjjel, amelyik az első volt, m á r csak messziről — számlálatlanul egymást követőknek a távolából — idézhető fel, noha valójában nem ért véget,
csak „tovatűnt". Amennyiben a szó — illetőleg a benne szereplő egyes szám — a
vers erős számrendjében " elfoglalt utolsó, tehát kiemelt helyével szerephez jut,
annyiban a szavakkal közvetlenül másként meg nem fogalmazott eggyé levés asszociatív körébe kapcsolódik bele.
A nyers vágy feltörésének és szelíd hűség megnyilatkozásának egyként fölébe
boruló, lassan tovatűnő éjjel pontos ellenképe a vers első részében megjelenített
„vak éjjel"-nek. Az élet valós értékeit oldja magába, „negatív értékek" időtlenné
dermedt egységének ellenében. Több történt ennek a műnek a világában egyetlen
ember vágyának beteljesülésénél, több két ember egymásra találásánál is: ember és
külvilág viszonya rendeződött itt újjá.
Ezt láthatjuk más részletek vizsgálata során is.
Az első szakasz képélményét a csillámló elevenség sokszínűségén túl a „völgy"
révén mélység jellemzi, a második csöndesebb, lágyabb mozdulásai fölfelé visznek
(az éjszakába egyedül bevilágító csillag irányában), a harmadik ehhez társítja a
kitárulás élményét, a negyedik („hőben", „fényiben", „mellemben", „felhőibe") a védett bent-levéséve 1 válaszol mintegy erre — hogy az „oszlana", „oldódik", illetőleg
az „ölellek — öleljelek" között oldódjék-kapcsolódjék át maga is az ötödikbe, a
magasba emelkedés („el, föl, egy könnyebb t á j felhőibe") és az egymásba oldódás,
majd a verssorvégi» elpihenő aláhajlás élményéhez végül a íouatűnését is megadja:
mintegy a mozgások teljességének mikromodelljét kialakítva. A világ érzéki be32

fogadásának — tehát e gazdagsághoz való személyes kapcsolódásnak — a sokféleségéből is éreztetnek valamit a sorok: „néztem", „halljam", „hőben", „ízével". (A látásképzetek az első három, a többiek az utóbbi két versszakban jutnak nagy szerephez.) Ehhez társulnak az áttételesebb, gondolati és érzelmi reagálásokat egyaránt
magukban rejtő észlelések („hivalgón, mégis félszegen tán biztatták már egymást
nyílani", „Hogy mit szerelem csak sokára ad, halljam már most vigasztaló szavad"),
a pszichikumra irányuló belső tekintet megfigyelései („lesve, lelkemben hogyan bizsereg, hogy oldódik a f á j d a l o m . . . " ) ; a tiszta gondolatiság szféráit éppúgy érintve,
mint a képzeletét, az ösztönösségét („ős vágy ízével enyhítve a bűnt") vagy közvetlenül az érzékekét. Ez utóbbit a mű közvetlen akusztikaisága által. A nem — vagy
csak részben — akusztikai ritmustényezőknek (a szabályos motívumismétlődéseknek)
az elrendezésén túl a páros rímek szabályos ismétlődései is a kettősség szabályosságát képviselik, anélkül azonban, hogy ezáltal statikus merevséget, ütemes szabályosságot alakítanának ki. Hiszen a lassított, beszédhangsúlyokkal lazított-átrendezett
jambikus verselésből kibontakozó mondatok nem érnek véget a sorvégeken: nagyobb íveléssel-l'end üléssel visznek el a szakaszok végéig, sorvégi áthajlásokkal is
lágyabbá téve a műalkotásnak ezt a rétegét. Egészen az utolsó kétszakaszos egységig,
melyben a hármas alaptagolású, és ilyen bővítményeknek a rendszeréből kibontakozó mondatok a versszak egységjellegét is fellazítják, az ölelkezésről szóló, feloldódás élményét adó sorok végén pedig a páros rímek is ölelkezőkké s egyszersmind
teljesebb zengésűekké lesznek.
A befejezésig, mely azáltal is hangsúlyossá lesz, hogy a nőhöz való kapcsolódás
hármas lehetősége („gyermeked", „fi a lánytestvért", „kedvesed") ad benne valamilyen teljesebb értékű, gazdag egységet.
Árnyékos völgy fürge fény villanásai indították a vers képsorát, vak éjjel sötétjébe ragyogó csillag fényküllői erősítették föl ezt az 'ellentétet, hogy az éjjel tovatűntében menjen át végül egymásba fény és árnyék — a külvilág gazdagságának
megelevenítése után egyszersmind bensőbb tájak felé vezetve. Nyomasztó fenyegettetések és álomkáprázatok továbbadásával, kedvese testének rajzolatát s asszonyi
melegét egyaránt fölidézve, a legkülönbözőbb elemekből egységet teremtve és számkombinációk rendezett játékát kialakítva vall itt a költő nemcsak önmagáról, hanem az ember egész világáról. Több ebben a versben — ebben a világban — a
„volna", mint a „van". Több szól a vágyról, mint a beteljesülésről. A Testvérek
közelében írt Illyés-versekből arcul vert pusztaiak, elnyomorodott koldusok, végsőkig
dühödt mulatozások képei rajzolódnak elő: nagy költő teljes értékű vallomása akkor
sem lehet ennél felszabadultabb, ha boldog szerelem adja a közvetlen élményihletést. A világban rejlő szép lehetőségek mutatkoznak itt meg mindenekelőtt —
de ritka gazdagságukban.
Viszonylagos egyszerűségében is az Ódának, a Minek nevezzeleknek
— a magyar szerelmi líra legnagyobb alkotásainak rokona ez a korai Illyés-mű.

POMOGÁTS BÉLA

Magyar költő Európában
Illyés Gyulát olyan költőnek tartják, aki a nemzet történelmi esélyeit latolgatja,
aki a hagyományhoz kötődik, aki különös erővel ragaszkodik a nemzeti kultúra és
szellem sajátos színeihez. Valóban, a huszadik században élő magyarságnak nincs
olyan jelentős nemzeti és szociális problémája, mely Illyést ne foglalkoztatta volna,
melynek vitájában n'e hallatta volna szavát. A magyarság fennmaradása, haladása
3 Tiszatáj

33

és gazdagodása mindig gondolkodásának tengelyébe tartozott. A Nehéz föld és a
Sarjúrendek a nemzet döntő többségének sorsát, életét fedezte fel a magas irodalom
számára; a Rend a romokban vagy a Magyarok a nemzeti megmaradás és történelmi
elhelyezkedés kérdéseivel viaskodott; a történelmi drámák: az Ozorai példái, a
Fáklyaláng, a Dózsa és a Másokért egyedül két egymásnak felelő tragédiája a nemzeti történelem elmulasztott lehetőségeinek ábrázolásával akartak figyelmeztetni a
jövendő kívánságaira. A nemzeti sors iránti érdeklődés persze a szociális küzdelemmel forrt nála össze; hisz ki tagadhatná, hogy a Nehéz föld költői sugallatai' végül
is a Puszták népe prózájának szociális mondanivalójához vezették, s a történelmi
drámákban is egyetlen élményként élte át a nemzet és a nép gondjait, kívánságait.
E kettős — valójában, az ő számára egyetlen igényt képviselte a népi írók mozgalmában is.
Csakhogy amíg a mozgalom más képviselőinél a nemzet fogalmára a mélykultúra, esetleg a faji irodalom rímelt, nála ilyen fogalmakban visszhangzott a magyarság: Európa, világszabadság, haladás. Illyés, aki a két háború közötti korszak legjobb paraszti szociográfiáját írta, aki a Magyarok című kötetbe a nemzeti sorsról
és a hazai gondokról készült legszínvonalasabb, máig sugárzó publicisztikát g y ű j tötte, francia költőkről írt tanulmányokat, francia verseket fordított, s összeállította
az egyik legjobb magyar nyelvű francia irodalmi antológiát. Első látszatra van valami rejtélyes abban, hogy a Csizma az asztalon című parasztoktató könyv szerzőjének első prózai írása a Journal Littéraire című művészeti lapban jelent meg, f r a n cia nyelven, Jean Cocteau-ról. S talán az is elgondolkoztató, hogy a népi verselés
egyik legerőteljesebb felújítója szólaltatta meg eddig legszebben magyarul Racine-t,
Lautréamont-t, Max Jacobot, Reverdyt és Eluard-t. De bizonyára az is ide kívánkozik, hogy Petőfi, Fazekas és a magyar népköltészet elemzője írta a legjobb m a gyar esszéket Eluard-ról és Moliére-ről, (Tristan Tzaráról és Jean Follain-ről.
Első látszatra mindez rejtélyes lehet, de annak, aki tudja, hogy Illyés egyszerre
él két kultúrában: a magyarban és a franciában, mindez természetes. Amikor,
szinte még gyerekfővel, Párizsba került, egyszerre szívta magába a francia nyelvet,
a francia gondolkodást és az avantgardista művészeti irányzatok szellemét. Illyés
internacionalistának készült, s a francia nyelv és kultúra ennek az internacionalizmusnak a lehetősége és eszköze volt. Általa illeszkedhetett be a forradalom, a haladás és a szabadság híveinek nemzetközi testvériségébe. Valójában tehát n e m annyira
kulturális igényei következtében mártózott meg a „második nyelv" közegében, h a nem inkább az emberi emelkedés, a felszabadulás vágya miatt.
A párizsi évek valóban felszabadító hatással jártak (később a Hunok
Párizsban
című életrajzi regényében számol be róluk). Illyés a nemzetközi ifjúmunkás-mozgalom és a francia avantgardisták között nevelődött. Politikai vitákra járt és szürrealista folyóiratok alapításában vett részt. Eluard-ral, Reverdyvel, Tzarával, Bretonnal, Aragonnal, Crevellel, Desnos-val, Cocteau-val, Malraux-val ismerkedett és b a r á t kozott. Francia verseket írt. Aztán ahogy hazatért, egyszerre megváltozott: a szürrealizmus franciás hívéből a népi írók mozgalmának egyik alapítója, szervezője lett.
Ha előbb a francia vonzalmakat éreztük rejtélyesnek, most e hirtelen átalakulást.
Pedig Illyés hazai metamorfózisa legalább annyira természetes, mint kapcsolata P á rizzsal és a „második nyelvvel". Ha e kapcsolatot a felszabadulás vágya alakította
ki, az „átalakulást" a szolgálaté. A költő maga többször vall e rejtélyesnek látszó
metamorfózisról. E vallomások egyszerre magyarázzák a költői vállalkozás és poétika
átalakulását s Illyés nemzeti hivatástudatának európai, bátran mondhatjuk: internacionalista távlatait.
1945-ben írt Űjabb szellemi front? című írásában így világítja meg a hazatérés
és a költői átalakulás körülményeit: „Magam Párizsból jöttem meg, Párizshoz szokott szemmel, nyugat-európai igénnyel az igazság és az — irodalom iránt. Az én
megdöbbenésem az volt, amikor szülőhelyemen, a pusztán körültekintettem [...]
Akkor nem tudtam, csak most visszakövetkeztetve merem kimondani akkori érzéseimet, a döntő elhatározást: áruló lennék, ha csak író akarok lenni. Az újítás, a
34

merészség nemcsak az irodalomban esedékes, hanem a társadalomban is, sőt ott
esedékes először és igazán. Sétálhatok tovább itt is az avantgardista szabad gondolattársítások négy fala közt? Nem volt könnyű kitörnöm, nemcsak a helyet tartottam — tartom ma is — emelkedettnek, hanem az ajtókat is én falaztam be. Akkor
ismerkedtem meg igazán egy fiatal költő rendkívüli irodalmi kísérletével és forradalmiságával, Petőfiével. »Hazát kell nektek is teremteni!« — nagyjából ez volt a
bűvige a falak ellen."
Népiségének tartalma ezért lehetett a társadalmi haladás, a parasztság szociális
felszabadítása. A népi írók mozgalmának bonyolult, nem ritkán ellentmondásokkal
terhelt története során Illyés mindig a baloldalon foglalt helyet. Kivételes józansággal, tisztázott és határozott eszmények birtokában kerülte el azokat a csapdákat,
amelyek a népi irodalomra lestek: a népi mítoszt, a parasztság elmaradottságának
eszményítését, a társadalmi kategóriák etnikai képletekre való felcserélését. Noha a
mozgalomhoz tartozott, sőt a népi irodalom legrangosabb költője volt, túlnőtt a tábor
és az irányzat ellentmondásain. Népi író voltát egy rövid mellékmondatban így
határozta meg: „a népiesség, ami nekem a nép anyagi és szellemi helyzetével való
foglalkozást jelenti". Valóban azt jelentette: Illyés műveiben nem találunk mítoszt,
nem találjuk az irracionalimus és a légvárépítés másoknál oly gyakori képződményeit. Annál több cselekvésértékű figyelmeztetést és vizsgálatot: a baranyai falvak
népesedési helyzetének tárgyilagos és könyörtelen feltárásával ő irányította a figyelmet a csökkenő népszaporulat és a nagybirtokrendszer szorításában vergődő parasztság nyomorúságának összefüggéseire; ő helyezte el először a magyar társadalom térképén a pusztai cselédség életét; ő derítette fel minden szociográfusnál pontosabban
a falu legifjabb nemzedékének sorsát, vágyait és lehetőségeit. Költő létére egy egész
szociográfiai kutatóintézet munkáját végezte el: tudta, hogy a változtatás legfontosabb feltételeként ismerni kell a valóságot, a társadalom helyzetét és viszonyait.
A realista gondolkodó erkölcse érvényesült e munkában: Illyés nem elégedett
meg a tiltakozással és a lázadással — dolgozott. Józansága, a nagyvilággal, a haladás eszméivel, az európai kultúrával őrzött termékeny kapcsolatai a népi irodalom
táborán belül is külön helyet és rangot adtak neki. E kapcsolatok őrizték meg a
mozgalom ideológiájának tehertételeitől, köztük — hogy csupán a legveszélyesebbre
hivatkozzunk — a faji mítosztól. A magyarság etnikai képének rajzolgatása idején,
amikor Szabó Dezső „faji kultúra"-fogalma általánosan használt kategória volt, sőt
sokan már a fajelmélet brutális és embertelen következtetéseinek végső levonását
szorgalmazták, Illyés elég merész volt ahhoz, hogy a német expanzióval és a német
importból terjedő fajelmélettel szembeszegülve a francia és a magyar szellem rokonságát hirdesse (Szellemi fajkutatás. Apolló 1938—1939. 1—6.) Egy másik cikkében
pedig így beszél: „A fajták »jellegzetes ismérvei« engem, az egyént, majd mindig
viszolygással töltenek el. Csak azt becsülöm, amit minden fajtától elvárhatok. Ily
úton keresem magamban a népiest, s ha a magyarság jellemvonásait valóban a nép
őrzi, hát a magyart." Az egyéntől, a nemzettől tehát általánosabb emberi tulajdonságokat várt el: a humánum képviseletét. Ezért értelmezi a nemzet fogalmát is a
leszármazás kategóriája helyett egy olyan szolidaritással, közösségi összetartozással,
amelynek a nyelv, a kultúra, a hagyomány: a közös történelmi sors ad tartalmat
és alakot.
Illyés kettős elkötelezettsége — a magyarság és az emberiség iránt — tehát
valójában egyetlen élmény, egyetlen erkölcsi parancs. „Népiség — írja — annyi,
mint magyarság. Az a magyarság, melynek álomképe a legjobbjaink képzeletében
élt, akik közben a legjobb európaiak is voltak." Azokat a költőelődöket: Zrínyit,
Csokonait, Petőfit, Babitsot vallja mestereinek és példáinak, akik magyarság és
európaiság szintézisét tudták megvalósítani. Ezért szegül szembe azokkal a népi
írók között is jelentkező törekvésekkel, amelyek a nemzeti elzárkózást, a zárt és
különálló magyar kultúra ideálját hirdetik. Illyés véleménye szerint a magyarságnak kisnépi sorsa és rokontalan helyzete következtében mintegy lételeme kell legyen
a népek testvérisége, a nemzeti összefogás és a világszabadság gondolata.
3*

35

Haza és nagyvilág, magyarság és Európa eme páratlan egysége Illyés életművének egyik legértékesebb eszméje, legsugárzóbb gondolata. S nemcsak azért, m e r t a
magyarság létét és kultúráját az emberiség létéhez és kultúrájához köti. Nemcsak
azért, mert az ő szótárában magyarság és európaiság fogalma egymás közvetlen
közelében található. Illyés ezzel a magyarságnak azt az orientációját szolgálja, amely
egyedül őrizheti meg a nemzet kultúráját, hagyományait és életét. Hanem azért is,
mert felfedezte: nemcsak a magyarságnak van szüksége az emberiségre és Európára,
hanem az emberiségnek és Európának is szüksége van a magyarságra.
Ahogy a nemzeti érzés az ember természetes és elemi igénye és joga lehet, az
emberiség érdeke is a nemzetek létezését és fennmaradását kívánja. A nemzet, igaz,
történelmi kategória, a társadalom fejlődése hozta létre, s mint történelmi képződmény nem tekinthető öröknek. Fennmaradása azonban magának az emberiségnek is
érdeke. Az emberiség különböző változatokban valósult meg a történelem folyamán:
kultúrákat, civilizációkat, fajtákat és nemzeteket hozott létre. S talán nem vagyunk
túl merészek, ha arra gondolunk, hogy az emberiséget szegényítené ennek a változatos gazdagságnak a szűkítése, visszavétele. A fantasztikus irodalom „ellen-utópiái",
amelyek az emberiség jövőjétől szokták elriasztani a mai olvasót, mindig uniformizált emberiséget mutatnak be nekünk: azonos nyelvet, azonos életformát, azonos
gondolatokat. E víziókat szemlélve gondolhatunk arra igazán, hogy a humánum és
a szabadság zálogát valójában a változatok, s e változatok szabad érvényesülése
jelentheti.
Midőn tehát Illyés a magyarság fennmaradása mellett érvel, az emberiség érdekeit is képviseli (akárcsak azok, akik az amerikai indiánok, a kurdok, az albánok,
az örmények vagy a szlovákok nemzeti fennmaradása mellett gyűjtenek érveket).
Miként egykor Széchenyi István, ő is az emberiségnek akar megmenteni és adni egy
nemzetet, s ezért azt vallja, hogy a „magyar'-nak nem az „internacionalista" az
antinómiája, hanem a „rossz magyar". A magyarság így lesz az emberség lehetősége
és terepe. „Bizonyos vagyok abban — mondja —, hogy a magyar népnek ügyét szolgálva, az emberiségnek soron levő [...] célját szorgalmazzuk." Az emberi haladás
kötelezi a magyar írót arra, hogy saját nemzetét szolgálva mozdítsa elő az emberiség ügyét.

Ihlet és történelem
Űj Dózsa-drámájáról, a Testvérekről nyilatkozva, Illyés Gyula elmondja, hogy
nem szeretett versenyezni. „Ha én győzök, más veszít, s az én diadalérzésemnek az
ő levertsége az ára. Ha pedig ő győz — csak nem hiszi, hogy végleg levert engem?"
Sokan viszont a költészetet is versenyfutásnak tekintik, amelyben az elsőségért
aranyérem jár, tehát mindenképpen olyan versenyt rendeztetnének, amelyben kedvenceik a legnagyobb eséllyel indulhatnának, s az ellenfelek kudarca is a győztes
dicsőségét növelné. Az igazi költő — és a valóban irodalomértő — persze elhárítja
magától az efféle tömjénezést (noha ismerünk rangos ellenpéldákat is); legutóbb
épp egy Illyés-est bevezetőjében adta például bizonyságát Weöres Sándor esztétikai
elfogulatlanságának, amikor az est főszereplőjét legnagyobb élő költőnkként, a
jelenkori magyar történet poétájaként köszöntötte.* (De ha költői féltékenységről
esik szó, mindig eszembe jut egy kitűnő Illyés-esszé is, a Szabó Lőrinc válogatott
* Megjelent a Tiszatáj

36

1972. 7. számában.

verseit 1956-ban bevezető, melyben Illyés Gyula, hivatalosan az ország első poétaembere, az élő barátot lírikusként önmaga fölé emelte.)
A kihívásnak sokkal nemesebb változata az, amely nem a más vérét, aureoláját
kívánja — mint a Toldit harcra ingerlő budavári cseh vitéz hencegése —, hanem a
legigazibb, a legnehezebben legyőzhető ellenfelet szemeli ki: „A versenyzésnek
egyetlen módját tudtam elfogadni — évekkel később, de még mindig a hajdani
élmény hatása alatt. Ha önmagamat szemelem ki versenytársul." S az ilyen verseny, mint az Illyésé is, akkor válik igazán izgalmassá, ha a háttérben ott érezzük
a valójában legyőzhetetlent: a történelmet. A Weöres Sándor adta meghatározás
tehát („a jelenkori magyar történet poétája") az illyési életmű lényegét adja. Hiszen
Illyés mindig a történelemmel birkózik, vitázik — akár történelmi drámát, akár
elégiát, akár bohózatot, akár útirajzot ír. Ám lehet-e modern századunk harmadik
harmadában egy olyanfajta költészet, amelynek tárgya, mondhatni XIX. századi
értelemben, még mindig a nép, egy nép? Elfogadhatjuk-e a szellemileg integrálódó
Európában modernnek azt a költőt, aki szüntelenül az egész nemzet gondjával bajlódik, ahelyett, hogy a saját lelkét analizálná, s ezáltal az emberi lét mai feloldhatatlan bonyolultságáról tenne egyetemes érvényű tanúságot? A kérdések, megfogalmazva vagy megfogalmazatlanul, szükségszerűen kísérik ezt a'nagy tekintélyű életművet, elhallgatásukra nincs mód — ' de meggyőződésem szerint nincs is szükség.
Az ellentmondások, amelyek megfogalmazódnak bennük, nem Illyés Gyula, költészetének (prózájának, drámáinak) ellentmondásai, hanem a koré — és ez a kor bármennyire is benne jár a XX. században, sőt ennek vége felé tart már, nem vetkőzheti le a XIX. századot, a XIX. század .eszményeit — azon egyszerű oknál fogva
(és ezt Fekete Sándor szép tanulmányban bizonyította), hogy azokat az eszményeket
nem tudta még teljességgel megvalósítani. Az előbbi kérdésfeltevésben ugyanakkor
egy esztétikai elfogultság is benne rejlik, az ugyanis, amelyik a közösségi gondok, a
nemzet problémáinak primér megnyilvánulása esetén nem hajlandó észrevenni a
sajátosan XX. századi, egyetemes emberi kérdezést, a petőfis lobogással együtt megszólalható elioti kételyt. Márpedig bizonyos vagyok benne, hogy például a Kézfogások verseiben erről van szó: a. jellegzetesen XIX. századi és a jellegzetesen XX.
századi költői magatartás adott feltételek között szükségszerű találkozásából, a rácegrespusztai és a párizsi élmények ötvözetéből formálódott egy ú j minőség: Illyés
Gyula lírája.
A paraszti józanság költészete ez, amely az avantgarde nagy iskoláját kijárva
alakította intellektualizmusát. Sokan a józanságot nem tartják méltánylandó költői
tulajdonságnak, a „költést" a kirobbanó ihlettel, a lírai lávaömléssel azonosítják,
azaz egy költőtípust magával a költészettel hisznek behelyettesíthetőnek. Hagyjuk
most a líratörténeti ellenpéldákat, figyeljük csak Illyést, aki legutóbbi verskötetében, az Abbahagyott versekben mintha épp e kétkedőknek válaszolna. Fogalmilag,
„egy varázslatos könyvszekrény" titkait értelmezve, illetve maguknak e titkoknak,
az „abbahagyott verseknek" a közszemlére tételével. Eddig is tudtuk, hogy Illyés
Gyula nem rejtélyes és nem is rejtőzködő költő, mostani önleleplezése ennyiben
nem is meglepetés. Mégis, e félig kész versek, verscsírák, rímötletek, gondolatmagvak — a ragyogó villanások és elvetélt próbálkozások — a józan költő bátorságát, erejét ú j fénybe állítják, s meggyőznek róla, hogy Illyés valóban komolyan
gondolja: „Mint minden téren, a költészetben is végtelenül ártalmas és éppannyira
ellenszenves az a szakmai gőg (és gyávaság), amely a műhelytitkokat őrzi. Sőt
gyártja, a művek fogantatását, keletkezését izgalmas homályba, valósággal papi rejtelembe burkolván. Holott épp a leleplezés volna izgalmas, mert valóban van ott
homály, kibontandó rejtelem."
Tagadása volna ez a józanság az ihletnek? Igaz, hogy Illyés múzsája elsősorban
a történelem (beleértve természetesen a jelenkori történetet), ám ő sosem tankölteményeket ír; csupán arról van szó, hogy az a bizonyos belső hang mások hangja
is, azoké, akik írásban egyáltalán nem s szóban sem messzehangzón tudtak megszólalni. „Magányban nőttem fel, pusztán. Kérdezés nélkül vajmi kevésszer beszél37

tem, ezt eléggé belém nevelték. írni viszont csakis önként, csakis belső felszólításra
tudtam. Természetem hallgatagságának lehet köze ahhoz, hogy ilyen belső felszólítást rengeteget kaptam." Ezek a belső felszólítások az évtizedek során a puszták
népének, de a városok népének a gondjaira is kiterjedtek, így lett Illyés költészete,
prózája, esszéírása, dramaturgiai kísérlete egyetlen nagy tanulmány: a közösségi
élet hajszálgyökereinek kutatása.
Illyés a legtöbbet tanulta meg, amit költő és tudós megtanulhat: a világranyitottságot, minden információ befogadását, a kész ítéletek, az előre gyártott gondolatelemek helyett a jelenségek életközeli s általánosításra képes figyelését. („A
hajszálgyökerek a gondolat tapogatózását akarták érzékeltetni.") Ez a magatartás
őrizte meg őt fiatalnak, ez a magyarázata és biztosítéka annak az alkotó öregségnek, amelyre oly meggyőző bizonyítékokat tud a XX. századi magyar irodalom —
Lukács Györgytől Veres Péterig, Déry Tibortól Illyés Gyuláig. Az albigensek földjén vagy az amszterdami kikötő szexnegyedében járva ugyanúgy mai közügyekkel
szembesíti olvasóját, mint ahogy a Bölcsek a fán nézői a menedzserfilozófia ellentmondásain gondolkozhatnak el, a Tiszták nemes pátoszából pedig a Vörösmarty
óta mindegyre felbukkanó sorsproblémákat hallhatjuk ki. Lehet vitánk egyik vagy
másik művel, vitatkozhatunk azon, hogy költészete vagy súlyos töltésű, tömör, képgazdag, humorban sem szűkölködő prózája bizonyul-e maradandóbbnak az irodalomtörténet mérlegén — de mindez részletkérdés. A lényeges az, amit Lukács
Györggyel polemizálva, Illyés így foglalt össze: „szerintem nem provinciális az az
író, aki a maga provinciájának a kérdéseit merészen fölfedi; sőt éppenséggel a z
lesz világirodalmi szerző, aki ilyen helyi lelkületet, »provinciális« anyagot világirodalmi rangon tud ábrázolni."
A történelem, az irodalomtörténet ezt az illyési tételt támasztja alá — többek
között az illyési életművel is.
KÁNTOR LAJOS

Illyés Gyula: Kora tavasz - Mint a darvak
Az életműsorozat legújabb kötete Illyés két prózai remeklését tartalmazza; a
Kora. tavasz logikusabban szerkesztett, de vallomásosabb, líraibb, a Mint a darvak.
lazább fölépítésű, esszészerűbb, de polémikusabb írás. A különbségek ellenére azonos bennük, hogy mindkét mű az indulás, a beérés regénye. Az előbbi inkább az
eszmélő, világnézetet és magatartást érlelő emberé, az utóbbi viszont — h a e kettőt egymástól egyáltalán el lehet és szabad választani — az önmagát és helyét
kereső író nézőpontjából íródott.
A Kora tavasz a prózai életmű személyesebb vonulatába tartozik; abba a sorba,
melyben előzménye a gyermekkor lírai szociográfiája, a Puszták népe, folytatása
pedig az emlékező izgalmú, emigrációban játszódó Hunok Párizsban. Különbözik
tőlük, mert történetibb és pszichologikusabb alkotás, de rangban, értékben, szépségben nem áll alacsonyabban. Bonyolult, összetett munka; az egyszerűség a jelen
esetben csak stílust minősítő és nem általánosan esztétikai kategória. A Kora tavasz
egyszerre lélektani regény és történeti tanulmány, belső fejlődésrajz és eleven korkép kitűnő egybe játszása, anélkül, hogy üres freudista absztrakciók vagy históriai
kuriózumok e műfajban csábító ingoványára tévedne. Az író folyamatot ír le, egy
külsőt: a dolgokét, az eseményekét, az eszmékét — és egy belsőt: az erkölcsét, a
lélekét, de közben az ábrázoló prózát az értekező és fejtegető próza irányába f e j leszti: a jelenség mögött a motívumokat, az okok és következmények sokszálú rend38

szerét is kutatja. Csodáljuk, mily világos rendben, logikus elmeéllel láttatja velünk
a történelemből kaotikusnak és zavarosnak ismert korszakot. De közben mindvégig
megmarad szépírónak: az embert nem az eszmék illusztrációjaként, hanem teremtőjének ábrázolja, a fogalmakba friss életet szivárogtat át. (E vonatkozásban csak a
feledhetetlen korcsolyázójelenetre és a bájosan hamvas szerelmi idillre utalunk!)
Az író gondosan ügyel a líra és a gondolatiság, a mese és a reflexió arányaira,
miközben kettős nézőpontot old fel halk és derűs iróniában: a szenvedéllyel lelkesedő, a lélek súlytalansági állapotában lebegő tizenévesét és a klasszikus nyugalmú,
magabiztos egyensúlyú, higgadt férfikorét, a történés múlt és az emlékezés jelen
idejét. Fájdalmas nosztalgiával idézi a hitben és akarásban gazdag ifjúságot, de
arra is van ereje, hogy a gondolatmenetet kétségek helyett bizonyosságok felé terelje.
A Kora tavasz tulajdonképpen dokumentum- és vetületregény. Az író szándéka
nemcsak az, hogy a tényeket publicisztikus színekben jelenítse meg, hanem a tények hatását is megvizsgálni; hogyan válik egy közösség (nemzet, falu) dolga belső
üggyé, emberi feladattá, cselekvéssé. így a fogalmazás egyszerre tárgyias és személyes (a nevek és színterek fölismerhetetlenségig szándékolt megváltoztatása ellenére is), objektív hitelű és lírai. Egyszersmind — mivel az író önmaga világának
alakulását in statu nascendi mutatja be — az önfejlődés rajzaként kulcs is a később teljessé váló életműhöz. A meggyorsult idő Illyést kettős szerepre szorítja: az
ifjúéra és jövendő alakjáéra — a férfiéra. Világfölfogása látomásos hirtelenséggel
és ráérzésekkel lobban föl. Képzelete hitek és eszmények felé, a szűk valóság szorongatásában, az erkölcsi idealizmus ihletésében szabadul el. Szívós harmóniateremtő ösztöne kétféle tökéletesség dilemmája elé állítja: a pusztai emberek vagy
a történetfilozófiák világában igazabb-e a rend. De másképp is útbaigazító a Kora
tavasz az illyési oeuvre értelmezéséhez: úgy, hogy szinte enciklopédikusán tartalmazza a később mondandókká és művekké formálódó gondolatokat. A Cséplő-féle
forradalmár pályáját — mint a Pető/i-monográfiában — az „Éden elvesztése", a
túlságos hit iróniává való könnyű átválthatósága, a központi fegyelem alól elszabaduló közösségek eszmélése, a szavak lázadását tettekre fordító akarat, a nép és a
nemzet szabadságát egy szabadsággá összekapcsoló szituáció magyarázza. Az író
lehetőnek ítéli a személyiség szerepét döntő fontosságúvá növelő oly társadalmitörténelmi helyzetet, mely egyetlen ember vállára rakja (a Fáklyalángban
Kossuthéra) a nemzeti sorsforduló felelősségének minden súlyát. A Puszták népe eszmei
pillére e gondolatban lelhető föl: csak a környezet sivár itt, a lélek nem, s így a
társadalom célja sem lehet csak a boldogság, hanem az igazság. (Az Ifjúság című
poémával, az illyési lírával való összefüggések még nyilvánvalóbbakat
A Kora tavasz eszméi nem elvont teóriák, hanem 1918/19 történelmi tényanyagába ágyazódnak. A forradalom gyorsító és fékező tényezői: afKarfic%tkáig tágult
és vissza nehezen szűkíthető látókör, a reflexszé idegződött,és nemzedékekből egységes tömeget formázó háború, az egyre erősödő vágy a sájSbadság magánjogi bővítésére, valamint a hibák: földosztás helyett személyijtúlajdon«ás,s|^M&izálása, a
város és a falu értelmetlen szembenállása, a vezetés
te^^tÉatlansága'^laz
elmélet
több ponton doktrinér jellege stb. — mindezek a tögténelem valószerű, «Bven folyamatává összegeződnek. Persze a forradalmas esjéfsa'dők 1939 és ,|JI4Í»özött megalkotott krónikája — a jól ismert körülményejljpkán — nem esiM^ÍBjesen egybe
mai fölfogásunkkal. A fasizmus egyre sötétedő^líorizojjtja ^ ^ I ^ I M U g ^ az írói
szándék teljes érvényesülése elé. (Így például jez a m a g y a r á z a t a ^ ^ aránytáíanságnak, mely a Károlyi-féle és a proletátfqrradMom közötte a^liams
teljedelmében
mutatkozik.) De mindez nem homályoáítha*ti|^aSt az
te^HÉÉfezés
botorságát, a
vallomás példaadó értékét: „A nemzet ¿ ^ R ^ e g m l f É H i S B H H H s legtanulságosabb
:
korszakát hullámok borítják, sőt hlhár %8 « z a p . . .
m r >i ~iz eltűnt
birodalom nevelt s próbált alakítani." A főhős mögé rejtőző író — ha egybenmásban vitázott is vele — nem tagadta meg barátját, a forradalmár Cséplőt.
A Aíint a darvak az erkölcsi mondandót az esztétika nyelvére fordítja le. Tagadás és állítás. Bírálata a nyers, egyoldalú, a parasztot ösztönlénnyé lefokozó natu0)9

ralizmusnak (miközben Móriczot a hellyel-közzel találó kritika alól a Boldog ember
eszményiségének példájával menti ki), ugyanakkor program és ars poetica is, irodalmi vállalása a családi otthon élményvilágának, a puszták népe tiszta emberségének, életvidám és bensőséges légkörének. Derűs és komor vitacikkek sorozata, mely
végül is szintén folyamatot rögzít: hogyan és miért hajolt át faluábrázoló irodalmunk a romantikából a — jobb szó híján — eszményítő realizmusba.
(Szépirodalmi
Könyvkiadó, Budapest, 1972. Borsos Miklós rajzaival.)
GREZSA FERENC

40

SZILÁGYI

DOMOKOS

Istenfiók
. . . s egyben-másban
Istenhez is hasonlított.

Hazament és bezárkózott.
Evett.
És nem zavarta• senki, senki.
Evett, és elgondolkozott:
— Biz ám,
nem rossz dolog istennek lenni:
senki se lát, hahogy nem akarod,
s kit látni akarsz, teremted
magad.
Így jöve létre ez a csudaszép,
e csudaronda földi kirakat
— kirakóvásár? —; nyugodt, mert örök
zűrzavar, mely számunkra:
nagyvilág,
honnan többé nem nyílnak már utak
új Kolumbuszoknak
új Indiák
felé — mert hazament s
bezárkózott.
Evett. És nem akart már látni senkit.
Mert megesik, hogy az istenfiak
a világ fordítottját
megteremtik.

Boltozatok
Eszetlen létünk
alkonya:
kezdetben volt a koponya
varratos boltja, őserő
őrződik benne: agyvelő —
mint mennyboltban
a Föld.
A Föld — az örökölt
hon: mennyen
belüli
boltozatunk — kihagy
a szív, rásejtve, mi leszen,
41

ha áttörünk ezen
a bolton — mert úgy kerüli
az ember a kérdést: ki vagy?!
Vagyok, aki — vagy csak: ami?
Hát szabad
széjjelvallani?
„Ez egy beszéd?" —:
ordítni szét?
Hisz nem homolyfelhő — komoly
dolog a szó, a vallja-hit —
mért sérteni
sokvalakit?
Élünk a boltozatok
alatt.
A boltozat
nemcsak
boliosodik:
tartalmaz is:
mennybolt a Földet,
koponya agyat stb.
S e földi
mértéken túl: tán még az Űrnak
se mindegy, hogy milyen
idom
az N-i dóm,
hol a földiek elcsitulnak. —
Nos semmi, ősz csak. Ámulás,
színek, hogy szinte már ne láss;
éjjel:
lombhullatók
imádkozó karja a holdra.
És az égbolt most oly csodás,
mintha Kenzo Tange tervezte
volna.

Lilla Vitézre emlékezik
Utas! Itt fekszik Vitéz.
Egy nap XIV. óra: ennyit ére.—

Istenem, istenem, jó fiú volt.
Engem is szeretett — meg a bort,
ennivaló volt, hogyha
bomolt.
Máskor egyébként — mafla, fiús.
Herkules? — áh! se nem
Antonius;
mondta: szerelmünk mennyei
juss;
mint pap a szószékről — csak a rút
képe ne lett vőn! — szép
szomorút
szólt, hogy az ember majd' elaludt;

/

szája, akár a motolla,
kereplő,
ő maga théátromba
szereplő
komédiásra fajzott; — de szeplő
nem, sose volt, mint versbe
kitette
mellyemen, és haragudni
miatta
szűnni sosem fogok én, ebugatta!
Mert hazug ám mind, azki poéta,
hogyha dicséri is ez-az-mijét
a
kedvesinek — ugyan, áh, sose látta.
(Még ha ki néze, se látta, nem ám —
no, hisz adott is volna
anyám,
hogyha fülébe jut:
megmutatám!)
Majd meg utána, hogy ide hagyott,
járta gyalog Baranyát,
Somogyot,
biztosan egyre ivott s lefogyott.
Űzte örökkön a másnapi
gondot,
elkeseredvén,
jól
odamondott,
s szidta magát, dühösen a bolondot,
mért lett poéta...
Istenem, ó,
hogy röpül így az idő az idő —
van negyven éve, hogy itt fekszik ő.
Jó fiú volt, elment
potyalesre
mindenüvé — hozzánk be sok este —,
mert a falatját sose kereste
meg — a borát még annyira se
(s még kettőnkét! — ha hitvese
leszek! — hát mondják,
érdemes-e?).
Istenem,
Engemet
ennivaló

istenem, jó fiú volt.
is szeretett — meg a bort,
volt, hogyha
bomolt.

... míg ezt leírám
ó, szélsebes évek, szárnyas iram!
(Pszt, pszt, hamarább hazajött az

uram.)

CSORBA

GYŐZŐ

rr-

Oszi napéjegyenlőség
A kert végén a horpadásban
köd ül már
hajnalonkint
mélyebbre
süllyedünk a
pusztulásban
fokonkint

kínál sokértelmű
vigasszal —
fa fű lapul
mit éjről éjre most
tapasztal
riasztva-.új

Már reggelente nem az álomgyüjtötte
frisseség
izeg-mozog földön faágon
és nem a kedves ég

s a virradat félelmes
éggel
tárul
fölébünk
világraszóló
szürkeséggel
dermeszti
vérünk

Csupán a vadszőlő
pirosló
zászlói
lengenek
buzdításként
az egyre foszló
zöldek
felett.

Gyülekezik
Seb még sehol de már lehet
a gyógyításra
készülődni
Mert lesz seb lesz
okvetlenül
a szájban a torokban
gyülekezik
a jajgatás
a nyelv alatt a nyelv
fölött
a tüdő
ágbogaiban
a váll a mell a térd a hát
a szem a fül
a szív s a lélek
az egész ember
jajgatása
az egész ember
mindenestül
fejbőrétől
lábahegyéig
seb lesz
az leszek
Izzik már a jövő
44

mindenestül
alattam.

Ahol nehéz
Szaporodnak
a laikus
anatómiaórák
betegség-professzorok
fájás-tanársegédek
tanítanak
testismeretre
Amihez semminél
se voltam
közelebb
s hallgattam
csöndes zsongását
örömmel
most olykor szögesdrótokon
onnét
kerül
Hát így kezdődik
a végső
árvaság?
Minek az
árvasága?
A végén végképp
elfogyandó
lényegé?
Álomi kín: ordítok és nem hallani
álomi kín: futnék és lábom
kőmerev
de itt ez mindennél
nagyobb
ahol nehéz jól
folytatni
ahol nehéz
fölébredni
ahol
nehéz
ahol nehéz

VERESS

veszély

MIKLÓS

Isten szakállában
meddig kell vágni még ezt a dzsungelt röhögő majmok és géppuskák
fák könnyeivel csorduló férgek aknatüzek vadonában bujdosni
bőrszínű zubbonyban és hatvan kiló ólommal a húsomban hosszú
liánokba kapaszkodva röpülni halottak fölött s lezuhanni törötttócsa-szemükbe fuldokolni iszonyodva csapkodva agyvelejük
mocsarában
s kiülni holtfáradtan a homlok sziklapartjaira melletted
seb-szakadék
s visszagurulni a sűrűbe nem aludhatsz jaj nem aludhatsz nem aludhatsz
vágni kell ezt a dzsungelt azt szabad kobaltéval halnyelű bicskával
damaszkuszi karddal s szuronnyal hadonászva rugós késsel támadni
a lecsapó repülőre hogy fölhasított hasából kihulljanak petéi
elbújnak rothadó levelek avarában szétgurultak várnak a bombák
ebből az erdőből ki nem vergődhetsz halálig minden kivágott
szála helyén új női vagy tíz a levágott helyébe isten sűrű
szakállában meddig kell még vágni a dzsungelt égetni falvakká

változó fészkeket asszonyölet rohamozni harci fogattal vagy tankkal
hogy ne te légy a halott kinek szem-mocsarában
elsüllyedt
gyerekek lebegnek zölden összekapaszkodva fiúk és lányok mintha
bent a bárány kint a farkas című játékukat kiabálnák de a szájuk
betömte a hínár s némelyik úgy vicsorog mint az ordas
rángatom szakálladat isten kezemben marad mint elszakadt
harangkötél
s nem kondul a harang vagy ha szól nem tüzet jelez de ágyút
és katonát nézd rángatom szakálladat isten mint haldokló tépi kínjában
a füvet nézd piros \már a kezem nekem is s körülöttem minden
lecsupálva
de te nem szólsz nem fáj ha foggal tépem a szálakat csak a szájam
lesz tele szitokkal és rettegek mégis hogy egyszer mint őrült
bogarat kifésülsz e bozótból s lehajítasz vagy csak két ujjad közé
csíptetve tartasz ezer évig s aztán beletűzöl a
hullámpapirosba
s néha előveszel hogy lássad mozdul-e még a lábam van-e kínom
fogózkodom a szakálladba isten nemlétembe fogódzom nem bírom már
sokáig hogy nyüzsögjenek bennem a szörnyek lánypolipok
szuronykezű
gyermekek napalmtérképes hátak
bombázó-keselyűk
látom menetelni a hordóba fullasztottak a
tarkónlőttek
az égőhajúak seregét ahogy kikanyarognak szemgödröm
alagútján
s be a másik szemgödör óvóhelyére nem tudom elviselni a gyűlöletet
mely itt nőtt ebben a dzsungelban ahol hárommilliárdon
vegetálunk
bőrszínű zubbonyban száz kiló ólommal a húsunkban s hosszú liánokba
kapaszkodva repülünk a halottak fölött lezuhanunk
törött-tócsa
szemükbe saját szemünkbe
zuhanunk
miatyánk
vándorlunk ebben a sosemvolt szakállban a
nem-lesz-soha-végeszákállban mely elborítja az egész arcot
csupa-szőr-majom-isten
koponyáját tapogatjuk tejút-hosszú szálakon siklunk föl s alá
hintázunk mint a gyerek és sikoltunk :mint az akasztott át a
testetlen űrön lendül az inga a
kakukkos-óra-időé
és néha egymás lábába kapaszkodva rántjuk le egymást a semmibe
hullunk millióan vagy magunk akadjunk a szakállnak a hajnak vagy
a szőrnek hurkaiban s kinyújtott nyelvvel csúfoljuk az élőt
mert tudjuk hogy nincs arc homlok koponya végtagok mell s hát
fölfalta régen ez a dzsungel haj-szőr-szakáll-vadona
úszik
isten teste helyett egy csillagködben amelynek
lámpásait
néha látjuk átcsillogni szemünk elé kulcsolt
kezeinken
s botorkálunk a békét terrríő csillagok földje felé
fogódzom a szakálladba miatyánk elfeledtem imádni hozzád nagyon régen
hogy adj álmot szeretőt kenyeret már csak könyörögni
tudok
rángatva mint a harangkötelet e szálakat csupálva mint a füvet
a haldokló
hogy pusztítsd el a szörnyeket melyek belőlünk jönnek
kiáltom
míg elcsitulok és égre nyitott szememhez járul a hangya
inni akar
azt hiszi
ez a könny

VÉGH

ANTAL

Ivott a király
Az ablak tükrében megigazította a haját, aztán leült az íróasztala mellé,
pedig még nem volt háromnegyed nyolc. Se az arcán, se a mozdulatain nem
látszott semmi nyugtalanság, de belül remegett, mindene. Azt érezte, amit kisdiák korában, ha nem volt meg a házi feladata, és számíthatott rá, hogy talán
épp neki kell kimenni a táblához, a füzetével együtt.
A szövetkezet központi irodájában az volt a szokás, hogy fél nyolcra járt
mindenki, de a munkát csak nyolckor kezdték, addig kávéztak, vicceket mondtak. Igazán kellemes volt ez a 20—30 perc reggelenként, a munka beindulása
előtt. Az az igazság, hogy ha nem is volt kedve mindenkinek erre a néhány
perces időtöltésre, de jó képet vágtak hozzá. Az elnök szerette ezeket a kávéközi csevegéseket. Az elnöki iroda olyan volt, mint egy fővárosi külképviselettel rendelkező nagyvállalat szalonja.
Ez a kávézás is csak azért volt, hogy látsszon: itt a téeszelnök vezérigazgató szintű káder, ez nem kolhoz, ez nem kis nyomorgó összetákolt téesz. Tízezer holdas nagyüzem, az elnök bármikor visszamehetne Pestre, akár tanszéke
is lehetne az agráregyetemen.
Szép nő, nagyon szép. Nincs még harmincéves. Szőke, barna szemű, magas kontyban hordja a haját, és papné. Ez a hétfő reggel az első — mióta itt
dolgozik —, hogy nem vesz részt a 8 óra előtti csevegésben.
Amikor idehelyezték a férjét papnak, ő jelentkezett a téeszbe, sorba mindegyikbe, akkor még négy téesz volt a községben; nem kellett sehova.
Az új elnök — látta egyszer az utcán — szólt az elnökhelyettesnek, aki
idevaló kovácsmester volt, megkérdezte tőle, hogy ki az a nő? Másnap már
íróasztalt kapott az elnök szobája mellett.
— Ha semmit nem csinál, ha csak úgy viszi el havonta a kétezret, hogy
egy ív papírt nem tesz át egyik asztalról a másikra, akkor is itt a helye! Pestről. is járnak ide tárgyalni, meg külföldiek! Látnak itt egy ilyen nőt. .. !
A papné gondolt rá, hogy mi lesz, ha ennek a hirtelen lehetőségnek meg
kell fizesse az árát? Az elnök fiatal ember. Még nincs ötven.
Nemhogy potyán vitte el a téeszből azt a kétezret, de talán ő dolgozott
meg érte a legjobban. Két év alatt főkönyvelő-helyettes lett, a pontossága, a
megbízhatósága többet ér, mint egyik-másik kimustrált számítógépé, ahhoz
technikus kell, villanyáram, konnektor . . .
Még egyszer megnézte magát a félig nyitva hagyott ablaküvegben. Amikor
ide került, hónapokig várta, hogy az elnök valamit szól. Nem szólt. Nem baj;
talán ha szól is, semmi nem lett volna, csak azt várta, hogy történjen valami
körülötte. Igazán nem szokott elhatározni előre semmit, még lány korában sem.
De ha mást nem — annyit elvárt volna, hogy utasíthassa vissza az elnököt.
Annak is meglett volna a maga izgalma, érdekessége.
47

Az elnök kiskirály.
— Hülyék ezek — szokta mondani —, mindig csak annyit engednek meg
az embernek, hogy éppen élni tudjon, aszerint, hogy odafent mennyire vannak a dolgok pácban, de igazából megkötik a kezem. Mit tudnék én csinálni
ebből a téeszből?! Én szeretnék külön pénzt is veretni a téesznek — az nem
romlana, azt függetleníteném a világpénztől! Aranytartalékkal veretném a
pénzt!
Ebéd után mirvdig lefekszik az irodájában. Szunyókál egy fél órát. Azalatt
csak egy ember mehet be az irodájába, a titkár. Bemondja, ki keresi, ő fel se
ül, csak a jobb lábán a hüvelykujját mozdítja meg. A titkár arra figyel. Ha
függőlegesen mozgatja, az azt jelenti, hogy jó, várjon az illető, mindjárt fogadja. Ha vízszintesen — az a nem!
Legutóbb a pártbizottságtól keresték. Vízszintesen mozgatta meg a lábujját. Semmi baja nem lett belőle.
Talán most már miniszter is lenne, de 56-ban a sajnálatos események idején eltévelyedett egy kicsit, de már évek óta — soha senki nem érezteti ezt
vele. Akkoriban vállalta el az elnökséget. Idejövetelekor a négy téesz egyesült,
és a négy volt téeszelnök közül egy se látszott alkalmasnak. Kettőt meghagyott elnökhelyettesnek — a pártbizottság kérte —, de azokkal van úgy, hogy
hónapszám nem is beszél. Csináljanak, amit akarnak. Ö is azt csinál, amit
akar. Persze minden fontos dolog az elnök kezében van.
Az egész téeszben csak ők ketten az igazán intelligens emberek. Megtehetnék — csak úgy heccből —, hogy franciául társalognának a többiek füle
hallatára.
Elmúlt nyolc óra. A papné most már az izgalom helyett inkább dühöt,
haragot, fuldokló-fojtogató mérget érzett magában. Persze hogy nem mehetett
be a reggeli kávézáshoz. Ha hívatta volna az elnök. .. Nem hívatta. Még
nincs átkapcsolva a telefon az elnök irodájából a titkáréba; nem ment még ki
a területre. Nem is fog?
Ö se fog bemenni hozzá. Ha kell, évekig nem megy be. Mit akar ő ettől
az elnöktől? Visszafizetni? Megalázni, letiporni? Nem baj, ha ebből semmi se
lesz. De megmondja neki: maga nem intelligens ember. Csak annak tartja magát, de nem az! Ennyi elég lenne?
Persze ha akkoriban szól valamit az elnök, amikor őt felvették — amiből
vagy lett volna valami, vagy sem; most mindenképpen más lenne a helyzet.
Az elnök vad-káromkodós ember. Mindegy neki, hogy milyen társaság
előtt káromkodik. Csak a papné előtt, őelőtte nem káromkodott még soha.
Persze nemcsak ő, a téeszvezetők közül senki. Talán ha egyszer az elnök megtenné. De nem teszi meg!
Már legkevesebb fél kilenc.. . Megy minden a maga rendjén. Viszik a brigádvezetők a takarmánykimutatásokat, leadják a múlt heti jelentést. Jönnek
a MÉK-től, az Agitrtröszt emberei a garanciális javítások jegyzőkönyveit kérik,
az elnök néni mozdul a szobájából.
Az elnök nem italos ember, de néha — a társaság kedvéért — iszik. Vagy
inkább a társaság iázik az ő kedvéért?
— A kollektíva jókedve szent! — szokta mondani.
A kollektíva őérte jókedvű, ha kell.
Tegnap — vasárnap — este jött haza a társaság a kirándulásról. A téeszbusz vitte az irodistákat — Egerbe. Két nap. Szombat reggel indultak. Persze
ott volt az elnök is, ő találta ki az egészet, hogy a kollektíva ne csak a munkában, a hétköznapokon legyen együtt. Jöhetett családostul mindenki, de az
elnök nem hozta a feleségét. Egyszer volt itt a faluban az asszonya, amikor a
téesz megkapta a kormánykitüntetést — először —, a második kitüntetéskor
már nem jött le. Valaha-szép, hervatag asszony az elnök felesége.
A kirándulásra egyedül ment a papné is. A férje szombat délután meg
vasárnap istentiszteletet tart.
48

Beült mindenki a buszba. A családok együvé. Az elnök a papné mellé ült,
ez igazán nem volt feltűnő, ülhetett volna akárhova. A fiatalok egy bandába.
Valahogy nem akart, nem tudott hangulatba jönni a társaság.
De egyszerre aztán mégis hangulatos lett az út.
Az egyik kislány — leírókönyvelő — odament a sofőrhöz, és súgott a fülébe valamit. A busz megállt.
— Mi van, Stolzmayer? — kérdezte az elnök.
— Marinak pisilni kell! — mondta a sofőr.
Ezen nevettek.
Mari, a könyvelőlány kiszállt a buszból, bent kuncogtak, aztán visszajött,
hogy ő így nem tud, mindig kinéz valaki az ablakon.
— Jó, hát akkor ne nézzen ki senki — mondta az elnök —, ha úgy csakugyan nem tud ez a lány.
Mari kiment megint.
Buszok, motorok, szekerek jöttek. így se tudott. Két lány kiment Marival,
hogy árnyékot tartanak neki ballonkabátból.
Mindenki dőlt a nevetéstől.
Igazán jól érezték magukat így együtt — az egész kollektíva. Végre akadt
alkalmas bokor. És ilyenformán az út sem telt esemény nélkül.
Mire Egerbe értek, egyformán jó hangulatba kerültek mindnyájan. Mindenki örült, hogy eljött, hogy az elnök elvtárs megszervezte ezt a kirándulást.
Még egy negyede se telt el az együtt töltendő időnek, de máris érzik az
együttlét jótékony hatását.
A szállodában mindenki elfoglalta a szobáját, a családok együtt, a lánymeg a fiúcsoportok hármasával-négyesével. Csak az elnök meg a papné, nekik
volt egyágyas szobájuk.
A papné irodáját úgy hívták, hogy a kiskönyvelőség. Kilenc óra elmúlt,
és most még senki nem nyitott be az ajtaján. Jó, de ő se fog benyitni sehova.
Kibírja akármeddig. Az elnök irodája felé se fog menni. De hogy lesz majd
az ebéd? Együtt járnak át az étkezdébe.
Most már nem érezte azt az izgalmat, amit reggel, most már csak a düh
forrt benne, meg hogy valakit porig alázzon! Nem tudott dolgozni, kimenni se
bírt. Az járt az eszébe, hogy mitől ilyen ő most, mint amilyen?
Mit mondana az elnöknek, ha egyedül jön be? Hogyhogy egyedül? Kik
voltak ott szombat este, akik előtt lejátszódott minden? Ugyanazoknak kellene
itt lenni!
De hát az elnök nem fog bocsánatot kérni. Nem olyan ember. Talán soha,
senkitől nem kért még bocsánatot. Ha tudna ilyet tenni, már rég miniszter
lehetne. De hát a papné megsértődött? Nem most, nem akkor este; soha! ö t
nem lehet megsérteni. Apától tanulta ezt. Apa nagy ember volt, vezérkari
tiszt — és humanista. Egy évvel a háború befejezése előtt nyugdíjba ment.
A lányoknak francia neveltetést biztosított — de milyen körülmények között . . . ?
Ö mégis csak egy kis papné lett. Hát megérte?
A fegyelmet apától tanulta. Apa gyakran mondta, hogy anélkül nincs
semmi. A fegyelmezett ember nem sért meg soha, senkit. És nem is sértődik
meg. Hát ki ez az elnök, hogy őt meg tudta sérteni? Nem sértette meg! Így
hát nem is vár bocsánatkérést, de akkor mit vár?
Amikor a szállóban mindenki rendbe szedte magát, lementek a hallba, hogy
onnan majd elsétálnak valahova, vacsorázni. Egy jó kiskocsmát találtak, szinte
üres volt, ellepte a társaság egészen.
Ettek és ittak.
Sokkal jobban sikerült minden, mint ahogy remélték, eltervezték. Az elnök
a vacsorán nem a papné mellé ült.
Sokat ettek, és sokat ittak, de azért nem rúgott be senki. Zene is volt,
lehetett táncolni.
4 Tiszatáj

49

Alkalmasabb helyet nem is foghattak volna ki. Mert a zenészek közt volt
egy hegedűs, harmonikás, gitáros is. A lányok az elnök elvtársat felkérték táncolni. Ment. Aztán a fiúk is a papnét. ő nem. Mehetett volna, de nem szokott
soha i— nem ment, hiába kérték, pedig nagyon jól érezte magát. Az elnök
elvtárs előhívatta az üzletvezetőt, megbeszélte vele, hogy majd akkor lesz záróra, ha ő szól.
Most már nem ettek, csak ittak, és azt érezték, hogy csakugyan ettől az
alkalomtól jobbat a kollektíva összekovácsolására nem is tudtak volna kitalálni.
Az elnök úriember volt — persze nemcsak most, mindig!
Kifizettette mindenkivel, amit eddig rendelt, és szólt, hogy ettől kezdve
az egész társaság az ő vendége.
— Jól akarom magam érezni — mondta. — De én csak akkor érzem magam jól, ha másnak is jó kedve van.
Ittak, most már csak abból, amit az elnök hozatott.
A papné soha, soha nem ivott.
— Mondom, hogy azt szeretném, ha jó hangulata lenne mindenkinek.
ő t nézték. Észrevette.
— Én is jól érzem magam!
— Nem hisszük, nem látjuk, nem iszik! — kiabálták. — Kilóg a társaságból! — mondta az elnök, és ő is nézte a papnét.
— Mit csináljak, hogy lássák, én is jól érzem magam?
— Igyon!
— Nem szoktam!
— Ez az én borom! Nem issza mindenki a boromat, elvtársak! Ez a bor
egy kommunista ember bora. Nem issza a tiszteletes asszony!
Csend lett, aztán az elnök nevetni kezdett, nevettek a többiek is.
— Most én iszom! — állt fel az elnök —, most nekem van jókedvem. Ki
iszik velem? Kinek van velem jókedve?
Mindenki ivott, mindenkinek jókedve volt, a papné is a szájához emelte
a poharát.
Megcsendesedtek, beszélgettek, a fiatalok mentek táncolni, de attól kezdve
hiába kérték fel a lányok az elnök elvtársat megint — nem ment. A papnét
már nem is zavarták a fiúk.
Az elnök beszélt. Elmondta, hogy ő mi mindent tett meg már az emberért.
Hol lehetne ő már, h a . . . nem folytatta.
— Nincs itt jókedve senkinek — ordította el magát, és felállt.
Feszült izgalom töltötte el a társaságot, mintha valamennyien tudnák, hogy
visszafelé menet árokba fog rohanni a busz, és mégis beül mindenki.
Mi a fenének jött ide ez a papné? Maradt volna otthon, ha nem lenne itt,
nem volna semmi zűr. Miért nem issza meg azt a bort, ha az elnök elvtárs
annyira akarja? Ennyit igazán megtehetne érte. Mit adott ez az ember a falunak? Hol lenne ez a téesz az elnök elvtárs nélkül? Mi volt itt addig, amíg az
elnök elvtárs ide nem jött? Ki adatta vissza az egyháznak a két hold füzest
az ártéren? Még mindig a téeszé lehetne .. .
Az elnök elvtárs kiitta a maga poharát, lefelé fordította, mások is, de a
papné nem.
— Képtelen vagyok! — mondta.
Az elnök állva maradt.
Csend lett.
— Értem én — mondta —, kihúzza magát a kollektívából a tiszteletes
asszony!
ő t soha nem hívták a téeszben tiszteletes asszonynak, csak úgy, hogy Éva,
vagy kartársnő. Az elnök ma este már másodszor tiszteletesasszonyozza.
— Miért nem issza meg azt az egy pohár bort? Mire vág fel? Vegye tudomásul, hogy tíz ilyen szeretőm is van Pesten, ha akarom! Én úriember v a gyok, tiszteletes asszony!
50

Leült. Nem szólt egy szót se. Voltak, akik menteni akarták a helyzetet.
Valaki óvatosan nótázni kezdett. Később megint ittak, de a papnét már nem
kínálta senki.
Egy úrinő, nyilvános h e l y e n . . . apa beszélt egyszer erről. Mondjuk, egy
francia ú r i n ő . . . vagy egy a n g o l . . . Nótázna? Így? Ezekkel? S e n k i v e l . . .
sehogy!
— Most én iszom! — állt fel megint az elnök, de nem nézett senkire!
Ivott, és leült.
Új nótába kezdtek.
— Most megint én iszom — mondta az elnök újra —, én! Persze, maga,
tiszteletes asszony, nótázni se nótázik velünk! Az én apám is arisztokrata volt,
de nótázni tudott a cselédeivel. Ez a mi országunk átka! Hogy itt a felsőbb»
ség sose tudta elénekelni az egyszerű nép dalait. Nem tudja most se! Se a
maga fajta arisztokrácia nem tudja ezt, se az új! Itt soha demokrácia —
ebben az országban — nem lesz!
Az üzletvezető elnézést kért, de azt mondta — rendben van minden, csak
a demokráciát ne, ha l e h e t . . .
— Mondjon v a l a m i t . . . ne hallgasson! — ordította az elnök, és káromkodott megint.
Nem kezdett új nótába senki.
— Mondjon valamit!
A papné hallgatott
— Mondja azt, hogy kikéri magának! Mondja azt, hogy magával így nem
beszélhetek! Hogy én úriember vagyok, és egy valamire való úriember egy
hölgyet nem sértegethet...
— Ugyan, elnök kartárs! Tessék úgy venni, m i n t h a . . . — olyan halkan
mondta, hogy a mellette ülők is alig hallották.
— Én csak azt akartam, hogy jókedve legyen mindenkinek, ha én iszom!
Hát én ennyit se akarhatok? Nem kötik meg nekem mindenben a kezem, kedves elvtársak és kedves elvtársnők?! Aztán kijavította: kedves elvtársnők és
elvtársak.. .
Valaki nagyon durván nekiállt a papnénak. De alig szólt egy-két szót, az
elnök felemelte az ujját: — Pszt!
És csend lett.
Tíz óra is elmúlt, amikor még mindig nem jött ki az elnök a szobájából.
Nem bírom tovább — gondolta a papné — nem bírom, ha nem történik
valami! Érezte, hogy az apai fegyelem utolsó pici részecskéi is mindjárt elszállnak belőle.
„De hát mit is akarok? — megint megnézte magát az ablaküvegben. —
Megöregedtem volna, hogy nincs hatalmam? De hisz ha én akarom...!"
Betévedt egyszer a templomba a barátnőjével. Egy fiatal pap prédikált.
Micsoda férfi volt! Ragyogó barna haja, a szeme a templom minden pontjából
látszott. Mint egy görög atléta . . .
„Akarom magamnak ezt a férfit!"
Az a fiatal pap — a prédikációja második részét csak neki mondta. Egyedül csak neki — mintha senki más nem ült volna a templomban...
Egy hónap múlva a menyasszonya lett. Kristóf ötvenéves .. . ő harminc . ..
Megvannak... Társaságuk szinte sose volt, de a papné tudott viselkedni. Még
a kényelmetlen helyzetekben is, mint amilyen az volt, amikor a pszt után az
elnök elvtárs elaludt. Ügy, együltő helyében a széken, a kocsmaasztal mellett.
Valaki fizetett helyette, és a társaság hazament a szállodába. Mindenki
tudta, hogy holnap megkérdezi az elnök, ki fizette ki a számláját?! Meg is
kérdezte.
Ö másnap is azt várta, amit most? Nyilvános bocsánatkérést? Vagy mit?'
4*

51

Hazafelé jövet megálltak megint egy bokornál. Követelték, hogy Mari
szálljon ki most is. Hiába nem kellett neki, mégis kiszállt, a kollektíva akarta,
jót nevettek, majdnem olyat, mint menet.. .
Nézték a tájat, nevettek, a papné azon gondolkozott, hogy éjszaka, amikor
felment mindenki a szobájába, és lefeküdtek, fürdés után lefeküdt ő is — nem
tudott elaludni. Valaki kétszer egymás után megkocogtatta a szobája ajtaját.
Vagy lehet, hogy nem is kocogtatta meg senki, csak ő álmodta? Nem álmodhatta, mert nem aludt. Ki kopoghatott az ajtón? Az elnök részeg volt. Mikorára józanodott ki? Már világos volt, amikor a kopogást hallotta. Ha egyáltalán hallotta, nemcsak k é p z e l t e . . .
Vagy talán most képzeli, hogy valaki kopog az ajtón? Igen, most csakugyan kopognak... az elnök.
— A kávéja ott van az asztalon. ..
Ezért jött? Már mindjárt dél lesz.
— Kedves Éva, ha akarja, én bocsánatot kérek magától az egész kollektíva előtt!
Most hogy kellene megalázni, a földig tiporni? Az apa szívósságával, erejével . . . Győzni! Vagy bele se menni a harcba . . . Ha nem is győz, de legyőzni
se hagyja magát. Mint apa . . .
— Elég, ha magának megmondom, ugye? Bocsánatot kérek! Kinek számítanak ők, akik ott voltak? Magának? Nekem?
Kezet csókolt.
— Kitöröltük, ex memóriám!
— Nem történt semmi — mondta a papné, most szerette volna látni magát
az ablak tükrében. — Nem kell bocsánatot kérjen. Semmi nem történt!
— De megsértettem!
— Nem vettem sértésnek! Semmi nem történt. . . ismétlem!
— Miért? Kicsoda maga, hogy nem lehet megsérteni? Még nekem se? És
én ki vagyok?
Az elnök belerúgott az ajtóba, kiment a folyosóra. Elordította magát —:
Jöjjön ide mindenki!
Akik bent voltak az irodákban, kijöttek, megálltak az ajtóban.
— Hallották, hogy bocsánatot kértem tőle!
— Hallottuk!
A papné állt, olyan sápadt volt, mint a fal.
— Na, akkor visszamehetnek!
Visszament mindenki az irodába.
Az elnök belépett a szobába, és halkan betette maga mögött az ajtót. Szépen, csendesen beszélt.
— Most már csakugyan rendben van minden!
— Igen! — mondta a papné.
— Mert maga elfeledkezett arról, kedves Éva, hogy mi itt ketten, hiába
vagyunk fent, mégis csak legyőzött emberek vagyunk! Egyformán. Mind a ketten. Ezt ismerjük e l . . . az azonosságot... a magunk szintjén .. . Ha nekünk
már csak ez maradt. ..
— Magának! De én nem vesztettem semmit!
Fölényes volt, apára gondolt, felállt, megnézte magát az ablaküvegben,
mintha rajta kívül senki se lenne a szobában, és úgy érezte, hogy még sokáig
bármilyen csatába belemehet, nem fog veszteni! Megnyerte ezt is.
Leült az asztalához; sorba szedte az abrakkiutalásokat, külön a zöldeket, a
sárgákat, a pirosakat, amelyek a juhoknak, a sertéseknek és a hízó marháknak
•kiutalt takarmányt bizonylatolják. Aztán hozzákezdett az utalványok összesítéséhez. Mintha az elnök bent se lenne a szobájában, az elnök, aki tizenkét
éve van itt, és addig még soha nem fordult vele elő, hogy ne tudta volna: mit
kell mondjon, mit kell tegyen. Bármilyen helyzetben.. . Most nem tudta!
52

TAMÁS

MENYHÉRT

Erezze szívünket
(Részlet a „Felsebzett föld vándorai"-ból, a
bukovinai székelyek 1944-es, második földönfutásának — Bácskából. Tolna és Baranya felé menekültünk — krónikájából)

Ideviláglik már az új ó-haza!
Ideviláglik már az új ó-haza!
gyújt vadgyors tüzet ereinkben a vér
amint szemünk sebesült fáihoz ér
Fák! Fák! Fák! Fussatok
közelébb
erezze szívünket
gyökér-szövedék
Jegenyék tölgyek övezzetek
körül
ne hányódjunk
szélhordta-esetlenül
Akácok nyírek gyertyánok
kőrisek
mind-mind kik anyaföldünket
őrzitek
ágban-kéz vezessetek becézzetek —
véges utat érjen e szekérsereg!
„Nézd, nézd, az egyik es, a másik es int" —
indul feléjük anyám „Nézd, int megint"
Fűszálat
harmatval
nem láttam, csak
könyvel,
istenem,
istenem,
magattól métt löksz el?
Segiccs meg, segiccs meg,
végy ki
búsultunkból,
igaziccs le münköt
nagy gyászos
utunkról.

Ne vigy
bánkodásba,
kővárat hord
szüvünk,
akár a fattyúnák,
sehutt sincsen
becsünk,
sehutt sincsen
becsünk,
sem pediglen
nyugtunk,
egyik
idegenből
másikba
bujdosunk.

Végy ki
búsultunkból,
ne vigy
bánkodásba,
fereszgess
napfénybe,
gyenge
hódsugárba,
őriztesd
szemünköt
ezer
csilagokval,
gyógyiccsad
lelkünköt
sok
vigadalomval.

Minden
idegennek
keserű az étke,
minden
bujdosónak
keserves az élte,
keserves az élte,
sonyorú a sorsa,
csak kottával' sirül
árvasága
jobbra.

53

Sonyorú a sorsunk,
hasadunk mán ketté;
ettől vált a szüvünk
kéntől
vüselőssé,
kéntől
vüselőssé,
könytől
száradóvá,
gyászossá
üzötté,
sosem
nyugodóvá.
Sosem
nyugodóvá,
átal
fődön-réten,
míg nem leszen békénk
e
fődkerekségen,

e
fődkerekségen
véges
megállásunk,
erdők-mezők
helyett
paplanyos szállásunk.

.

Bé értünk, bé értünk
határnak
szélire,
édes hazám fáji
mind gyertek
elünkbe,
mind gyertek
elünkbe
üzenetet
hozni,
reménséget
hozni,
gyászból
kigyógyítnil"

indul iramlik megáll indul tovább
fút (mint akit kincsek várnak odaát)
mintha száz meg száz esztendőt lépne át
e vért-gyöngyöző
két kicsi láb
mintha ezer esztendő
vágya-tüze
harapna gyúlékony-végzetű
fűbe
fut fut szilánkos árkok fölött suhan
sírva-nevetve
fénytől-sugarasan
„Sonyorú a sorsunk, hasadunk mán..."
—
száll felszakadt torkából a zsoltár
s ahogy szárnyat növesztve felénk száll
egy-lélekké válik az egész táj
„Míg nem leszen békénk a fődkerekségen"
—
kezdené apám is kezdené mint régen
de elénk mered a csúszós kaptató:
a lónak kell most inkább a biztató!
„Hasigat a csontom, testem megtőt
kénzó
fájdalomval; szememvilága mán-mán
elsetétül,
a hasatt égből nem látok semmit, sem a hajlott
fákból, a szekerek es csak éppen homálylanák
...
S a ló es mellettem. Szegén Cigán, látod-e
mejen útra rendeltettünk.
Heába minden,
heába es vót: réges régóta ez a sorsunk.
Azétt vagyunk, hogy vüsejjük. Viisejjük
szótalan,
s né panaszojjuk sem erdőknek, sem
hegyeknek,
hogy visszhangozzák — így es elég a hosszú
gyászesztendőkből,
a tengernyi
szenvedésből.
Minden rosszból kitellett nekünk, s másnak es,
kit e világ lökött a fődgolyóra, kit magára
hagyott,
ki bujdosásra született — annak minden jó vigságok
elnémulnak, minden rossz keservek előjövének
...
Ki csak szegénségre szakatt a világra, annak
a bodogulás csak ígérkezik, élete
fonnyatt
gyökérhez hasonlatos, örömit más kertjibe
veti,

csak mások kénye-kediétt
vagyon,
hatalmasoknak,
s idegeneknek
vasait horgya, hatalmasok
parancsára
ront a halálnak, ahogy én es rontottam,
Lembergtől
Piávéig, hogy azután a mii arcunkon még jobban
látcoggyon, feketéjjen
a nyomorúság
...
Más, másokéit, szent ügyétt — mán a szótól es
futásra vát lábunk, s oda se
ügyelünk,
legfejjebb kárinkodunk, hibáztattyuk
az istent,
amiétt engedi, hogy fájják egymást a népek.
Fájják: a nagyobbak, a küsebbet, a
véttelent,
másszor nem férve bőrikbe a küsebbek
nagyobbval
cimborálva öntik el vérvei a harmadik
födjit,
mígnem mind a vesztesség martjára
kerülnek,
s tikkadoznák, mint az iszapra kivetett halak ...
Tikkadoznak, mint mü magyarok es annyiszor.
Mennyit öldösöttünk, öldöstek műnket!
Csoda,
hogy még vagyunk! Szóróttunk ezerfelé, de
megmarattunk,
s maradunk ezután es .. . Valami
mindig esszegyűjt münköt. Minden levágott fej
a megmarattat
teszi konokabbá, minden
szorultság
lecke a megmaradásra,
léleknek próba:
helyettállni
felnégyeltetésig
— magunkéit, a népétt.
..
Gyere Cigán, őrizzük, vigyázzuk magunkat
tovább!"

PINTÉR

LAJOS

Kő-ünnep
Kő-köpenybe,
köd-cement-ruhába
öltözködik már a város,
és jön a fény szépszavú
futára,
készüljetek
tégla-lányok.
Jaj, jaj, hosszú hajú
tégla-lányok,
táncos, tűz-markú
férfiak
vágya titeket a falba
pántoz.
Ha megölted, hej, ne sirasd!
Húzd — dünnyögő szél, hívatlan
iszap-hitű, kavics-hitű ne félj,
kemény az öklöd,
kőkemény;

zenész,

csontos válladra házak
kövülnek,
fogaidról szárnyas szó röpül fel.
Zengj ünnep, örök
kő-ünnep.
55

Fehéringes folyók
Most játssz velem
folyó:
vízcsöppnyi
vágyaidat
pataktól tengerig
úsztató;
kavicsugrató
játszótársam,
parttalan
álmodozó.
Luca, Luca,
kotty-kotty,
koloncos kutya vagy,
vásári ringlispíl szédelgő
fáknak,
virággál öltöző réteket
szöktetsz
magad után,
de kötőfékeid
a gátak.
Fényből fonódott kötél
érvelésül a húsodba
belevág;
mint egy eldobott
tükör,
összetörnek a habok,
az iszapon halak
vére,
Luca napján ér a
látomás!
Vasárnapok öröme vár,
öltöztetlek fehér ingbe,
felvértezlek
tisztaságra.
Köt szemeden
méreg-cement,
ruhád olaj átaljárja,
medred tűnik
koporsónak,
szelek hozzád
harangoznák;
s fejfák a fák.
Támasszon

fel, őrizzen

meg

több szem
megnézte,
pokolszem
találta,
akarom, hogy tiszta
legyen,
ahogy anyja szülte világra;
fájjon annak a feje
aki megigézte!

ráolvasás:

Könyörgöm
érted,
folyó,
kavicsugrató
játszótársam,
parttalan
álmodozó,
vízcsöppnyi
vágyaidat
pataktól tengerig
úsztató,
fehéringes
folyó.
Vásári ringlispíl szédelgő
fáknak,
imádni
járnak
a szeretők,
mezőkön
a mezők

lépnek,
kimosott

lepedők.

57

TORDAI

ZÁDOR

Ami a Korunkat naggyá tette*
i
A Korunkat — ha jól emlékszem — 1941-ben kezdtem olvasni. Vagy inkább
olvasgatni. Akkor tehát, amikor m á r tiltott irodalom volt. Visszagondolva, az évfolyamokat lapozgatva, sok ismerőssel találkozom. Egy valamire mindig jól emlékeztem, mert hatása különösen nagy volt. N. Ognyev regénye volt ez: Kosztja.
Rjabcev Naplója. (Az 1929-es évfolyamból.) Miért volt élmény ennek az olvasása?
Mert a regényben egy más fiatalsággal, más iskolával, más világgal találkoztam,
mint amelyet magam is ismertem, mint amilyenben éltem. Nem az alattvalókat
nevelő, nem a diákokat bóbitában vagy egyenruhában vagy kötényben vagy „civilben", de valamiben mindig és mindenképpen „járató", nem a kötött tananyagot és
a kötött fegyelmet az i f j ú emberbe beleverő, az embert is megkötő iskola volt ez.
Ismeretet nyújtó és gondolkodást követelő, az embert szabadságra formáló iskola
volt, amelyben a diákok nem alárendeltek, hanem kollektívában élő szuverén
„állampolgárai" voltak az iskolájuknak. Az Októberi Forradalom, a 20-as évek
szelleme volt ez — mindenben ellentétes az intézményesítettséggel. Emberi alternatíva tárult fel előttem.
*

Mi tesz naggyá egy folyóiratot? Azt hiszem, erre éppoly nehéz válaszolni, mint
megmagyarázni, hogy miért szép egy vers, vagy miért jó egy regény. Akármit
mondtunk is, valami kimondatlan marad. A magyarázat hálójából valami mindig
kicsúszik. Olyasmi, amit fontosnak érzünk.
Meg sem próbálom jellemezni a Korunkat, meg sem próbálom jelentőségének
okait magyarázni.
Sokat elárulhat azonban egy szerkesztőről az, hogy van-e az induló fiatal írók
iránt érzéke, vagy nincs. Egy „befutott" író nagyságát méltatni: könnyű dolog. De
meglátni az első verskötetben az induló tehetséget — akkor, amikor még semmi
sem segíti az ítéletet, csupán a biztos szem —, ez mindennél árulkodóbb.
Minden folyóiratban felbukkanhat egy-egy induló tehetség — sodródva az írók
tömégében. De aki sorozatosan észreveszi őket, aki többek ú t j á t egyengeti kritikával
és még inkább úgy, hogy lapját megnyitja számukra, az m á r jó szerkesztő kell
legyen.
Hogy Gaál Gábornak volt erre érzéke, hogy volt „szimata", azt egész névsorral
lehetne igazolni.
Jó példa lehet az, amit József Attiláról írt — még 1920-ban — egyetlen verse,
A tiszta szívvel ürügyén. Egyetlen versből még nem lehet alkotójának jövőjét előre
látni. De meg lehet ítélni a vers helyét az irodalomban. „Vegyen az olvasó egy
verset, amely egy ember s ugyanakkor 5—6 év egy történelemből; egy, az idő
* Részlet az Emlékezés

58

és apológia

c- írásból.

antennáiból vett egyetemes hallomás és vallomás és híradás; egy egész élet és világ;
egy nagy vers. És ritka találat vers-gizgazok végtelen magyar cserjéséből" — ezt
mondja Gaál Gábor a versről. Helyéről az irodalomban pedig: „József. Attila e
ritka verséről . . . még e sorok írója is sűrű oldalakat írhatna, s e sorok az újabbkori magyar irodalom történetének egy vezérfejezetét vezetnék b e . . . "
Vagy vegyük azt, amit Illyés Gyula első verseskötetéről 1929-ben írt: „Illyés
Gyula 21-néhány éves, s azt kell mondani róla, páratlan. Ez az első kötet és benne
50 igazi vers, ami ezen kívül még mai is."
Hogy Gaál Gábor, hogy a Korunk indította el pályáján Nagy Istvánt, azt akárcsak egyetlen idézettel is fölösleges alátámasztani.
A sort folytathatnám; hasznosabb azonban kiegészítésképpen azt említeni meg,
milyen biztos kézzel ítélt Gaál Gábor a már ismert nevű írók műveiről — azon
melegében, ahogy megjelentek, és nem is egyszer szembeszegülve a kurrens kritika
véleményével. Így történt ez Németh László regényével. Külön elemzést érdemelne
az a mód, ahogy egyaránt értékelni tudta Déry Tibort és Veres Pétert — felülemelkedve az urbánusok és népiesek szembenállásában.
Ezt a kritikusi és szerkesztői képességet maga az irodalmi élet teszi meg mércének. Enélkül hogyan lehetne egy folyóiratnak hitele? Mert ezáltal s így nyílik
meg a lehetőség, hogy a folyóirat az irodalmi életet alakítani is tudja. A holnap
irodalmának bábája, amikor kaput nyit a fiataloknak. A figyelő kritikával pedig
az olvasók lelkébe viszi a jó (s az új) irodalmat. Ilyenkor „fogadják be" az írók a
lapot, érzik azt sajátjuknak, ekkor tudják meghallani a kritikai szót is. A jó folyóirat formálja és alakítja az írók pályáját. Nem hiszem, hogy íróink pályája a
Korunk nélkül ugyanaz lett volna, mint ami volt. Sokak, a legjobbak, a legjelentősebbek útja lett volna más. S miből áll össze az irodalom, ha nem ebből. •
*

Mindig zavar, ha a Korunk évfolyamait „egységes" kötésbe szorítva-szürkítve
látom egy polcon állni: úgy érzem, nehéz, mint a kő, és halott. Igazabb, ha a kötések változó színűek (hasonlatosan a borítólapokhoz): így eleven és valóságos, így
belelapozásra csábít a könyvespolcnyi sor. Egy folyóirat élete hasonlatos az emberéhez. Állandó megújulás és folyamatos következetesség nélkül értéktelen.
" A Korunk minden évfolyama könyvvé áll össze, „folyamregénnyé". Mert a
folyóirat 15 év során változott, s mégis mindig ugyanaz maradt.
1939-ben Gaál egy előadásában, az addigi munkára emlékezve, az 1926-beli Beköszöntőre hivatkozott „A lap ehhez a célkitűzéshez azóta is hű maradt. Általában
véve — mint ahogy általánosító Dienes László célkitűzésé is — a lap tényleg ezt
csinálta évről évre, számról számra, oldalról oldalra. Ráébresztette olvasóit azokra
a nagy problémákra, »amelyek elől egy igaz ember sem zárkózhat el«". A program
is olyan volt, hogy következetesen megvalósítani csak állandó megújulás által lehetett. Mert változtak a problémák, és ugyanakkor gyökereik azonosak maradtak.
„Az idővel nemcsak a kérdések természete, köre és tárgya változik el, hanem megváltozik a kérdések felvetésének módja. Megváltozik a kérdésszemléletünk." Csak
ezzel számolva lehet ugyanazért és ugyanaz ellen küzdeni.
Amikor Dienes László megindította a lapot, azokhoz szólt, „akik egy alkotó
jövő eljövetelét akarják". Céljának azt tekintette, hogy „ráébressze az embereket
azokra a nagy problémákra, amelyek megoldása nélkül nyugodt építő jövő el nem
j ö h e t . . . " Sokoldalúságot és határozott célra törekvést ígér. Amikor Gaál bekapcsolódott a szerkesztésbe, majd egymaga folytatta ezt a munkát, éppen ezt a „vonalat"
vitte tovább, és mert hű maradt hozzá, azért lett a Korunk egyértelműen marxista
folyóirat.
*

Egy folyóiratnál nem azt kell megmondani, hogy kit s mit „képvisel" — ez
mesterkélt és sematikus értékelés lenne —, hanem hogy milyen (irodalmi, társa59

dalmi) erők mozgását, azaz megjelenését, erősödését, milyen törekvések megfogalmazódását és megszerveződését segíti. Az, hogy mivel áll szemben és hogyan. Ettőll
függ a szerep, amit az irodalmi, a társadalmi életben játszik: mindennapi valóságaAmikor Magyarországon minden moccanást, amely az akkori társadalom ellen,
irányult, rendőrcsizma próbált eltaposni, amikor sajtóperek sora védte a rendszert
— elsősorban a marxista könyvek ellen —, akkor a Korunk hónapról hónapra állandó jelenvalósággal szükségképpen egyedüli értékű ellenpólus volt. Puszta létével,,
tapintható folyamatosságával bizonyította, hogy más út is lehetséges, hogy van
alternatíva. A fennálló világ állandó tagadását képezte minden cikkével, minden,
sorával, éveken át.
Nemcsak a lehetőség szimbóluma volt, hanem minden helyzetben meg is fogalmazta a más értelmű és célú megoldást. Egy másik világ (térben és időben még)'
távoli lehetőségeket hozta közel: „másként ejtette a szót''.
Vékony füzetei egy világgal szálltak szembe, és mindennapi ténnyé tették a
marxizmus valóságát, a szocializmus lehetőségét.
A Korunk a magyar társadalmi élet egyik koordinátája volt tehát. Vagyis irányt,
és mércét jelentett. Folyamatos küzdelmével maga köré igyekezett mindenkit gyűjteni, aki szemben állt az akkori világgal, aki tiltakozott, aki lázadt, s mindüket a.
forradalomnak akarta megnyerni, egy ú j világ gondolatának. Lehetőségeket és irányokat sejtetve-mutatva mélyítette a lázadást, szélesítette a haladó erők frontját..
Gondolkodó és érző emberek sokaságát készítette elő a jövőre — arra, hogy egy ú j
és más jövőt minél többen vállaljanak, akarjanak, és azt majd jelenné is t u d j á k
formálni. A magyar baloldal fejlődése is más lett volna a Korunk nélkül, nemcsak
a haladó irodalom. Egyszóval a folyóirat a szocialista irodalom és a szocialista valóság történelmi értékű előkészítője volt.
Ebben a szellemben volt célja — és tevékenységének alapja —, hogy olvasóit,,
az értelmiségieket főleg, de egyáltalán mindenkit a valósággal konfrontáljon. Gaál
Gábor így ír erről: „Igen, komoly és remek játéknak nevezem, hogy 15 éven át:
akadtak itt, Románia e nyugati részén, ebben a picike vidéki országban, az igazi
fény forrásaitól távol, munkatársak és olvasók, akik közösen, évről évre, hónapról,
hónapra összeadták erőiket ahhoz, hogy azt a kemény és áldatlan időt, amit ez a.
15 év, minden nagy és vad erényeivel, tartalmaival, egész dadogó, dobogó világtörténelmi gépezetének működésével megragadják — egy, a magyar irodalomban
eddig sohasem kultivált s a nagy külföldi irodalmakban sem igen található célkitűzéssel, amit egyszerűen és kimerítően, röviden és határozottan jelenkor-kutatásnak
nevezek."
.Tény, hogy a falukutatás és az ebből kinőtt irodalom fontos fejezete volt a magyar társadalmi és irodalmi, életnek. Tény, hogy e munka s törekvés igényét a
Korunk fogalmazta meg, és első eredményei is a folyóiratban jelentek meg. És amit.
a Korunk ezen a téren csinált, az mindig több volt annál, ami Magyarországon
történt — egyszerűen azért, mert a lap sohasem zárkózott, a népies-urbánus ellentét
celláiba. Számára város és falu egyazon valóság része volt.
*

Egyetemes törekvés fóruma volt, olyasmié, ami itöbb volt, mint erdélyi. És ezért
igyekezett mindenkit összefogni, aki ezt szólaltatta meg magyar nyelven. Ezért
nyújtott teret az 1918—19-es forradalmak Moszkvától Clevelandig szétszóródott
magyar emigránsainak. De ezt a szellemet közvetítette fordításokban és ismertetésekben is — minél szélesebben, minél sokoldalúbban. Ez a szellem volt az alapja
annak, hogy a Korunk, noha „vidéki országban", egy vidéki országokból összeálló
Közép-Európában, a Duna völgyében jelent meg, mégis egyetemes tudott lenni (és
meg tudott menekülni a provincialitástól is). Összmagyar lap volt és európai.
„Számolni kellett a magyar nyelvterület sajátos, egymással ellentétes adottságaival, olvasóközönségével s ugyanakkor az értelmiségiek élrétegeivel is, melyek
60

színvonalat kívántak és alaposságot. Számolni a magyar betű egész háztartásával,
az épp adott magyar és külföldi folyóirat-kultúrával. Számolni ügy, hogy a haladás
valóban következetes, magyar és európai arcvonalán is meglegyen a helyük." Így
•Gaál Gábor. És mert számolt mindezzel, meg is Volt a helye a folyóiratnak.
*

A Korunk szinte állandóan perben áll az Erdélyi Helikonnal. Sokoldalú viaskodás volt ez, szinte mindenre kiterjedő. Gyakran mondják, hogy míg a Helikon szépet,
művészit, a Korunk csupán elveket követelt, s a minőség másodlagos volt számára.
Pedig ez a kép hamis. Bizonyítja ezt például egy vita, amely 1935-ben pattant ki.
A Helikon felhördült egy cikk miatt — a Nyugatban jelent meg —, egy cikk miatt,
amelyben a Korunk egyik munkatársa (a lap szelleméhez híven) éppen a színvonalat és a minőséget kérte számon az erdélyi magyar irodalomtól, és erre hivatkozva
mondott kemény bírálatot sokakról. A vita gyújtópontjában a provincializmus állott,
látszólag ez volt a Helikon körét érintő kritika alapvádja. Amikor a Nyugat maga is
állást foglalt, ugyancsak a vidékiesség ellen szólt. És Babits volt az, aki a Korunk
álláspontját győzelemre vitte. Nyíltan kimondta, hogy magas mércét felállítani nem
támadás, hogy az erdélyi magyar irodalom felnőtt már, és csak ártalmára lehet a
babusgatás. Provincializmusról is volt szó cikkében, „regionális szemléletről" és
•érzékenységről. De Babits kiváló érzékkel megsejtette, hogy ez nem minden. Ő csak
okokra utal, de valójában a lényeget érinti: „Megmaradt az erdélyi írókban a
védekező kollektivitás szelleme, az az összetartás, mely nem annyira irodalmi, mint
politikai közösségeket szokott áthatni, s mély tagjainak minden támadás ellen védelmet biztosít. S minthogy ebben az összetartásban nem az irodalmi érték, hanem
az erdélyiség a döntő tényező, a kritika könnyen támadásnak minősül."
„Védekező kollektivitás": ez a kifejezés telitalálat. Amikor a vidéki szellem —
•szentségtörésnek minősítve — minden bírálatot elutasít, azért teszi ezt, mert minden produkciót a közösség értékének tekint, mert minden alkotót a közösséggel
azonosít. Csak így tud egy nyomasztó (helyzeti) fölényben levő központtal — a
metropolissal — szemben védekezni. A vidék így állítja önmagát azzal a fővárossal
szembe, amely minden értéket felszív, és ezzel eleve versenyképtelenné teszi őt.
Valószínűleg érvényesültek ilyen reflexek a Helikonnál is. Lényegében azonban
másról, többről volt itt szó.
Az Erdélyben élő magyarok nem „vidéken" éltek. Budapesttől határ választotta
«1 őket, így ez a metropolis nem vagy alig tudta felszívni a tehetségeket. A másik
főváros — Bukarest — viszont román volt. Nem a vidéki helyzet ellen védekezett
a Helikon. A kiszolgáltatottság, a hátrányos helyzet a nemzetiségi létből eredt. Az
erdélyi magyarokra nehezedő nemzeti elnyomás szülte és jelentette.
A „védekező közösség" a nemzetiség volt, és ez volt az azonosítás alapja is.
E védekező közösség eszmevilága mi lehetett más, mint nemzeti ideológia? Ez
pedig megkövetelte a megfelelő mitológia kiformálását.
Minden nemzeti mítosz a múltban találja meg „anyagát". A nemzetiségi magatartás is ebből kellett merítsen. Az akkori, „múlt-irodalomban" éppen ilyen nemzetiségi-nemzeti eszmevilág fogalmazódott meg. És természetes volt az is, hogy e
mítoszvilág központi fogalma a történelmi egységet alkotó Erdély lett.
A Helikon fokozott érzékenysége, türelmetlensége ebből a helyzetből fakadt, és
nem egyszerűen provincializmustünet volt. Nem azért láttak mindenben sérelmet,
mert az a „vidéket" érte; hanem mert (felfogásuk szerint) az elnyomott nemzetiséget.
így aztán amikor a Korunk elmarasztalta a Helikont — akár csak a provincializmus bűnében is —, alapjában véve a nemzeti-nemzetiségi magatartással és
eszmevilággal fordult szembe: végső soron a nemzeti kérdés radikális megoldásáért
.küzdött.
*

61

Amikor az Erdélyi Helikon magát erdélyinek nevezte, ezzel el is akarta h a t á rolni magát, vagy inkább azt mondanám: körülhatárolta m a g á t Gaál és a K o r u n k
ezzel közvetlen formában — tehát az országhatárok adta részlegesség keretei között
— az egész romániai magyarság vállalását szegezte szembe: „Transzilvánián kívül
még igen nagy számban él a magyarság Komániában." És: „ . . . hamis az az irodalom is, amely a romániai magyar élet régióját csak Transzilvániára szűkíti." M e r t
ha így tesz — mondja Gaál —, „összefogás helyett eloszt". Ennyiben a Korunk
álláspontja még jelenthetne nemzeti-nemzetiségi magatartást is — csak éppen tágabb határokat vonva. Ámde ugyanabban a cikkben, amelyből idézek, Gaál G á b o r
többet is mond: „A magyar irodalmiság egészében a romániai magyar irodalom,
maga ugyancsak partikularizmus." Amikor Gaál a romániai magyar irodalmat az.
egész magyar irodalom részének tekinti, más irányban, de ismét csak „átlépi" a.
helikoni szemlélet határait, és éppen ezzel helyezi a romániai nemzetiségi kérdést
is tágabb — reális — keretek közé.
Ha a Korunk a nemzetiségi kérdésről ír, nemcsak a romániait elemzi, hanem a
jugoszláviait, a csehszlovákiait is, és beszél a zsidókérdésről is. Foglalkozik a n e m zetiségek közötti érintkezéssel általában, és megpróbál elvi elemzést nyújtani.
(Ilyen, hasonló a Korunk „gyakorlata" is. Mert kik, mely országbeliek í r t a k
számára? Magyarországról például Déry Tibor és Illyés Gyula, József Attila é s
Radnóti Miklós, Csehszlovákiából Fábry Zoltán és Egri Viktor, Jugoszláviából Sinkó
Ervin — és még folytathatnám a nevek felsorolását. És ez így volt, mert a Korunknak „magyar, romániai és kelet-európai kötelezettségei" voltak.)
De visszatérve: a Korunk tehát a nemzetiségi kérdést nem a mindenkori é s
egymást kiegészítő „partikuláris egységek" alapján és keretei között látta. És joggal.
Mert ez nem romániai vagy csehszlovákiai, vagy magyarországi kérdés; mert ez a
mi számunkra közép-európai, és szükségképpen az. A valóság parancsa szerint ilyen.
De hogy Gaál Gábor is így láthatta, annak oka az, hogy marxista módon kereste a
megoldást. Egy jövőbeli szocialista átformálás szemszögéből, tehát abból, amelyminden határ lerombolására törekszik, amely önmagát annyira t u d j a megvalósítani,
amennyire áttöri a földrajzi és más jellegű határokat.
„Aki figyelemmel kísérte a lapot, nem hallomásból ítélkezett fölötte, megállapíthatta, hogy mindig a realista humanizmus egyetlen következetes magyar nyelvű
orgánuma volt. Mindig azt hirdettük, hogy a történelem a tervezés korában jár, s
a világ berendezése az értelemre tartozik. Tudományideálunk, a társadalomtudomány elvetett mindenféle mítoszt. Még a magyarságmítoszokban sem hittünk. Mindig azt mondottuk: az életünket azokkal együtt kell megoldanunk, akikkel együtt
élünk." Ezeket Gaál Gábor 1940-ben mondotta.
A közös dolgok rendezését túlságosan gyakran képzelték el részleges keretek
között. Túlságosan gyakran vélték, hogy ez a román—magyar vagy szlovák—magyar
viszony külön-külön való rendezését jelentheti. Minden ilyen elképzelés azonban
önámítás volt és lesz mindig. A Korunk az Ady Endre és József Attila által megfogalmazott gondolatot nem tördelte szét, hanem egészében hirdette. És tette egyetlen valóságos módon: a társadalom forradalmi átformálására gondolva. A nemzetiségi kérdés társadalmi forradalom által és alapján való megoldása szükségképpen
az összefonódottan élő nemzetek közös vállalkozásaként tételeződött.
A forradalom internacionalista szelleme — vagy helyesebben: ilyen szellemű
forradalmisága — tette lehetővé, hogy meglássa, mi a nemzeti kérdések megoldásának tényleges útja, mik a közös dolgok közösen történő intézésének tényleges —
vagyis közép-európai—Duna-völgyi — méretei.
A Korunk szelleme és gyakorlata mögött egy évszázados gondolat lappangott, ez:
vált — néha kimondatlanul, néha kimondottan — törekvéssé és követelménnyé..
Gondolat, amelyet az 1848-as közép-európai forradalmak egyik legrokonszenvesebb,
de mindenképpen legélesebb szemű egyénisége, N. Bálcescu fogalmazott meg, s a m e lyet később — túlságosan későn — vállalt Kossuth is: a dunai népek összefogásának, az őket szétválasztó, mindenkit kalodába záró határok lerombolásának, a közös:
hon, a közös ország megteremtésének gondolata, törekvése, igénye ez.
62

A Korunk a dolgok súlya következtében lett olyan folyóirattá, amely a nemzeti kérdés megoldásának útját jellegével is illusztrálta, függetlenül attól, mennyire
nyíltan fogalmazódott meg a lapbán e megoldás gondolata, mennyire hirdette Gaál
Gábor írásban is a Bálcescu által nyitott perspektívát.
Szükségképpen következett ez a közép-európai nemzeti kérdés társadami valóságából, valamint a szocialista megoldás igényéből.
A Korunk ebben is a forradalmi megoldásért harcolt: ezt szegezte szembe a
mítoszokkal.
2
Ebben az időben — a harmincas évek elején — Gaál Gábor mind határozottabban törekszik egy osztályharcos álláspont kialakítására és a folyóiratban való érvényesítésére. Az általa „tiszta osztályvonal"-lal jelzett proletár álláspont érvényesítése is ezt szolgálta volt. Kétségtelen, hogy legközvetlenebbül (ha nem is a
legmélyebb hatással) épp itt tör be és érvényesül a „partikuláris" szemlélet, az
arra épülő balosság, sőt szektaszellem. De itt is érezhető marxi szellemű nézeteinek
hatása. Mindaz, ami Gaál gondolatvilágában egyetemes jellegű marxizmus volt,
nem lehetett és nem is volt hatástalan az osztályvonal megfogalmazásának módjára
sem. Meggyőzően mondja Tóth Sándor kitűnő tanulmányában, hogy Gaál sohasem
zárkózott teljesen a „partikuláris vonal" börtönébe. Mindig — még a szektás szakaszt jelentő 1930—35-ös években is — több volt, mint amit a marxista korszellem
•jelentett. Igaza van Tóthnak, amikor így ír: „Az 1930—33-as évfolyamok tartalmi
elemzése során kibontakozó kép azt mutatja, hogy a korabeli marxizmus szintjét
képviselő alapon rendszeresen visszatérő refrénként sorjáznak a korlátokat feszegető, sőt túllépő, a szektás és a dogmatikus nézetekkel gyakran nyíltan polemizáló
írások, az alkotó gondolkodás sokszor máig érvényes mondanivalót hordozó termékei."
A Korunk tehát még ezekben az években is több volt, és más is volt, mint a
kor szülte „tiszta osztályvonal".
Nem hiszem, hogy tévedek, ha azt mondom, hogy az 1930—35 között uralkodó„vonal" Gaál számára sokban idegen lehetett.
1939-ben, visszatekintve a Korunk tevékenységére, Gaál a következőket mondotta: „Mi nem titkoltuk el hovaállásunkat. Ebben az álláspontban mindent értékelnünk kellett.' A végleges kiértékelés évei voltak ezek, s túl a válságon: a megtalált szintézis felmutatása. Természetesen most is csak szellemiekben, de ekkor
sem egyoldalúan, annyira nem, hogy bár még nem vonult fel uralomra a hitlerizmus, a Korunk máris felismerte, hogy az emberi haladást visszaverők rohamaival
csak a haladás irányába tartozó összes szellemi csoportok bevonásával lehet szembeszállni. A népi arcvonal eszménye a Korunkban igen m é l y . . . Azt is akarom ezzel
mondani, hogy a kérdésszemlélet 1930 óta — ismét az idők jegyeinek keresése miatt:
— lényegében nem módosult."
A népfront gondolatának ilyen visszavetítése egyben azt is jelenti, hogy a
népfrontkorszak beköszöntével a Korunk és Gaál már szabadabban mozog, nem szorítja már annyira a kor ruhája. Természetesebben olvad egységbe minden, amit
képvisel, amire törekszik. Azért volt ez így, mert az antifasiszta harc követelményei
és az 1930—33. évi németországi kudarcok tanulsága alapján létrejött népfronttaktika tágabb teret nyújtott az egyetemes forradalmi törekvés érvényesülésének is.
És ne feledjük: a forradalmi-politikai tevékenység volt az a terület, ahol a népfrontszellem érvényesültével a szélesebb szemlélet Gaálnál is teret kapott. Ami egyben
szélesedő alapot képezett a filozófián belüli marxi szellem izmosodása számára.
Mondottam, hogy a népfront vonala tágabb teret nyújtott az egyetemes szemlélet
számára. Viszonylagosan fogalmazok, mert a népfronttal mégsem ez a szemlélet vált
valójában uralkodóvá: a népfront alapjában véve csak a „partikuláris tendencián"
63

"belül érvényesülő taktikai lépés volt. Ami egy érvvei több annak megmagyarázásához is, hogy Gaál dogmatikus és balos vonásai ekkor sem tudtak eltűnni. Ne feledjük: „a kor marxizmusa" még jó ideig nem tör ki az osztályelmélet szűk, korlátozott változatának börtönéből.
*

Említettem már, hogy amennyire igaz az, hogy Gaál Gábor formálta a Korunkat, annyira igaz ennek fordítottja is. Mégpedig a folyóirat egész idejére.
A szerkesztőnek állandóan figyelnie kellett a munkatársak szavára, a Korunk baráti
köreinek véleményére, szinte minden előfizetőére. És különösen az illegális kommunista pártok álláspontjaira, tevékenységére. Ezek összhatásában alakult ki a lap
arculata. Konfliktusok, ellentmondások nem voltak ritkák, voltak hatások, amelyek
egész idő alatt a szektásságot erősítették, Gaáltól („természetes" magatartásánál)
merevebb vonalat követeltek. Hogy csak kettőt említsek: a 30-as évek elején a
magyarországi kommunisták — szinte ultimátumszerűén — igénylik a szakítást Kassákkal és körével. 1939-ben pedig Méliusz József vádolja Gaált azzal, hogy „trockistáknak" ad teret a lapban, sőt „trockista ünnepi számot" adott ki. Szakítást, változtatást követelt ő is, saját kapcsolataira hivatkozva és a lap elhagyásával
„érvelve".
>
|
Ezen hatások összességeként és a szerkesztő álláspontja alapján lett valósággá,
hogy a folyóirat széles fronton közvetítette a marxizmust, és ez a marxizmus ugyanakkor, amikor a kor marxizmusa volt, egyben (Gaál jóvoltából) mindig több is
volt, szélesebb is volt, mélyebb is volt annál. Megfordítva pedig: ennek a m u n k á n a k
a során erősödtek Gaál felfogásán belül azok a vonások, amelyeket a kor jellemzőinek tekinthetünk: a „partikularizmus" fokozatos, de mindig részlegesnek m a r a d ó
érvényesülésének.

KÓSA LÁSZLÓ

Kalotaszeg ösvényein
A Körös és a Szamos vízválasztójára nem tudott fölkapaszkodni a nagyvárad—
kolozsvári vasút. Alagutat fúrtak neki az építők. Csak a személyvonat áll meg az
alagút melletti kis állomáson, Sztánán. A nemzetközi gyorsból alig egy pillantásra
l á t n i az állomástól nem messze álló különös, magas tetejű épületet, kevesen t u d j á k ,
hogy ebben a kicsiny kastélyban, a Varjú-várban hosszú esztendőkig élt és dolgozott
.Kós Károly. Ide s még inkább a messzebb hegyoldalba épült tanyára jött nyugodni
•és teremteni: regényt és történelmet írni, rajzolni és tervezni, innen járt Kolozsvárra szerkeszteni és szervezni. Ha fölkapaszkodott tanyáján felül a hegytetőre, fél
Erdély hegycsúcsait, a Meszest és Gyalui-havasokat látta, s körül a völgyekben soksok falut, Kalotaszeget. Kicsiny, gyönyörűséges vidéket, melynek java értékeit ő
."tette a magyar művelődés becsült kincsévé.
Kalotaszeg felfedezése 1885-ben kezdődött. Élt Bánffyhunyadon egy házaspár.
A f é r j Gyarmathy Zsigmond hajdani honvédtiszt, a városban és a megyében számos
cím, rang és megtiszteltetés birtokosa. Felesége Hory Etelka, a népszerű íróasszony,
•szakadatlan ontotta a beszélyeket, népies tollrajzokat, regényeket, szinte valamenynyiben a kalotaszegi tájat, az ott élő embereket, birtokos urakat, tiszteleteseket,
parasztokat rajzolván. Persze ezek az írások nemigen ütötték meg az irodalom mér64

céjét, és népszerűségük később hír nélkül elmúlott. A maga módján sokat tett e házaspár Kalotaszeg vidéke polgárosulásáért. A f é r j takarékpénztárt, egyesületeket
alapított, támogatott minden vidékfejlesztő akciót. Gyarmathy Zsigáné (ő így használta a nevét) sokkal többet tett. 1885-ben megbízást kapott, hogy az országos kiállításra vásároljon, állítson össze egy parasztszobát. A kiállításon nagy sikere volt
a híven berendezett, pompás magyargyerőmonostori szobának, s benne az eredeti
viseletbe öltöztetett viaszbabáknak. Előbb hercegnők, utóbb a polgári rendből is
egyre többen rendeltek varrottas térítőkét, párnákat és lepedőket. Gyarmathyné
meglátta a lehetőséget, sorozatban kezdte varratni a parasztasszonyokkal az addig
egyedi darabokat, a kalotaszegi írásos-varrottas elindult hódító útjára. Hamarosan
több európai országban keltett elismerést, az ügyes lokálpatrióta szervezés elérte,
hogy Bécs, Berlin, Brüsszel divatlapjai fölfigyeltek rá. Bánffyhunyadon és környékén a leányiskolákban a másod-harmadosztályú tanulók kötelező tantárgyként
tanulták készítését. Egyre több asszonyt sikerült rábeszélni, hogy kezdje el ismét a
már-már elfelejtett kézimunkázást. Kereskedők jöttek tömeges rendelésekkel. A varrottas a nagy kereslet folytán hamarosan vesztett eredeti szépségéből, de jelentős
jövedelmet hozott készítőinek. Divat lett kalotaszegi hímzett vásznat, cserépkancsót,
festett bútort vásárolni, Kalotaszegre kirándulni. Még lap is indult, és kenek egy
esztendeig élt 1890—91-ben, „Kalotaszeg" címen. Legkiválóbban célja volt a vidék
hírét s nevét mindenképpen növelni. Sikerült is bevinni a köztudatba, hogy az
országnak van egy kis zuga, harminc-egynéhány falu seholsincs balzsamos levegővel,
kristálytiszta vízzel, legszebb tájviselettel, tarka vadvirágos mezőinek nincsen párja,
népe pedig szép és jó. Gyarmathyné nemcsak regényeket, hanem népművészeti albumokat is útjukra bocsátott. Működése egybeesett, hiszen annak maga is része volt,
a magyar iparművészet lázas önmaga-keresésével, s az országszerte erősödő általános néprajzi érdeklődéssel. A millenniumi kiállításon a kalotaszegi ház mellett állott
a magyarvalkói templom mása is. A Gyarmathy-kúria nyitva állt minden idegen
előtt, aki a vidéket akarta megismerni. Még az utcán őgyelgőt is beinvitálták vasárnapi ebédre, ha látták, hogy messze földről érkezett városi ember, kivált, ha írófélének nézték. Vendége volt Gyarmathyéknak nemegyszer Munkácsy Mihály. Az
etnográfus Jankó János tőlük kapott legtöbb támogatást munkájához, nekik ajánlotta Kalotaszeg magyar népe című könyvét. Híre szaladt a kalotaszegi nép vendégszeretetének, jöttek is tollforgatók népies beszélyeikhez témát kapni, poéták szép
tájat látni, piktorok virágos kiskaput, szép menyecskét festeni, némelyik csak azért,
hogy jól éljen néhány napot. Aztán jöttek művészek, akik nem a különös ízt, az
érdekességet, a kuriózumot, hanem a szépet, az igazat keresték, nemcsak látni,
épülni is akartak Kalotaszeget járva.
Manapság ritkán emlékeznek rájuk, pedig a modern művészet legelső úttörői, a
modern iparművészet, megteremtői voltak. A mozgalom szellemi atyja, az angol John
Ruskin a természet és a középkori művészet szépségét hirdette, azt akarta, hogy
legyen a művészet mindenkié, szerette volna széppé tenni a mindennapokat, a dolgozó ember környezetét. Tanítványai a prérafaeliták, az első művészcsoport, amely
szembefordult a megmerevedett akadémikus festészettel, s William Morris, a modern iparművészet apostola vitték diadalra tanításait. Indulataik legfőbb mozgatója
volt az elfordulás a modern nagyvárostól, a gépiesedő világtól, egyfajta exodus, mely
a megoldást a természetes formák meg a középkor vélt vagy valós harmonikus
alkotásaiban kereste. Jelentőset leginkább az iparművészetben alkottak, de az általuk keltett szellemi áramlat bejárta Európát. Legtöbbet, úgy tetszik, a függetlenség
felé haladó Finnországban ért el, ahol olyan kiváló tehetségű építészt ihletett,- mint
Saarinen és olyan sajátos egyéniségű festőt, mint Gallen-Kallela. Hozzánk valamelyest később jutott el hatása, s másként érvényesült, mint hazájában.
Ruskin és Morris tanításait a századelő Magyarországának legelső éveiben kicsiny művészcsoport vallotta magáénak. „Gödöllőiek"-nek nevezi őket a művészettörténet. Vezérük és összefogójuk Körösfői Kriesch Aladár, előnevét az egyik híres
kalotaszegi falutól vette. A népművészet becsülete akkortájt nem volt ismeretlen
5 Tiszatáj

65

nálunk. Kalotaszeg divatja virágkorát élte, de felfedezték már a matyókat meg Torockót is. Lechner Ödön magyar ornamentikával díszítette épületeit. Néhány megszállott tanárember évek óta kutatta, szorgalmasan regisztrálta a magyar népi
díszítőművészetet. A kor hangulatának megfelelően minden-cifraságban, stilizált
virágban óperzsa, ind, távoli ázsiai formákat véltek megtalálni. Nem sokkal később
alakult a Néprajzi Társaság. Az ezredéves kiállításon pedig több mint két t u c a t
felépített, berendezett parasztház, külön kis falu várta a látogatókat.
A gödöllőieket korántsem a nagyhatalmi ábrándozás vagy a messzi keleti rokonok keresése foglalkoztatta. Csendes félrevonulásukban a művészet, elsősorban az
iparművészet kérdéseivel akartak foglalkozni. . Zarándokhelyükké vált Kalotaszeg,
ahol leginkább megtalálták azt a szépséget, amit mestereik példának állítottak. Amikor a kalotaszegi népművészetet rajzolták, másolták, transzponálták, úgy érezték,
Ruskin és Morris álmai beteljesültek E mesterek gondolatai más úton-módon is
kapcsolódtak a hazai népművészethez. Rozsnyay Kálmán újságíró, Gyarmathy Zsigáné londoni megbízottja mint külföldre szakadt honpolgár, példásan szolgálta az
anyaország kultúráját. Általa vált a századforduló egész sor jelentős személyisége
a magyar népművészet barátjává: Zola, Oscar Wilde, Kipling, Sarah Bernhard és
mások. Megnyerte Morrist és Ruskint, de leginkább a mozgalom harmadik jelentős
alakját; Walter Crane grafikust. Crane eljött Magyarországra személyes barátságot
kötni, élményeket gyűjteni. Többfelé utazott, meglátogatta Kalotaszeget is. Elragadtatással írt az ott látottakról, és vázlatrajzai a távoli Angliában hirdették a vidék
viseletének, kézimunkájának szépségét.
A század elejének nagyon változó művészi elképzelésekkel telt magyar világába
érkezett az i f j ú Kós Károly. Építészhallgatóként bukkant Crane grafikáira, ismerkedett az osztrák Olbrich, a belga Van der Velde, Ruskin és követői nevével és
munkásságával.
Kós Károly a seszínű Bánság fővárosában, Temesvárott született. Olyan földön,
melyen a múltat nem várak, és udvarházak, régi templomok jelentették, h a n e m az,
hogy minden, de minden elpusztult, amit a középkor alkotott. Fél Európa adott e
tájnak telepeseket, akiknek sokfélesége máig sem simult egységes arculattá. Nem
így volt Erdélyben, a gyermek- s iskolásévek földjén. Kolozsvárott töltötte a legfogékonyabb kamaszéveket: „ . . . j ó r é s z t gyalogosan, s nem biciklin, tarisznyámban
vázlatkönyvvel indultam ki e városból kalotaszegi vándorutamra. Végigjártam akkor
a Felszeget, barangoltam a havasalji lankákon és fenn a gyalogfenyők felett a vén
Vlegyásza füves-gyopáros domború hátán, s kóboroltam falutól faluig a Nádasmente
suvadásos, kopár dombjai között. Kóboroltam és rajzolgattam. Rajzoltam mindent,
ami a szemem elé került, nehezen, gyarlón, ahogy tudtam, de leginkább — talán
mert ezeket könnyebben, jobban tudtam lerajzolni — öreg templomokat, csúcsos fedelű házakat, havasi esztinákat és iromba csűröket, hímes kiskapukat és temetői
f e j f á k a t . . . " (Részlet önéletrajzából. Magyar Építőművészet 1963/6).
Egyetemi hallgatóként nyert pályázatok díjából m á r nemcsak Kalotaszeget, h a nem egész Erdélyt bebarangolta. Csudálatos világ nyílott meg előtte, élethosszig
tartó élmények kísérték útját, s amit a szeretett kis Kalotaszegen szívébe zárt,
most -megfogalmazva, gondolattá érve, művészi meggyőződésévé nőtt: „Konstruktív
népművészetünk alapja a középkor művészete; nemzeti művészetünk alapja csak a
népművészet lehet" (A ház 1909, 282).
A magyar művelődés sokszor vett a szomszédos németségtől éltető nedveket, a
nagy európai szellemi áramlatok jórészt német szűrőn jutottak hozzánk. Íme, a távoli
Angliából elindult gondolat most közvetlenül termékeny talajra lelt magyar földön.
Megszületésénél a művészet általános gondjai aggasztották híveit, nálunk Kós K á roly (társai közt leginkább ő) nem feledvén a művész igaz kötelességeit, elsősorban
a nemzeti sajátságot kereste és formálta e gondolatok jegyében. Mint ahogyan Ruskin
és követői ráeszméltek a középkorral átitatott angol vidékre, úgy talált rá ő is
Erdélyre, s benne Kalotaszegre. Már az előtte járók fölfedezték, hogy ez az a t á j ,
66

hol a középkori művészet hatása folytonosan jelen van, de ő került hozzá legközelebb, megismerte belső arcát, Kalotaszeg lelkét.
Kós Károly nem volt egyedül. Csoportnyi fiatal kollégáját hajtották hasonló
törekvések: nemzeti építészetet teremteni. A . keresést Lechner Ödöntől örökölték,
mégis mennyire másként valósították meg elképzeléseiket. Lechnert különféle keleti
és nyugati stílusok ihlették, s úgy vélte, akkor lesz egy épület magyar, ha telezsúfolja magyaros motívumokkal, főként kerámiadíszekkel. A fiatalok előtt az ornamentikánál fontosabb volt a szerkezeti elem, nem virágos motívumokat gyűjtöttek,
hanem építészeti példákat. Kós Károly építőművészete az egyetem elhagyásakor már
készen állt a maga teljességében: magas csúcsos tornyok, meredek tetők, padlásszobák, terméskő lábazat, nagy sima falfelületek, faragott gerendák, történelmi formák, de sosem a célszerűség kárára; a modern ember igényeihez alkalmazkodó építészet. Legszebb alkotásaival a népi-nemzeti törekvések és a modern irányzatok
remek példáit illesztette a magyar városképbe. Az építészeti, a művészeti
anyanyelv
keresése volt ez, a zenei anyanyelvet felfedező Bartók és Kodály első lépéseivel
egyidőben.
A Gyarmathyék által fölkeltett kalotaszegi divat akkoriban hagyott alább, amikor Kós Károly visszavonult Sztánára, és fölépítette a Varjú-várat. Visszavonult a
nagyvárostól, de programját ekkor kezdte igazán megvalósítani. Míg Budapesten élt,
sokat tervezett, • Sztánán talán még többet. Pedig ott volt a család, s a Varjú-várhoz
tartozó köves birtok gondja. Mégis sorra emelkedtek a jellegzetes épületek. Még
vidékvédő lap kiadására is volt ereje, akár húsz esztendővel előbb másoknak, ismét
„Kalotaszeg" címmel.
Kalotaszeg virágos divatja, a derűs, mindenkit szívesen látó Kalotaszeg divatja
elmúlott. Zord idők jöttek, nem volt most kelendő sem a cifra bútor, sem a varrottas. Katonák verték föl a vidék csöndjét, aztán nagyot változott a világ.
Az építész nem válthatta valóra terveit, elgondolása nagyszabású kísérlet maradt. Épületei nem teremtettek egyetemes nemzeti stílust. Budapesten, ahol legtöbb
áll belőlük, csak egy különös színt jelentenek a nagyvárosi sokféleségben, de Erdélyben, ahol az elmúlt évszázadban minden nemzet sajátos építményekkel hangsúlyozta
jelenlétét, jóllehet Erdély három népének formáiból ötvöződött, a szó nemes értelmében magyar stílussá vált.
Kós Károly, miként a bolond Varjúk, nemzetsége makacsul szembeszegült a történelemmel, csakhogy pártütése nyomán nem vér hullott, hanem ország épült Erdély
és a régi Kalotaszeg köveiből. Kalotaszeg mindenüvé elkísérte. Ha épülettervet kértek tőle, csúcsos templomokra emlékezett, ha illusztrált, könyvborítékot rajzolt, virágos motívumok íródtak keze nyomán, ha színdarabot s ha regényt írt, a kalotaszegi
embert jelenítette meg. A huszadik század magyar irodalmában nemegy írót táplált egy-egy táj, leginkább a szülőföld. Szabó Pál a napsugaras, tágas Biharországot
írta kötetről kötetre, Tamási Áron a székelységet emelte az irodalomba. Páratlan,
amit Kós Károly cselekedett, egyetlen vidék teljes műveltségét tette közkinccsé:
tollal, ceruzával, vonalzóval, rajzban, képben, írásban és szóban, kőbe, fába, irodalomba és történetírásba örökítve. Tevékenysége nyomán utóbb éppen ez a vidék lett
a Kolozsvárt művelt magyar honismereti tudományok: falukutatás, népnyelvi és
etnográfiai, történeti és szociológiai vizsgálatok műhelyévé.
Amikor 1920 után talpra kellett állítani Romániában a magyar kultúrát, Kós
károly tevékenysége sokfelé ágazott, de Kalotaszegről sosem feledkezett meg. ö v é
volt Kalotaszeg országa. „Kalotaszeg eredetileg a Vlegyásza lábánál elterülő, azt a
kicsiny háromszögletű földterületet jelenti, melyet a Bánffyhunyadnál összeöonlő
Körös és Kalota vizei fognak be. Tágasabb értelemben — és ma így értelmezzük mi
és így maga a kalotaszegi nép is — Kolozsvár megyének azt a területét, mely a
kolozsvár—nagyváradi vasútvonal, illetőleg országút közén és két oldala mentén
Kolozsvártól egészen Csúcsáig terül el, és amelyet délen a Gyalui-havasok, északnyugaton a Vlegyásza-havas és a Meszes-hegylánc keleti lábai foglalnak be. Ehhez
az egységes, eléggé zárt és kelet—nyugati húzódású területhez dél felé vékony nyúl5*

67

ványban csatlakozik még néhány falu a gyalu—járai út mentén egészen AlsóJáráig, melyeket néprajzilag szintén Kalotaszeghez kell számítanunk." „A területe
keskeny, ék alakú; az ék hegye Kolozsvár. Innen nyugat felé kb. 55 km hosszú, és
ahol a legtágasabb: Bánffyhunyad táján, talán 20 km széles." (Kalotaszeg, 5. 1.)
Kós Károly féltő szerető gonddal kutatta ezt a kicsiny tartományt. Egyformán
magas, köves dombhátak, hegynek is beillenének. Köztük mély völgyekben meghúzódó falvak. Azok körül többnyire szántók, kaszálók, leginkább a templom közelében a temető zöld foltja. A temetőben faragott kopjafák, az újabbakon zászlót
lobogtat a szél. A gótikus istenháza zsindelyes, csúcsos toronnyal vagy remekbe
faragott haranglábbal kiemelkedő helyen áll. Belül nem az alföldi parasztvárosok
kálvinista templomainak hűvös fehérsége fogad, hanem hímes mennyezet és karzat,
festett szószék, az elődök virágos kedvének emléke. A hajót s a tornyot kőfal keríti,
a szépséges kép szerves tartozéka. A valkói és gyerőmonostori templomok talán a
legékesebbek, egy-egy gondosan munkált ékszer, óvatosan a hegyoldalra helyezve.
A templom elől jól látszik a falu. Mint Európa-szerte minden havásalji tájon, itt is
magas, meredek a házak és csűrök teteje. Fa és kő, e két jelenlevő anyag tulajdonságait évszázadok óta . teljességgel ismeri az építő. Teremtő keze alatt alakultak a
legarányosabb formák, a falak, tetővázak, tornácok, kiskapuk. Bent a házban m a gasra rakott ágyak, vereslik a rúdravaló, piros és kék varrottas párnák és terítők,
a falon karcsú bokályok, virágosra festettek a bútorok, mintha örökös vidámsággal
folytonos ünnepet ülne a ház népe. A vasárnapi viselet a legpompásabb: aki látta
Kalotaszeget vasárnap, sosem felejtheti a sudár pártás leányokat, az asszonyok
ruháinak teli vörös, zöld, kék színeit, a büszke szűrös, bujkás férfiakat. Régenvolt
csudás mesék, ünnepi magyarság földje Kalotaszeg.

:

Pámpás magyarok, templomból
jövet
Mentek át a Kalota folyón
S a hidat fényben majdnem
fölemelte
Az ölelő júniusi nap.
Mennyi szín, mennyi szín, mennyi
kedves
És tarkáságában annyi nyugalom
És fehér és piros és virító sárga,
Izgató kék és harcos barna szín
S micsoda nyugodt nagyságos arcok,
Ékes párták, leesni áhítók. '
'
.
'
(Ady: Á Kalota partján)

''•

Mintha évszázados szenvedések, törődések után egyetlen nap szépségét- üdvözölné kimondh'atátlari örömmel; magát ünnepelvén á nép.- Hasonlatos a ritkán nyíló
virághoz, mély hosszú ideig dajkálja nehéz bimbóját. Az egymást váltó művészeti
stílusok ihlető hatását sűrítette páratlan paraszti 'művészetté Kalotaszeg. Nem a
honfoglaló magyarokéi némi igazán á gótikáé vagy a reneszánszé ez a művészet. Itt
élő nemzedékek nevelték, gondozták, míg - elérté a virágzás legszebb idejét, megmutathatta magát mindenkinek.
Kós Károly előbb a ' k ü l s ő ragyogást, a gyönyörűséget látta, később/esztendők
során az épületek, a csodálatos viselet és a díszítőművészet mellé társúl szegődött
a történelem. Nem egyetlen nekifutásra, hosszú idő -alatt születtek az írások Kalotaszegről. Szerzőjük végigélte, riiagamagában végigküzdötte Erdély históriáját, s benne
a kis Kalotaszeget. Há nem volt mibe fogódznia, megálmodta a történelmet. Már az
Attila királyról szóló ének megelevenedett mondavilágának képein muszulyt hord
Réka királyné. Sokkalta véresebb valóság Gyalu vajda pusztulása. A historikus
hideg tárgyilagossággal sorolja, amit a vidék korai történetéről a történetírás tud.
Aztán életre' keinek sosemvolt emberek, kardot rántanak, hadakoznak és véghez
viszik, amit a'történetírás nem túd visszaadni, mint később annyiszor-országos események kicsiny szereplőiként megszenvednek Kalotaszegért. Ismét a krónikás szava
68

szól, most már a máig élő kultúra bölcsőjénél állva. Kalotaszeg fénykora, a Hunyadiak százada, jelentős események szinhelye a táj. Ekkor emelkednek a gótikus templomok. Budai Nagy Antal haragos kurtanemesei és dühös parasztjai forgatják a
buzogányt. Ez a kor már az elnyomott népek fiainak összefogására nevel, Erdély
nemzeteinek egymásra utaltságára. Most születik a rendi Erdély. S Budai Nagy
Antal históriája nem csupán jobbágyfölkelés, hanem a szellem szabadságáért folytatott küzdelem. Katonái már valóságos kemény akaratú kalotaszegi emberek. Olyan
lélekkel, ahogyan a Kalotaszeget felfedező diák megismerte, amilyennek látni szerette, tudni akarta őket. Sorakoznak nemzedékről nemzedékre pusztuló, a rebellis,
nem engedő Varjúk, komoly Basa Tamások, vén Iliák. A 17. század harcaiban megálló udvarházak, havasi hurubák, az önmagát megvédő kalotaszegi nép. Legvégül a
kései utódok, a nehéz sorsú hűséges Gálok. Szigorúak és józanok, élctrevalóak és
dolgosak. Határtalan nyugalom, mindig újra kezdő derű a fegyverük. Talán nem is
csupán egy nép, hanem az ember folytonos bennük. Az az ember, aki évezredek óta
küszködik ezen a tájon utódai jobb sorsáért.

69

FÁBIÁN

ERNŐ

Továbbélő hagyomány
(ERDÉLYI EMLÉKIRATOKRÓL)

Erdély az emlékiratok, naplók, visszaemlékezések klasszikus hagyományait őrzi.
A közelmúltban jelent m e g a Kriterion gondozásában: Kacsó Sándor
Virág
alatt, iszap fölött; Nagy István-Sáncálja,
Ki a sánc alól, Hogyan tovább?;
Kemény
János Kakukkfiókák;
Bartalis János Az, aki én voltam; Antal Dániel Család és
szolgálat. Az „új hullám" jelentkezésével egyidőben kiadták Bethlen Miklós önéletírását, Rettegi György, Hermányi Dienes József, Borsos Miklós, Kovásznai Sándor,
Koós Ferenc, Vass Pál visszaemlékezéseit.
Az önéletírás • összetett m ű f a j . Szépirodalom és történelmi korrajz. K ö t e t l e n ö n kifejezés. Az esszével rokon. Rendszerint a történelem nagy viharai u t á n í r j á k , a m i kor szükség van/á-visszapillantásra, az önértékelésre, az ész és az erkölcs ítélkezésére. Az emlékeit felidéző író, a múlt és egykori önmaga értékelő mérlegében m á s ként l á t j a cselekedeteit, a távlat megszünteti a mindennapi indulatokat és elfogultságokat. Olyannak l á t j a önmagát és hajdani körülrnényeit, amilyenné a történelmi
időben formálódott. Az önéletírásban az író önmagáról is ítéletet mond. De a m o r a lizáló emlékezés a k o r . lenyomata is; kordokumentum a múltról és írója jelenéről.
A nép a veszély korszakaiban m u t a t j a meg a közössége mélyén m u n k á l ó belső
életerőt. Erdély „királydrámás" évszázadainak íróiban töretlenül m e g m a r a d t az életfenntartó ösztön. Találóan í r j a Németh László, Bethlen K a t a levelezését Kazinczy é hoz hasonlítva: „az alkalmak és képek sokfélesége mögött ott egyetlen cél, az ü l d ö zött egyház és benne a régi magyarabb Erdély átvezetése a nehéz s a e c u l u m o n "
(Sziget Erdélyben). A protestáns eklézsiák szervezésével a k a r t a a régi fejedelemség
szellemét megtartani a Habsburgok előtörésével szemben, ezzel is a lelkiismeret szabadságát védve.
Elég mozaikszerűen megemlíteni az emlékírók gondjait, töprengéseit, vészjelző
figyelmeztetéseit, hogy kirajzolódjon előttünk a társadalmi haladásért és m e g m a r a dásért munkálkodó írók hagyatékának eszmei és etikai értéke.
Borsos Miklós önéletírása (Vásárhelytől
a Fényes Portáig) a z írás belső k é n y szere mellett, oktatói igénnyel készült. Kit a k a r t oktatni? Az ország vezetőit, hogy
a b a j elkerülhető legyen. Az „uralkodás művészetére" a k a r t a a fejedelmet m e g tanítani. Az ország a nagyhatalmak — török és német — vetélykedésének színtere.
Egyiknek sem szabad hinni, mindkettőnek el kell kerülni kegyetlen keze súlyát.
A bukaresti magyarság első „irányító szelleme", Koós Ferenc (Életem és emlékeim) mint gyermek Szászrégen környékén együtt játszott r o m á n és szász g y e r m e kekkel. Itt tanult meg románul. Másfél évtizedet élt Bukarestben. A havaselvi f ő városban ekkor a becslések szerint mintegy tízezer m a g y a r élt. Közművelő m u n k á s ságának legfontosabb eredménye a Hunia megalapítása. Az egyesület a városi i p a ros és értelmiségi rétegeket fogta át. Megjelentette az első romániai magyar újságot,
a Bukaresti Magyar Közlönyt, Moldovában b e j á r t a a csángó falvakat, Foc$ani-ban
magyar könyvtárat létesített. A románság i r á n t érzett tisztelete és megbecsülése
'7b

mellett, tevékenységét a romániai magyarok szokásainak, nyelvének, hagyományainak megőrzésére szentelte.
•
"A kortárs önéletrajz-írók eszmeileg és erkölcsi-magatartásban leginkább Bölöni
Farkas Sándorral hasonlíthatók össze. Naplójának újraolvasása közben — 1971-ben
a Kriterion ismét kiadta. — számtalan eszmei és magatartásbeli hasonlóságot találtam. A korhelyzetben is találunk .közös vonásokat; •
Milyen megrázó képet fest a múlt század harmincas éveiről! Wesselényi Miklóst
meghurcolják. „Miklós-napját illuminálták a deákok", tiszteletére gyertyákat gyújtanák. A tanárok észreveszik, büntetéssel fenyegetőzve parancsolták eloltásukat. Az
egyik tanár oly dühbe esett, hogy „kezével verte széjjel, s pökdösött azokra". Árulás,
félelém, megvesztegetés mindenütt. Alig van néhány ember, aki tudná, hogy mit kell
cselekedni. A szabadelvűek közül is sokan önhaszonból, ravaszságból vallják meggyőződésükét. A servilisek rohannak, csúsznak, ¡másznak, hogy a hatalomnál menedéket találjanak. A nemeseknek téves fogalmaik vannak a szabadságról, nem érzik
a törvények bölcsességét, s ezért nem -tudják megérteni, hogy nem szabad sérteni
egymás jogait.
-A nemzetet — írja keserűen — csak a megrázkódtatás ébresztheti fel bűnös
renyheségéből.
S ebben a helyzetben, a társadalmi haladás eszméit terjesztő Bölöni Farkas
Sándor sem maradhatott védett. A kormányzat gondoskodott, hogy könyvét a tiltott
olvasmányok közé jegyezzék, és őt megfigyeljék.
Mi volt a vétke? Naplójában lélekbe markoló kínokkal ír belső vívódásáról. „De
mit vétettem tehát? Vétkem-e: hogy sok esztendei elmélkedésim, itthon és más
nemzeteknél tett tapasztalataim után, a józan észen s a természet törvényéin alapult
constitutionalis kormányt óhajtottam, hol a király is csak első tisztviselő s nem népe
zsarnoka legyen, hol a törvény minden lakost egyformán védjen s hibájában egyformán büntessen; hol csak a törvény uralkodjék kérlelhetlen keménységgel, s nem
senkinek önkénye? Vétkem-e: hogy f á j t nemzetemnek hátramaradta, demoralizáltsága, nyomatása? Igenis, gyermekkorom óta örökös vágyam, törekedésem, álmom,
minden érzetem s gondolatom csak az volt, hogy e nemzet felemelkedjék. — Utáltam minden privilégiumot, monopóliumot és megkülönböztetést. Utáltam az aristocratia cudar gőgjét, s ahol lehetett, nevetségessé tettem. Gyűlöltem a büreaucratia
pedantságát, a tisztviselők kevély zsarnokságát, s azt felfedeztem s ellene szitkozódtam. Tettel, szóval s írásaimban terjesztettem minden democrátiai elvet. Elszórtam
a külföldről hozott minden szabad intézetek magvait. Vérzett szívem hazámbeli
embertársaim egy részének rabszolgai nyomatásán, mellettök harcoltam a feudalizmus ellen, s az egész nemzetet kivétel nélkül egyforma szabadnak óhajtottam.
. . . Gyűlöltem a hideg cosmopolitizmust, mely a nemzetiségnek legnagyobb mételye.
A túlságig megvetettem azokat, s bosszúsan gyűlöltem, kik nemzetem eléhaladtát,
mívelődését és nyelvét akadályoztatták, vagy az iránt hidegek voltak. Háládatlan
cudaroknak tartottam, kiknek nem a nemzeti nyelv volt szívok és társalkodások
nyelve. Kacagtam az uralkodás kegye és fénye után alacsonyul mászókat."
Mi hozhat változást ezekben a kilátástalan években? A társadalmi haladás, a kor
uralkodó demokratikus eszméinek hazai megvalósítása. A tudatosan és felelősséggel
vállalt nemzet- és országépítés.
Ez az erdélyi hagyomány éledt ú j r a az első világháborút követő kilátástalan
években is. Az önéletrajzi regények a klasszikus európai és erdélyi humanista örökség cselekvő továbbvitelének kordokumentumai.
Kacsó Sándor faluról került az erdélyi közéletbe. Mikor Párizsban a világról
döntöttek, marosvásárhelyi diák. Már az iskolában megismerte a magyar konzervatív
politika nemzetvesztő ideológiáját. Irodalomtanára Cirill páter, a konzervatív provincializmusnak volt a megszállottja. Idézünk k ö n y v é b ő l : , , . . . az öreg érzelmi életéből a szűzdohányon és a bór iránt érzett erős vonzódáson kívül csak a honfibúját
ismertük. És ennek a honfibúnak is volt valami romantikusan avas dohányszaga,
mint reverendájának. Szerinte minden ragyogóbb volt a múltban, akkor igazán
71-

virágzott a nemzeti műveltség, költészet, irodalom. Nem is tanította az irodalmat
csak Petőfiig, Arany Jánosig, Eötvös Józsefig, Kemény Zsigmondig... Utána m á r a
fonnyadás, a hervadás szagát árasztja az irodalom, amelynek ősi erejét megtörte a z
»erkölcstelen modernizmus-« és az átkos internacionalizmus. Ezt az utóbbit egyébként, mint »fertőző gócot« már Petőfiben felfedezni v é l t e . . . " Arra a kérdésre, hogy
szabad-e Dévénynél betörni ú j idők ú j dalaival, határozottan azt válaszolta: nem
szabad.
Az első világháború után-az arisztokrácia, polgárság és a középosztály köreiben
ez a szellemi-politikai légkör és magatartás öröklődött. Ennek természetes következménye volt, hogy kezdetben a teljes elzárkózás és politikai rezisztencia álláspontjára helyezkedtek. Nem akarták észrevenni, hogy az ú j helyzetben szakítani kell
a konzervativizmussal és a bezárkózás politikájával. A nemzetiséggé vált magyarság magára maradt. Kós Károly politikai vállalkozása volt az első építő jellegű
kezdeményezés, mely megkísérelte az elszigeteltségből a kitörést. A Korunk szerkesztő bizottságához intézett levelében írja: „A Romániában élő — tehát a maga
eszére és erejére utalt — magyar közösség életben maradásának, anyagi és szellemi
potenciálja (sajátos kultúrája, nyelve, nemzetiségi öntudata) megtartásának és gyarapításának, építésének elsőrendű feltétele: a közösségi életmunka vállalása, éspedig
elsődlegesen a mi akkori adott viszonyaink között is minden további nélkül megvalósítható, tehát megvalósítandó és munkába állítandó közösségi életszervnek, egy
olyan politikai szervezetnek keretében, melynek korszerűen haladó, radikálisan népi
demokrata munkaprogramja megfelel a Gyulafehérvári Határozatoknak" (Korunk,
1971. október).
A bánffyhunyadi népgyűlésen (1921) megalakított Erdélyi Néppárt a népi radikalizmust foglalta programjába. Ez akkor egyet jelentett a nemzetiségi közélet és
képviselet demokratikus alapon történő megszervezésével. Sajnos, a párt á konzervatív erők csalta mesterkedése folytán nem tudta célkitűzéseit megvalósítani. Felszámolódott. De tovább élt a népi radikalizmus, és megmaradt a feladat. Kacsó
Sándor önéletrajzi visszaemlékezései, az első világháború utáni években formálódó
népi radikalizmus kialakulásának folyamatát elevenítik meg, hozzák életközeibe a
mai olvasó számára. A regény hiteles kordokumentum.
Kacsó és fiatal nemzedéktársai a népszolgálatot és a nemzetiségi közélet eszmeierkölcsi megújítását tartották feladatuknak. Irodalmi csoportúkról, a
Tizenegyekről
írja: „Meg akartuk mozgatni »egész népünket« az egységes felsorakozás, az egységes
tudat és az egységes, de egészséges népi szemlélet jegyében. Aztán könyörtelenek
akartunk lenni a múlt bírálatában: mindent ki akartunk vetni magunkból, ami elfogultságnak, nemzeti gőgnek, az emberi egyenlőség megsértésének minősülhetett."
Az ú j nemzedék a demokrácia szellemében akarta önmagát megvalósítani, egy
ú j és tárgyilagosabb közszellem tudatosításán keresztül.
Kacsó Sándor a nemzetiségi lét tudatosulásának folyamatát közvetlenül a m i n dennapi események forgatagában ábrázolja. Nem elméletileg, könyvekből, folyóiratokból ismerte fel a korhelyzetnek megfelelő humanista választást, az élettapasztalatok tanították meg, hogy a nacionalizmustól megfertőzött közéletben egyetlen lehetőség van az emberség megőrzésére, ha a kor haladó eszméivel összhangban alakítja
ki cselekvő magatartását. Kacsó és nemzedéke a mindennapok csalódásainak, bukásainak, megrázkódtatásainak sűrű szövevényében tanulta a nemzetiségi politikátLupa? professzor előadásai után számkivetettnek érezte magát, mert villogó tekintettel minden bűnt a magyarok nyakába varrt, Costa-Forut, aki a román—magyar
közeledést sürgette, Kolozsváron a vasúti vendéglőben a nacionalista diákok véresre
verték, a választási szövetséggé változtatott csúcsai paktum a Magyar P á r t n a k annyi
képviselői és szenátori mandátumot szerzett, amennyit azután sohasem tudott összeszedni, de ez a győzelem a magyar kisebbségnek nem hozott semmit, októberben
pedig a kormányzat minden eddiginél hevesebb támadást intézett a magyar iskolák
ellen, Zsilvölgyében egyetlen nap alatt névelemzéssel háromszázharminckét növendéket utasítottak ki a magyar tannyelvű iskolákból.
72

Ilyen volt Európa. Horthy monarchiát restaurált császár nélkül. Németországban
a fasizmus készülődött. A győztes országok is a házafiaskodással, a nemzeti eszme
túlfűtött terjesztésével készültek az újabb összecsapásra.
A Virág alatt, iszap fölött a nemzetiségi lét tudatosodásának regénye. Kacsó
Sándor a történelmi sors felismerésének és a demokratikus népi radikalizmus vállalásának belső írói rajzával gazdagította irodalmunkat.
Nemzedéktársai közül Balázs Ferencnek volt a csüggesztő valóság ellen a legmegfejtőbb érvelése: a nemzeti kisebbség sajátos helyzeténél fogva hivatott a humanista közszellem képviseletére, mert a megalázottak és elnyomottak fogékonyabbak
az igazságra, mindig az ő hátukat ütik.
Nagy István önéletrajzi regényének három kötete (Sáncalja 1904—1918; Ki a
sánc alól, 1918—1928; Hogyan tovább?, 1928—1934) önarckép és korrajz. A gyermekkor és az egyéniséget alakító események ábrázolásával a d j a a legtöbbet, művészileg
a legeredetibbet. Az inasok életének és vergődésének rajza irodalmunkban egyedülálló. A század elején Kolozsváron még szinte töretlenül létezett a múlt örökségeként
itt maradt „kézműipari világ". Kézműipari műhelyekben folyt a termelés, a munkaadó és a munkás kapcsolata még nem volt elszemélytelenedve, mindennap találkoztak, közvetlen kapcsolatban éltek egymással. S ez hatással volt az író személyiségé-nek alakulására is. „Ha valaha érdemesnek látják az irodalomtörténészek úgynevezett »életművem« méricskélését, s ha maradandót is találnak benne, Gergely István
pontosságra, körültekintésre, jó minőségre törekvő hatását és a tőle tanult szakma
szeretetét figyelmen kívül aligha hagyhatják. A Molnár Antalét se kerülhetik meg.
Bohémkodásra, színészkedésre hajló bemondásaival, kedvenc drámáinak szövegidézeteivel lépten-nyomon meghökkentett. Olyan fogalmakat vert a fejembe, amelyek
később tárgyi valóságuk megközelítésére ösztökéltek."
Ebbe a kézműves világba tört be a nagyipari termelés, az inasévek ösztönös
lázadását a modern munkásmozgalomban való részvétel követte. Az önéletrajz második és harmadik kötete a romániai munkásmozgalomban történeti eseménysorainak
írói ábrázolásává szélesedik. A kegyetlen munkássors és osztályharc Nagy Istvánt
kommunistává tette. Belépett a Kommunista Pártba. Munkát kereső vándorlásai
során megismerte Bukarest és Gala(i munkásainak életét, küzdelmét a mindennapi
kenyérért.
Nagy István portréfestő művészete gazdag élményvilágra támaszkodik. Rengeteg,
emberalakot ábrázol, kisiparosokat, inasokat, a munkásmozgalom egyszerű tagjait és
vezetőit, rendőröket, testvéreit, anyját, sógorát (Józsa Béla), feleségét. Ezek közül is
legjobban sikerült édesanyjának jellemrajza. A fellegvári sziklalakásban, bérelt
kunyhókban él és dolgozik népes családjáért, neveli gyermekeit, „mesterséget ad
kezükbe" olyan szenvedések és veszélyek közepette, amelyet a mai körülmények
között még elképzelni is nehéz. Megrendítő képekben elevenednek meg az anya és a
fiú évtizedes harca, amelyben a munkásíró kommunista meggyőződése ütközött az
anya mind fanatikusabbá váló vallásos hitével. Ezt a harcot mindig átsugározta a
szeretet és az egymás iránt érzett megbecsülés.
Az önéletrajz Nagy István eddigi írói munkásságának betetőzése. Főművét alkotta meg. Ez vonatkozik elsősorban a gyermekkort idéző Sáncaljára. Csak a külvárosi proletárnegyedekről írt szociográfiai írásait és néhány novelláját tudom az
önéletrajzzal egy sorba állítani.
Irodalmunkból hiányzott a munkásmozgalmat belülről ábrázoló nagy realista
regény. Nagy István önéletrajza a kelet-európai munkásmozgalom fejlődésének és
öntudatosodásának belülről átélt és íróilag realista eszközökkel ábrázolt világával
kiegészíti a hiányzó láncszemet.
A kelet-európai munkásmozgalom a közbeeső fokozatok átlépésével, ugrásszerűen került a kézműipari fejletlenségből a modern politikai mozgalom küzdőterébe.
Mikor önmagáért való osztállyá szerveződött, még érződött közelmúltjának ideológiai
gondolkodása és mozgalmi „kisiparosságának" maradványai. A berögződött magatartásmintákat nem lehet máról holnapra megszüntetni. A nyomortanyákból —
73:

sziklalakásokból — a teljes magáramaradottságból öntudatosuló mozgalom nem
ismeri az árnyalt vélekedést a- társadalmi jelenségek megítélésekor, az érzékeny
kritikai reagálást a kor szellemi áramlataira. Ugyanezt mondhatjuk a nemzetiségi
lét tudatosodásáról is. A három-négy elemi osztályt végzett munkás- vagy inasfiú
számára közömbös volt a nemzetiségi hovátartozás, mert annak semmi előnyét nem
érezte. „Munkásvoltunknak viszont annál több hátrányát észleltük, és csak a proletárforradalom hírére kezdett derengeni: lehet annak előnye is, és csakis munkáslétünk ígér emberhez méltó jövőt, ha felszabadíthatjuk magunkat." Nagy Istvánék a
magyarfaló román urat egyszerűen burzsujnak nézték. Csak később, mozgalmi tapasztalatok birtokában ismerte fel, hogy a munkásmozgalomnak a nemzetiségi elnyomás ellen is kell harcolnia. „Akkor döbbentem rá először, milyen fél- vagy
negyedemberré törpülhet egy olyan munkás, aki még annyira sem gyakorolhatja
anyanyelvét, mint én Bélával, ha más nyelvet még nem tud oly alaposan, hogy' az
eszmék párviadalában is megállja a helyét. Anyagi javakat termelő m u n k á j a révén
ugyan hasznára lehet embertársainak, s úgy-ahogy maga is megélhet abból, ennél
több azonban nem várható tőle. Nemzeti környezetéből kiesve, osztályának is peremére szorul. Sehova sem tartozóvá silányodik. Magyarnak m á r nem magyar, r o m á n nak még nem román, munkásnak pedig öntudatlan. Kiszorul a politikai küzdelemből, művelődési köre vagy megszakad, vagy ki sem alakul. Az ilyenek számára, s
láttam ilyeneket román munkásokban is, Eminescu vagy Petőfi éppoly közömbös,
mint Balzac vagy Puskin. Még jó, ha szakmailag fejlődhetnek pusztán tapasztalati
úton. Ám az is igen kétséges; ha semmilyen nyelven sem tud a szakirodalomhoz
hozzáférni, közben az igénye is elsorvad." (Külön elemzést kíván a paraszti származású Kacsó Sándor és a proletár író Nagy István nemzetiségi tudatának fejlődéstörténete.) Egyet látott és tudott: a régi módon nem lehet élni. Félszegre „sikerült"
volna a realista társadalmi összkép, ha többszörösen átértékelt ideológiai mérlegelés
követelménye szerint ábrázolta volna a munkásmozgalmat. Á jelen múlt szemléletét
vetítette volna vissza a történelmi időbe. A merev „fekete-fehér" ítélkezés a mozgalom természetéből adódott.
A munkás — a kis és nagybojárokból lett polgárok szemében — dologi tárgy
volt, használható eszköz. Mély bizantizmus („szellem nélküli élet"), feudális besorolás érződik ebben a magatartásban. Nem kevésbé érdekes egy másik történet: a
fővárosi munkaadó egyszerűen megtagadja a bérek kifizetését. Mit tehetett a m u n kás? Mérhetetlen gyűlölettel és megvetéssel kereste igazát, osztályának felszabadítását.
Ezek a megállapítások lehet, hogy ma a tanulmányíróra nézve is dogmatikusszektáns felfogásnak tűnnek. De valamikor a munkásnak a félfeudális, félkapitalista
társadalmi helyzete realitás volt. Érzékelhető és szenvedtető valóság. A szociológia
— történetszociológia — dolga kikutatni a feudális és kisiparos magatartásformák
maradványainak továbbélését az újdonsült tőkések és proletárok viselkedésében.
Nagy István önéletrajzában ezt a letűnt világot ábrázolja úgy, ahogy akkor átélte,
érzékelte, tapasztalta. Azért sikerült belülről, az akkori munkásmozgalom oldaláról
megalkotnia a kelet-európai mozgalom realista regényét, mert az időtávot áthidalva
egykori önmagát tudja adni, s önmagán keresztül osztályát. Nem szabad elfelejteni:
a három összefüggő regény önéletrajz, ezért nem is törekedhet a társadalmi valóság
totális ábrázolására.
Kemény János önéletírása (Kakukkfiókák)
lírai vallomás a férfivá érésről.
A gyermekkor és a tanulóévek élettörténete. A főnemesi származású Kemény János
— ősei közül a fejedelem Kemény János (1607—1662) is írt önéletrajzot — a p j á t
váltóadósságáért Amerikába száműzték, onnan tért vissza az amerikai anya gyermekeivel kegyelemkenyérre. Az írót a gyermeki eszmélés m á r Erdélyhez köti. Később
ő lett örököse a marosvécsi kastélynak.
Az önéletírásban Kemény János nem törekszik osztályának leleplezésére, nem
szociologizál. A lírai emlékképek mozaikjaiból kristályosodik ki az önarckép, semmit sem titkol el, ami számára valamikor szép volt, elősegítette személyiségének
74

-alakulását. „A könyv — írja — nem egységes regénynek, hanem vallomásnak
•készült."
Tárgyilagosságára és írói becsületességére jellemző, hogy az arisztokrácia belső
-bomlását a mindennapi életben jelentkező események leírásával mondja el. A „felső-ezrek" fiatal tagjai közül nagyon sokan az erdélyi gimnáziumok hagyományoktól
„megfertőzött" falai között végezték középiskolai tanulmányaikat. „A nálunk néhány évvel idősebb fiatalemberektől lefelé már kevesen akadtak, akikből ne sikerült
volna a középiskolának nemes lelki behatással, de ha szükségesnek mutatkozott,
lelki pofonokkal kiűzni az ostobán makacs, spanyol etikettes, elzárkózó szellemet."
Az első- világháború második felében a társadalmi bomlás jelei egészséges irányban
is mutatkoztak. Az ápolónővé vált konteszek, ha beleszerettek valamelyik ápoltjukba vagy az orvosba, „rangjukon alul" mentek férjhez. Az író' nagyapja mondotta,
hogy nem a vérség számít, hanem a lelki rokonság. Így is élt. Az őszirózsás forradalomban fellázadt nép is tisztelettel viseltetett' az „öreggel" szemben. Ezek az apró
jelenségek, történések hiteles adatai a belső bomlásnak. Azt nem kell bizonyítanunk,
•hogy egy társadalmi osztálynál akkor kezdődik a felbomlás, amikor a történelem
kényszere folytán el kell távolodjon életvitelétől és társadalomszemléletétől. Ezt a
legjobbak mindig megteszik. Ezt bizonyítja Kemény János élettörténete és irodalomszervező munkássága is. Az a kastély, ahonnan Póliba néni (régi középkori arisztokrata) kiátkozta apját, s a kakukkfiókákat még látni sem akarta, később a Helikon-találkozóknak adott otthont.
Milyen hatással voltak Kemény Jánosra a történelem eseményei és a politikusokkal való személyes találkozások? A könyv legmegrázóbb jelenete: az író személyes találkozása Tisza Istvánnal. Gyermekzsúrba hívták a várba. A miniszterelnöki
lakosztály szalonszobájában terebélyes idős asszony fogadta, megkínálta egy szelet
csokoládés kuglóffal. Az ebédlőszöbában egy szemüveges úr a gyermekekkel benn a
bárány—kinn a farkast játszott. Csak otthon tudta meg, hogy a kopott, fekete ruhás,
szemüveges úriember Tisza István volt, akiről nagyapja azt mondotta, hogy politikájával pusztulásba viszi Magyarországot. Játék az örvény szélén. Pesten tartózkodott IV. Károly királlyá koronázása idején is. A koronázás nem váltott ki belőle
különösebb ellenérzést. „Nekem azóta is, amikor visszagondolok arra a napra, elsősorban nem az jut eszembe, hogy akkor koronázták meg az utolsó osztrák császárt
magyar királlyá, nem az, hogy illendő volt-e azokban a vészterhes időkben ilyen
-parádés koronázási ünnepséget rendezni, hanem arra gondolok, milyen szerencsés
voltam, hogy láthattam annak a kiváló képzőművész csoportnak egy olyan nagyvonalú díszlettervezői és kivitelezői munkáját, melynél szebbet, elragadóbbat azóta
•sem láttam sehol a világon." A fogékony, művészi élményekre érzékeny fiatalemberre a művészi kivitelezés és rendezés volt hatással.
Az önéletírásból kibontakozó írói és morális fejlődés nem az arisztokráciára jellemző. Csak azokra, akik idejében felismerték, hogy a megkövesedett életszemlélet,
elavult politikai magatartás, spanyol etikettes modor a társadalmi haladás kerékkötője. Bánffy Miklós megírta az arisztokrácia belső felbomlásának regényciklusát.
Kemény János a két világháború között évtizedekig az Erdélyi Helikon köré csoportosuló írók szervező szelleme volt. Az út a kastélyból az elkötelezett művészetpártoló közéleti szerepléshez vezetett. E korszak három nagyja, Kós Károly, Gaál Gábor, Kemény János, volt irodalomszervező megteremtője Erdély sokszínű, különböző
"világnézetű irodalmának. Közös volt bennük a művészet szeretete, a haladó gondolkodás, a minőség és az elkötelezett erkölcsi magatartás számonkérése. A .megértés
és a kölcsönös együttműködés szálait keresték a románsággal is. A gyűlölködés helyett a találkozásokat keresték, azokat az elvi alapokat, amelyek Erdély népeit á
nyelvi különbségek ellenére is a humanizmus szellemében kötik össze.
Kemény János nem volt politikus. Ezért önéletírásában sem a politikai önleleplezést kell keresnünk, hanem humanista magatartásának, érzékeny lelkületének fejlődésrajzát.
Az önéletírás az egyszerű olvasónak is élményt nyújt, mert őszinte és igaz.
75

Antal Dániel három részre tagolt önéletrajza kordokumentum az erdélyi é r t e l miség közösségi munkájáról. Nem szépirodalmi alkotás, bár a modern irodalombani
mind jobban előretörő dokumentumirodalom figyelmeztet, hogy ebben a vonatkozásban is felül kell vizsgáljuk fogalmainkat. A Család és szolgálat szerzője mezőgazdasági szakemberként dolgozott. A nemesi származású férfiú nem panaszkodhatott,
gyermekkorára. Az öntudatosuló diákot nem hagyta nyugton a Szekfű- és Ady-vita,.
összezördült az egyházzal, lelkesítette a Galilei-kör eszmei forrongása, az őszirózsás
forradalom eseményei. A háború után valóságtapasztalatai juttatták el a közösségi
feladatok vállalásáig. Falujáró mezőgazdasági szakemberként tanította a földműveseket a modern gazdálkodás alapelveire, mely ebben az időben éppen olyan n e m z e tiségi és demokratikus korfeladat volt, mint a látványosabb közírói vagy politikai
szereplés. Sokáig az Erdélyi Magyar Gazdasági Egyesület (1844-ben Mikó I m r e a l a pította) szakelőadója volt.
Antal Dániel mindig elutasította a nacionalizmust, még azokban az években is,,
amikor 1940—44 között, mint EMGE-vezető közvetlen kapcsolatba került a legfelsőbbkörökkel. Senki nem írta meg olyan életszerűen 1944 őszének erdélyi eseményeit,
mint a szovjet parancsnokság által kinevezett dési alkormányzó.
Csak vázlatosan sorolhatjuk fel Antal Dániel tevékenységének legfontosabb mozzanatait. De az elmondottak is híven visszaadják a demokratikus gondolkodású
értelmiségi életútjának történetét a családi háztól a falujáró népnevelő munkáig.
Ebben látom a Család és szolgálat kiadásának jelentőségét.
Bartalis János visszaemlékezéseinek (Áz, aki én voltam) első kötete a f o r r a d a l mak bukásával ér véget. A bizakodás, az új élet ígérete után a „kosályi bukolikák"
korszaka következett.
A regényben hiába keressük az „erdélyi Walt Whitman" eszmei-költői fejlődésének küzdelmét a valóság ú j kifejezési formáival. Élettörténetét mondja el, találkozását Ibsen, Maeterlinck drámáival, családjának harcát a megélhetéséért, a h é t falusi diák és a kolozsvári klinikák kistisztviselőjének mindennapjait, a katonáskodás nehéz éveit. Irodalomtörténeti érdeklődésre tarthat számot Kosztolányi Dezsővel való kapcsolata. Mint köztudott, ő fedezte fel az irodalomnak.
Folyamatos, világos stílusban megírt önéletrajza érdekfeszítő, jó olvasmány.
Csak valahol elsikkadt a költő belső fejlődésrajza. Bartalis János költőnek sokkal
több, mint aki volt az önéletrajzi visszaemlékezés eseménytörténetében.
Az eszmei és a magatartás rokonságán kívül milyen művészi és formai k ü l ö n bözőséget találunk a régi és ú j önéletrajzírók alkotásaiban?
Bethlen Kata és Bethlen Miklós írásaiban több a vallomás, elmélkedés, a mondanivaló életfilozófiává tisztul. Az események drámává sűrűsödnek; shakespeare-i
történetek. (Németh László drámát írt Bethlen Katáról!) A kortárs önéletrajz-írók
sokkal több hasonlóságot mutatnak la „második vonulattal" — Rettegi Györggyel,
Borsos Tamással, Kovásznai Sándorral, Koós Ferenccel, akik megjegyzéseikkel és
észrevételeikkel elmondják az eseményt. Ezért olvasmányosak, regényszerűek. Kacsó
Sándor, Nagy István, Kemény János nem klasszikus értelemben vett
memoárokat
írtak, hanem önéletrajzi regényeket. Kevesebb bennük a lélek mélyéről felszakadó
vallomás, esszéisztikus töprengés,' eszmékkel való vívódás, nagyobb a mesélő kedv,
gördülékenyebb a cselekmény, néhol anekdotikus kistörténetek teszik „egyenletessé"
a mesélést. A leírás uralkodik.
Az önéletrajzi regények beillesztése a szocialista irodalomba a kritika és ia t á r sadalomtudomány feladata. Nemcsak művészi alkotások, hanem társadalomtörténetiek is, a nemzetiségi lét tudatosodásának és >a cselekvő humanista magatartás genezisének regényei.

76

Veress Pál: Kalapács, könyv, muzsika
Az utóbbi időben egyre több alkotással gyarapodik az erdélyi emlékirat-irodálom. E valóságos memoárkultuszt aligha magyarázhatnánk a m ű f a j évszázadokra
visszamenő hagyományával. Oly sok fecsegő, magamutogató, nagy találkozásokkal
•és ismeretségekkel kacérkodó visszaemlékezés helyett az erdélyiek emlékirat-sorozata
•éppen szerénysége és célszerűsége miatt érdemel figyelmet. Az írókon kívül íráshoz
•értő, de nem irodalmár emberek ragadnak tollat, hogy elmondják: innen indultam
s ide jutottam. Az öt-hat évtizedet is magukba foglaló pályaívek aztán izgalmas
kor- és művelődéstörténeti dokumentumokká kerekednek. A Veress Pál könyvét
bevezető Balogh Edgár például így foglalja össze az emlékiratok jelentőségét: „Romániai magyar létünk első félszázadának haladó tapasztalatait adjuk tovább az ú j
nemzedéknek, hogy tudja: nem a semmiből indul, hanem felgyülemlett értékeket
fejleszthet tovább." Nem egyedülálló jelenség hát a Kalapács, könyv, muzsika, leginkább Kovács István Vasvirágával t a r t j a a rokonságot. Egyikőjük se író, s írásuk
s e tekinthető irodalmi alkotásnak. Mindkettőjük útja a munkásmozgalomhoz vezet,
bár merőben más társadalmi osztályból indulnak. Kovács István a székely falu
világát cseréli föl egy egészében ismeretlen, idegen környezetre. Veress Pálnak
„csak" a polgári-kispolgári családból, a „nyárspolgári életfelfogás béklyóiból" kell
kitörni, s az osztály, melyhez szegődik, korábban sem ismeretlen előtte.
Veress Pál életének, sorsának alakulását húszéves koráig követhetjük figyelemmel. Szerzőnk természetszerűleg fordít nagy gondot a család s a gyermekkor bemutatására. Az elvont-humanista etikára épülő patriarchális-kisiparosi miliőt erényeivel és hibáival együtt ismerjük meg. Veress Pál nem úgy tagadja meg a régit,
hogy azt szőröstül-bőröstül elveti. Inkább megőrzi belőle mindazt, ami jó, ami
értékes. 48-as érzelmű nagyapjától, s Habsburg-ellenes tanáraitól a nagyenyedi diákhagyományokig a megtartásra, megőrzésre érdemes értékek sorozatát találja. A deklasszálódás folyamata azonban elkezdődött, s a régi értékek már csak ú j környezetben létezhetnek. Az egykori őrző, védő családi közösség fokozatosan fölbomlik, s a
háború okozta nyomor, valamint a szülők korai halála miatti otthontalanság csak
meggyorsítja a kamaszodó Veress Pál formálódását. Veress nem a tankönyvekből
tanulja meg a kapitalizmus lényegét! Inaséveinek leírása élő, mindennél többet
mondó és magyarázó illusztráció a sokszor elhangzó mondatokhoz.
A kötet olvasásakor már az első lapok után tiszteletet ébreszt bennünk a szerző
őszintesége és objektivitása. „Amikor hozzáfogtam gyermekkorom fontosabb eseményeinek és életem, jellemem alakulásának leírásához, elhatároztam, hogy semmit el
nem tagadok, semmit nem próbálok szépítgetni egykori csínytevéseimből." A körülmények s a belső kényszer hatására hogyan szilárdul meg a jellem? Hogyan alakul
ki a magán- és közéletet egyeztetni tudó „munkásmozgalmi személyiség"? Az önéletírás erre is választ ad, hiszen a szerző politikai-morális fejlődését nem szigeteli
el teljes emberi fejlődésétől. Vagyis — Balogh Edgár értelmezését idézve — Veress
Pál
életének egészére emlékezik, nem szigetelve ki a mindennapok teljességéből a csak mozgalmit, hanem a társasösszefüggések összképébe helyezve mindazt,
ami az ő korában a társadalmi és politikai rokonszenvet embertől emberig, családilag, baráti körben és a közéletben egyaránt kiváltotta." A föloldhatatlannak tűnő
konfliktus személyiségszürkítő aszkézis nélkül szünteti meg önmagát. Nyoma sincs
annak a ridegségnek, sokszor embertelennek látszó keménységnek, melyet például
Déry Tibor A befejezetlen mondat néhány hősében jelenít meg. Veress Pál könyve
egy tévhit cáfolata, s a középpontba állított jellem révén példa is egyúttal. Hiszen
hősünk jellembeli fejlődése olyan vezetőegyéniséget ígér, aki státuszszimbólumok
helyett tehetségével, rátermettségével teremt tekintélyt, s nem elégszik meg a bürokrácia útvesztőiben való eligazodással: messzebbre tekint. Teheti, mert művelt ember.
Veress Pál már fiatalon fölismeri, hogy a tömeget nem lehet — szórakozás, kikap77

csolódás címén — színvonal alatti fércművekkel traktálni. Megemelni a mércét, s;
olyan kultúrát teremteni, mely tömegekhez szól, s megértésre talál. A cím h á r m a s sága (Kalapács, könyv, muzsika) is ezt a szándékot jelzi.
Hibáznánk, ha Veress Pál írásáról szabályos irodalomkritikát a k a r n á n k írni.
A kritikus azonban nem fér a bőrében, s fölteszi a most és itt talán tudálékosnak.
tűnő kérdést: Hogyan ír Veress Pál? Ott, ahol pontos, világos fogalmazás és t á r gyilagos hang figyelhető meg, nem emelhetünk különösebb kifogást. S ez a kötet
jelentős részére érvényes. Amikor viszont a szerző elfelejti, hogy nem író, s n e m
irodalmi művet ír, menthetetlenül az „irodalmiaskodás" hibájába esik. Jönnek azemlékkönyvbe illő elmélkedések: „Az élet mint óriáskerék forgatja a kis emberi
sorsokat." Jobbik eset, ha humorral toldja meg a közhelyet: „Sokszor a sors két
kézzel szórja az emberre az örömöt, máskor pedig úgy nyakon vágja, hogy megindul"
az orra v é r e . . . " Külön kell szólnunk a kötet remek portréiról. Berde Mária, Áprily
Lajos, Barcsay Jenő és a többiek csak néhány pillanatra bukkannak föl, j e l l e m ü k ből, egyéniségükből mégis belénk vésődik egy-két fontos vonás. Ugyanilyen pontos;
és hiteles képet kapunk a korabeli marosvásárhelyi munkásmozgalom neves és névtelen alakjairól. Veress Pál az ő nevükben is beszél. (Kriterion, 1972.)
OLASZ SÁNDOR

Banner Zoltán: Csillagfaragók
Különös könyv, szép könyv ez a Banner Zoltán-i könyv. Expresszív varázsával,,
a múltat és a jelen pillanatát üdén ötvöző módszerével, képgazdag stílusával t a l á n
a magas szintű irodalmi-szociológiai riporthoz áll a legközelebb. Leltároz, elemez,,
vitatkozik, kutat, népszerűsít, s egyértelműen elfogult (pártos!) tárgyával — a népi
művészettel. Történeti, szociológiai és esztétikai síkon egyszerre, egyidőben vizsgálódik, közben — vitatható — hipotéziseket állít fel, s ezekhez keres bizonyítékanyagot. Nemegyszer mások hitvallásában, vallomásában (lásd Banner Zoltán,
könyvbe épített interjúit dr. Kós Károllyal, Szervátiusz Jenővel, Vida Gézával,
Bandi Dezsővel!).Íme, a banneri „Nagy Hipotézis" vonulata:
A bevezető részben (Ütipogácsa): „A városok építészeti dzsungeljébe és a termelési programok rendszerébe épült emberben ugyanannak az egyedüllétnek az:
érzése jelentkezik, ami a primitív művészet és kézművesség csodálatos közösségi
alkotásaiban öltött testet. Talán egy hasonlóan egyetemes emberi kultúra h a j n a l á n
állunk?..."
A „Fecit: Szablya Péter" című részben a mai erdélyi népművészet egyik gyökerét az erdélyi középkori „magas művészet"-ből eredezteti, amely a „naiv mesterek
művészete volt Erdélyben". Az innen származó gyökerek nőttetik aztán nagyra —
Banner szerint — Bráncu?i és Nagy István művészetét, illetve a jelen (a XX. század) viszonyai között ez ad bátorítást a „naiv művészetnek", különös tekintettel a r r a
„hogy a művészi a l a k í t á s . . . a képi önkifejezés vágya, ösztöne sokkal több emberben él, mint amennyit a különböző társadalmak iskola-, illetve intézményhálózata
elbír, s. amennyit a társadalom foglalkoztatni, illetve eltartani képes". Vagyis van
hagyomány, van belső kényszer (alkotási-önkifejezési vágy), és megvannak az alkotást, .mint cselekvést objektíve kiváltó társadalmi körülmények.
A továbbiakban aztán Banner Zoltán megkísérli elhatárolni egymástól az „ama-:
tőr-", a „naiv-", a „naivból az egyetemes képzőművészet számára is jelentős" és a
78

„népművész" fogalmát. A határvonalak, természetesen, nem élesek, nem is pontosak.
Érzi . ezt Banner Zoltán is, hiszen igyekszik mélyebbre ásni, kutatva, a népművészetben a funkcionális eredet és a szépérzék viszonyát. Könyvének hasznos része ez,,
bár semmi „új" dolgot nem fedez fel — nem is törekszik „felfedezésre"! —, hanem egyszerűen tudatosítja olvasójában a népi díszítőművészet funkcionális eredetét.
(A Csillagfaragóknak taián legértékesebb része — már-már monografikus leírása
a mai erdélyi népművészetnek — következik. A „konkrét" leírások-elemzések-ismertetések közben felhagy elméletieskedésével, szinte elfeledkezik hipotéziséről, s belemerül a népművészeti valóság gazdag világának szép szavú és nagy erejű ismertetésébe. Ismeretterjesztés és megszerettetés ez a javából! Magyar és román neveket,
magyar és román példákat idéz, hivatkozik a könyvhöz fűzött, valóban gazdag
reprodukciós anyagra. Felhívja a figyelmet a népművészetet megrontó kalmárkodásra, a népi értékeket immár nemcsak „elrabló", hanem alkotásfolyamatában is
megzavaró „kereskedésre". Végül Bandi Dezső példáján át agitál az olyan „művészkedő társadalom" mellett, amelyben értő művész irányítása mellett nem a népi
művészet elfajulása, hanem alkotó továbbfejlődése valósulhat meg.) Banner Zoltán
ezek után visszatér hipotéziséhez, amelyet némi túlzással ugyan, de így foglalhatunk
össze röviden: vagy megvalósul az általa jelzett úton a „művészkedő társadalom",
vagy nem menthető meg a népek egyénisége.
Elolvasva hát a könyv utolsó mondatait is, az az érzésem, hogy egy szenvedélyes röp- és vitairaton vagyok túl, amelyik nem hagy nyugodni, amelyik továbbgondolkozásra serkent. E könyvismertetés arra ugyan nem ad lehetőséget, hogy a
recenzens részletesebben kifejthesse ellenérzéseit néhány „elvi" megállapítással kapcsolatban. És ez talán nem is lenne tisztességes dolog, hiszen Banner Zoltán sem ás
mélyre, nem határoz meg pontosan, csak sejtet, csak körvonalaz bizonyos elvi tételeket. Olykor csak ötletszerűen, a tényleges mondandó
a népi művészet — kapcsán. így és ezért nem érzem például eléggé meggyőzőnek — vagy ezért érzem
vitathatónak — a naiv- és a népi művészet különbözőségének banneri megfogalmazását, vagy a mai ember művészkedő hajlamáról leírt tételeket. E gondolatkörhöz
— szerintem — az a jellegzetesen XX. századi embertípus is hozzátartozik, amelyet
a „barkácsoló ember" kifejezéssel jelölhetünk, de ezen a nyomon elindulni már
újabb könyvet (vagy könyveket!) jelent. És Banner Zoltán célja sem az volt, hogy
filozofikusan elmélkedjen. Könyve igazi értéke, az erdélyi népi művészet felfedezése
az olvasó ember számára — kétségtelen. A Csillagfaragók teljesítette küldetését.
Az pedig külön érdeme a szerzőnek, hogy a szeretet szenvedélye érződik ki minden
sorából, és féltő aggodalma századunk „technicizált" emberéért. (Kriterion, 1972.)
RÖZSA ANDRÁS

Jócsik Lajos: A z öngyilkos civilizáció
„Az első magyar könyv a világ egyik legnagyobb problémájáról, az emberi
környezet védelméről", hirdeti Jócsik Lajos könyvén a borítószalag, áz efféle hirdetések örök szokásához híven semmitmondóan és pontatlanul. Persze szót sem érdemelne a szalag, ha nem segítene — épp felületességével — a könyv „betájolásában".
Nem azért, mert „az emberi környezet védelméről" egyáltalában nem ez „az első
magyar könyv", hisz az alföldi erdők szerelmesétől s újjáteremtőjétől, Kaán Károlytól kezdve írtak már róla néhányan magyarul. Azért inkább, mert Jócsik ú j műve
nem magyar könyvként első. Üj utat és friss szintézist képvisel a szakma egész irodalmában. S ez önmagában is nagyon nagy szó, hiszen napjaink könyvpiacát m á r már elárasztja a környezetvédelmi irodalom. Jócsik könyve nem ennek a világszerte
79

divatos irodalomnak honi megjelenése és lecsapódása. Másról szól és másként. Hogy
ezt megértsük, először is röviden át kell tekinteni a környezetvédelem mai főbb
irányait.
A környezetvédelem, illetve környezetpusztítás fogalma derült égből villámcsapásként érte a. közönséget; az Egyesült Államokban a hatvanas évek legelején,
minálunk egy évtizeddel később. Azaz dehogyis volt az az eg „derült", hiszen sokféle szennyel telített levegő takarta el többnyire az emberek elől. A világ elpiszkolása és a környezet földúlása nem egyik napról a másikra kezdődött, s a szakemberek is rég figyelmeztettek már a veszélyekre, eredménytelenül. Az esztelen
pusztítás folytatódott, s még csak észre sem igen vették mindaddig, mígnem az
okozott károk kezdték fölülmúlni a pusztítás árán nyert vagy remélt hasznot. Ekkor
kezdtek eszmélkedni, csak ekkor jutott el a kutatók riasztójelzése a köztudatig,
felelősségteljes és ügyes közvetítők segítségével. A reakciók skálája az ijedségtől a
fölháborodáson át a szemforgató szerecsenmosdatásig terjedt; s a megmozdult köztudat négy fő irány, négy fő trend kialakulását katalizálta a hatvanas években.
Az első s máig legeredményesebb a „klasszikus", „leíró" biológiai tudományok
újraéledése volt, a „természetvizsgálók", s a nem-molekuláris biológiai kutatások
tekintélynövekedése. Nem túlzás, hogy valósággal ú j korszaka kezdődött a környezettannak, az ökológiának, mely ma az ember érdekében egyre általánosabb és pontosabb kvantitatív módszerekkel igyekszik meghatározni a természet nagy s kicsiny
rendszereiben az élethez minden szinten óhatatlanul szükséges „egészség" feltételeit
és határait. Nálunk is egy kitűnően képzett s nagy múltú „produkciósbiológiai" iskolát talált s emelt a világ szakmai érdeklődésének élvonalába ez az irány.
A másik irány a jog s a törvényhozás eszközeivel próbálta kordába szorítani —
föltűnően kevés sikerrel — a technológiai s nagyvárosi szennyezés és pusztítás erőit.
A harmadik irány világgazdasági kérdésekkel, elsősorban a túlnépesedés és az éhség
problémájával párhuzamosan igyekezett elemezni a környezetfölbomlás sajátságait,
végül a negyedik a közfigyelem — vagy inkább a közijedelem? — ébrentartására
specializálódott. Elsősorban ez az utóbbi alkotta azt a többé-kevésbé jószándékú
újságírókból, szakemberekből, science fiction írókból és politikusokból verbuválódott
gárdát, mely néhol már majdnem intézményesedett keretek között s hittérítőkhöz
méltó szókészlettel támadta a levegő s a vizek gonosz szennyezőit. S gyakran nem
is nyereség nélkül, legalábbis ami a szerzőket illeti. Ezt a fajta környezetvédelmi
tevékenységet s gárdát nevezték el — nem minden él nélkül — „envirocratie"-nak.
Ide tartozik a környezetvédelmi irodalom 80—90 százaléka.
Mármost a lényeg mindebből annyi, hogy Jócsik könyve egyáltalában nem
envirokrata könyv. Nem mintha nem tartaná nagyon is elítélendőnek s megfékezendőnek a környezet pusztítását. De jól tudja, hogy itt nem a „gonosz" és a „jó"
erőinek gigászi méretű küzdelméről van szó, s nem is az indulatok vagy a k á r a
törvényhozás világában kell érveket és orvoslásokat keresni. A helyzetet kell megérteni, mely döntési lehetőségek sorozatos megsemmisítésével s beszűkítésével végül
szándék s akarat ellenére szinte automatikusan vezet az életkörülmények pusztulásához és elpusztításához. S hozzá nem is csak vállalati, kommunális vagy állami
szinten, hanem egyszerű kis maszek környezetszennyezők és tájpusztítók kumulálódó
tevékenysége következtében is. Gyakran említi a könyv példaként a múltból a kecskék, a jelenből pedig a gépkocsik pokoli kártevéseit, melyek hatása azonnal jelentkezik s hosszabb távon föltétlenül életellenes körülményeket teremt, mihelyst a
területegységre jutó kecskék, illetve gépkocsik száma túllép egy pontosan meghatározható határon. A kecskenyájak példátlan méretű talajpusztulást, eróziót, sivatagosodást — valóságos holdfoltokat — okoznak, a gépkocsicsordák idült szénmonoxidmérgezést, hihetetlen mértékű mezőgazdasági és ipari nyersanyagpocséklást (1969ben 17,9 millió acre mezőgazdasági terület és 2,7 millió állat szolgálta a világ autógyártását), az enélkül is iszonyatos szeméthegyek rohamos növekedését (az USA-ban
éventé 7 millió gépkocsi kerül szeméthegyre), a városi és közúti közlekedés teljes
elembertelenedését és gyakorlati összeomlását okozzák. S ki a hibás? Nyilván nem,
80

vagy nem csak a kecske- és gépjármű-tulajdonosok, hanem a szemlélet. Az az alapjaiban téves és tűrhetetlen szemlélet, mely a kecskében tömegtáplálkozásra, az autóban pedig tömegközlekedésre és tömegszállításra alkalmas eszközt lát. Az a szemlélet, amely szerint saját érdekében bárki gátlás nélkül fogyaszthatja és pusztíthatja
a Föld és az élet hosszú évmilliárdok alatt fölhalmozódott kincseit, s pusztításának
— vagy ahogyan szebbnek vélt szóval hívni szeretik: „fogyasztásának" — csak pozíciója és a többi fogyasztó versenye szab határt. Sőt, a fogyasztás nemcsak polgári
„erénnyé", gyakran öncéllá is válik. „Általános jelenség, hogy a kapitalista termelés sok esetben utólag teremt keresletet magának avval, hogy ösztönzi az embert
a piacra vetett termékek fogyasztására; sőt minél nagyobb fogyasztására. A kapitalizmus érti a módját annak, hogy az emberből Gargantuát csináljon fogyasztó
gyanánt, vagyis »nagy és roppant óriást«." Fogyasztóóriást.
A fogyasztás boldogságából persze nem részesülhet mindenki s minden ország
egyformán. „A nemzeten belül a dolgozó osztályok, nemzetközi téren a gyarmati
sorsú népek fizetik meg Gargantua adóját (azt is mondhatnánk: Gargantua árát).
Rabelais óriása odvas fogában el tud tüntetni egy lovast is." A Gargantua-társadalom pedig el tud tüntetni odvas fogában egész hegyeket, városokat, folyókat, tengereket, s ma már, ha kicsit megerőlteti magát, a Föld egész természetes és technikai szféráját, az ember egész világát is; önmagával együtt. S ez a m á r ma is gyilkos civilizáció akkor válik majd öngyilkossá. S ez nem metafora, szó szerint
értendő, hiszen ha így folytatja, hamarosan eltemeti a szenny és a szemét. Mert
„Gargantua társadalmát az jellemzi, hogy egyre több anyag (áru vagy volt áru)
hullik le az asztalról és válik szemétté". Az Egyesült Államokban — a Gargantuacivilizáció legfejlettebb modelljében — már ma is 2 kg-nál több szilárd szemét jut
naponta egy főre, s 2000-re ez a mennyiség megkétszereződik. Ugyanakkor az egy
főre jutó szennyvíz mennyisége kb. 600 liter lesz naponta! A nagyvárosok a szó
szoros értelmében szeméthegyek árnyékában s szennyvízfolyamok mentén fognak'
fulladozni. S fulladoznak részben már ma is. Jócsik gondosan összegyűjtött s nagy
felelősséggel értelmezett statisztikai adatai valósággal tudományos alapként szolgálhatnának egy nemrégiben bemutatott japán filmremek, a Dodescaden egyáltalában
nem csupán Japán nagyvárosainak valóságát ábrázoló döbbenetes művészetéhez.
Mert nagyvárosokban és óriásvárosokban grasszál Gargantua világszerte, s erősen városkedvelő lény lévén, a városok növekvő nagyságával és jelentőségével párhuzamosan egyre növekszik pusztítása. „Az ENSZ statisztikája szerint 1633, százezer
lélekszámon felüli városa — nagykapuja — van a világnak, s ezek kevés kivétellel
. . . mind szöktetik el a szerves- és ipari hulladék a n y a g a i t . . . ; világjelenség, hogy
az életviteli hulladékok bent maradnak a városokban, a híg szennyeket a befogadókkal nyeletik el. A város mindezt oly tökéletesen érvényesíti, mintha ez volna a
feladata. Így az emberiség a város hajtóerejével tovább sodródik azon az úton,
melynek vége a környezet szétesése és a bioszféra elpusztulása lehet. A menekülés
feltétele a város funkciójának tisztázása és meghatározása a visszatérítés törvényszerűségeiben."
És itt álljunk meg egy szóra, mert Jócsik gondolatmenetének sarkalatos téziséhez érkeztünk. Nem kevesebbet állít ez a tézis, mint azt, hogy ha az ember huzamosabb ideig lakni akar még a Földön, akkor le kell szokjék fogyasztói szemléletéről, s meg kell tanulja az életéhez s boldogulásához szükséges anyag s energia
visszatáplálását a természet nagy köreibe, melyekből élte forrásai fakadnak. A természeti kincsek barbár elherdálójából s fogyasztójából őrizőjükké kell váljék. Föl
kell hagyjon a pusztítás sok évezredes szokásával, mert számbeli megszaporodása
és tán még inkább fogyasztóerejének gargantuai méretűre növekedése hamarosan
katasztrófába sodorja, ha meg nem változtatja régi kecskepásztor-mentalitását. Mert
pusztított az ember régen is; építés .és pusztulás periódusai emelték s buktatták a
népeket — Jócsik kitűnő, tömör példák segítségével mutatja meg — a nagy folyami
civilizációk s tán az első földmívesközösségek óta, de a mai napig soha még senki
nem fenyegethette pusztulással az egész Földet. Ma viszont nem kell hozzá még
g Tiszatáj

81

atombomba se, csak annyi, hogy a mostani trend folytatódjék, s néhány évtizeden
belül mindenütt szennyvízcsatornákká válnak a folyók, pöcegödörré a nagy tavak
és a tenger parti részei, s még a nagy óceánok is szennyes, élettelen vizekké degradálódnak. A piszkos levegőn át alig süt majd- a Nap, a légkör összetételének s hőmérsékletének eltolódása hatalmas légnyomás- és páratartalom-változásokhoz, óriási
viharokhoz és tengerszint-emelkedéshez vezet, a szárazföldeken pedig mindenfelé
felfakadnak majd az ipari vulkánok és a szeméthegyek undok kelései. Mindez szükségképpen következik a pusztulás mai méreteiből s egyirányúságából. A különféle s
legkülönbözőbb helyeken történő szennyezések és pusztítások egymásba kapcsolódnak, erősítik egymást, s a pusztulás valóságos körforgását hozzák létre. Csodára
hiába várunk, a pusztulás meglódult körforgását kell megállítani, s az élet körforgásait tenni a helyébe. Alkalmazkodni kell a természet nagy körfolyamataihoz,
s a természet egyensúlyát nem zavaró mesterséges, technológiai körfolyamatokat kell
fölépíteni rájuk. Lehetetlen föladat? Jócsik statisztikai adatok garmadájával s józan
érveléssel bizonyítja, hogy ha nehéz is, de megoldható. Ez a könyv másik sarkalatos tézise.
Bebizonyítja először is — ezzel foglalkoznak az első fejezetek —, hogy a tervszerű, tudományos munkán alapuló mezőgazdaság még a mai óriási méreteivel s
igényeivel is tökéletesen beilleszkedhet a természet nagy műhelyébe. S a történelemből hozott példákkal illusztrálja, hogyan eredményezett az oktalan gazdálkodás s a
kapzsiság a mainál mérhetetlenül kisebb pusztítóerő esetén is katasztrófákat. Hiszen
az ésszerű mezőgazdaság mindig is számos tényező finom összehangolását kívánta.
Ma pedig még sokkal fontosabb a harmónia és a természetesség követelménye.
A talaj termőerejének óvása például elképzelhetetlen megfelelő mennyiségű és
minőségű szerves trágya, tehát állattenyésztés és legelőgazdálkodás nélkül, az alföldek öntözéses gazdálkodása pedig legföljebb ha ideig-óráig eredményes a folyók
felső szakaszainak gondos talajvédelme, tervszerű erdőgazdálkodás nélkül. Az erdők
fundamentális szerepének hangsúlyozása s elemzése egyébként a könyv egyik nagy
újsága s érdeme, hiszen a környezeti krízisről szóló irodalom túlnyomó része teljesen elfelejtkezik róluk. Többnyire elfelejtkeznek persze az egész mezőgazdaságról,
illetve csak a helytelen kemizáció, elsősorban a vegyszeres rovarirtás és gyomirtás
szomorú következményeiről szólnak. Mindezt persze Jócsik is jól látja, de ő látja a
mezőgazdaságban azt a komplex és nagy technológiai lehetőséget is, mely többszörösére, növelheti, a mai termelést anélkül, hogy a természet nagy köreit akár a legkisebb mértékben is megzavarná. A korszerű mezőgazdasági s erdészeti nagyüzem
a modern, emberközpontú, termelés valóságos modellje lehetne.
E tekintetben különleges hely illeti meg, hiszen egyéb technológiákról aligha, s
legföljebb kivételesen lehet ugyanezt elmondani. De megfelelő módszerekkel, s föltévé persze hogy egy' életesebb, emberközpontú szemlélet váltjá fel a mait, a modern technika környezetdúló hatása is meggátolható. Jócsik a különféle technológiai
szennyezésforrások és a nagyvárosi szemételtakarítás problémáinak gondos élemzésével nemcsak a veszélyeket tárja föl, hanem túl rajtuk megmutatja azokat a lehetőségeket — és kötelességeket — is, ahogyan az ipar és a hulladék környezetromboló hatásai elháríthatok. Ez azonban nagy erőfeszítést követel, s az ipar, a mezőgazdaság és a hulladékfeldolgozás nagyméretű kooperációját. „Nincs kevesebbről
szó, mint arról, hogy az ipari termelésben is meg kell szervezni az anyagok körforgását ahhoz hasonlóan, ahogy a szerves anyag elemei körforgásban vannak a
természetben és a mezőgazdasági termelésben. így állhat két lábra az emberiség.
Különben elnyomorodás v á r j a a nem is olyan távoli jövőben. . . . Társadalmi méretű
és érvényű metodológiára van szükség. Gargantua társadalmi detronizálása vezethet
a probléma rendezéséhez."
A könyv világproblémákról szól, ám ez cseppet sem csökkenti helyi aktualitását. A Közép-Dunamedence
közgazdasága (Bp. 1944) szerzőjétől, az egykori Sarlóstól,
82

Gaál Gábor Korunkjának munkatársától természetes, hogy számos — s néha meglepően érdekes — keletközép-európai adattal s idézettel világítja meg mondanivalóját. S külön is figyelmeztet kis országok felelősségére: „A népi és nemzeti
életrevalóság annyit jelent, hogy ne kövessük azokat, akik zsákutcába tévedtek.
A nagyobb népek hibáinak és tévedéseinek követése nem kötelező." S mert nagyobb
népek is sokat tanulhatnának ebből az ú j szempontú és erősen időszerű szintézisből, nekünk pedig bárhol elismerést szerezne, jó lenne kiadni angol nyelven is.
A maga műfajában így is első lenne a világon. (Közgazdasági és Jogi
Könyvkiadó,
1971.)
VEKERDI LÁSZLÖ

6*

83

K/S PINTÉR IMRE—VARGA

LAJOS

Párbeszéd Kiss Ferenc esszéiről
— Elolvastam Kiss Ferenc könyvét. Az az igazság, hogy csak átlapozni a k a r t a m
— amolyan emlékezetfrissítőnek, ismerve már a kötetbe gyűjtött írásokat; lássam:
mi változott bennük, hogyan viselkednek így együtt, nti az, amit ú j helyzetükben
közölni akarnak. A z t á n . . .
— Ne is mondd tovább! Éppen így jártam. Gondoltam — belenézek, aztán egyfolytában végigolvastam. Napokig nem tudtam tőle szabadulni.
— Nehéz magyarázni ezt a hatást. Talán az újdonság izgalma lenne?
— Szó sincs róla! Újdonság nincs itt, szinte semmi. A Király István-kritikát
nem számolva, ezeknek a dolgozatoknak legfrissebbike is 1968-as datálású. A legtöbb
nyolc-tíz éves, az Ady irodalompolitikája,
meg Az „Olvasónapló" Veres Pétere pedig
még több is. Újdonság? Az volt például a maga idejében, s mindenkit felzaklató, a
Párbeszéd Juhász Ferenc költészetéről, de most, miután többen is pontokba szedték,
mi a baj a juhászi életművel, nehezen hiszem, hogy az volna. Hasonló jelentőségűnek számított a Radnóti patriotizmusa. Éppen akkor jelent meg, amikor ¡a „bűnös
nép" teória az irodalomban is erőre kapott — gondolj a Hideg napok körüli vitára.
S újdonság volt, micsoda vitát kavaró, a Napjaink irodalmi szociográfiája. De m a
már egyik se az. Se az előbbiek, se az utóbbiak, hiszen elrendeződtek ezek a k é r dések, konszolidálódott a helyzet.
— Az igaz ugyan, barátom, hogy sok minden elrendeződött, de ami tisztázódott
is, az bizony elég kevés. Adalékul: a „bűnös nép"-ügy, a Fényes szelek ürügyén
ú j r a lángot vetett; s hevét, frissebben, a Nemeskürty Requiem egy hadseregért
című könyvét kísérő recenziókban is érezheted. Változatlanul eleven a Juhász-probléma, s a szociográfia körül is vannak elintézetlen ügyek — láthattad, ha jól figyeltél Fekete Gyula Éljünk magunknak? című könyvének fogadtatására. H a tehát az
esszék és tanulmányok körül csitult, vagy el is múlt a vitaadta szenzáció, eredetiségükből, jelentőségükből semmit se vesztettek. S ez a fontos.
— Meggyőző érvnek látszik. De ha már az irodalmi vitáknál t a r t u n k : bizonyos,
hogy Kiss Ferenc az egyik legpolemizálóbb hajlandóságú irodalomtörténészünk, aki
akkor van elemében, ha ügyek és konfliktusok között létezik, s ha ezeket néven is
nevezi. Az is nyilvánvaló, hogy a tanulmányokhoz az idő bizonysága nem kellett.
Miért várt akkor közreadásukkal olyan sokat, hiszen már a négy évvel ezelőtt írt
félelmesen szép Nagy László-esszé után lényegében kész volt a kötet! Másrészt:
mivel magyarázod akkor annyi fontos vitacikk kihagyását?
— Kettős célú kötetnek látom Kiss Ferenc könyvét. Részben öntanúsítás — hogy
az ő szavát használjam, önkontroll és koncentráció. Részben pedig az irodalom helyzetének áttekintése egy olyan ponton, ahonnan a közelmúlt ügyei, konfliktusai m á r
beláthatok, de tanulsággá érlelésük még hátravan. Izgalmas ponton tehát. Ez a kettős cél adja — nézetem szerint, a kötet időszerűségét, fontosságát, s magyarázza azt
is, hogy a válogatás minden esetlegest, minden alkalmit kikerülni igyekezett.
— Nyitva maradt a kérdés. Szerepel a kötetben a marxista kritika történetének
egy korai, bár kétségtelenül sok tanulságot kínáló szakaszát elemző tanulmány, de
kimaradt a konzekvenciáiban épp az általad meghatározott cél szempontjából döntő
fontosságú Részletek legújabb kritikánk történetéből című dolgozat. (Kritika, 1971/4.)
Hiányzik a mai kritika egyik jellegzetes képviselőjének munkásságát vizsgáló, s ennek címén a kritikaírás alapvető kérdéseivel szembenéző cikk, A kritika
ügyében.
Kiss Ferenc: Müvek közelről

84

(Magvető. 1972)

(Kortárs, 1970/5.) Revelációszerű esszék kerültek be Illyés, Benjámin, Juhász Ferenc,
Nagy László költészetéről, viszont hiába kerestem a mai magyar líra nagyobb összefüggéseire mutató írásokat, a Hódítás vagy öncsalás? (Kortárs, 1962/3.) vagy az 1967.
évi költészet napi TIT-kiadványban megjelent Líránk évtizedes távlatban címűt például, hogy többet ne soroljak a szükségesnek érzettek közül. És hol maradt a magyar vers körüli vitában olyan imponálóan felszólaló József Attila ritmikája? (ItK,
1956/407—422. 1., 1957/79—98. 1.) S mondd csak — hogyan egyezteted mindezt az
általad emlegetett kettős céllal? Hiszen éppen az irodalmi helyzet extenzívebb áttekintésének lehetősége sikkad így el, s csorbát szenved az önvizsgálat teljessége is.
— A kiadó megkötéseire, szempontjaira nem gondolsz? Megfelelni azoknak, hogy
az anyag is épen maradjon, szinte lehetetlen. Aztán meg, barátom, a Művek közelről
nem gyűjteményes kötet. Miért kellett volna ebbe mindent, ami megjelent és tíz
flekknél nagyobb terjedelmű, felvenni? Nem te háborogtál valamelyik nap, hogy
milyen sokan képtelenek a maguk teljesítményét megítélni? Nem te soroltad itt
azoknak a nevét, akik alkalmi előadásaikat, hozzászólásaikat, recenzióikat, ünnepi
méltatásaikat is közreadják, mintha az isten tudja miféle nélkülözhetetlenül fontos
dokumentumokat kellene a feledéstől megóvniuk?
— S hányan vannak, akik egyazon tanulmányukat pár éven beiül három-négy
különböző kötetben is megjelentetik! Jól írta Németh G. Béla: valóban félős a
tanulmánykötetek inflációja. De ez éppen nem vonatkozik Kiss Ferencre; te sem
tagadhatod: a kimaradt tanulmányok mindegyike jeles teljesítmény.
— Nem mind. A Hódítás nagy öncsalás? és a Líránk évtizedes távlatban a kötetben levőkhöz képest kiérleletlen írás. A továbbiakban pedig az is egészen biztosan kiderül, miért nem találkoztunk a kritika és a ritmika kérdéseivel foglalkozó,
egyébként tényleg nagyszerű dolgozatokkal.
— Kiderül? Tartok tőle, hogy egy csöppet elfogult vagy. Erőnek erejével igazolni akarsz egy olyan kötetszervező elvet, amit még, jószerivel, meg se találtunk, s
aminek néhány dolog nyilvánvalóan ellentmond. Mást kell kiemelnünk. Szerintem a
könyv tanulsága sokkal inkább módszerbeli. A tanulmányok nem annyira egy irodalomtörténeti koncepciót, esztétikai teóriát akarnak képviselni, nem is annyira mai
irodalmunk állapotáról akarnak helyzetjelentést adni, hanem ténylegesen is a „műértés változatairól" szólnak. Az irodalmi mű megközelítésének a szerző szerint leghathatósabb szempontjait példázzák, s végül is arról számolnak be, hogy milyen
mélységig sikerült megérteni így a kiválasztott alkotókat, s műveik szépsége mennyiben lett ezáltal hozzáférhetőbb. Más kérdés, hogy az elemzéseken keresztül, természetesen, nagyon határozott vonásokkal kirajzolódik Kiss Ferenc irodalomszemlélete
is. Azt hiszem: a könyv egysége s ereje is itt kereshető, s nekünk is okosabb lenne
inkább a műelemzés Kiss Ferenc-i gyakorlatát szemügyre venni. Főleg azért, mert
nem vezetik másodlagos szempontok, meggondolások. Elsősorban az esztétikumra
figyel, arra kérdez, hogy miért szép a mű. Nem a saját elvárásait, s az azokkal való
megfelelést rögzíti az elemzések során, hanem a lehető teljesség óhajával igyekszik
megvilágítani a vers egész belső vonatkozásrendszerét: nemcsak a logikai, szerkezetben, érzelmi-hangulati síkokat, hanem a szavak, ritmikai alakzatok, hangok titkosabb korrespondenciáit is. Az a fontos neki, ami a verset verssé teszi, a megkülönböztető jegyek tehát a varázslat eszközei. S hogy ezeket megtalálja, rekonstruálja
az ihletet, beleéli magát a művész, sokszor maga által sem pontosan megfogalmazott szándékaiba. Az azonosulásnak ez a ritka képessége jelenti — szerintem
— a Kiss Ferenc-féle elemzés legrokonszenvesebb vonását: a mű iránti alázatot.
Ezért is van annyiszor b a j a minden rangú és rendű vulgarizálással, minden
olyan műmegközelítéssel, amely a művészet, a vers — Kosztolányi Dezső szavaival
— „érzéki csodáját" akaratlanul is lefokozza, az interpretációt mesterséggé szegényíti. A Külvárosi éj elemzésekor például azt a többletet igyekszik megtudni, ami
elsikkadt a középiskolás diákok dolgozataiból, arra kíváncsi, hogy „miféle módszerbeli oka van annak, hogy elemzéseik során olyan elképesztő veszteség éri a
85

verset". (53. 1.) Értelmezéséből — hamar kiderül: a vers elevenségét, csodáját egyszeri és megismételhetetlen voltában kell keresni.
— Kiss Ferenc a cselekvés kritikusa. Magad mondtad, hogy szüntelenül ügyek,
konfliktusok gyújtópontjában létezik, s hogy mondandóját ez ügyek és konfliktusok
megoldását szolgáló vállalkozásként tudja legteljesebben tárgyiasítani. Vagyis: idegen
tőle az öncélú esztétizálás. Egyszerűen képtelen arra, hogy a műért magáért elemezzen. Kiss Ferenc gyakorlatában a fentiekből közvetlenül következő két fontos elv
különböztethető meg. Az egyik az, hogy a műalkotás részleteit taglalva mindig a
kompozíció egészére ügyel. A másik a József Attila-féle definícióval nevezhető meg
legpontosabban, miszerint a mű, ez az „érzéki csoda": „határolt végtelenség". E két
elv alapján kérte számon például Juhász Ferenctől egyes művei szervességét, s mutatta ki — a költő iránti teljes tisztelet tapintatával, mégis nagyon határozottan e
költészet ellentmondásait, hibáit. A mérlegelésre vállalkozó felelősségét, s az elkészült esszé jelentőségét, gondolom, nem kell méltatni. Elég annyi, hogy Kiss Ferenc
a máig legteljesebb és leghitelesebb, mert legárnyaltabb képet rajzolta ímeg Juhász
Ferenc költészetéről.
— Árnyaltságot mondtál. Nos, én ezt az árnyaltságot olykor kicsit többnek
érzem a kelleténél. Nem a Juhász Ferenc-cikkben; ott a tét, időpont s a választott
forma nagyon is indokolta a körültekintő, lépésről lépésre haladó fogalmazást. De
az irodalomtudomány bábeli nyelvzavara: a terminológiai többértelműség, s az, hogy
Kiss Ferenc maga is mindenekelőtt szemléleti tisztaságot, logikus pontosságot akar,
a megnevezésben pedig félreérthetetlenséget: célratörőbb, áttekinthetőbb, tömörebb,
feszesebb, úgy is mondhatnám, hogy tárgyszerűbb elemzést kívánna, a tudományos
szempontok erőteljesebb érvényesítését, még a stílus szépségének rovására is.
— Kár lenne tankönyvszempontokért vitázni. Biztos, hogy Kiss Ferenc viszolyog
minden tételességtől, amint idegenkedik a statisztikus eljárások szenvtelenségétől is.
Nem ok nélkül. A marxista kritika történetéről írt tanulmánya is azt példázza, hogy
milyen károkat okoz, ha eluralkodik a prekoncepció: még az igazán fogékony kritikusok is mennyire félrehallják a művet. Az ő eszménye ebben az ügyben nagyon
is világos: a kritikusnak rá kell bíznia magát lényeglátó képességére, érzelmileg
befogadnia a imű emberi hangoltságát, de semmiképpen sem szabad szembekerülnie
a mű tényeivel. Amint ezt nyomatékosan is megfogalmazza Bálint Györígyről szólva:
„A műre figyelt, és a reája belülről felelő visszhangra, s általában marxista eredményekre jutott. Látszatra empirikus úton. Azért így, mert az elmélet ízléssé, erkölccsé lényegült benne, s ha nem volt jelen tételesen, akkor is működött: részese
volt a visszhangot képező konzultációnak." Akár magáról is írhatta volna. S ami az
irodalomfelfogást, koncepciót illeti, a könyvben azt is bizonyosat, vitathatatlanul egyértelműt találsz.
— így értve: feltétlenül igazad van. Én mindössze azt a külső hangsúlyaiban is
teljesebb, átgondolt irodalomképet hiányoltam, amelyet Kiss Ferenc egyéb írásaiból
jól ismerek, s amelyet ez a válogatás — ismétlem, csak töredékeiben képvisel.
— A négy kritikát — Veres Péter, Gáldi László, Barta János és Király István
könyveiről — én is keveslem. S fájlalom, hogy egyetlen olyan tanulmány, esszé
nincs a kötetben, amely regénnyel vagy novellával foglalkozik. A költőkről szóló
esszék azonban félreérthetetlenül kibontják azt a bizonyos irodalomfelfogást, amelyről annyit beszéltünk, s amelyet én is sokban követendőnek tartok. Elsősorban, mert
megfelelően tág és érzékeny ahhoz, hogy érték belőle ki ne maradjon, másrészt, a
minősítésekhez irányzéka van, emberközpontú és közösséget igénylő, s végül, úgy
hiszem, az alapkonfliktusból indul ki, századunk költészetének a létélményéből, amikor — végül is — minden alkotónál — az egyén és a teljesség, az iszonyú és a gyönyörű, az otthontalanság és az otthonosság belső drámájára figyel.
— Várj csak, mert azt hiszem, végre meg tudom nevezni, hogy mitől , volt számomra annyira izgalmas ez a könyv. Az elemzés Kiss Ferenc esszéiben ezek szerint
•nemcsak valamely mű esztétikai jelentésének tárgyias igazolása, hanem egyben személyes érdekeltségű küzdelem ennek a létélménynek a teljes felderítéséért. A végső
86

tét mindig a méltó élet lehetősége, s ezt megtalálni közügy, társadalmi jelentőségű
tett, etikus cselekedet.
— Valóban, minden portréjában ezekig a konklúziókig jut. Portrét mondtam, de
érvényes ez azokra -a tanulmányokra is, amelyekben csak egyetlen verset elemez.
S ha m á r itt tartunk, hadd tegyek hozzá még egy dolgot. Szó volt róla, hogy Kiss
Ferenc a versrészletben is a kompozíció egészét keresi. Azt hiszem, ez így van más
viszonylatban is, konkrétan: az egyes művet magát az életműhöz viszonyítja, pontosabban az életmű legjobb lehetőségéhez. így aztán nemcsak értékszemponthoz jut,
de a műben bemutathatja a. művészi jellemet is.
— Igen, így látja meg Tóth Árpád költészetében, hogy „magasrendű szellemi
küzdelem eredménye", s „nem díszessége, hanem épsége és a teljességhez való áhítatos ragaszkodása okán". Olyan embernek látja, aki „Charon ladikjában is őrzi az
édenre termettek hozományát". S ugyancsak az általad említett okból Kosztolányinál — egy Babitstól kölcsönzött fogalomban — az euphorioni létezéseszményben
kulcskategóriát talál, amelyhez viszonyítva érzékletesen szemléltetheti a költő énjének hasadtságát: a kétkedő, morbid leleplező és a mágikus életigenlő örök belső
vitáját, s azt is, hogy Esti Kornél nemcsak a személyiség egyik felét képviseli,, hanem a „személyiség egésze számára teremt ú j lehetőséget". Illyésnél így válik az
először csak külsőségesen odavetett hasonlat, hogy fényképeiről fejedelemnek gondolná az ember, hamarosan a költői jellem legmélyebb értelmű szimbólumává. Ez
teszi lehetővé a meghatározást, hogy: „Illyés az életérdekű cselekvés költője",..aki
számára nem „a személyiség belső övezete az elsőrendű terep", de akinél éppúgy
meglelhető és kimutatható a végletekig éles és sokszor leplezett dráima, a teljes
élethez ragaszkodás a kor sötétebb erőivel szemben.
— Azt hiszem, Kiss Ferenc azért láthatja a század művészetét, a mai irodalmat
szerves egésznek, mert azt a megrendültséget, amely a legáttetszőbb Juhász Gyulavers fájdalmas szépségét adja, más konzekvenciákkal, más költői eszközökkel Nagy
Lászlónál is meglelheti, hiszen a hozzá talán legközelebb álló költő „bajvívó virtusa"
is az édenre termettek hozományát pereli vissza, akár Tóth Árpád áhítata, vagy
akár á szegedi költő csöndes, nosztalgikus érzelmessége.
— Végre is közös nevezőre jutottunk. S talán azzal zárhatnánk a beszélgetést,
hogy e könyvben az irodalomszemlélet és műértés imponáló egységben jelenik meg,
olyan kölcsönös feltételezettségben, ami Kiss Ferencnek különleges státust biztosít
a szakmában.
— S tegyük hozzá: a műből kirajzolódó egyéniségnek is, aki elég erős és gazdag ahhoz, hogy képes legyen az igazi irodalom s a társadalom szempontjait, érdekeit sérelem nélkül egyeztetni s azokat teljességükben érvényre juttatni.

Kunszabó Ferenc: Sárköz
Vizsgálódására olyan vidéket, és a második világháború előtt társadalmilag csaknem teljesen zárt Sárköznek olyan községét, Sárpilist választotta ki Kunszabó Ferenc, amelynek társadalmi szerkezete, a társadalmi termeléshez való viszonya és az
itt lakók által felállított egyéni és közösségi értékrend hazánk számos falvára jellemző lehet.
Sárköz nem ismeretlen, sokan írtak erről a mintegy 28 000 holdon elterülő vidékről, főleg a háború előtt, de utána is. A húszas-harmincas évek „néma forradalmának" idején egykézéséről volt hírhedt, színes népviseletéről híres.
A néma forradalom óta sok minden megváltozott, de a munkaszociológiai vizsgálattal párosult szociográfiai érdeklődés kiderítette, hogy a falusi emberek egy
része most is diszharmóniában él. „A meglevő diszharmónia nem a szocialista kor
87

terméke általában: az emberi alkotást csak produktumában mérő, az alkotó embert
csak munkaerőnek besoroló előző társadalmi formák teremtették meg. De ezt a diszharmóniát . . . megszüntetni — az már a szocializmus sajátja, és csak a szocializmusé lehet."
A falusi társadalom struktúrájának, a falusi életmódnak és gondolkodásnak á t alakulása nem történhet meg egyik napról a másikra, különösen nem itt Sárközben,
amelynek sok tekintetben más hagyományai vannak, mint az ország egyéb vidékeinek. Ami mégis összehozza őket, s amiért mégis általánosítható jelensegeket fedez
fel a szerző, az a változás és mindenütt jelenlevő intenzív fejlődés — bizonyos általánosítható kórtünetekkel.
Sárpilis lakossága rohamosan csökken. 1950-ben csaknem ezer ember élt a faluban, 1970-ben csak 781 fő. Lehet, hogy néhány év múlva kiakasztják a táblát, „Sárpilis kiadó"? — kérdezi a szerző egyik informátora. A falusi életmód ma m á r nem
egyenlő a korábbi földművelő életmóddal. A kényszerűségből vagy a jobb kereset
reményében elvándorolt, máshol munkát kereső lakosok jelentős része ma is visszatér falujába, s ezért a falu, különösen a városok környékén nemcsak a földművelés
munkaszervezeti egysége, hanem alvó falu is egyben. Ez volna a jövő egyik lehetősége? Kunszabó nem tartja kizártnak, hogy a falu el fog tűnni, de — véleménye
szerint — „helyébe valami más lép — az út azonban hosszú még odáig, hosszabb,
mint akár Pilis lakói, akár felsőbb, intézkedő, orientáló szervek gondolják". És ez a
vélemény nemcsak Sárpilisre érvényes, hanem minden olyan kis falura, amelynek
lakossága csökken.
Mikorra tűnik el Sárpilis és a többi kis falu, az nagymértékben függ attól, hogy
az itt lakók mit várnak falujuktól — „még pontosabban mit akarnak, tudnak vagy
tudnának megvalósítani?" Ha eldől Sárpilis — és tegyük hozzá a többi fogyó falu
— jövője, akkor a szerző véleménye szerint „ezt a jövőt . . . nem a járás, nem a
megye fogja meghatározni ..., hanem a pilisi lakosok tettei, szándékai".
Szándékosan időztünk hosszabb ideig ennél a kérdésnél, mert amióta közismertté
vált, hogy Baranyában eltűnt egy falu, sokakat érdekel, mi lesz a kis falvak jövője.
A szerző javasol egy megoldást, hogy ti. az ott lakóknak kell cselekedniük, s úgy
látja, bár a 212 tsz-családnak kétharmada elpályázik Pilisről, a falu jövőjéről alkotott véleményével az ipari szakmunkáscsoport, tehát a nem földművelők fantáziája
a legdúsabb és a legértékesebb. Tehát a falu nagyon is átalakulóban van, a m u n k a lehetőségek és az urbanizáció foka tarthatja vissza- az elvándorolni készülőket.
A földművelő munkát végzők el akarnak vándorolni, mert ma is megvannak a
mezőgazdasági foglalkozások valóságos hátrányai. Az 50-es évek nagy ipari fejlesztése szándéktalanul ugyan, de kétségbevonta a paraszti életforma valós értékeit, és
ezzel mintegy kiteljesítette a mezőgazdasági foglalkozások alábecsülését. „Az ötvenes évek végére jóformán az maradt a mezőgazdaságban, aki nagyon ragaszkodott
a földhöz, illetve aki öregség, betegség vagy önbizalomhiány miatt nem ment el."
Azóta ugyan csökkent az elvándorlás, de a folyamatot megállítani nehéz. A fiatalok
közül, aki tud, „továbbmegy", más foglalkozást tanul, mert a termelőszövetkezetben
tanult szakma nem jelent továbbmenést.
Lehet-e ezen a folyamaton változtatni, lehet-e a tehetséges fiatalokat megnyerni
a mezőgazdaságnak? A szerző nagy érdeme, Kunszabó könyvének szociografikus
értéke abban rejlik, hogy a rövid történelmi visszapillantás után a falusi társadalom átalakulásának egyik igen fontos kérdését vizsgálja. A szocialista társadalom
alapkövetelményeinek megszerzésével hogyan alakul az ú j ember munkakapcsolata, hogyan válik a falun is egyre fontosabbá a munka humanizálódása. Mert
a
pilisi tsz-tagnak hiányérzetei vannak a termelőszövetkezetben és a községben. De
nem azért, mert a dolgok rosszul mennek a kollektív gazdaságban vagy a falu közéletében . . . , hanem a tsz megértő vezetése, valamint az országosan egyre javuló
közszellem erősítette föl a hiányérzeteket. . . . mai viszonyaik között úgy értelmezzük, hogy mikor az ember anyagi, szellemi, társadalmi és civilizációs alapigényeit
már kielégítheti, mikor holnapját, sőt gyermekei holnapját is biztosítottnak látja —
88

a lélek, a lét mélyéből akkor kerülnek fölszínre a nagyobb, alapvető hiányérzetek."'
Ha tehát megismerjük a falusi társadalom átrétegződésének körvonalait, az életmód
változásait, fel kell figyelnünk a falusi tudatforma, a gondolkodásmód átalakulására is.
Kunszabó Ferenc könyvében sikeresen alkalmazza egzakt szociológiai kutatásainak és szociográfusi élményeinek tapasztalatait. Talán mert a szociológus néhol elnyomja a szociográfust, a szakemberek többre értékelhetik könyvét, mint a laikusolvasó. Sok az általános megállapítás, nemegyszer a sárközi—sárpilisi rovására. De
éppen az általános révén tud olyan megállapításokat tenni, amelyből a mai magyar
falu képének körvonalait kitapinthatjuk, s nemcsak azt tanuljuk meg, hogyan fest
1970-ben Sárpilis, hanem analógiákat is tudunk keresni.
A könyv egyik kritikusa állapította meg, amit nekünk is feltétlenül ismételnünk
kell, tanítani kellene minden kezdő szociográfusnak, hogyan lehet „nyelvet" szerezni,
aki a későbbiekben informátora lesz az írónak. Kudarcok lesnek rá kezdetben, be
kell tartania a kérdezett közösség által diktált játékszabályokat, s ha meri vállalni
a kezdeti kudarcot, elfogadja a játékszabályokat, és nemcsak könyvekre támaszkodik, akkor az információ széles özönben áramlik felé.
SZENTIRMAI LÁSZLÓ

Hidas Antal: Hold iramlott, nap sütött
Bármennyire is a különbség a szembeszökő első pillantásra az utóbbi években,
született Hidas-versek és a régebbiek között, a folytonosság legalább ennyire lényegükhöz tartozik. Igazán csak e két elem együttes és egyforma erősségű hangsúlyozása mellett érthető és értékelhető lírájának legújabb szakasza, amelyet az 1970-ben
megjelent Villanások és villongások s ez a mostani kötet képvisel.
A változás kétségkívül óriási: az út a pályakezdés szenvedélyesen szárnyaló,
patetikusan áradó verseitől — több közbülső állomáson keresztül — az aforizmaszerűen tömör gondolati költeményekig vezet. A mai Hidas legfőbb jellemzője a
formailag dísztelen, puritán gondolati lényegretörés, a szinte maximumig megtisztított eszme kimondása. Ez a gondolati sűrítés persze elvontan nézve ugyanannyira
lehet a hibák, mint az erények forrása, mert nagyon könnyen lapos bölcselkedést
eredményezhet. Hidas azonban úgy fogalmazza meg verseiben a valamilyen szempontból lényeges igazságokat, hogy látszólag ugyan egyedül a szűken vett gondolat
érvényessége a döntő, de valójában mindig hagy finom, sokszor láthatatlan kapukat,
tágasabb terekre.
Módszerének egyik legszebb példája az alábbi költemény:
Hiszen jól van az,
hogy minden haza,
a mi hazánk is
a benne élőknek
a világ tengelye.
De az is igaz,
hogy egyetlen ország,
a mi hazánk sem
tengelye a világnak.
97

A két versszak kezdősora nélkül mindez prózában is nyugodtan leírható, közhelyszerű szentencia lenne, bármily igaz is egyébként. A szimpla toldaléknak tűnő
„hiszen jól van az" és „de az is igaz" révén válik költészetté az, ami máskülönben
száraz életbölcsességként hatna, mert általuk, a bennük levő diszkrét indulati elemmel történik művészi utalás arra a mögöttes költői élménysorra, ami ennek a letisztult gondolatnak hátterét, alapját képezi. Arra, hogy nem hideg fővel kikövetkeztetett tétel ez, hanem megélt, megharcolt vélemény; vagyis a kristálytiszta gondolat
mellé eme sorok közvetítésével betolul a költeménybe A gyarmatok kiáltanak,
a
Vágyódunk utánad és az Üjra otthon ciklusok verseinek széles asszociációs rétege,
gazdag érzésvilága (e két sor fontosságát jelzi a „látható forma" is, a beljebb eső
sorkezdés). Ezért fűti át verseit a személyes érdekeltség akkor is, ha mondandója
közvetlenül személytelennek tűnik.
Nem kell bizonygatni, hogy ez már önmagában nagyon lényeges
folytonosság!
Néhány évtizeddel ezelőtt azt írta egyik versében Hidas, hogy „Hűl m á r a vers.
Álomhoz készül a költő. / Lassanként bölcs lett." Mai lírájáról mindez még fokozottabban elmondható, azzal a megszorítással azonban, hogy a hűvösebb tónusban
és bölcsességben lappangón-megbúvón, megszűnten-megtartva ott van, ott m a r a d t a
szenvedély is, s e versek szépségének egyik titka éppen ebben van. Ennek — s természetesen a világnézeti pozíciónak — köszönhető, hogy szó sincs ezekben a versekben belenyugvásról vagy mindent megértő filozófálgatásról. Sőt, a személyességgel átitatott lényeglátó, aforizmaszerű gondolat sokszor hevesebben tagad vagy
igenel, mint előbbeni költészetében a sodró lendületű pátosz, legyen szó a k á r a
szorosabban vett közéleti, akár a költői-művészi ars poeticákat s magatartásokat
érintő témákról.
Szerencsésen találkozik ebben a verstípusban a napjaink társadalmi valósága
által objektíve is determinált elmélyültebb lírai gondolatiság követelménye Hidas
gazdag költői és élettapasztalatával, ítélni tudásával. Hajlama és képessége az aforizmaszerű lírai kifejezés iránt már régebben is megmutatkozott, főleg az 1938—52
között írt A nehéz idők verseiből ciklusban, de ami ott még szűkebb horizontú,
emócióközpontú és esetlegesen előforduló volt, azt utóbbi két kötetében tartalmilag
szélesebb távlatúvá, intellektuálisabbá s tudatos verselési móddá tette, értékeset és
sok szempontból újszerűt alkotva ezzel. Mégis, a Hold iramlott, nap sütött számos
erénye mellett már e verstipus huzamos uralmon való fenntarthatóságának problematikusságát is mutatja.
A Villanások és villongások egységesebb s erőteljesebb kötet volt, hozzá képest
a mostani a források elapadásáról árulkodik, nem véletlenül. E verstípus lehetőségei
ugyanis bizonyos értelemben erősen korlátozottak: jellegénél fogva mozaikokat ad,
szélesebb szintézist nem, ez utóbbi megteremtéséhez előbb-utóbb szűknek bizonyul.
Még akkor is, ha a kötet kompozíciója olyan mesteri, mint a Hold iramlott,
nap
sütötté, amelyben az egymást követő versek magasabb rendű, s épp e kapcsolódás
révén többletmondandót sugárzó láncolattá fonódnak össze. Bizonyára nem végcél
ez a verstípus Hidas Antalnál, hanem állomás — nagyon jó és hasznos állomás az
átfogóbb lírai szintézishez vezető úton. (Szépirodalmi, 1972.)
VÖRÖS LÁSZLÖ
/

90

Szathmári Sándor: Gépvilág
A több mint harminc esztendeje megjelent Kazohinia tette ismertté Szathmári
Sándor nevét. A Kazohinia Swiít kétségtelen hatása alatt született, csakhogy a
gulliveri utazás e könyvben valamiféle jövő-szigetre vezeti el az olvasót. Egy szolid
falanszterbe. Swifttől nem csupán az alapmotívumot, hanem a száraz, angolszász
stílust is átvette az író, sőt, az angol példakép viszonylagosság iránti kiváló érzéke
szinte lényegévé válik Szathmári munkájának.
E sok hasonlóság talán már-már gyanússá válhat, alapul szolgálhatna a Kazohinia irodalmi kvalitásai felőli kétségnek. Ám többek közt az a tény, hogy Karinthy
Frigyes valamennyi hasonló munkáját elcserélte volna Szathmári könyvéért, ez is
bizonyítja, hogy a Kazohinia mindennek ellenére önálló és jó irodalmi alkotás.
Szathmári Sándor műegyetemet végzett, mérnök lett. Egy sikertelen kísérlet
után írta a Kazohiniát. Most Gépvilág címmel jelent meg elbeszélés kötete. A Gépvilágban, csakúgy .mint a kötet többi elbeszélésében, megtalálhatók a Kazohinia
erényei. Valamennyi elbeszélést alapvetően áthatja a relativitás, a viszonylagosság
iránti kifinomult érzékenység, amely csöppnyit sem halványult a Kazohinia óta. Ez
indokolja, hogy miért is kellett ennyit beszélni az első könyvről. A másik szempont,
amely értelmező szerepet játszhat a kötet értékelésében: a szerző iskolázottsága.
Nem humán műveltségű ember, hanem mérnök. Ebből viszont az következik,
hogy . . .
És itt meg kell állni. Mert éppen e kérdésben válik bonyolulttá a Gépvilág és
elbeszélés-társai értékelése. Ugyanis az a tény, hogy a szerző mérnök, nem alapvetően humán beállítottságú, feltétlenül érződik az elbeszélések nyelvezetén, szerkesztésén. A nyelv általában egyszerű, a szerkesztés hasonlóképpen. Kiválóan szerkesztettek ezek az elbeszélések, de a lehető legegyszerűbben, kerülve minden áttételes, bonyolultabb megoldást. Mindez természetesen azt is maga után vonja, hogy
hatásuk, irodalmi-művészi hatásfokuk szegényesebb annál, mint amit az elbeszélések
gondolatisága lehetővé tenne. A szerkesztés viszonylagos egyszerűsége révén az elbeszélések hatása elsősorban közvetlenül gondolati. Szathmári nem épít a szerkezeti viszonyok által hordozott áttettebb jelentéslehetőségekre. Mindennek következtében elbeszéléseinek hatása meglepően hasonlít a naiv festészet költői, mégis — a
mű autonóm rendszerét tekintve — egyszerű gondolatvilágára.
Szathmári Sándor mérnökvolta azonban nem magyarázza ezt a jellegzetes írásmódot. Hiszen — főként a tudományos-fantasztikus irodalomban — akad bőségesen
ellenpélda is. Fred Hoyle például csillagász, Isaac Asimov biológus, kémikus. Mindketten az egzakt tudományokban jeleskednek, ettől függetlenül regényeik cselekményvezetése, szerkesztettsége „vérbeli" íróra vall. Tehát a végzettség, a birtokolt
ismeretanyag nem magyarázza Szathmári sajátos írásmódját. Már csak azért sem,
mert — több írásában is bizonyságot tesz róla — humán jellegű ismeretanyaga
semmivel sem szerényebb, mint akár e területek egyes szakértőié. Sőt, írásainak
anyaga nélkülözi a mérnök ismereteit. E téren a felhasznált ismeretanyag nem több,
mint amennyivel egy jól tájékozott, széles érdeklődési körű ember rendelkezik.
Elbeszélései tulajdonképpen nem is sci-fi írások, hanem fantasztikus történetek.
Hiszen mindössze a Gépvilág épül egyes technikai lehetőségek végletes kibontására.
Ám a fantasztikus kategória sem illeszthető fenntartás nélkül a kötet anyagára.
Hiszen írásainak többsége a múltban játszódik, nem elsősorban a fantasztikumra
épül, hanem inkább sajátos szempontokat alkalmaz a meseszövés alapjául. És talán
éppen ez írásainak lényege: a meseszövés. A mese, néha határozottan ezópusi jelleggel.
Néha úgy is érzi az ember, hogy valamikor Wells idejében született írásokat
olvas, a modern fantasztikus irodalom hajraalán írottakat. Ez azonban végső soron
nem rontja a kötet értékét. Mindössze egy novella tűnik utánérzésnek. Szathmári
91

Kezdetben című írása mindenképpen Eric Frank Russel Az egyetlen megoldás-ára
emlékeztet, még ha Szathmári talán nem is ismeri. És Az egyetlen megoldás mindenképpen izgalmasabb megoldása a teremtés ellentmondásosságának. Á m ezért, é s
egy-két kevéssé sikerült írásért feltétlenül kárpótol például a Vincenzo, amely alighanem az egyik legizgalmasabb, szellemileg leginkább átfűtött elbeszélése nemcsak
a kötetnek, hanem a téma magyar irodalmának is.
A téma: Galilei küszködése, szellemi válsága, ellentmondásokkal terhes viszonya
bátyjához, Vincenzóhoz és az egyház szellemi-hatalmi struktúrájához — magával
ragadja Szathmárit. Talán ebben az elbeszélésében szabadul fel leginkább a nyelv,
könnyedebbé, lendületesebbé válik. Könnyedebben hordozza a gondolatokat, melyeket többi írásához viszonyítva kevésbé közvetlenül, inkább irodalmi eszközökkel
tudatosít az olvasóban. Természetesen ebben az elbeszélésben is mindenekelőtt való
a gondolat, amelyen minden írása alapszik. Minden esetben a gondolkodó emberiség
alapproblémáit foglalják magukba írásai: az emberi szellem összeütközését a h a t a lommal, a hatalom által szentesített babonával, a realitásokkal, vagy éppen önnön
korlátaival. És e kérdéseket írásaiban feltétlenül képes kortalanná, időtlenné, t e h á t
mindenkor aktuálissá tenni, vagyis: irodalommá. (Gondolat, 1972.)
SZÁVAY ISTVÁN

Saszet Géza: Bizonyság
A kolozsvári színház könyvtárában ül egy ember, akit Saszet Gézának szokás —
a világ rendje s apja akarata szerint — nevezni. Kényelmesen ül és gondolkodik.
Gondolkodnia muszáj.
A gondolatok rímelni is tudnak. Különösen ha világra csodálkozó szemek mögül
buggyannak ki. „A filozófia kezdete és vége a csodálkozás" — mondja Saszet.
A vége: néha úgy, hogy verssé válik a meditáció. Elszökken a filozófia s a tudás
világából — hogy költészetté váljék, mégis megmaradva gondolatnak. Nem lesz tanköltemény, hanem inkább bölcsesség. Verssé válik, amely tiszta, s melyet világosan
ért az ember — mégsem tud magyarázni. Talán éppen azért, mert érti, azért nem
akar értelmezni.
Én sem értelmezek (vagy csak kicsit) kedvtelésből. És elfogultan: „irányuló"
akarattal, tehát saját kedvem szerint. Nem akarok „képet adni", csak ízelítőt. Hogy
is tehetnék másként: nem vagyok ítész. Versről, mérce szerint szólni nem értek.
A tetszik, nem tetszik: csupán magánmérce lehet. Azt sem tudnám megmondani,
beletartozik-e Saszet a poéták rendjébe. De hát: nem a céhláda számít, hanem a
frigyláda, az, amelybe nem lehet beírni és beiratkozni, amelyet csak küldeni lehet.
Egy költővel beszélget Saszet. (Szilágyi Domokosnak) Verssorra verssorral. „Emberszabású csizmák", ezzel a képpel kezdi. Meg is magyarázva: „Mi lehet emberszabásúbb a hétmérföldes csizmánál?" Elsőre elsiklott mellettem a vers. Nem nyílt
meg a városi lélek. De talán századunk emlékképei zártak ajtót a szó előtt. Csizma:
földrészünkön dübörögve vonuló, foszlottan vonszolódó lábbeliek képe. Inkább Saszet szavának fordítottja csengett bennem: csizmaszabású emberek. Hogy aztán felbukkanjon a gyermekkori mese, és a vége nyissa meg a verset: „Ideje lenne . . .
mezítláb hordani hétmérföldes sebünket!"
Van egy verse, Mózes a címe. Merthogy róla szól. De arról a Mózesről, aki nem
országot akart, hanem népet. Aki előtt nem Isten zárta el a Kánaán k a p u j á t ; ő
maga nem akarta az ígéret földjét. Hanem sereget: „aki az életért vívni tud é s
épít": magának, szabadságot. Kihajtani akarta a „szedett-vedett" népséget Egyip92

tómból: a szolgaság lágy öléből és biztonságából, onnét, ahol búza terem, és még
bőség is van, ahol „egy év negyven évet terem". Ahol fűszeres a termés:, bilincsek
alatt. „Fájó földön" akart Mózes menetelést, addig tartót, „míg az utolsó szolga is
elfeledi önnön nevét", míg generációk generációja járja negyven éven át a talpat
égető homokot, hogy még a szolgaság emlékét is elfelejtse. Mert tudta Mózes:
„Szolgának szerezni országot az ugyanaz a szolgaság." Mert ezt nem akarta, ezért
kellett a negyven év.
Van a kötet végén egy sor hétköznap. Ismerős dolgok mind. De olyanok, amelyek meglepetést rejtenek. Mint ez: „Minden út tovább is visz, csak a zsákutca
vezet valahová." Vagy ez a másik, a szeretetről: „Ha a farkas nem szeretné a bárányt, nem enné meg." Tudja a csuda, talán ott van a filozófia és a bölcsesség
különbsége, hogy az egyik az értekezés nyelvén szól, a másik a paradoxon által.
Amelynek úgylehet nyelvtana sincsen. Vagy ha van, csak azért, hogy átlépjük határait, kifordítsuk értelmét, akár egy kesztyűt, összeborzoljuk a nyelvet. Vagy kiöltjük. De inkább idézek: „S a nyelvészeket egyáltalán nem zavarja, ha hülyeségeket
beszélünk, hisz a hülyeségnek sincs más nyelvtana."
Botladozunk a világban, még saját lábunkban is megbotlunk. Saszet Géza verseit olvasva nagyanyám jut eszembe, amikor keresztet rajzolva a kenyérre, megszegi azt. Ahogy kibuggyan az illat, egyszerre és hirtelen. Illat, amely egymagában
is laktató. Mintha a vers is kenyér lenne. Illatában biztosan hasonló, talán ezért
ajánlották költők kenyér helyett néha. Mert kell a költészet, akár a kenyér. Inkább
kenyérhez hasonlítom, nem virághoz. Egy kötet: szekérderéknyi. Vagy a mai világunk szerint: kenyeret szállító autó. Lehetne ez is egy kötet címe — a nekünk
hozott kenyérre gondolva. (Dacia, 1972.)T. Z.

TÉKA
MAROSÁN GYÖRGY:
AZ ÚTON VÉGIG KELL MENNI
A nagy történelmi sorsfordulóktól, a
társadalmak képét átformáló változásoktól terhes korok mindig kedveztek
a memoárirodalomnak. A szaporodó
emlékezésekben s olvasóiknak növekvő
táborában nemzedékek igénye nyilvánul meg. A nagy átalakulás tevékeny
részeseinek (és átélőinek) igénye, akik
— helyük végső átadása előtt — számvetést készítenek, elébe mennek a történelmi ítélkezésnek, kicsit talán beleszólni is akarva ebbe az ítélkezésbe.
S annak az ú j nemzedéknek az igénye, amely már a változás utáni kor

szülötte, s jelenének jobb megértéséért, tájékozódási pontjainak biztosabb
felvételéért fordul a múlthoz, az emlékező közvetlen — szinte „érzéki" —
tapasztalataihoz. Nem véletlen hát,
hogy századunk nagy változásokat magukban hordozó évtizedeinek átélői
(Münnich Ferenctől Déry Tiborig, Hevesi Gyulától Veres Péterig) egyremásra jelentkeztek emlékeik publikálásával. S az sem véletlen — sokkal
inkább múltunk megismerésének fokozódó igénye —, hogy ez a memoárhullám lassan elérkezett az 1945-tel
kezdődő korszak bemutatásához is.
Marosán György önéletrajzi trilógiájának középső darabja — eltérően az
93

emlékezések jelentős hányadától —
több okból is megkülönböztetett figyelmet érdemel. Kiemeli írását a memoárok többségéből a szerző múltbéli
jelentős politikai funkciója: 1945—48
között ugyanis (ezt az időszakot tárgyalja) Marosán a szociáldemokrata
baloldal egyik legjelentősebb vezetője,
a párt főtitkárhelyettese volt. Ez a
tény már önmagában elegendő lenne
az olvasói érdeklődés felkeltésére, hiszen az akkori szociáldemokrata és
kommunista felső vezetők többsége
már nem írhat emlékezést Ám Marosán könyvének mégsem az a legfontosabb jellemzője, hogy mint egykori
vezető politikus fontos, olykor sorsdöntő eseményekről tudósíthat. Írásának jellegét az adja meg, hogy Marosán — tudósosan szólva — olyan kiváló praktikus, mindig élet- és eseményközeiben levő szervező volt, aki
felismert alapigazságaihoz hű maradt,
és élményeiről — az emlékezés objektív határain belül — híven számol be.
Saját szavaival:. „Akárhova kerültem:
szakszervezeti munkás és pártmunkás
voltam — ahogy a régi, klasszikus szóval jelölték: propagandistának, agitátornak tartottam magam. A tömegből
nőttem ki, ahol a cím és a rang nem
játszott szerepet." „Agitátor" volt, s
önéletrajzában ma is a praktikus, a
gyakorlati pártmunkás szemével eleveníti fel és értékeli az eseményeket,
az embereket.
Ez az elméletileg talán szűkös szemlélet hatja át szinte minden sorát. S
mivel művének középpontjában a két
munkáspárt együttműködésének és a
reakcióval vívott harcuknak a kérdése
áll, ezeket az oly fontos politikai csatározásokat hozza életközeibe. Vidéki
szervező útjainak, a szociáldemokrata
jobb- és baloldal harcának, a két munkáspárt egy-egy „rázósabb" közös akciójának bemutatásakor pedig — ehhez elég jól ír Marosán — szinte izzik
a levegő: s eközben egyszerre bontja
ki saját egyéniségét — különösen ott,
ahol cselekvés, munka közben mutatja
meg önmagát, ahol az eseményekből
világlik ki az 1945—48 közötti Marosán György — és a politikai harcok
légkörét. Ez a korfestés talán legna94

gyobb értéke könyvének. (Bár néhol
hatáskeltő részletekkel is találkozunk!)
S ugyancsak érdekes, tanulságos portrékat vázol fel mindazokról, akikkel
kapcsolata volt: Szakasits Árpádtól
Rákosin át Vas Zoltánig szinte minden
akkor jelentős szociáldemokrata és
kommunista vezetőről ír. Nemegyszer
pedig különösen értékes megfigyeléseivel teszi gazdagabbá az eddig csak
többé-kevésbé ismert politikusok jellemzését. Így van ez Révai József s
különösen R a j k László esetében, akikkel a tárgyalt időszakban Marosán szoros munkatársi, baráti kapcsolatban
volt.
Természetesen
Marosán
György
könyvének gyakorlati politikusi szemlélete — minden előnye ellenére — bizonyos vonatkozásban
megsápasztja
mondanivalóját. Több minden kiesik
így nézőteréből, vagy halványabban jelentkezik. A politikai
eseményekre
koncentrálás
következménye,
hogy
olyan jelentős, de nem közvetlenül politikai kérdés, mint például a szociáldemokrata párt gazdasági bázisának a
bemutatása, elmarad a könyvből. Ahol
pedig elméleti jellegű kérdéseket érint,
ott érezhetően bizonytalanabbá válik.
Így — egyetlen példát említve — b á r
jól hangsúlyozza a szociáldemokrata
baloldal jelentőségét, történelmi fontosságát a szövetségi politika — vagy
ahogy Marosán mondja: a munkásegység — megvalósításában, az olvasó
előtt fejtegetéséből mégsem válik világossá, hogy mi volt az a speciális
vonás a baloldali szociáldemokratákban, ami elkülönítette őket az átlag
szociáldemokratáktól, és az MKP-hoz
közelítette, de szervezetileg mégis az
SZDP-hez kötötte őket
E mű hiányainak, erényeinek „leltára", az emlékezés egészének pontos
történeti értékelése nyilvánvalóan csak
a szűkebb korszak szaktudósainak feladata lehet, akik elvégezhetik e memoárnak és a levéltári, könyvészeti
stb. adatoknak az összevetését, filológiai ellenőrzését. Annyi azonban máris
kimondható, hogy a Marosán György
által belátott politikai események történeti súlya, írásának tárgyilagossága,
megelevenítő ereje jelentős önéletrajzi

munkát eredményezett, s közelebb segítette a történettudományt a korszak
politikai történetériek jobb megismeréséhez. (Magvető, 1972.)
LENGYEL ANDRÁS

FÁBRI PÉTER:
FOSZTÓKÉPZŐKKEL
Hálátlan feladat fiatal költő első
könyvéről írni, s nem különösen üdvös dolog ez Fábri Péter esetében sem.
Mint elsőkötetes költőt, ajánlani kellene az olvasónak versei bátorságáért,
merészségéért, őszinteségéért. Ezt szívesen is tenném, ha nem ütköznék
nála örökösen a mindenáron eredetiségre törekvésbe, a természetes áradás, a fegyelmezettség hiányába; h a
nem éreznénk lépten-nyomon erőltetettnek, túlzottnak, néha még modorosnak is Fábri Péter költészetét.
Már a cím is egy minden ellen lázadó fiatal költőt sejtet, aki így mutatkozik be olvasóinak: „Meg kell hát
tanulnom tudatosan formálni ezt a
kort, vagyis első lépésként önmagamat. Persze ezt megállapítani művészetnek kevés lenne. De ha az átalakulás-átalakítás
folyamatát
sikerült
megragadnom, akkor az sikerült, amire
törekedtem. Mert minden változás ú j
változások lehetőségét hordja magában, és így válhat tetté a puszta szó.
És nem csak beszélni akarok."
Kétségtelen tudatosságát, feladatvállalását méltányolnunk kell, s nem szabad elfeledkeznünk arról, hogy egy
rendkívül fiatal költőről van szó. Ezeket a verseket egy 16—18 éves fiatalember írta.

Meghökkentenek Fábri Péter ötletei,
amelyek szellemesek, s helyenként a
látszat ellenére valóban mélyebbek, s
úgy tűnhet, egy sokat megért, sok
mindent világosan látó költővel találkoztunk. Hamarosan rá kell azonban
jönnünk, hogy Fábri Péter versképző
élménye meglehetősen kevés. Ebből
fakad az olvasónak az a hiányérzete,
melyet a fiatal költő fejlett formakultúrája, műveltsége, jó formaérzéke
sem tud betölteni.
Mindezek ellenére mégis érdemes
kezünkbe vennünk a „Fosztóképzőkkel" című kötetet, mert. a versek között van néhány, amelyben már nem
a puszta szónokiasság dominál, amelyben a tagadás mellett ott van a vállalás, amelynek sorai helyenként megdöbbentően igaznak, őszintének tűnnek.
Fábri Péter költészete még sok mindent rejtegethet magában. Rajta múlik, hogy mi lesz belőle, rajta múlik;
azon, hogy mit választ a kötetében vázolt lehetőségek közül, mert vannak
versei között olyanok, melyekben határt szab önmagának, fegyelmezettebbnek tűnik; s ezek a versek valóban
nincsenek híján tehetségnek, őszinte
tudatosságnak, elvonatkoztató erőnek, s
melyekből kiderül, hogy célja, határozott célja van ezeknek a soroknak. És
itt a lázadás sem önmagáért való, a
határozott célnak van alárendelve (Tények, Filozófia, Még el se mondtam,
Gyáva bátrak ellen).
A kötet záróversében — mintegy önértékelését adva — így szól a költő: „s
hiába hallgatnék ma már a / bölcsek
szavára: / fegyver vagyok, mely, ha
nem másra / tüzel magára." (Magvető,
1972.)
SZIGETI LAJOS

95

Szeged fölszabadulásának
28. évfordulóján ismét kiosztották a városi tanács alapította alkotói díjakat.
Papp
Gyula elnökhelyettes
idén a következőknek adta át az emlékplakettet
és a
pénzjutalmat:
Dér Endre írónak, Vinkler László festőművésznek,
Simái Mihály újságírónak, Gregor József operaénekesnek,
Takács Jánosné és Sági
József
építészeknek.
*

Kováts Zoltán Hullámvölgyből
hullámvölgybe
című, lapunkban
megjelent demográfiai tanulmányáról
rendezett vitát szeptemberi összejövetelén az
Akadémia
martonvásári
kutatóintézetének Széchenyi István
Klubja.
*

A vásárhelyi Bethlen gimnázium 250
éves fennállását ünneplő
tanácskozáson
a Munka Érdemrend ezüst
fokozatával
tüntették ki a nagy múltú iskola igazgatóját, dr. Grezsa Ferencet, aki la-

SZERKESZTŐI
Nem közölhető írást küldtek: L. Gy.
Budapest, B. J. Budapest, Cs. S. Tatabánya, D. I. Szentes, H. Á. Barbacs,

96

punknak is rendszeresen dolgozó munkatársa.
örömében
osztozunk,
eddigi
sikereihez gratulálunk, további
munkájához erőt és egészséget
kívánunk!
*
A. A. Suroor, indiai professzor
és
író látogatott Szegedre szeptember
21én. Fölkereste a JATE angol
tanszékét,
s vendégünk volt a Tiszatáj
szerkesztőségében is, ahol több szegedi íróval
ismerkedett
meg. Elénk
érdeklődést
mutatott a folyóirat-szerkesztés
gondjai
iránt is, minthogy hazájában ő szerkeszti a legnagyobb, urdu nyelven
megjelenő szépirodalmi és kritikai
folyóiratot.
*

Október 11-én látogatott
szerkesztőségünkbe Kraszimira Nikolova,
bolgár
írónő és műfordító, aki többek
között
Sánta Ferenc Húsz óra című
regényét
ültette bolgár nyelvre. Találkozott
itt
lapunk munkatársaival,
s az írócsoport
több tagjával.

ÜZENET
T. I. Diósd, F. M. Budapest, P. L. K a posvár.

TIHANYBAN

SOMOGYJÄDON

