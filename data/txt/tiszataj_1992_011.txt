tiszatáj
1 9 9 2 . SZEPT. *

4 6 . ÉVF.

Sulyok Vince, Zalán Tibor versei
Ferdinandy György: Hurrikán
Beke György: Vallásháború Erdélyben?
Alföldy Jenő, Márkus Béla,
Péter László, Tamás Attila
a 90 éve született Illyés Gyuláról
Diák-mellékletünkben: Imre László
Arany Jánosról

tiszatáj
IRODALMI FOLYÓIRAT

A szerkesztőség elnöke: VÖRÖS LÁSZLÓ
Főszerkesztő: ANNUS JÓZSEF
Főszerkesztő-helyettes: OLASZ SÁNDOR
Rovatvezetők: ABLONCZY LÁSZLÓ
SZOKAI IMRE
Műszaki szerkesztő: ENGI MÁRIA

Főmunkatársaink:
BAKA ISTVÁN (Szeged)
DOBOS LÁSZLÓ (Pozsony)
KISS GY. CSABA (Budapest)
SÜTŐ ANDRÁS (Marosvásárhely)
SZÉLES KLÁRA (Budapest, Szeged)
VEKERDI LÁSZLÓ (Budapest)

tiszatáj
Kiadja a Tiszatáj Alapítvány Kuratóriuma
a Csongrád Megyei Önkormányzat, valamint a Művelődési és Közoktatási
Minisztérium támogatásával.
Felelős kiadó: Kovács Miklósné, a kuratórium titkára.
Szedés, tördelés: Tiszatáj Alapítvány.
A lapot nyomja: Officina Nyomdaipari Oktató és Termelő Kft., Szeged.
Felelős vezető: Varga Ferenc.
Szerkesztőség: 6741 Szeged, Rákóczi tér 1. Tel. és fax: (62) 312-670. Terjeszti a Magyar Posta.
Előfizethető bármely postahivatalnál, a hírlapkézbesítőknél, a Posta hírlapüzleteiben és a Hírlapelőfizetési és Lapellátási Irodánál (HELIR), Budapest, Lehel u. 10/A - 1900, közvetlenül vagy
postautalványon, valamint átutalással a HELIR Postabank Rt. 2 1 9 - 9 8 - 6 3 6 pénzforgalmi
jelzőszámra. Egyes szám ára: 25 forint.
Előfizetési díj: negyedévre 75, fél évre 150, egész évre 300 forint.
Bizományos teijesztőnk: Dudás Gyula, 6723 Szeged, Hont Ferenc u. 24/A.
ISSN 0133 1167

Tartalom
XLVI. ÉVFOLYAM, 11. SZÁM
1992. NOVEMBER
SULYOK VINCE: Hazád és anyanyelved; A századvég
fényében; Fiatal halottakra emlékezve; Medúza-fő
GÖMÖRI GYÖRGY: Márai hazatér Párizsból; Egy vacsora utóhatásai
KALÁSZ MÁRTON: Vércsík; Kinti neszezés
FERDINANDY GYÖRGY: Hurrikán
ZALÁN TIBOR: Avagy a történet; Szeretkezés után;
Azok a rohadt külvárosi buszok
MOHÁS LÍVIA: Olvasónapló
BÁRDOS B. ARTHUR: Kérni - vagy nem kérni; Holdudvar; Ellenpontok
BOGDÁN LÁSZLÓ: az erdélyi kertmozi (Helyzetjelentés;
totálplán: a hegesztőpisztolyok)
BEKE GYÖRGY: Vallásháború Erdélyben?
DOBOSSY LÁSZLÓ: Közhasznú
filológia

3
6
7
8
24
26
35
38
41
53

90 éve született Illyés Gyula
TAMÁS ATTILA: Gondolatok az Illyés-életmű korszerűségéről
MÁRKUS BÉLA: Egérfogak (Illyés Gyula: Naplójegyzetek, 1929-1978)
ALFÖLDY JENŐ: Illyés Gyula: A reformáció genfi emlékműve előtt
PÉTER LÁSZLÓ: Illyés Gyula textológiai nézetei

62
68
74
82

Szerkesztői asztal

a belső borítón
ILLUSZTRÁCIÓ

SZALAY FERENC grafikái a 23., 61., 81. és a 96. oldalon.
DIÁK-MELLÉKLET
IMRE LÁSZLÓ: Az ismeretlen Arany (Gondolatok Zách Klára
ürügyén)

Hazád és anyanyelved
Mi történik a nyelvvel,
a másik életből hozottal,
az anyanyelvvel,
mi történik vele évtizedek
során az idegenben,
hol ellene létezik minden,
támadja, ostromolja, rontja
minden órában rádió,
tévé, újság, reklámszöveg
s az az idegen nyelv, amelyben
benne élsz, az utca s munkahelyed
nyelve, az a szükséges, az a második,
amely talán kedves is, szép is,
de mindenképpen létfeltétele
új életednek, házadnak, autódnak,
pénzednek s egyre inkább,
minden új nappal egyre inkább
az álmaidnak is, a terveidnek mi történik az anyanyelvvel,
a távoli múltból, a távoli
hazából magaddal hozottal
az idegen nyelvi közeg
mindennapi támadásai közepette?
Megtépázódik, szürkül, megkopik,
szavakat veszít, színt, zamatokat,
színig telítődik idegenséggel
és süllyed, süllyed a tudattalan
mélyére, mintha feneketlen
kútba süllyedne, honnan csak a múlt
emlékei hozzák föl néhanap
a fényre, s egy-egy verssor, könyv, vagy ének...

4

tiszatáj
Jaj annak, akit sorsa kiszakít
hazájából, anyanyelvéből,
de ezerszer jaj annak, aki kész
feledni mindkettőt; mert űj hazát
s űj anyanyelvet cserébe nem ád
a másik ország, ahol élsz s az új nyelv,
bárhogy betölti mindennapjaid!
Míg neved magyar, idegen maradsz,
míg múltad magyar, idegen maradsz,
bárhova vet a sorsod!
Torrevieja, 1991. nov. 8.

A századvég fényében
Még egyre itt vagyok,
Még járkálok a fényben.
Ebben az életben még egyre
jelen vagyok.
A pulzusom szabályos.
Még mindig kínzó szomjúsággal
ézékelem a létet,
a tenger kék lélegzetét
s élek ebben a teljes
délszaki pillanatban,
a fények, illatok, színek
részegen örvénylő áradatában.
Még itt állok ebben a vörösen
fölparázsló nagy alkonyatban
szememben madarakkal,
virágokkal, hajókkal.
Még egyre enyém ez a part itt, amíg csak a rikácsoló sirályok
vissza nem hódítják maguknak
s örökre el nem veszik tőlem.
S még annyi-annyi minden
megtörténhet velem
ennek a kimúló rettenetes
századnak elképesztő, gyönyörű
és szörnyű utolsó éveiben.
Torrevieja, 1991. nov. 5.

5

1992. november

Fiatal halottakra emlékezve
lírátok gondolok ma, akik
ötvenhat véres őszén
fiatalon meghaltatok.
Elpusztulhattam volna én is
együtt veletek,
hisz veletek voltam végig!
De megmenekültem.
És élek. Még
mindig élek a fényben!
Ballagok éppen egy

mediterrán alkonyatban,
idegen madárral teli
tó szélében, gyűjtögetve,
mint zsugori a pénzét,
a szépség pillanatait,
mielőtt közétek
érek én is,
közétek lépek
az örök léttelenbe.
Torrevieja, 1991. okt. 31.

Medúza-fő
Riadt madaraiddal, ősz
menekülőben magam is
a fény után,
a fény után,
a fény után,
autózok négyezer kilométert
a nap hátráló melege nyomán
egy teraszig, mely tenyérként emel
a mediterrán part azúr vize fölé.
A távolban sötét halászhajó,
órája már, hogy szinte nem is mozdul,
lebeg csak, mint Medúza-fő, amely
évezredekből s mitológiákból
e mai délelőttbe visszatért,
e mai hajszolt másvilágba.
Medúza-fő: őszvégi tengerek
habjainak labdajátéka, süllyedsz
s emelkedsz megkövült szomorúsággal,
üres szemüregedben a halállal
s holt évezredek emlékeivel.
Süllyedsz-emelkedsz lélektelenül,
süllyedsz-emelkedsz élettelenül
s tudod már, hogy nincs más feltámadás.
Torrevieja, 1991. okt. 16.

6
GÖMÖRI

tiszatáj
GYÖRGY

Márai hazatér Párizsból
rongyos gyerekek fejkendős öregasszony
pállott hőségben húgyszag „cukorkát-cigarettát!"
vonatablakból elmarad az ország de jólvanezígy mégegyszer jólvanezígy
nem vár senki ne is várjon rám senki
az Oktogonnál megállítom a taxit
gyalog vágok neki a pesti rengetegnek
az emberek feltűnően jól vagy rosszul
vannak öltözve nagyon kevés az autó
lompos villamosoknak hallani csörtetését
poros ez a város kopottas szomorú
neon-csecsebecséit kihívón mutogatja
de mégis az enyém övé volt ifjúságom
most itt fogok élni írni itt vagyok hazatértem

Egy vacsora utóhatásai
ez ugyan nem volt belsazzár lakomája
mégis beleborzongtam utólag
mert mivé lesz bennünk minden remek
hús torta gyümölcs és fenséges ital
- Belsazzár: bélsár-cár
palotája bélsár-vár és babiloni szomjúság gyötört
és legalább ötször kellett kimennem
míg egyre a „ mennetek kell" zakatolt sajgó fejemben
a túl jó vacsora után

1992. november
KALÁSZ

7

MÁRTON

Vércsík
ahogy a kutya húzza vékony vérét
féreg a figyelmetlen
baljóslat nyálgát, ahogy épp a fúl
a kert mentén péppé törik
közben úgy mondjuk, hajlik, lent a kő
süvít, mint a lyukas fog
a világ csempe szájában, én még a tél
gyötrelmében tán jobban elvagyok
ha csak kint kell, úgy viselem
húznám-e havon vércsíkom lábam után
gyöngédségemmel a sebzett kutyát
nem csalnám, s hisz elhitetem
mégsincsen baj, érzékeny gyermekem
egyszer rám üvöltött, hogy hazudok
lehettem is akkor szemében
igaz, fonák példája, fönt milyen
alattomos
pofátlan
rettenetes
s színvonaltalan rend már a világ

Kinti neszezés
várjam érkeztüket
tapadjanak a nedves ablakra, apró kezek
véljem gyanútlan töredezettre evett
kert-levélnek hangzó körmeiket
várjam meg a lehelletet
amelyben végig erezve a nyílt üzenet
ezzé válhatunk, én az lehetek
lehordás után, s majd ne jöjjenek

tiszatáj

8
FERDINANDY

GYÖRGY

Hurrikán
DRAMA HÁROM FELVONASBAN
Szereplők
DON JULIO, főúr
LYDIA, örömlány
ISABELLE, kislány
ZENÉSZ
SÍRÁSÓ
pribékek, örömlányok, gyerekek

ANTONIO, fiatalember
FONDORI, Antonio barátja
AGUIDA, indián lány
LU1S, Aguida bácsikája
LI-FU-SZUN, gazda
ÖZSÉN, szakács

Játszódik a század első felében, Dél-Amerikában

I. FELVONÁS
A színhely: Li-Fu-Szun bordélyháza. Középen lépcső vezet fel a gazda lakosztályába, jobbra
bár, korridor, balra bejárat. A mennyezeten lomha ventillátor forog. A helység nem kikötői
csapszék, annál előkelőbbnek szeretne látszani, de nem is polgári élterem, annál
kétértelműbb,
ízléstelenebb. Egyszerre sugallja egy távoli, egzotikus kikötő, és egy bajor söröző
meghitt,
nosztalgikus hangulatát.
1. jelenet
DON JULIO (körbejár, lámpát gyújt, beindítja a ventillátort. Kint hajókürt búgj.
Özsén! A nyakunkon a hajó!
ÖZSÉN (megáll a konyhaajtóbanj. Nyugalom, don Julio! Még csak most kerüli meg
a zátonyokat.
DON JULIO (gúnyosanj
A zátonyokat!
Csak nem hiányzik magának a tenger?
ÖZSÉN: A tenger! Miért éppen a tenger?
DON JULIO: Ismerem a fajtáját: sehol sincs
maradásuk. Csak útközben érzik jól magukat.
ÖZSÉN: Eleinte, uram. Később az utat is
megkeseríti az érkezés. (Rakosgatja a
bárszékeket.) Nem hiányzik már nekem
sem a szárazföld, sem a tenger. Néha, hajnalban valami. Talán a remény. De azután
felébredek.
(Kint hajókürt búg.)
DON JULIO: Mit gondol, jön valaki?

ÖZSÉN: Nem kívánom neki, akárki legyen.
DON JULIO: Tudja maga, az én időmben
hány utast hozott a Queen Elisabeth?
Harmincat. Vagy negyvenet. Micsoda ünnep volt! Az indiánok már kora reggel
lejöttek a hegyekből. A mólón tolongtak az
árusok. Délután megérkeztek a hintók.
Hullámzott a tömeg. Amikor a hajó megkerülte a sziklát, rázendítettek a zenészek.
Ezek meg táncoltak, énekeltek. Bizony.
Akkor még a himnuszra is táncoltak az
emberek. Özsén?
ÖZSÉN: Egy pillanat, don Julio. A rádió azt
mondja, hurrikán közeleg.
DON JULIO: Ide?! Nem talál ide, sose féljen. Meg a térképen sincs rajta ez a lepra
sziget!
ÖZSÉN: Felébresszem a lányokat?
DON JULIO: Majd én felébresztem őket.
A maga helye az ajtó előtt van. Már érkeznek az emberek! (El, jobbra. Özsén kimegy
az ajtó elé.)

9

1992. november
2. jelenet
ÖZSÉN (bevezet két terepszínű, egyenruhás
fiatalembert):
Itt váljanak az urak. (El
középen, a gazda lakosztálya felé.)
FONDORI: Ilyesmit is régen mondtak nekem!
ANTONIO: Hogy váljunk? Mást sem mondanak...
FONDORI: Nem hallottad? Leuraztak! Úr
lesz belőlünk, Antonio, figyeld meg! Valami azt súgja nekem...
ANTONIO: Urak, itt?! Rabszolgatartók.
Esetleg orvgazdák, uzsorások. Madamák,
stricik, szélhámosok. Pribékek. Válogathatsz... Mondd, neked nincs még eleged?
FONDORI: Az éhezésből, a verésből igen.
(Körbejár.) Barátom, micsoda hacienda!
Pálmafák, úszómedence, szökőkút. Kakaduk, törpepapagályok...
ANTONIO: Igazi állatkert! (Rágyújtanak.)
FONDORI: Türelem. Gondold csak meg,
otthon mit csinálnál. Talicskáznád a romokat. Itt meg utazol, nyelveket tanulsz,
megismered az életet. Micsoda bár! Fogjuk
az Isten lábát, öregem!
ANTONIO: Fogjuk. Már egy éve nem írtam
apámnak. Mégcsak egy levélre se futja.
Igaz, mit is mondhatnék neki! Hogy vigéc
lettem? Zsoldos? Csempész?
FONDORI: Miért ne! Mit képzeltél, mi lehet
belőled? Püspök? Bankár? Vagy földbirtokos? Én ezt választottam, érted? A kalandot. A jót, a rosszat, mindent. A teljes
életet.
ANTONIO: Azt hittem, meg akarsz gazdagodni.
FONDORI: A pénz jön majd magától. Nézd
ezeket az üvegeket!
ANTONIO: Engem, látod, soha nem vonzott
a kaland. Magam se tudom, mit akartam.
Azt hittem, elég átmászni az Andeseken, és
indián leszek. Te Fondori! Tudod, mik
vagyunk mi? Pitiáner szélhámosok. Pitiánerek.
FONDORI: És éhesek. (Pisszeg.) Jön valaki!
(A kert felől indiány lányka szalad be,
nyomában két kövér kamasz. A lány elesik,
sír. „Ne bántsanak, fiatalurak!" A kamaszok: tapogatják. „Gyerünk! Mutasd a melledet!")

ANTONIO: Coki innen! (Lerángatja a
lányról a két gyereket.)
FONDORI: Ne szólj bele, Anton!
AGUIDA: (feláll, leporolja magát): Köszönöm, uram.
ANTONIO: Bántottak?
AGUIDA: Le akarták vágni a hajamat. Nem
bántottak, jó gyerekek ezek!
ANTONIO: Kár lett volna érte. (Megérinti az
indián lányka haját. Zaj.) Mi ez?
AGUIDA: A rádió, uram. Azt mondják, hurrikán közeleg.
3. jelenet
Özsén hangja: „A gazda!" A lakosztály ajtajában megjelenik Li-Fu-Szun. Kövér, rossz
arcú kínai, a kezében levél.
LI-FU-SZUN: Mi történik itt? Ki bántott,
madárkáim? Senki? Helyes. Ki merne bántani titeket! (Aguidához.) így végzed a dolgod? Vigyázz, mert hátrazavarlak a többi
közé! (A két fiatalemberhez.) Maguk lennének azok. (Fondori és Antonio sapkájukatforgatva állnak a gazda előtt.)
LI-FU-SZUN: Hát, nem valami kövérek.
Éhesek, mi? Mihez értenek? Itt az áll,
vigécek. De ahhoz maguk, barátocskáim,
még gyerekek!
FONDORI: Tegyen próbára minket! Nem
bánja meg.
LI-FU-SZUN (megnézi magának): Persze,
veteránok. Elszánt fickók. Hogy hívnak?
FONDORI: Fondori.
LI-FU-SZUN: Itt az áll: Dőri.
FONDORI: Az uram, az. Dőri. És előtte a
„von".
LI-FU-SZUN: Szóval, németek. (Antonio felé.) A másik is? Na jól van. (Tapsol, Özsén
be.) Három poharat! (Fondorihoz.) Szóval
pénz kellene, mi? Azt hitték, csak áthajóznak ide, és a nyakukba szakad! Legalább
tudják, hogy mit akarnak?
FONDORI: A rendelkezésére állunk, uram.
LI-FU-SZUN: Szóval még ezt is tőlem várják. Nem lesz ingyen, figyelmeztetem magukat! Egészségükre! (Iszik.) Özsén, vakard meg a hátam! Ne ott, feljebb! Balra!
Középen! Ne olyan erősen, te állat! Még a
bőrömet is levakarod! (Nyög.) Nem lesz

10
olcsó mulatság, azt ugye tudják. Hogy
néznek ki! Ki kell kupálnom magukat...
Fegyverrel tudnak bánni? Persze, nem
nagy kunszt, háborúban! De ölni! He?
Nyissz? Azt már nem, mi? Az már büdös!
Jól van no, majd belejönnek! Hát a lányokkal mi a helyzet? Itt a kikötőben hamar elkelnek a lányok. Csak fel kell menni
értük a hegyekbe. Az indiánok kész nők tizenöt évesen. Nos? Mit szólnak hozzá?
ANTONIO: Dolgozni szeretnénk.
LI-FU-SZUN: Nem érdeklik a lányok? Pedig
jó üzlet, nekem elhiheti. Darabárban, készpénzben fizetem. A levonások után, természetesen. Sok a rizikó, értik? Mert mi van,
ha lelépnek? Én itt feltáplálom magukat,
felöltöztetem...
ANTONIO: Pincérre, sofőrre nem lenne
szüksége, uram?
LI-FU-SZUN: Ide figyeljen! Cselédnek itt
vannak a bennszülöttek. Nekem munkatársak kellenek. Ambiciózus emberek. (Fondorihoz.) A barátja pénzt akar, nem?
Mondja meg neki, hogy itt nálunk természetben fizetik a cselédeket. Pincérre! Sofőrre! (Fejére üt.) Váljunk csak? Vezetni
tudnak?
MINDKETTEN: Természetesen!
LU-FU-SZUN: Megvan! Posztót fognak
árulni, madárkáim! Van itt egy öreg autó.
Felviszik a hegyekbe az árut, összecsődítik
az indiánokat. (Antonióhoz). Maga eladja a
kelmét, (Fondorihoz) maga meg kiszabja az
öltönyöket.
FONDORI: Szabni, varrni, uram? Azt tudtuk, hogy ez itt... izé... kupleráj, de hogy
posztógyára van!
Ll-FU-SZUN: Van a fenének! (Nevet.) Egy
vég posztóm van összesen. (Antonióhoz.)
Maga eladja. Féláron. Magának olyan
bizalomgeijesztő képe van. Megmondja,
hogy másnap érkezik a barátja, aki megvarrja az öltönyöket. (Fondorihoz.) Maga
meg megy utána, és újra beszedi az
anyagot. Ertem? Másnap kezdik elölről.
Hét végén pedig lehozzák a bevételt.
FONDORI: Nem jönnek utánunk?
LI-FU-SZUN: Egy indián, soha. Nem engedik az istenek. Ha meg mégis, van itt
nekem emberem! Ez egyébként magukra is
vonatkozik. Ha ne adj Isten, nem hoznák

tiszatáj
elég szaporán a pénzemet. Özsén! Vakard
meg a hátam! A fene ott egye meg! Nos?
FONDORI, ANTONIO: Értettük, uram.
LI-FU-SZUN: Szóval, rendben. Vále, oké.
(Fondorihoz) Magának mi függ a nyakában? Aha. Érem. (Felkattintja.) Ki ez a
nő?
FONDORI: Anyám.
LI-FU-SZUN: No, vegyék le. Maga is! Adják szépen ide! Elteszem. Igyanak. Majd
visszakapják! Valahogyan nekem is be kell
biztosítanom magam! (Özsén elviszi a láncokat.) Na gyerünk! Nemsokára felébred a
személyzet! (Özsén után.) Fiam, adj nekik
két öltöny ruhát. (Indul.) Persze a lányokról sem kell megfeledkezni azért! Két vég
vászon között, hátul, a kamionban, csak
úgy mellékesen... (El.)
4. jelenet
Belép don Julio, levelet ad át Özsénnek.
DON JULIO: Özsén! Postája van!
ÖZSÉN: Nekem?
DON JULIO: Magának, magának. Hát maguk mire várnak? Kik ezek?
FONDORI: Ruhára, uram.
DON JULIO: Ki mondta? A gazda?
ÖZSÉN (elolvasta a levelet): Don Julio! Elfogadták a találmányomat.
DON JULIO: Garantálok! Mutassa? (Kiveszi
a kezéből.) Megmutathatja nekem! (Olvas.)
ÖZSÉN: Most már csak a Szentszék van
hátra!
DON JULIO: Persze, persze, a Szentszék!
Hozza már azokat az öltönyöket? (Fondoriékhoz•)
Uraim! Itt egy
feltaláló
szolgálja ki önöket! Egy géniusz! (Italt
tölt.)
FONDORI: Miről van szó? Nem értem,
uram. (Isznak.)
DON JULIO: A Ritmométer - jól mondom,
Özsén? A fogalmazásgátlást forradalmasító
keresztény szerkezet.
ÖZSÉN: A fogamzásgátlást. Nem lesz ez így
nehézkes?
FONDORI: Értjük így is. Az a fontos, hogy
világos legyen.
DON JULIO: A fogamzásgátlás - csakúgy,
mint maga a fogamzás - az emberiséggel

1992. november
egyidős. Mondja el nekik, Özsén, magyarázza el a lényeget!
ÖZSÉN: Semmiség az egész. A Ritmométer
egyszerű karóra. Beépített hőmérő, Oginokorong. Összekombináltam a módszereket.
DON JULIO: A számlapon apró, szív alakú
nyílás: piros-fehér-zöld, mint az utcai lámpák. Asszonyom! Egy pillantás az órára, és
ön tudja: szabad-e a szerelem! Na?!
FONDORI: Jól hangzik.
ÖZSÉN (szaval): Százhuszonhétezer-ötszázharminchat női ciklus vizsgálata kimutatta,
hogy az új szerkezet az esetek kilencvenhét
százalékában sikeres.
ANTONIO: Nem értem. Meghőmérőzte a
görlöket?
ÖZSÉN: Most erre buknak. A statisztikákra,
uram. A számokba nem lehet belekötni.
Hagyni kell hibalehetőséget, ennyi az
egész. Százszázalékosan még a világ teremtése sem volt sikeres!
DON JULIO: Hát nem kolosszális?
FONDORI: Zseniális. És a Szentszék?
(Özsén papírlapot ad át don Júliának.)
DON JULIO (olvas): „Mélyen tisztelt római
pápa!" Mit is akar tőle, Özsén?
ÖZSÉN: Az áldást. Ex katedra. Egy reklámszöveget.
FONDORI: Ex hokedli is elég lesz...
ÖZSÉN: Ex katedra. Dollárban fizetem.
Ll-FU-SZUN hangja: Julio!
DON JULIO (Özsénhez): Az öltönyöket! (El
középen, Özsén el jobbra.)
5. jelenet
ÖZSÉN (behoz egy nyaláb ruhát): Tessék,
uraim. Válogassanak.
(Antonio és Fondori próbálgatják az öltönyöket.)
FONDORI: Ezt nézd meg! Ezt a pepitát!
Csak egy csokornyakkendő kellene hozzá.
(Özsénhez.) Hé, fiú! És ezek a lyukak?
ANTONIO: Kiégették. Cigaretta.
FONDORI: Hátul is? Mit jelentsen ez?
ÖZSÉN: A Perkins úr zakója. Szegény.
Mindig késve fizetett.
ANTONIO: Szitává lőtték a Perkins urat.

11
ÖZSÉN: A gazda nem ismer tréfát. Maguk is
jól teszik, ha vigyáznak. Nagy szerencséjük volt, hogy felvette magukat.
FONDORI (összehajtogatja a pepita ruhát):
Keresne nekem másikat? (Özsén el. Beoson
az indián lány, Aguida.)
AGUIDA (Antonióhoz): Uram!
FONDORI: Nicsak! Segíteni jöttél? Nem
hozzám, látom. De jókor: Képzeld, indián
akar lenni a barátom. Mi a véleményed:
lehet?
AGUIDA: Pszt! Ne kiabáljon! Megöl a
gazda, ha észrevesz! Menjenek innen,
amíg nem késő! Ne fogadják el tőle a
pénzt! Amit itt kapnak, annál százszor jobb
a szegénység! Higyjék el nekem!
ANTONIO: Te szegény! Mégiscsak levágták
a hajadat. Hogy hívnak?
AGUIDA: Aguida. Jaj, csak észre ne vegyen!
ANTONIO: Téged is úgy hoztak le a hegyekből? A Perkins úr? Vagy egy másik
haramia?
AGUIDA: Magamtól jöttem. A gazda azt
ígérte, kitaníttat. Ez itt nálunk a szokás.
Odafent nem könnyű az élet. Akinek sok
van, lehoz a kikötőbe egy-két gyereket.
ANTONIO: Nem kívánkozol vissza a hegyekbe?
AGUIDA: Kívánkozni, uram? Ha egyszer
nem lehet. Most pedig már hamarosan áttesz a gazda a bárba. Segíthetem a testvéreimet.
ANTONIO: És ezt csak így mondod? Tudod
te egyáltalán, hogy mit csinálnak a lányok
a bárban?
AGUIDA: Táncolnak, tudom. Itatják a
matrózokat. Pénzt kapnak érte. Azután
reggel Özsén elveszi a pénzüket.
ANTONIO: Ennyi az egész?
AGUIDA: A matrózok néha... ha sokat ittak... megfogják a mellüket.
ANTONIO: Anyád mit szól hozzá?
AGUIDA: Anyám meghalt.
ANTONIO: Azt mondod, menjünk innen, és
te maradsz.
AGUIDA: Hová menjek? Nem ismerek senkit a világon! Maguknak könnyű, maguk
férfiak. Találnak munkát az ültetvényeken.

tiszatáj

12
FONDORl: Van nekünk munkánk, és nem is
akármilyen! Ezt nézd meg! (Átsétál a bár
pultja elé, illegeti magát.) Jöhetnek a
lányok! Erre iszunk, Anton! Megünnepeljük az új életet.
AGUIDA: Inni ihatnak, amennyit akarnak.
A gazda felíija. (Antonióhoz.) Menjünk el
innen. Amíg még lehet!
ANTONIO: Hová, Aguida? Nekem sincs
hová mennem! Az én tudásom nem kell itt
senkinek!
AGUIDA: Nincs munkája?
ANTONIO: Van, hogyne lenne. Ékszert
csempészek. Mondják, hogy meggazdagodni csak így lehet. (Hallgat.) De én már
nem akarok meggazdagodni, érted? Úgy
akarok élni, mint a többiek.
AGUIDA: Azt nem lehet. Annak, aki idegen.
Se magának, se nekem.
ANTONIO: Miért? Nem akarok én nagy
dolgokat. Otthont, asszonyt, gyereket...
AGUIDA: Ha áttesz a gazda a bárba, akkor
nekem már soha nem lesz gyerekem...
ANTONIO: Ne sírj. (Megérinti a lány haját.)
Inkább azt mondd meg: ha magammal vinnélek, eljönnél velem?
FONDORl: Elment az eszed?
AGUIDA: Ne gúnyolódjon! Hová is mehetnénk? Mindenütt utolérnek! Mint a szegény
Perkins urat!
ANTONIO: Mosnál rám, főznél. Tüzet
raknál, rendben tartanád a szobánkat. Várna valaki, amikor hazaérek. (Két kezébe
fogja a lány fejét.) Nos? Mit felelsz nekem?
6. jelenet
LI-FU-SZUN (belép, negédesen): Beszélgetünk a fiúkkal? Mit hallok! Méghogy a
Perkins urat? Leurazzuk a pribékeket?
ANTONIO: Hozzá ne nyúljon!
FONDORl: Ne szólj bele, Anton!
LI-FU-SZUN: Lám, lám! Ölre mennek érted
a férfiak! Tetszel nekik, látom a szemükben. Hegyes a segged, azt hiszed, nem
veszem észre? Megjátszod magad, te kis
álszent! Vakard meg a hátam! (Aguida
vakar.) Hány éves is vagy?
AGUIDA: Tizenöt, uram.

LI-FU-SZUN: Jól van, no. Jó ember a
gazda. Ittak valamit, emberek? Lássuk:
meg vannak elégedve a ruhával? (Méregeti
őket.) Ez igen! (Leül a bárhoz.) Jöjjenek,
megisszuk az áldomást!
FONDORl: Uram...
LI-FU-SZUN: Mi van? Ki vele!
FONDORl: Ha adna egy kis előleget...
LI-FU-SZUN: Ha-ha! Egészségünkre! Aranyoskám! Minek az előleg? Itt mindent
megkapnak. Mindent, értik? A bárman
majd felírja a költségeiket.
(Aguidához.)
Maradj te is! Meglátod, milyen vidám
fickók a tengerészek! És milyen bőkezűek!
ANTONIO: Uram!
LI-FU-SZUN: Mi van? Te is itt akarsz maradni a bárban?
ANTONIO: Eszem ágában sincs. Van nekem
szobám. De a lány... a lány hadd jöjjön
velem!
FONDORl: Megőrültél!
LI-FU-SZUN: Hallja, mit mond a barátja?
Megőrült? Most, hogy felneveltem? És nekem ki téríti meg a költségeimet?
ANTONIO: Dolgozni fogok, levonhatja belőle. Visszafizetem.
LI-FU-SZUN: Mit eszik rajta? Azt hiszi,
főzni fog magára? Illúziói vannak, ifjú
barátom! Nem ismeri az indiánokat!
ANTONIO: Elvinném.
LI-FU-SZUN: Elvinné! Aztán mihez kezd
vele, he? Jó, jó, a lábát szét fogja tenni
magának. De olyan sok öröme még abba
se lesz... Ha tudná, milyen lusták! Milyen
semmirekellők! Maga fiatal, még megcsinálhatja a szerencséjét, higyje el nekem.
Ha meg ennyire hiányoznak a lányok, itt
(a bár felé mutat) talál magának épp eleget.
ANTONIO: Mennyivel tartozom?
Ll-FU-SZUN: Vigyázzon, mert ez drága
dolog lesz. Süldőkora óta etetem.
(Aguida megáll Antonio mellett,
kihúzza
magát.)
ANTONIO: Vállalom.
FONDORl: Anton, elment az eszed.
Ll-FU-SZUN: Vigye a fenébe. Amilyen girhes, úgysem kell senkinek.
(Antonio és Aguida el. A bárban kigyúlnak a
fények,
belépnek a matrózok,
recsegve
megszólal a sramlizene.)

13

1992. november
II. FELVONÁS

Antonio háza: alacsony, lapos tetejű vályogépület, egyetlen szoba. Balra az udvarra nyíló
szárnyas ajtó, az udvaron árva vízcsap, szárítókötél, tűzhely két tégla között. Jobbra, ugyancsak
nyitva, utcai bejárat. Hátul, középen láda, lapos ágy.
1. jelenet
AGUIDA (az utcáról jön, nagy kosár
ruhával a hóna alatt): Hallom, igen.
Meglesz, hogyne lenne meg! Csak tüzet
rakok, felteszem a vizet.
(Magában.)
Milyen türelmetlenek az emberek! Köszönjem meg, hogy ideadják a szennyesüket... Szegény Antonio! Ha tudná,
hogyan bánnak velem! Még szerencse,
hogy ő nem veszi észre. Ot nem dobálják
meg a gyerekek... (Tesz-vesz.J Kimosok,
mielőtt hazaér, különben megint haragudni
fog. Pedig, jaj, dehogyis erőlködöm én!
(Leül az ágyra, két kezét hasára kulcsolja.)
Tudok én magamra vigyázni, édesem!
(Az ajtón kapirgál valami.)
AGUIDA: Tessék! (Néma csend.) Tessék!
(Ponchós, szalmakalapos indián áll a küszöbön.) Ki az?
LUIS: (Napégelte, negyvenes ember): Meg
sem ismersz, lányom?
AGUIDA: Luis bátyó! Te lennél az? Istenem!
LUIS: Luis bátyó, igen. Beljebb léphetek?
AGUIDA: Nincs itthon az uram. De azért
csak gyere beljebb! A testvéreimről hoztál
hírt nekem?
LUIS (leveszi hátáról fonott puttonyát, leül a
ládára. Aguida a fal mellé húzódva figyeli):
Hírt hoztam, lányom, igen. A testvéreid
élnek. Azt üzenik, elmúltak az évek. Ideje,
hogy te is hazatélj. így rendeli a törvény.
Ez a hír, és ez az üzenet.
AGUIDA (hitetlenkedve): Mit mondasz, Luis
bátyó! Miféle törvény? Csak nem az ősök?
LUIS: Az ősök törvényei, igen.
AGUIDA: Azok nem vonatkoznak rám,
atyám testvére. Én keresztény vagyok!
LUIS: A törvény mindenkire vonatkozik!
AGUIDA: Amikor lehoztatok a hegyekből,
talán nem volt érvényes a törvény? Csak
most, egyik napról a másikra, hirtelen?

LUIS: Testvéreid hírt kaptak rólad. Elhagytad jótevődet, és egy idegennel élsz.
AGUIDA: Jótevőmet! Az emberkereskedőt,
akinek eladtak!
LUIS: Nem ezt érdemelték tőled, sem ők,
sem pedig a halottaid. (A puttony felé.) Elhoztam őket, hogy ha kell, figyelmeztessenek. (A szájába helyez néhány sötétzöld
kokalevelet.) Tudnod kell azt is, hogy
nénéd gyermektelenül múlt ki a világból.
Testvéreid akarata, hogy amint az illik és
szokás, te szülj nekem gyereket.
AGUIDA: Neked, Luis bátyó? Ha akarom,
ha nem?
LUIS: Dehogy, dehogy. Senki sem akar
erőszakoskodni veled. Az erőszakot tiltják
az idegenek. Én csak emlékeztetni akarlak.
Ezért hoztam le a hegyekből az ősöket.
AGUIDA: Mit akarsz, mit csináljak?
LUIS: Szedd a holmidat. Itt nincs több
keresnivalód. Felnőttél, a tieid között a
helyed.
(Kopogás.)
FONDORI (megáll az ajtóban): Azt hittem, ő
az. Hazajött már?
AGUIDA: Csak már itt lenne!
FONDORI: Nem ártana neki. Ez ki?
AGUIDA: Atyám testvére, Luis. Majd megmondom neki, hogy keresed.
FONDORI: Azt mondd meg neki, hogy váija
a gazda. Késő lesz, ha nem siet. Én már
nem segíthetek. (El.)
LUIS: Bajban van az idegen.
AGUIDA: Mit akarnak tőle?
LUIS: Pénzt. Az idegeneknek pénz az istenük. Eltűnnek, amint megszedték magukat.
Te pedig itt maradsz, mint a többiek. Láttad a kikötőben a lányokat? Mind így kezdte. (Feláll.) Na gyere, menjünk.
AGUIDA: Válj még, bátyó! Istenem! Mit
csináljak? Mit adjak neked? (Pénzt szed
elő.) Ez itt mindenünk: vidd el a testvéreimnek! Mondd meg nekik, hogy nem

14

tiszatáj

találtál! Vagy hogy nem hallgattam rád,
hogy elzavartalak!
LUIS (félrelöki a bankjegyeket): Hát... ha ez
az utolsó szavad! Meglátjuk, lányom,
melyik az erósebb: az ősi tőrvény, vagy az
idegen!
AGUIDA: Menj csak, és mondd csak meg
nekik! És mondd meg nekik azt is, hogy a
természet törvénye az erősebb. Gyerekem
lesz, érted? Igen! Sem most, sem soha
máskor nem fogom elhagyni az emberemet! (Luis el.)
2. jelenet
Aguida az udvarban kuporogva szítja a tüzet.
Antonio belép, körülnéz, bankjegyet dug el a
láda alá, elnyúlik az ágyon.
AGUIDA: Édesem! (Lekuporodik az ágy
fejéhez.)
ANTONIO: Te sírsz, Aguida?
AGUIDA: Már olyan nagyon vártalak! Nem
sírok, dehogy! Csak hosszúak a napok
nélküled. Elfáradtál, Antonio? A fejed fáj?
Hadd gombolom ki az ingedet. Minden
rendben van?
ANTONIO: Rendben, rendben, természetesen. Csak azt nem tudom, meddig bírom
még ezt az életet.
AGUIDA: Elfáradtál.
ANTONIO: El. Pedig voltam én már minden. (Ujjain számolja.) Vigéc, csempész,
besúgó...
AGUIDA: Az mi?
ANTONIO: Spion. Betegbiztosító. Meglátogattam, aki nem ment be a munkahelyére.
Azután feljelentettem, ha nem volt beteg.
Mondd, vállalhat ilyesmit épeszű ember?
Erre valók az idegenek. Egy sztrájktörőből
itt még egyetemi tanár is lehet!
AGUIDA: Fáradt vagy. Egész nap vezetni a
hegyekben! Ahol még utak sincsenek!
ANTONIO: Utak! Tudod te egyáltalán, hogy
mit csinálok?
AGUIDA: Hogyne tudnám. Árulod a posztót. Meg az ékszereket. Fölviszed, ami itt
lent nem kell már senkinek.
ANTONIO: Megbíznak bennem. Tanácsot
kérnek, lediktálják a leveleiket. Tanítani
kellene őket. Hogy megálljanak a lábukon.
Hogy magukhoz térjenek.

AGUIDA: Mert olyan jó vagy, kedvesem!
ANTONIO: Jó. Becsapom őket. Éhesek, betegek, én pedig csecsebecséket szállítok nekik, színes üveggyöngyöket.
AGUIDA: Nyugodj meg, édes. Hozzak vizet? Felfrissülsz tőle. (Megitatja.) Antonio!
Meséljél nekem!
ANTONIO: Miről meséljek?
AGUIDA: A háborúról.
ANTONIO: Szép kis mese. Ölték, pusztították egymást az emberek.
AGUIDA: Elüldöztek?
ANTONIO: Jöttem én magamtól. Azt hittem,
hogy majd itt...
AGUIDA (sóhajt): Itt! Itt gyűlölik az idegeneket!
ANTONIO: Ott kellett volna maradnom.
AGUIDA (megcsókolja): És akkor mi lett
volna velem?
ANTONIO: Valami nagy baj van azzal,
valami irtózatos katasztrófa áldozata lett,
aki szétdúlja... elhagyja... múltját és környezetét. Talán ez a legtöbb, amit a természet ellen tehet.
AGUIDA: Antonio! Tedd ide a kezed! Érzed? Megnyugszik, ha érzi a kezed!
ANTONIO (sóhajt): Érzem, igazad van. Mesélj, mit csináltál? Mostál, látom. Aguida!
Miért remegsz, kedvesem?
AGUIDA: Tudod, ki volt itt? (Meggondolja
magát.) Ja igen, Fondori. Pénzt akart, Antonio, nem mondta, de pénzt akart, egészen
biztosan. Azt mondta, vár téged a gazda.
Fizesd ki, Antonio! Mire jó nekünk az a
pénz! Mit érünk vele, ha félreteszed!
ANTONIO (felül): Gyere ide, kedves. Figyelj rám. Nemsokára hárman leszünk,
Aguida. Nem akarom, hogy ebben a callejonban nőjön fel a gyerek! Még egy hónap,
kettő legfeljebb, és megveszem a hajójegyeket!
AGUIDA: Elmennél, Antonio? Hát nem
vagy boldog velem? Szegények vagyunk,
de nézz körül: ez itt a lakásunk. Én még
ezt a csupasz udvart, még ezt az árva
vízcsapot is szeretem!
ANTONIO: Te szegény! Fázol? Hiszen remegsz!
AGUIDA: Nincs nekem semmi bajom. Csak
jaj, a hátam... Úgy elfáradtam, mozdulni
se tudok. Maradj még, még nem mondtam

15

1992. november
el az egészet. Tudod, amikor nem vagy itt,
állandóan azt forgatom a fejemben, hogy
mit fogok mondani neked.
ANTONIO: Bántottak? Mondd meg, ne
tagadd! Megölöm őket! Megint az ajtó elé
dobták a szemetet?
AGUIDA: Nem, nem! Nem bánt már senki.
Nem dobálnak meg, és nem csúfolnak a
gyerekek. A fűszeres nekem adta ki
mosásra a ruhát. Nem kéri tőlem a pénzt,
felírja, akármit veszek. Légy türelemmel.
Nemsokára vállalok vasalást is. Megtanultam. Talán még egy vasalót is veszek...
Jaj, Istenem!
ANTONIO: Mi van veled?
AGUIDA: Már mondtam. Ne hallgass rám,
kedvesem.
3. jelenet
FONDORI (az ajtóból): Antonio! Tudom,
hogy itt vagy! Ne bújj el előlem! Hallom a
hangodat!
ANTONIO: Bújik az ördög! Miket találsz ki,
te Dóri! Mi történt veled?
FONDORI (belép, leül a ládára): Velem?
Semmi. Magaddal törődj, ne velem!
ANTONIO: Megmondod végre, mi van?
FONDORI: Kerestet a gazda. Azt üzeni, betelt a pohár. Mindenütt vannak emberei,
érted? Tud róla, hogy lázítasz.
ANTONIO: Lázítok?! Azért, mert megírtam
k& levelet?
FONDORI: Többé nem hitelez neked.
ANTONIO: Ki kér tőle hitelt! Megy magától
a bolt! Csinálom, dolgozom. Jövőre visszafizetem.
FONDORI: De ő nem vár, éppen ez az! Hát
nem érted? Ha nem hozom a pénzt, rádküldi a pribékeket!
AGUIDA: Édesem! Mit mondtam neked!
FONDORI: Kinyírnak, Anton! Legalább csinálj valamit! Menekülj el!
ANTONIO: Hová menekülnék? Nem látod,
hogy ketten vagyunk, és itt van a nyakunkon a gyerek? Kérj haladékot, Fondori!
Mondd meg neki, hogy hónap végén fizetek.

FONDORI: Hónap végén? Miért nem azonnal? Valamennyit még én is kölcsönözhaek...
ANTONIO: Fondori! A hónap végén én már
messze leszek!
FONDORI: Hát ez az! Tudtam, hogy ebben
fő a fejed! Csak egyet nem értek. (Aguida
felé.) És ez? (.Antonio magához húzza a
lányt.) A lányt is magaddal viszed?
ANTONIO: Hogy ezek a szabók milyen értelmesek!
FONDORI: Gúnyolódj csak! Te túléled... De
ezek?!
ANTONIO: Hogy mit hoz a jövő, azt nem
tudod se te, sem én. Senki. Ennél rosszabbat? Kötve hiszem.
FONDORI: Anton! Térj magadhoz! Nagyon
jól tudod te, hogy mit hoz a jövő. Éjjel eljönnek érted. Emlékezz Perkinsre, meg a
többiekre. Li-Fu-Szunnál nincsen kegyelem!
AGUIDA: Édesem! Adjál nekik valamit!
Legalább egy kis előleget! (Előveszi, átadja
a bankjegyeket.) Maga meg, beszéljen
vele! A lányokat is mindig csak fenyegette.
Azt hiszi, nem tudom? Ha megölte volna
őket, bezárhatta volna az üzletet!
FONDORI: Megpróbálom. Hátha beválik.
Csak az a baj, hogy lassan már magam se
hiszem. (El.)
AGUIDA: Antonio! Gondoltál-e rá? Ingecske, pelenka kell a kicsinek! (Álmodozik.) A fiadnak... olyan szép gyerek
lesz, csodájára járnak majd az emberek.
(A ládára csöppend a faggyút,
gyertyát

gyújt)
AGUIDA: Istenem! Még csak nem is ettél!
Alszol, kedvesem? Elaludt, alszik. Antonio! Csak egy szavadba kerül, és eljön a
pap. Majd azt mondjuk, hogy gyenge
vagyok. Még az utcán sem kell végigmenned velem. Esküdjünk össze, édesem! Ne
választhasson el minket senki! Sem a
törvény, sem a gazda. Hiszen szeretjük
egymást, ugye, Anton? Tudom, te nem
hiszel semmiben. Akkor meg nem mindegy
neked? (Szünet.) Én félek, édesem. Tartsuk
be a törvényt! (Hasát simogatva.) Nem
lenne ez sem kárhozatra ítélve, ez az
ártatlan gyerek. (Antonio megfordul az

tiszatáj

16
ágyon.) Alszik. Megyek, felteszem a vizet.
(Lekuporodik a tűz elé.)
ANTONIO (megmarkolja a párnát): Nem
értem! Állat vagyok én? Hát nem szorult
belém egy csepp irgalom? Itt ez a lány:
szeretem. Mégsem tudok másra gondolni:
bárcsak meghalna! Bárcsak meghalnának
mind a ketten, ő és a gyerek! (Csend.)
Igaza van Fondorinak: magammal vinni
őrület. Mit csináljak? Szökjek meg talán?
Taszítsam el az egyetlen lényt, aki még
szeret?
(Aguida dúdol a tűz előtt.)
ANTONIO: Esküdjünk össze! Szegény, ártatlan gyerek! Mit változtat egy pap, vagy
egy pecsét a lényegen? Nincsen itt kiút! Te
nem tudsz követni, és én nem tudok ittmaradni veled. (El.)
4. jelenet
Aguida elfújja a gyertyát, lefekszik. Távolról
ének, pirkad. Együtt erősödik a dal meg a
fény. Gyereksírás. Felkel a nap, a szobában
bölcső, Aguida ringatja a gyereket. Az
ajtóban megáll valaki.
AGUIDA: Ki az?
LUIS: Én vagyok, Aguida.
AGUIDA: Még mindig itt vagy, bátyó? Mit
akarsz tőlem? Menj, vidd meg a hegyekbe
a hírt: gyermekem született!
LUIS: Látom, lányom. De nem megyek. Itt
dolgozom a fűszeresnél. Csak hogy tudd.
Szólhatsz, hívhatsz bármikor. Én mindig itt
leszek. (El.)
ANTONIO (belép, döglött párkányt lóbál a
kezében): Idekötözték a kilincsre. (Kiugrik
az ajtó elé.) Ha elkapom valamelyiket,
megölöm!
AGUIDA: Csukd be az ajtót, kedves. Nem
ők voltak. Felébreszted a gyereket!
ANTONIO: Milyen szemét, milyen gyáva
népség! Milyen aljasok! Szemtől szembe
mind mosolyognak. Közben pedig csak
arra várnak, hogy hátbaszúrhassanak!
(Vizet hoz a csapról.) Vedd be, igyál rá.
Meghoztam a gyógyszereket!
AGUIDA: Hiába hoztad. Nem segít rajtunk
sem a gyógyszer, sem az, ha megölöd az
egész telepet!
ANTONIO: Miket beszélsz?

AGUIDA: Antonio! Ránktaláltak!
ANTONIO: Kicsoda?
AGUIDA: Atyám testvére, Luis. Az enyéimről hozott hírt nekem.
ANTONIO: Mit akart?
AGUIDA: Hogy kövessem. Azt állítja, hogy
ez a törvény. (Sírva fakad.) Antonio! Még
az ősöket is idehozta nekem!
ANTONIO: Micsoda törvény! Nincs ilyen
törvény a világon! Miket beszélsz! És
milyen ősöket?
AGUIDA: Ezt mondtam neki én is. De a
hegyekben még megvannak a zanzák. Egy
nagy puttonyban hozta le őket, a hátán.
Azokat a vigyorgó halálfejeket!
ANTONIO: Micsoda marhaság ez? Nyugodj
meg, Aguida! Rád akart ijeszteni. Amikor
látta, hogy nem állsz kötélnek, visszament.
AGUIDA: Nehogy azt hidd! Itt ólálkodik,
érzem. Meglátjuk — így mondta —, melyik
az erősebb. Az ősi törvény, vagy az idegen.
ANTONIO: Hát azt majd meglátja, ha elkapom! A puttonyával együtt laposra verem.
AGUIDA: Nem kapod el. Védi a varázslat.
Nekem is ő okozza a vesztemet. Azért fáj a
hátam. És azért apadt el a tejem. Ellene
nem használnak a gyógyszerek.
ANTONIO: Megölne a családod? Most,
hogy gyereked született?
AGUIDA: Vissza akarnak venni tőled. Ezzel
a varázslattal kényszerítenek. De te megvédsz minket, ugye, Anton?
ANTONIO: Meg, meg, természetesen.
AGUIDA: Éleszd fel a tüzet, édes. Tégy fel
egy kanna vizet. Jobban leszek, érzem.
Megfürdetem a kicsit. Nézd, Antonio,
milyen édes! Amikor alszik, mintha nem is
élne. Mint az angyalok! Elismered, ugye,
Anton? Legalább lesz neve a szegénynek!
Nekem nincs - annyi baj legyen. De legalább ő ne ismerje a szégyent. Hogy
törvénytelen. (Nyög, visszafekszik az ágyra.) Később pedig megkereszteljük. Amint
jobban leszek. Nézd, milyen sápadt szegényke. Ha nincs megkeresztelve, még
csak el se temetik. Én láttam! Éppen csak
elkaparják az ilyen kis szerencsétleneket.
(Az utcán lövések, lábdobogás,
jajgatás
közeledik.)
ANTONIO: Ég a telep!

1992. november
AGUIDA: Ne mozdulj! Házról házra járnak.
Téged keresnek. Lapulj a falhoz, kedvesem!
ANTONIO: Ki keresne! Miket beszélsz?
(Oyereknyöszörgés.) Felébredt a gyerek.
AGUIDA: Megmondta, hogy betelt a pohár.
Hogy rádküldi az embereket. Li-Fu-Szunnál nincs haladék. (Dörömbölés.) Ez már a
fűszeres!
ANTONIO: Hallgattasd már el!
AGUIDA (karjaiba
veszi, szoptatná
a
gyereket): Csitt, nene! Nem kell neki. Nem
éhes. Csitt! (Visszafekteti.) Antonio! Már
alig sír. Beteg. Egészen biztosan beteg.
(Lábdobogás az utca felől.) (Csend.)
AGUIDA: Elmentek. Megmenekültünk!
ANTONIO: Kelj fel, szedd a cókmókodat!
Ne kérdezz, siess! A kikötőben most indul
a Nitokris!
AGUIDA: Félek, Antonio! (Sír.) Nem
merek! Ne menj el te se, édes! Reggel
elvisszük a gazdának a pénzt. Kifizetjük a
részleteket!
ANTONIO: Ha rámtalálnak, végeznek velem!
AGUIDA: Hátha megkönyörülnek! Itt nálunk
szegények az emberek, Antonio! Li-FuSzun nem öli meg azt, aki fizet. Nézd,
hogy reszket a térdem! Te magad mondtad,
látod, megjegyeztem: ez a legtöbb, amit az
ember a természet ellen tehet!
(Antonio kitépi magát Aguida karjaiból, elrohan.)
5. jelenet
Alkonyodik,
szól a gyermek
születését
köszöntő dal, de a napvilággal együtt az ének
is gyengül, távolodik. Aguida gyertyái gyújt,
lekuporodik a bölcső előtt, imádkozik.
AGUIDA: Meghala és eltemetteték. Fölméne
a mennyekbe, onnan lészen eljövendő...
(Sír.)
LI-FU-SZUN (az ajtó előtt): Itt váljatok.
(Belép.) Nocsak, lányom! Hadd nézzem!
Tisztára az anyja. Szép, fehér hűsű gyerek... (Végigsimít Aguidán.)
AGUIDA: Ne nyúljon hozzám! Nem látja,
hogy halott?
LI-FU-SZUN: Ilyen hamar? Már nem is él?

17
(Legyint.) Sose búsulj! Jobb neki, jobb
neked. Magaddal úgysem hozhatnád, a
szobádba... (Megfogja a lányt.) Milyen
asszonyos lettél, milyen begyes.
AGUIDA: Engedjen el, uram! Legalább ne
itt, a ravatal előtt!
LI-FU-SZUN: És miért ne itt, édesem?
(Aguida megharapja a gazda kezét.) Te kis
ribanc! Adod te még alább! Hol van, mi?
Hol a német?
AGUIDA: Nem tudom. Elment. Jaj Istenem!
LI-FU-SZUN (kiszól): Emberek! (A fegyveresek berohannak, felforgatják a szobát.)
Lássuk csak! Azt mondod, elment? (Hátracsavarja a 'lány kezét.) És hová? A
piacra? Tejet hoz a kicsinek?
AGUIDA: Nem kell annak már tej, a szegénynek... Jaj! Mondtam már, nem tudom!
(Sír.) Felszállt... felkéretzkedett a hajóra...
LI-FU-SZUN: Milyen hajóra?
AGUIDA: Nem tudom.
(Li-Fu-Szun int, a fegyveresek
elengedik
Aguidát.)
LI-FU-SZUN: A kikötőbe! Nyomás! (Aguidához.) Te meg ne óbégass! Jó ember a
gazda! Holnap eljövök érted. Szedd össze a
cókmókodat. (El.)
(Aguida visszakuporodik a ravatal elé. Kint
énekelnek a madarak. Az ajtóban megáll
Luis.)
LUIS: Hívtál, Aguida?
AGUIDA: Luis bátyó! (Átöleli az indián csupasz lábait.) Meghalt a kislány! Látod?
Már nem él. Nézd, nézd... milyen szép
gyerek.
LUIS (kokát vesz elő, szájába
igazítja):
Látom, lányom. Magadra maradtál. És
látom azt is, hogy megbüntettek az istenek.
AGUIDA: Holnap jön értem a gazda.
LUIS: Na gyere, készülj! Ne hívd ki magad
ellen a törvényt. Tartsd tiszteletben az
őseidet.
AGUIDA: Csak egy napot váij még! Ha már
eddig vártál...
LUIS: A Nitokris már felszedte a horgonyt.
De az is lehet, hogy utolérték a vérebek.
Nem mindegy? így vagy úgy, lányom.
Várni rá? Minek?
AGUIDA: És a kislányt ki temeti el? Ki
imádkozik érte?

18

tiszatáj

LUIS: Eljönnek érte, ne félj. Megszülöd újra
nekem. Siess, ha nem akarod, hogy érted
is eljöjjenek!
Aguida kihúzza magát, némán, méltóságteljesen. Megérinti a bölcsőt, a falakat. Az
arca mozdulatlan és merev. Keresztüllépdel a
szobán, felemelt fejjel halad el az indián
előtt.
6. jelenet
A szoba üres. Kint énekelnek a madarak.
Belép Antonio, kis fehér koporsóval a hóna
alatt.
ANTONIO: Alszik. Milyen édes. Mintha
nem is élne. Mint az angyalok. (Kinyitja a
koporsót.) Ezt akartam. Hogy pusztuljanak
el. Micsoda őrület! Hiszen boldog volt, és
boldog voltam én is! A boldogság vette el
az eszemet? Megszökni! Dugdosni a pénzt!
Hová és minek? (Szünet.) Ha már ide vetett
a sors. Ha már rámbízta ezt a két ártatlan
életet. (Belehelyezi a koporsóba a kislányt.)
SÍRÁSÓ (nagy, kövér szerecsen): Csakhogy
megtaláltam, uram. Hol van a test? Akkor,
ha uraságodnak sincs kifogása, beszögelném...
ANTONIO: Váljon egy pillanatig. Aguida!
Hol vagy, szerelmem? (Kimegy az udvarra, visszatér.) Aguida! Hová mehetett?
SÍRÁSÓ: Hát igen, ugye, elment. Tudom én
kérem, hogy ilyenkor mire gondol az ember. Nincsen nap, hogy ne látnék egy-két
ilyen esetet. Lement a kikötőbe. Vagy fel a
hegyekbe. Nem mindegy? Visszavette a
népe. Ezt pedig megölték, ezt a szegény
gyereket. (Csend.) Jobb neki, ne búsuljon.
Mihez kezdett volna vele?
ANTONIO: Nem ők ölték meg. Az én őrületem.
SÍRÁSÓ: Meghalt, meghalt. Találunk neki
egy jó kis helyet. Kint, a fal tövében,
ahonnan a tengerre nyílik a kilátás. így
könnyen megtalálja, ha visszajön érte.
(Félre.) Ámbár az ilyenekért nem jön
vissza senki. Megjelöljük! (Beszögeli a
koporsót.) Igaz is, a név? (Ceruzát vesz
elő, megnyálazza.) Nos? Ráíijuk a nevet?
ANTONIO: íija, ha kell. Isabelle a neve.
Isabelle Remenyik.

SÍRÁSÓ: Kész. Na, én megyek is. Sietek.
Mára befejeztem. Hallja a harangszót,
uram? Közeleg a karácsony. Ma késő
éjtszakáig esznek, isznak, mulatnak itt
nálunk az emberek. Mulasson velük maga
is. Akinek halottja van ebben a földben, az
már nem egészen idegen. (El.)
ANTONIO (leül az ágyra): Aguida! Hová
lettél? Elvitték... már elvitték a gyermeket.
Itt vagy? Megjöttél? (Felugrik. Az ajtóban
Fondori.)
FONDORI: Megáll az eszem! Hát te nem
vagy a hajón? Megesküdtem volna rá,
hogy feljutottál. Mi történt veled?
ANTONIO: Mit keresel itt, ha megesküdtél
volna rá? A hűlt helyemet?
FONDORI: Nem is téged. A lányért küldött
el a gazda. Már készen áll a szobája.
Téged, azt mondta, nem tudtak leszedni a
hajóról. Rólad már letett.
ANTONIO (megragadja): Hol van a lány?
Mit mondtál? Hogy már készen áll a szobája? Megöllek, te gazember! Kiszolgáltatnád a feleségemet?
FONDORI: Te szerencsétlen! Hagytam volna pusztulni nélküled? Nincs nálam.
(Mutatja.) A fűszeres azt mondja, valami
indiánnal látták. Visszament a hegyekbe.
Örülj neki, jól járt. Te meg élsz, Antonio!
Erős vagy újra és szabad. Vagy nem ezt
akartad? Nézd, félretettem én is a pénzt!
Gyere, menjünk, mielőtt ránkküldik a
vérebeket!
ANTONIO: Menj csak, Fondori, menj. Nekem itt a helyem.
FONDORI: Anton!
ANTONIO: Örökké nem menekülhet az ember!
FONDORI: Lelőnek, mint a kutyát! Nincs itt
senkid, idegen vagy. Mi dolgod lehet?
ANTONIO: Meg kell néznem a sírt. Hogy
megtaláljam, ha eljövök érte. Kint van, a
fal tövében, ahonnan a tengerre nyílik a
kilátás. (Csend.) Azt mondtad, egy indiánnal látták? Hogy visszament a hegyekbe?
(Feláll.)
FONDORI: Hová mész?
ANTONIO: Megkeresem. Akinek halottja
van ebben a földben, az már nem egészen
idegen.

19

1992. november
III. FELVONÁS
Mint az első felvonásban, Li-Fu-Szun
1. jelenet
Özsén, a szakács, seprűvel hajkurássza a
svábbogarakat. Antonio egy asztalnál alszik.
ÖZSÉN: De sokan vagytok! A fene a jódolgotokat! Nesze! Ne! (Csapkod.)
DON JULIO (nagy kartondobozzal a hóna
alatt): Mennyből az angyal! Mi történik itt?
Özsén, mit kiabál?
ÖZSÉN: Tele van csótánnyal a konyha. Akkorák, mint egy macska. Röpdösnek, mint
a madarak. Mikor volt itt rovarirtás?
DON JULIO: Rovarirtás! Éhesebbek jönnek
a helyükbe, Özsén!
ÖZSÉN: Magát nem zavarja semmi? Csótány, patkány, tetvek, szúnyogok... Bélférgek eszik az ember gyomrában az ételt,
gombák nőnek a nyelvem alatt... Ide
nézzen! Valami teljesen összerágta a
szakácskönyveket!
DON JULIO: Ejnye, de kényes! Na és,
válaszolt a római pápa?
ÖZSÉN: Még fol sem adtam a levelet. Ezt
nézze meg! (Mutatja.)
DON JULIO: Minek magának a szakácskönyv? Tud maga főzni!
ÖZSÉN: Paraziták. Ingyenélők. Gombák.
Élősdiek.
DON JULIO: Jöjjön már, segítsen. Állítsuk
fel a fát! (A kartondobozból
összerakható
plasztik fenyőfát szedeget elő.) Tartsa a
törzsét, én majd bedugdosom az ágakat!
ANTONIO (felébred): Mi ez, don Julio? Mi
ez a szörnyűség?
DON JULIO: Karácsonyfa, uram. Miért,
talán nem olyan?
ANTONIO: Ebben a melegben?
DON JULIO: Miért ne, ha egyszer itt a
karácsony! Li-Fu-Szun ragaszkodik a fához. Ez a legkevesebb. Szemben, a kaszárnya tetején, látta? Már ott van az angyal.
Trombitát fúj. (Trombitálja az ébresztő
dallamát.) Még nem erősítették fel a szárnyát, olyan, mint egy kopasz szerecsen.
Holnap a bank homlokzatára is felkerülnek, a Szervác, a Pongrác meg a Bonifác!

bordélyháza.

ANTONIO: A három királyok?
DON JULIO: A Napkeleti Részvényesek.
Betétkönyvet tartanak a kezükben, hitelkártyát és kötvényeket. Még néhány óra,
és kitör a karácsonyi szeretet! (El.)
2. jelenet
LYDIA (be jobbról, leül a bárpultnál): Nemsokára kezdődik az ünnep. Akinek van egy
kis sütnivalója, már most belekezd! (Antonióhoz.) Te nem ünnepelsz? Én szeretem a
karácsonyt. Az utcák tele vannak, zene
szól. A férfiak pedig bőkezűek. Na, jössz?
Kezdjük el együtt! (Átül Antonio asztalához.) Ejnye, de fancsali pofád van! Talán
vársz valakit? Rendelhetnél egy üveg sört
nekem!
ANTONIO: Keresek valakit.
LYDIA: Itt? Itt nincs más, mint a bárman
meg a pincér. Később a zenészek. Meg a
lányok, természetesen. Fogadjunk: kitalálom! Egy lányt keresel! Igazam van? Kit?
Melyiket?
ANTONIO: Egy újat. Tegnap érkezett.
LYDIA: Tegnap nem érkezett ide senki. Nekem elhiheted. (Özsén kihozza a söröket.)
ANTONIO: Senki?
LYDIA: Váij csak? Fent a gazdánál van egy
új lány. De azt innen lentről hiába lesed.
Egy kis félvér: még egészen gyerek. Ejha!
Sokat gyalogoltál?
ANTONIO: Meglátszik rajtam?
LYDIA: Na hallod! Ahogy kiittad a sörödet!
Szóval: elhagyott? Megszökött? Ne búsulj,
valami nagy szám nem lehetett...
ANTONIO: Fogd be a szád.
LYDIA: Ez itt nem a kármeliták kolostora,
uram. Ha egyszer pontosan itt keresed...
Indián?.... Igen. Akkor soha nem fogod
megtalálni. Visszavették az övéi: elnyelték
az Andesek. (Csend.) Nem vagy valami
beszédes. De sáros, az igen!
ANTONIO: Erőszakkal vitték el... Még a
temetőbe se jött el...

tiszatáj

20
LYDIA: A temetőbe? Juj! Ne ijesztgess!
Micsoda gyászhuszár! Jól kifogtam veled...
Szóval, hallgatlak. Mi történt?
ANTONIO: Fáradt vagyok. Az utcákon
hullámzik a tömeg.
LYDIA: Az már igaz! Ünnepelnek az emberek. Vidám nép ez, vendégszerető. Özönlik
ide a sok idegen. Te honnan jöttél? Akik
úgy beszélnek, mint te, azok általában németek. Keményfaszű legények. Van benne
tapasztalatom, nekem elhiheted. (Csend.)
Nem akarsz beszélni? Majd leragad a
szemed, te szegény. Én pedig csak itt
papolok neked!
ANTONIO: Pénzt akarsz?
LYDIA: Van pénzed, láttam. Na jössz? Itt
hátul van a kamrám. Nem bánod meg, ha
lefekszel velem. Add ide a kezed! Érzed?
Az egész kikötőben nincs ilyen bőre senkinek!
ANTONIO: Alig állok a lábamon.
LYDIA: Azt csak bízd rám. Lydia kezében
feltámadt már nem egy halott. Ha pedig
mégsem... annyi baj legyen! (Feláll.)
ANTONIO: Fizetek!
3. jelenet
A bárba beözönlenek a fegyveresek. Antonio
lopva visszaül a helyére. Azok letelepednek a
bár előtt.
LYDIA: Na mi az, meggondoltad magad?
Vigyázz, mert fogytán a türelmem! Nem
felelsz? Hát akkor én megyek...
ANTONIO (fojtott hangon): Maradj. Ülj ide
szembe velem.
LYDIA (észbe kap): Miért nem mondtad
előbb, hogy keresnek! Most már nem tudlak bevinni a szobámba. Borulj az asztalra,
mint a részegek.
LI-FU-SZUN (lejön a lépcsőn. A fegyveresekhez): Lelécelt, mi? Látom a képeteken!
Semmirekellők! Csak tudnám, miért tartlak
titeket!
ANTONIO (a gazda hangjára felugrik): Hol
van? Hová dugta? Maga nyomorult, maga
állat! Hová tette a feleségemet?
LI-FU-SZUN (a fegyveresekhez): Fogjátok
le! Még kárt tesz magában! Isten barmai!
Összevissza keresitek, és itt ül mellettetek!
(A fegyveresek
megragadják
Antóniát.)

Nos, barátocskám! Bujkálunk? Leveleket
írunk? (Ordít.) És a' részletek?
ANTONIO (ledobja a joldre a bankjegyeket):
Itt a pénze! Fulladjon meg! Az egész, nem
a részletek. Kell a ruhám is? A Perkins űr
zakója? Ha kell, azt is leveszem!
LI-FU-SZUN: Hálátlan gazember. (Megszámolja a pénzt.) Azt mondd meg, a lány
hova lett?
LYDIA: Mit akar tőle! Nem tudja ő sem,
esküszöm! Visszakapta a pénzét, ez meg
mindent elveszített. Hagyja futni, ne ölesse
meg!
LI-FU-SZUN (Antonióhoz): Szóval te is őt
keresed... (Gondolkodik, majd a fegyveresekhez.) Engedjétek el. Szabadon, igen.
Lássuk, hova megy.
ANTONIO (motyogva): Haza. Kell valaki,
aki várja őket. Aki meggyújtja a tüzet.
LI-FU-SZUN: Hát azt már meggyújtották, te
ütődött! A házad leégett. Túl sokat packáztál velem. Te lány! Vakard meg a hátam!
(Nyög.) Elég. Később még beszélünk. Jó
ember a gazda. Megszületett a gyermek,
nem igaz, emberek? (El.)
LYDIA (leülteti Antóniát): Nem kellett volna
odaadnod! Én eldugtam volna neked!
Mindegy: Lydia csinál helyette másikat.
(Tapsol.) Két sört, Özsén! Holnap kezdődik az ünnep! Akinek van egy kis
sütnivalója, már most belekezd! (Feláll,
beviszi a szobákhoz vezető korridorba az
egyik fegyverest.)
4. jelenet
A sarokban a zenész belevág a Stille Nachtba, a bárhoz kijönnek a lányok. A konyhából
dübörgés, kiabálás.
ÖZSÉN (a konyhából): Don Julio! Csináljon
valamit! Elszabadult a Mocsárka! Ezek az
ördögfiókák elárasztják a raktárépületet!
DON JULIO: Tartóztassa fel őket!
ÖZSÉN: Könnyű azt mondani!
DON JULIO: A kólát megihatják. De ne a
hideget!
ANTONIO (ismétfelriad): Mi történik itt?
DON JULIO: Mi történne! Karácsony van.
A gazda megvendégeli a Mocsárkát.
ANTONIO: Miféle Mocsárkát?
DON JULIO: A szegény gyerekeket!

1992. november
(A zenész belevág valami karácsonyi dalba,
például a Jingle bells-be, a jelenlévők
énekelnek.)
LI-FU-SZUN (megáll a lépcső tetején):
Barátaim! (Pisszegés.) Barátaim! Megszületett a gyermek! (Éljenzés, belép, Télapónak álcázva, don Julio.)
DON JULIO: Irgum-burgum! Jók voltatok,
gyerekek?
MINDNYÁJAN: Jók, jók, Santa Claus,
igen! (Don Julio puttonyából ajándékokat
osztogat.)
ZENÉSZ (Antonióhoz; játszik, énekel): „ Ay,
me muero, me duele el corazon, como vas
a decir, que no tengő razon, yo me muero,
si me abandonas tű..." Ismeri? A feleségem énekelte. O is onnan jött, ahonnan
maga. Amikor azt hitte, nem hallja senki,
énekelni szokott.
ANTONIO: Spanyolul?
ZENÉSZ: Dehogy! (Énekel.) „Fáj a szívem,
jaj de nagyon beteg, orvoshoz én vele dehogy megyek"... Tetszik? „Tu lo sabes,
cual es mi remedio, a mis brazos debes venir pronto, aliviar mis negros sufrimientos,
tuyo es mi corazón"... Most már így énekli
ő is, valahányszor vele álmodom.
ANTONIO: Szép dal. És a feleségével mi
lett?
ZENÉSZ: Nem bírta tovább. Hazament.
LI-FU-SZUN: Most pedig, barátaim, engedjétek hozzám a kisdedeket!
(A konyhában zsivaly, dobogás. Özsén csattanós pofonokat osztogat.)
DON JULIO: Özsén! A hűtőszekrényeket!
LI-FU-SZUN: Hölgyeim és uraim! Dugják
ide a kezüket!
MIND: Hó! Igazi hó! Hideg!
Ll-FU-SZUN: Hó, igen. Igazi hógolyót kap
minden rászoruló!
(Özsén adogatja a golyókat, hócsata.)
ZENÉSZ: Micsoda nemes gondolat! Micsoda
gyengéd figyelem!
LI-FU-SZUN: Becsüljétek meg! Különjáraton, egyenesen Kanadából érkezett! (Tus.)
LI-FU-SZUN (Özsénhez): Na, ebből elég
volt! Coki, ki velük, Özsén! Ránkesteledett!
ZENÉSZ (a vetkőző don Julióhoz): Megizzadtál, mi? Te cukrosbácsi! Irgum-bur-

21
gum? Nem is áll rosszul ez a maskara
neked!
ANTONIO: Cukrosbácsi?
ZENÉSZ: Ez szállítja a gazdának a szüzeket.
(A Slille Nachtot pötyögve nevet.)
5. jelenet
A terem elcsendesedik. Kintről sírás. Indián
kislány lép be, a bárpultnál ülőknek fehér
cédulákat osztogat.
ISABELLE (kántálva): Manuel! Manuel!
ÖZSÉN: Megint itt lábatlankodsz, Isabelle?
ISABELLE: Az apámat várom. (Körbejár a
teremben.) Ismeri őt valaki? Manuel! A Nitokris-en dolgozott.
ÖZSÉN: A Nitokris már elment. Menj szépen haza.
ISABELLE (megáll Antonio előtt): Manuel!
(Átadja a cédulát.)
ANTONIO: Nem ismered apádat?
ISABELLE: Sovány, szőke ember, így
mondta anyám. Lágyan, szelíden beszél, és
mint az égbolt, olyan kék a szeme. Én még
újszülött voltam, amikor elment. Annak
most már hét éve lesz. Onnan tudom, mert
én is hétéves vagyok.
ANTONIO: (a cédulát forgatva): Esperanza,
128?
ISABELLE: Valaki majd csak megtalálja.
Odaadja neki. És akkor visszajön. Ha látja,
megmondhatja neki, hogy várom őt, uram.
(El.)
ÖZSÉN: Ez egy kis árva lány, ne vegye
rossznéven. Az anyja meghalt, most egy
kurtizánnal él. Neki hajtja fel a matrózokat.
ANTONIO: És az apja?
ÖZSÉN: Itthagyta. Mihez kezdett volna vele!
Egy kikötőben mindig sok az árva gyerek.
(Az ajtón beözönlenek a pribékek, maguk
előtt Fondorit lökdösik. „Hol a gazda?
Hoztunk neki valamit!")
LI-FU-SZUN (megáll a lépcső tetején): A
másik jómadár! Nos? így hoztad vissza a
lányt? Hajói emlékszem, érte küldtelek!
PRIBÉKEK: Mit csinálunk vele, uram?
LI-FU-SZUN: Ott a barátja: bilincseljétek
össze őket. Később még beszélünk! Lesz
még egy kis dolgom veletek! (El. Fondorit
Antonio asztalához lökik a fegyveresek.

tiszatáj

22
Belép az indián kislány, osztogatja a
névjegyeket.)
FONDORI: Manuel már nem él.
ANTONIO: Ismered?
FONDORI: A hajón halt meg, Panamába
menet. Azt mondta, itthagyja ezt a lepratelepet. Szökés közben lőtték le a fegyveresek.
ISABELLE: Manuel! (El.)
LYDIA (visszajön a szobából, leül a barátok
asztalához, púderozza, festi magát): Nicsak! Kettő! Megvártál? Jól tetted! Csináltam egy kis pénzt neked!
FONDORI: Menj a fenébe! Semmi kedvünk
szórakozni veled.
ANTONIO: Egy pillanatra, Fondori. Ez a
lány megmentette az életemet.
FONDORI (bambán): Miért?
LYDIA: Hogy miért, ahhoz semmi közöd.
(Feláll.) Képzeld el, hogy egyszer én is
voltam szerelmes. Én is kint álltam a
mólón, valahányszor horgonyt vetett a Nitokris. (Csend.) Akkor itt még női zenekar
volt. Bécsiek. És forradalmárok ülték körül
az asztalokat. Tetvesek, nyomorultak. De
akkor még volt egy remény: a forradalom.
(Csend.) Szóval, menjek a fenébe. (Vállat
von, rágyújt. Antonióhoz): Te szarházi.
Megsajnáltalak. Most sajnáltam meg valakit először, mióta eltemettem a kislányomat.
6. jelenet
A bár lassan kiürül, Fondori felállna, de a
fegyveresek visszalökik. Kintről sírás.
FONDORI: Emberek vagytok ti?
ANTONIO: Hagyd őket, végzik a dolgukat.
Arra gondolj: mit csináljunk?
FONDORI: Igyunk. Nemsokára jön a gazda.
Jön, és lelövet.
ANTONIO: Ezt akartad. A teljes életet.
FONDORI: Hátha lesz még egy utolsó dobás...
ANTONIO: Ez volt az. Ezek a szerencsétlenek.
FONDORI: Ha nem akarják, nem lehet
megváltani az embereket.
ANTONIO: így nem is. Ha nem áll helyt az
ember.

FONDORI: Hol vannak itt az emberek!
Árulják magukat. Az egyiknek a kikötő a
standja, a másiknak az egyetem.
ANTONIO: Attól mi még lehettünk volna ...
FONDORI: Feltalálók, mint ez itt? Álmodozók, gyengeelméjűek?
ANTONIO: Emberek.
ÖZSÉN: Záróra! (Eloltogatja a lámpákat.
A fegyveresekhez): Ezekkel mi lesz?
LI-FU-SZUN (lejön a két barát asztalához):
Nos, itt van ez a két fiatalember. Ezek legalább akarnak valamit. Különben nagy
gazemberek. Boldog karácsonyt! Ettek?
Nem adtatok enni nekik?
ÖZSÉN: Ittak, uram. Nem voltak éhesek.
LI-FU-SZUN (leül, nézi őket): Helyes. Nos?
Elég volt a konfekcióból? Kitaláltam? Annál maguk, barátocskáim, sokkal többre
képesek. Ide figyeljenek: tudják, hogy ez
mi? (Fogai közé szorít egy
haragoszöld
kokalevelet.)
ANTONIO: Koka.
LI-FU-SZUN: Kitalálták. Ez meg... (Fehér
port szór a kezére.) Ez meg kokain.
ANTONIO: Gyógyszer. Fájdalomcsillapító.
LI-FU-SZUN: Az bizony! Fájdalomcsillapító! (Nevet.) A jövő! A dinamitnál is
keménvebb robbanóanyag! Lenne rá vevőm Északon. Értjük? Mi hárman pedig
beindítjuk az üzletet.
FONDORI: Mi hárman?
LI-FU-SZUN: Maguk olyanok, mint én.
Ambiciózus emberek. Itt a kezem! (Senki
se csap a kezébe, de mindketten
közelebb
húzzák a székeket.) Nos? Özsén! Gyere
fiam, add vissza nekik az érmeket! (A fegyveresekhez:) Vegyétek le azt a bilincset!
Mit morogtok? Nem szöknek el, sose féljetek! Maradnak. Ismerem én az embereimet! Özsén! Vakard meg a hátam! Ne ott!
Balra! Feljebb! Ne olyan erősen, te állat!
(Nyög.)
(A kert felől indián lányka szalad
be,
nyomában a két kövér kamasz. Antonio felugrik, megragadja. Az kitépi magát, elrohan
a két fiú után. Antonio
visszatántorog.)
ÖZSÉN: A rádió, uram! Azt mondják, hurrikán közeleg.
LI-FU-SZUN: Nem talál ide, sose félj! Még
a térképen sincs rajta ez a lepra sziget! Na,
jó éjtszakát, emberek. (El.)

1992. november

23

(A két barátot elnyomja az álom. A bár
elsötétül, csak a bejárat felől szivárog egy
sápadt
fénysugár.)
AGUIDA: (Fény és hang.) Le akarták vágni
a hajamat. Kár lett volna érte, azt mondtad... Antonio! Emlékszel? Megkérdezted:
nem kívánkozom vissza a hegyekbe?
Kívánkozni! Hová menjek? Nem ismerek
én senkit a világon! Azt felelted: ne félts te
minket! És megkérdezted: eljönnél velem?
Én pedig kihúztam magam, 6, de boldog
voltam, Istenem... (Szünet.) Emlékszel a
szobánkra? Mennyire szerettem! Még a
szomszédokat is, akik megdobáltak. Nem
számítottak, sem az ősök, sem a pénz. Elzavartam atyám testvérét, a testvéreimet.
T e is boldog voltál, tudom. Vállaltál volna.
D e csak engem, Antonio, és nem az életemet. Nézd, Anton! Ez volt itt a lakásunk!
Én még ezt a csupasz udvart, még ezt az
árva vízcsapot is szeretem!
(Szünet.)
Amikor nem vagy itt, állandóan azt forgatom a fejemben, hogy mit fogok mondani neked. Antonio! Ingecske, pelenka
kell a kicsinek! Csak egy szavadba került
volna, és összeadott volna minket a pap.
Nem lettünk volna kárhozatra ítélve, sem
mi, sem ez az ártatlan gyerek. Ne haragudj
rám, édesem.
Nem segít rajtam a
gyógyszer. Éleszd fel a tüzet, megfürde-

tem. Nézd, Antonio, milyen édes! Mintha
nem is élne. Mint az angyalok. (Szünet.)
Megkereszteljük, ugye? Nézd, milyen sápadt a szegényke! Ne vidd el! Nézd, hogy
reszket a térdem. Maradj, Anton! Reggel
odaadjuk a gazdának a pénzt. Kifizetjük a
részleteket.
(Hajnal. Kint énekelnek a madarak.)
ANTONIO (félálomban): Megyek, Aguida!
ISABELLE (feláll vackáról a
sarokban):
Miszter! Rosszul érzi magát?
ANTONIO: Te vagy az, Isabelle?
ISABELLE: Rosszat álmodott?
ANTONIO: Miért sírnak a gyerekek?
ISABELLE: A hó miatt. Nem tudták, hogy
elolvad. Nem akarták eldobni...
ANTONIO: És te?
ISABELLE: Nekem is elolvadt a kezemben.
Hideg volt, olyan jó hideg!
FONDORI (félálomban): Hajnalodik. (Kint
világosodik, dörömbölnek az ajtón.)
ANTONIO: A hurrikán!
FONDORI: Azám!
LI-FU-SZUN hangja: Ébresztő fel! Kezdődik
az élet! Munkára emberek!
Antonio és Fondori kitámolyognak a fénybe.
Csend. Az üres hodályban azt indián lányka,
Isabelle. Fehér cédulákat hint a közönség
közé. Halkan: Manuel! Manuel!

(Függöny.)

24
ZALÁN

tiszatáj
TIBOR

Avagy a történet
Föladom, forgatom magamban
már napok óta, föladom, s valami,
alighanem gyávaság, az arányok
kellő megtartására szorít mégis - nem
végsőkig vinni a dolgokat.
Pozőrség üt át a kétségbeesés
valós maszkjain,
majom fintorog, kezébe kapva
a ketrecbe bedobott tükörcserepet.
Hol keressem, avagy a történet
hol folytatható? O elvonta a testét
tőlem, lehetőségében vonta meg tőlem az
életet.
Metafora: kirúgta lábam alól
az élet nevezetű sámlit.
(Hallod ezt, ott, a földre vetett
ásító matracon heverve?
Kisfiúk, vakogjátok velem)

Szeretkezés után
Szeretkezés után a csöndje
összekeveredik a fájdalommal.
Furcsa illatú-ízű elegy, férfi
számára nehezen elviselhető:
mielőbb a fényre ki, mielőtt
a keserű ízek elérik a torok lágy,
érzékeny részeit!
Hol van a hús dalolása? Hol a
testben felkínált bódító fűszerek?
Letörött körmök, az esztelen
kapaszkodás szomorú forgácsai s a szégyen morzsaléka, akár
a gödörbe alápergő rögök.
Várakozás egyvágányú alagútban,
amelyben lassan elfogy a levegő

1992. november

25

Azok a rohadt külvárosi buszok
Átkapaszkodik a metróról az ember,
nehéz kipárolgású testek ütköznek
oldalához, pardon, a nagybetűs élet
valós, kallódó jelei. Na lám!
A virágzó akácok alatt
görnyedt férfi cipel kivágott,
legallyazott fát. Haja teli halott
virágszirommal. Az ablakon át
szórakozottan kifelé, hogyan
himbálózik idétlen nagy, ágbogas
agancsként feje fölött a zsákmánya.
Óriásplakátokon déli tengerek,
feje éjszakai boroktól nehéz,
belehasít, akár a függőlegesen
leadott kürtjelek, egy hamburger
agresszív hagymagőze.
A kurvák a színes esernyőkkel
persze a kamiongarázsnál
leszállnak, lágy hiányt
hagynak maguk után és
önbizalmukat visszanyert
viaszos vonásokat a férfiak
arcán.
A Nap meg, mintha nem is
fentről sütne, elvakítja az
elő-előrebukó gyámoltalan arcokat.
A külváros egyszerűformái
ezek, az ormótlanságot mintázzák
- szürkeséggel lazán összefércelt
gyárfalak.
Valahol a temető táján azután
az Angyal.
Krumplival tömött kosarával
nyomakszik fel középtájon,
szabad kezében lángoló kard,
szuszog, szidja a kurva
külvárosi buszokat,
melyek nemcsak mocskosak, de
az örökléthez mérve is pontatlanul
járnak Különösen ha egy-egy járat
a sofőrök kártyapartijának
elhúzódása miatt kimarad

26

tiszatáj

MOH Ás LÍVIA

Olvasónapló
Az alkimista, a tao, a vallások, a Dosztojevszkij-hősök, a művészet, a pszichológia - valamennyi a maga szertartásával és eszközrendszerével - mélyebbre szeretne látni. Bár az antikvitás nőalakja, Sophia, bölcs volt, mégis eltúlozta, belebukott a
mélyre pillantásba. Apja a Mélység nevet viselte. Őt akarta megismerni a lány, és ez az
„ismerni kívánja lány az apját" értelmezhető lehetne akár a bűn oldaláról is, de itt ne a
vérfertőző kívánságok szálán haladjunk, hanem másképp. Úgyhogy bizonyos titkokhoz
nem tanácsos közel merészkedni. Ezt a halandó büntetlen aligha teheti, még Sophia is
lezuhant, lám, az anyagba, és eltévedt benne, aztán könyöröghet a megváltásért.
Dosztojevszkij Ivan Karamazovja nemcsak megismerni és megérteni akaija az
Atyát (lehetséges ezt kívánni ép ésszel?), hanem m e g m é r n i ! Vagyis kiterjeszteni Istenre az emberi igazságosság és igazság mércéit és igényét. Nem mondhatni, hogy
türelmes és könyörületes lenne Istenével. Amikor már odáig jut a gondolkodásban,
hogy amennyiben az Isten teremtette világban szükségszerű a rossz, akkor Iván nagyon
is elutasító. Ha az ártatlanok szenvedése, a gyerekek halála, a szelídek megcsúfolása Isten rendelése, ha szenvedéssel tisztítja meg azt, akit valóban magához akar kötni, akkor
ez a világ, ez az Isten elfogadhatatlan, érthetetlen, túlságosan titokzatos.
Ivánban nemcsak a tagadás, hanem maga a l á z a d á s lép elénk - mondja Camus*
- mivel számára Isten többé már nem létezik, hát akkor váljon Istenné az új ember.
Mindent szabad! A bűnt is. A bűnt elfogadni is szabad. Az ember-isten szent
közönyével szemlélhető a rossz, így viselkedik ő is, Iván, hagyja, hogy meggyilkolják
apját, hogy az ősi tabut megsértsék, ahogyan korábban, metafizikai síkon ő maga
elkövette az apagyilkosságot, megölte az Atyát. Engedi, de - beleőrül. Az ész lázadása
vele a tébolyban végződik.
Úgy látszik, nem minden mérhető az emberi igazság mércéjével, vannak titkok,
amik felismerőkészségünk mai erejével még felfoghatatlanok. Ahogyan a kétdimenziós
sci-fi élőlénynek is felfoghatatlan a háromdimenziós test. Ha mondjuk egy gömb
áthalad a kétdimenziós sík világon, akkor a kétdimenziós lény előbb csak egy pontot
észlel, majd egyre nagyobb és nagyobb köröket (síkokat), azután ahogy a gömb távolodik és távolodik tőle, úgy egyre kisebb és kisebb köröket észlel, végül csak egy pontot, azután már semmit, mert a gömb kilépett a kétdimenziós világból. S ez áthaladás
közben a kétdimenziós élőlény magát a gömböt egyáltalán nem látta. Nem lévén
érzékszerve három dimenzióhoz.
Iván beleőrül a tabu megsértésébe, ahogyan C. G. Jung egyik első páciense gyermeke halálába. Az elmeosztályon találkozott Jung a fiatal nővel, és a vizsgálatok alapján úgy találta, ez az elmebeteg nő: gyilkos. Kriminális történés valószínűsíthető a
betegség hátterében. Közölte ezt a beteggel, és lassan feltárult a múlt. A beteg nagyon
szerelmes volt valakibe, aki elhagyta. Férjhez ment, gyermekei születtek, és egyszer
meghallotta, hogy régi szerelme már súlyosan bánja, hogy nem őt vette feleségül akkoron. Este a gyerekeit fürdette, járvány volt a vidéken, a vízcsapból tilos volt inni.
* Albert Camus: A lázadó ember. (Les Petits Romantiques, Cahiers du Sud.)

1992. november

27

A nő látta fürdetés közben, hogy kislánya iszik a csapból. Engedte. Sőt, a fiúcskának
maga adott a vízből. A kislány tífuszt kapott és belehalt. Ekkor lett pszichotikus az
anya. Úgy érezte, megölte a gyerekét, de ez akkor ilyen világosan nem tudatosodott
benne. A kezelés alatt azonban igen! A fiatal nő lassan meggyógyult, és boldogtalan
maradt. Ki tudja, hol a határ bűn és betegség között? Titok a halál, úgy vagyunk vele,
mint a kétdimenziós kreatúra a gömbbel.
Legjobb ezekre behunyt szemmel figyelni, ahogyan az álmodó nézi az álomképeket, ahogyan Ingmar Bergman a halált és a szenvedést. Suttogások és sikolyok c.
filmjének forgatókönyvében* azt úja a film alapgondolatáról: „...több mint egy éven át
üldözött. Először természetesen nem tudtam, hogy hívják a négy nőt, s miért viselnek
bokáig érő fehér ruhát, vagy miért jönnek, mennek szürke reggeli fényben egy piros
tapétás szobában. Újra meg újra elhessegettem e képet, megtagadva, hogy film - vagy
ami éppen lesz - alapja legyen. De a kép nem tágított, s lassan, vonakodva azonosítottam: Három nő váija, hogy a negyedik meghaljon, és felváltva virrasztják." A halál és a
szenvedés rémisztő titkáról Bergmannak a puhább, a könyörületesebb lélekdarabjai, az
animái, a női princípiumai akarnak közölni valamit. Ködös vidéken, piros bélésű
szobákban, hosszú, fehér ruhákban, mondhatni: álruhákban vagy inkább védőöltözetben
- amolyan szkafanderekben - jelentkeznek. A fikció a szkafander. A tudat túl világos
fénye felperzselné különben a tudattalanból felmerülő tartalmakat.
Előbb elhessegeti, na persze, a nőket, önmaga „női" természetét, ahogyan a racionális és patriarchális férfi rendszerint elhessenti saját női lélekrészét. Különösen, ha a
férfi macsó-fajta, és megrekedt a női kisebbrendűség ideológiájában, akkor aztán kegyetlenül elfojtja animáját. És ezzel megtagadja önmaga affektivitását, megcsonkítja
saját termékenységét szellemi síkon. Bergman animái végük is addig-addig erőszakoskodtak, amíg - bár vonakodva - de végül mégis azonosította és elfogadta őket. Messziről jönnek ezek a nők. Talán nem is Bergman személyes tudattalanjából, hanem
messzibbről, a kollektívből. „Leginkább valami sötét, áradó vízsodrás képzetét kelti
bennem: arcok, mozdulatok, hangok, kiáltások, fény és árny, hangulatok, álmok, semmi sem szilárd és teljesen megfogható... Álom, vágy, esetleg csupán reménykedés,
vagy félelem, melyben épp az iszonyatost nem mondja ki senki." (Kiem.: M. L.) Az
iszonyatost! No ná, persze hogy nem, talán lehetetlen, talán belezuhannánk, mint Sophia, megőrülnénk, mint Iván, megroppannánk, mint a pszichiáter, aki túl sokáig és túl
gyakran nézett a legbonyolultabb létezőbe, az emberi lélekbe.
Bergman animáinak legrokonszenvesebbje, legnagyobb alakja Anna. Nem más ő,
mint Gaia, az ősi nagy anya, a tápláló és erős, aki nem fél a haláltól, mert a
természetéhez tartozik, ahogyan az élet, és aki a legtöbbet tudja arról, hogy miképp lehet enyhíteni a szenvedést és a halálfélelmet. Féije nincs, de fiatalon szült, kislánya
meghalt. Háztartási alkalmazottja a haldokló Ágnesnek, őt is úgy kezeli, mint egy
halódó gyermeket. Mindent lát, mindent hall, de hallgat, akár a természet. Talán nem is
gondolkodik. Ettől az animájától nyeri Bergman az erőt. És a film történetében Annát is
kizsákmányolják, mint mi az anyatermészetet.
Ágnes a második anima, ő a Szerencsétlen Csipkerózsika, az életképességeitől
megfosztott, passzív és gyenge nő. Bizonyára Bergman kétkedő, ügyetlenkedő énje,
akinek örökké a zsigereivel vannak gondjai. Ágnes célratörőbb, erősebb része nem tud
kifejlődni, és a konkrét férfi sem jön el érte, ahogyan a mesebeli Csipkerózsikáért.
* Ingmar Bergman: Színről színre c. kötet. Európa Könyvkiadó, 1979.

28

tiszatáj

Ágnest nincs mi kiemelje a félálmos helyzetéből. Fölötte virraszt a másik három nő.
Szelíd szavú naplójából értesülünk arról, hogy ebben a visszafogott, növényi létezésben
nem is volt annyira boldogtalan. Az igazi szenvedő és a nagy boldogtalan itt nem a
haldokló Ágnes, hanem Karín - a gyűlölködő anima.
Vannak nők, sokan, Karin is közéjük tartozik, akik a kollektív szabályok szerint
élnek és működnek, holott ezek nincsenek összhangban saját természetükkel és saját
szabályrendszerükkel. Ez utóbbival egyikük-másikuk nem is rendelkezik, mert elfelejtette, elmulasztotta kimunkálni azokat. Kollektív szabály például a „gyereket ápolni
kell", de őket ez idővel türelmetlenné teszi, erről nem tudnak, be nem vallanák
maguknak. Csupán tudattalan, „véletlen" cselekvéseik árulkodnak. Elejtik a gyereket,
engedik inni a fertőzött vízből, rosszul adagolják a gyógyszert... Karin is ilyen. Gyűlöli
férjét, testben és lélekben undorodik tőle, de azért öt gyereket hoz a világra, és
házassági hűsége rendületlen, s mint aki nem ismeri fel saját természetét, benne saját
sorsát, hanem a „mások is így teszik" szerint él - boldogtalan. És pszichopata.
Ékszereivel jár-kel a piros bélésű szobákban, és ez az alapmondata: „Minden lélegzetvételünk hazugság". Szép és rémes nő. Feszült, mint a felhúzott íj, el tudom képzelni:
sok furcsa, bolond és zseniális ötletet csiholt ki Bergmanból.
Mária a negyedik anima. Vénusz-nő. Szép, lágy, játékos, mosolygós, akár az
őszibarack éretten. Nagy az életvágya, a férfi és a szerelem érdekli, és egyetlen törvényt
ismer: tetszeni. Ő Bergman nárcisztikus animarésze. Négy nő, a fikció szkafanderébe
bújva mutat valamit Bergmannak a függöny mögötti világból. A szenvedésekből, a testi
halálból, ami Ágnesé, a személyiség halálából, ami Kariné, és az életvágyból meg a
jóságból, ami ellensúlyozza az előbbi kettőt.
Csipkerózsika klasszikus meséjében nem a főhős a legérdekesebb, hanem a gonosz
tündér, aki az egész kalamajkát elindítja. Emlékszünk a mesére: a királyi párnak hosszú
várakozás után gyönyörű kislánya születik, fényes keresztelőt rendeznek, ám az udvarnak eggyel kevesebb aranykészlete van, mint kellene. Ezért a birodalom egyik tündérét
„elfelejtik" meghívni a lakomára. A mellőzött tündér megátkozza a kislányt, haljon
meg, mikorra nagylánnyá növekszik. Az egyik jó tündér enyhíti az átkot, a lány ne
haljon meg, csupán aludjon száz évet.
Roppant veszélyes a mellőzött nő! Önmagára éppúgy, akár a környezetére. Gondoljunk Árthemiszre, micsoda kegyetlen bosszút állt Agamemnonon egy korábbi
sértésért, a férfinak saját lányát kellett feláldoznia az istennő oltárán. A bosszú továbbgyűrűzött; mikor Agamemnon Iphigenia feláldozása majd a győztes csata után hazatért,
Klütaimnesztra hamarosan belefojtotta, szeretője segédletével, a fürdővízbe. Óstípusok
ezek a haragvó, sértett asszonyok, jó lesz velük vigyázni. Marie-Luise Franz pszichiáter
szerint a nő fejlődése megakadhat, személyisége jellegzetesen torzulhat, ha nem tud mit
kezdeni sértettségével, ha érzelmi sebei nem gyógyulnak. Ez a seb ajtót tár a saját animusnak és támadásainak, betódulhat itt a keménység, a brutalizálódás, a hatalommánia.
És persze a bosszú, ez is a mi kultúránkban már animusügy, férfidolog, a büntetés a
római jog patriarchális törvényein alapszik. Azok a bosszúálló istennők az őskorban és
az ókorban éltek, de a középkortól kezdődően az ideális női princípiumok tartóoszlopa
már az irgalmasság lett. Szűz Mária kék köpenyét a bűnösök fölé teríti, megbocsátást
kér számukra a haragvó Atyától.
A mese főszereplője, Csipkerózsika aluszik. Csupán vegetál. Ő az igazi életlehetőségektől megfosztott nőalak. A hatalmaskodó idősebb nő áldozata. Passzivitásba

1992. november

29

szorítani valakit, egy leánygyermeket, és nem engedni felnőni, életellenes tett. A már
lejárt, lecsengett szabályrendszerekbe és viselkedésmódokba kényszeríteni: úgyszintén
az. A nők bámulatosan hosszú ideig képesek vegetálni, s közben nemigen élnek át
semmit, csak úgy vannak a napi rutinban, ami önmagában fárasztó is lehet, mégis roppant kényelmes. Nem kíván gondolkodást, újítást, nincs kitéve a változás és változtatás
igényeinek és a váratlanságoknak. Jól ismert ez a konzervatív női magatartás, ez a csipkerózsikás szellemi renyheség, ez a mentális szundikálás.
Csipkerózsikát száz esztendő múltán felkölti a királyfi, és itt a boldog vég. Hm,
nem biztos, hogy egy konkrét, hús-vér férfi teszi egy élethosszon át elfogadható
minőségűvé az életet, bár ez is előfordulhat. Csipkerózsika személyiségének saját animusát, a lelkében lévő férfiprincípiumokat lenne jó kifejleszteni. A teljességre törve.
A céltudatosságot, a mentális és racionális erők bátrabb használatát, a tágabb horizontra
figyelést, átlátni a konyha falain, és a szűk látókörű prakticizmus helyett fogékonyságot
a magasabb eszmékre. Amit Freud a péniszirigységről mond, vagyis, hogy ez az
irigység megvan a nőkben, tisztelettel legyen mondva: badarság. De ha átvitt értelemben gondoljuk ezt el, és az előrehatolás és előrehaladás lehetőségét értjük alatta, a
szellem vagy bármi más életterületen vagy az egzisztenciális téren, akkor bizony nem
badarság. Férfiközpontú világban élünk. Mivé is válhat egy parázslóan szenvedélyes,
tehetséges és alaposan az életre motivált nőszemély ebben a férficentrikus berendezettségben? Elragadó szerelmes válhat belőle, mint Rómeó és Júliában Júlia. S ha megúszná
élve ezt a nagy szerelmet, akkor a rá jellemző nagy akarással addig tüzelné a körében
élő férfit, amíg Lady Macbeth sorsára jutna, vagy erős sugárzása másképp hülyítené
meg a férjét. Aki megfojtaná - akár Desdemonát - féltékenységből vagy egyéb okokból, Istenem, okot a legkönnyebb találni. Van Virginia Woolfnak egy pompás esszéje*,
amelyben elképzeli, mi lett volna, ha Shakespeare-nak van egy csodálatosan tehetséges
húga. A fiú-Shakespeare tanulhatott Vergiliust, Horatiust, Ovidiust, bezzeg a lány nem,
s ha belepillantott bátyja könyveibe, akkor rögtön rászóltak, hogy stoppoljon inkább
harisnyát. Aztán gyorsan eljegyezték valami helybéli bunkóval, ő meg sírhatott, hogy a
házasságot gyűlöletesnek találja, ha így tett, az édesatyja keményen elverte. A tehetség
kényszerítő erejére mégis batyuba kötötte motyóját, és egy nyári éjszakán lopva
nekivágott a londoni országútnak. A legfiirgébb képzelőerővel volt megáldva, oly tehetség élt benne a szavak muzsikája iránt, akár bátyjában, ugyanoly hajlama volt a színházhoz, megállt tehát a színház bejáratánál, játszani szeretne, mondta. A direktor,
kövér, fittyedt ajkú ember, röhögött. Ugatott valamit arról, hogy ha az uszkár táncolni
kezd, és a nő játszani - na nem, nő nem lehet színész, és célozgatott... képzelhetik,
mire. Nem tehetett szert színi és drámai gyakorlatra, se mesterségre. De tovább
próbálkozik, enni is kell, végül megszánja egy színidirektor, ugyanő teherbe ejti, és itt
tőrbe csalt lett a költő, foglya a női testnek. Shakespeare, mivel nagy volt benne a szenvedély, talán nem tűri ezt, talán elpusztítja magát, s most ott fekszik valamely
keresztútnál, ahol az omnibuszok megállnak.
Freud azt tartja az irodalom nagy gonoszáról, III. Richárdról, hogy kompenzált
azzal a rémisztő sok gyilkolással. így állt bosszút az ép testűeken saját torz termete
miatt. Egy ok lehet ez a sok közül, s nem a legfontosabb. Legfőbb bibije, hogy a jelenre szorítkozik, holott tetteink fő gyökérzetei a múltban húzódnak. Richard gonoszságának gyökerét Shakespeare a VI. Henrikben írta le. Itt még él Richard apja, York, a
* Virginia Woolf: Saját szoba. Európa Könyvkiadó, 1986.

30

tiszatáj

majdani richardi komiszságok eredője. Itt még Richárd kiválóság, fiútestvérei között a
legokosabb, legbátrabb, legvitézebb. „Kardomra, jól küzdtél, s a szent misére, / ...
köszönöm Richárd. / Az Isten tudja, meddig élhetek, de / Ó látta jónak, hogy ma
három ízben / Megvédj a szembetoppanó haláltól". Az apja ezt mondja: „Minden fiam
közt Richárdé a pálma". Még nem gonosz, még gyengéd fiú, ütközet után kétségbeesve
keresi az apát, mert „Szép díj, úgy gondolom, fiának lenni."
Mikor York meghal, itt a tragédia, csakhogy másnak is meghalnak szülei, s ettől
még nem válik menten gonosszá az ember. Csakhogy itt nagyobb a veszteség, mint más
halandó esetén. Mert a púpos Richárdot egyedül az apa szerette fenntartás nélkül, mindenki más inkább dühcsomónak, idétlen hústömegnek, stigmásnak tartotta, csak az apa
szerette, az édesapa, akivel a torz fiú mélységesen azonosult. Am ez az apa gazember
volt. Ennek az ősnek vette át a kölcsönös szeretetkapcsolatban életmintáit, értékrendjét,
rögeszmés hatalomvágyát. York a hatalomért ha kell, csúszó-mászó, ha kell, gyilkos,
de az ő gonoszsága csupán előkészület, a sors csak bemelegít itt, mint futóverseny előtt
az atléta.
De az apa halálakor mégsem vad egoista még, a családdal együtt akarná
megvalósítani az apai tervet, a családnak megszerezni a királyi trónust. Elég baljósan
hangzik, ez igaz, ahogyan elkötelezi magát a halott apának: „Hordom neved és megbosszullak... / Vagy megkísérelve szerzek hírt, halált". Az apa halálakor pszichológiai
szempontból valami jelentős dolog történik: a pozitív érzelmek, a szeretet, a gyengédség kiáradása akadályoztatva: nincs apa, a szeretett személy, ahová akadálytalanul
áramolhatna a pozitív érzés. Az az izgalmi erő, amely eddig szeretetet táplált, másfelé
áramlik, a harag és bosszú energetizálója lesz. Harag és bosszú azok iránt, akik az
immár halott apa szándékait és céljait nem veszik komolyan. Akik fütyülnek az apa
értékrendjére. Mert a szép és élveteg nőcsábász Edward legyint, elég lenne neki a hercegség is. No nem, Richárd komoly ember, nem ilyen csélcsap, könnyelmű, rádörrent a
szép Edwardra: „...hercegség helyett mondd: trón, királyság / Vagy az tiéd, vagy te
nem apádé". Meg is nyeri a család a harcot, Edwardé a trón, George kapja a jobb hercegséget, noha elárulta Yorkot, az apát; egyszer, de nagyon csúfosan. Richárdot szinte
kisemmizik. Mindez nem elég. A testvérek szövetségre lépnek apjuk gyilkosával.
A vereség teljes, a testvérek iránti rokonszenv morzsái is elpusztultak a nagy
csalódásban.
Milyen irányba töijenek az érzelmi izgalmak, energiák? A hűtlen testvérek és
rokonok felé, dühvel és haraggal. Az apjával azonosulásban megtanulta, hogy minden
eszköz jó, ha el akarsz érni valamit, a gyilkosság is, a képmutatás is mehet. Itt fordul át
a jellemkerék tudatos és vállalt gonoszságba.
* * *

Olyan kis rövid napló Szerb Antal gyerekkori naplója, kevés maradt meg belőle, a
szétrombolt könyvtár halmazában bukkantak rá a háború után.* Talán sose volt bővebb?
Nem tudom. Mennyi szeretetreméltóság! Az az erős figyelés a másikra!
A felnőttek között, úgy tűnik, Sík tanár úr volt a jelzőbója, a referenciaszemély,
Sík tanár úr így, Sík tanár úr úgy... Sík Sándorról, a költőről van szó, a piarista tanárról. (Apropós! Papok. Prohászka Ottokár volt Szerb Antal keresztapja.)
* A Szerb Antal-naplórészletek a Magyar Nemzet 1991. ápr. 27-i számában és Szerb Antal:
A világirodalom története utószavában találhatók.

1992. november

31

A kiskamasz tábori naplója szerint éjjel Sík tanár űrral álltak tábori őrségben. „Ez
nagyon érdekes volt. Mindenki feküdt, néha kiáltott közbe a csendbe egy kuvik vagy
egy vércse. Én Sík t. úrral beszélgettem nyelvekről és nemzetekről és hogy mi szeretnék lenni."
Tóni meg akaija javítani az egyik gyereket: Január 22. „A mai nap egyike
legszebb napjaimnak. Nagy célom, melyről azt gondoltam, hogy egy évig tart, míg
sikerülni fog, már majdnem kész van. A romlott cserkésztárs rájött célomra, ez őt
fölötte meghatotta (úgy látszik, mégsem olyan elvetemedett, mert akkor kinevetett
volna), azt mondja, hogy már javul... Nem az enyém az érdem, de én mégis boldog
vagyok, hogy ő a helyes útra tért és egy igaz baráttal többem van. És ha ígérete nem
igaz, újra kezdem a munkámat. Eredményt fogok kivívni. És ez Winnettou-i munka lesz."
Nem adnám egy vak lóért, ha tudhatnám, miért és mitől romlott az a cserkésztárs,
az a piarista gyerkőc. Cigarettázott az illemhelyen? Befalta a tízóraiját kicsengetés előtt?
Micsoda elvetemültség, édes Istenem.
Szeretünk ráismerni a dolgokra. Van itt egy részlet, benne az önépítkezés vágya.
Annak a módszerességnek, buzgalomnak, tudatosságnak csírái, amikkel később a tudós
építkezett. Másképp nem lehetett. Ha nem így építkezik, ilyen pontosan, módszeresen,
akkor nem tudja oly rövid idő alatt megírni, amit végül is megírt. Már 44-45 évesen
meghalt, Balfhál, a háború végén, munkaszolgálatosként. Mikor a könyvtár összeomlott.
Tehát a gyerekkori önépítkezése: február 3. „Hosszú betegség után holnap megyek
először iskolába. Nagy célommal egyelőre nem fogok foglalkozni. Szociális célt most
egy évig nem fogok magamnak kitűzni. Holnap folytatom izoláló munkámat. Fogok
magammal foglalkozni. így például megfigyelem magamban a gyermeki szeretetet és
azt fejlesztem."
Február 23. „Ma meglátogattam a beteg Rezsőt. O figyelmeztetett a köv. rossz
tulajdonságaimra: egy lábon himbálózom, monoton hangon beszélek, cinikus vagyok."
Március 8. „Elhatároztam, hogy igyekezni fogok ügyes lenni... Elhatároztam,
hogy a csapásokat férfias lélekkel fogom tűrni és Krizsalát lelkemből meg fogom
vetni."
Nehéz lenne nem megmosolyogni a pedáns önnevelő bajnokot, a naiv és jólelkű
kiscserkészt, aki miután felvértezte magát roppant tudással, akkor aztán az egy lábon
himbálózó kis maflából lett az a hetyke író, az a metszően okos és szórakoztató, kedvesen fölényes tudós. Az a sziporkázó.
* * *

A Buddenbrook házban egy család, A megtévesztettben egy asszony pusztul lassan,
mintha nem is lehetne másképp: leépülések, megszűnések, elhervadások. Szerb Antal
íija Thomas Mannról, hogy míg a német naturalizmus íróinak figyelme a szegények és
nyomorultak felé fordult, addig Thomas Mann olyan nagypolgárokra figyelt, akik
befelé senyvedtek. Ugyanaz a lélekirány: a részvété. Vannak idők, pontosabban: mindig
az az idő van, amikor a részvétnélküliség képtelenség annak, aki művész, vagy csak
egyszerűen emberszabásúan érzékeny.
De hiszen az elmúlásunk természetes! És mennyivel könnyebb elviselni, ha átéljük
a természetességét. Valóban van elmúlás? Nem lehet, hogy inkább ismétlődünk: újból
és újból megteremtődünk?

tiszatáj

32

Mitikus szerepek mindenesetre vannak, ezek ismétlődnek, s az ismétlődések egyegy családfán jól megfigyelhetőek. De az is igaz, hogy a szerep, amit kiosztottak
nekünk - génjeink? őseink? Istenünk? az emberek? - nem azonos azzal, akik valójában
vagyunk. Ha naplót vagy memoárt olvas az ember, íróét, akit művei alapján
valamennyire ismerni vélünk, attól lesz a dolog izgalmas, hogy az álarc mögé
nézhetünk. Lássuk, az vagy-e, akit nekem az írói szereped mutatott? És kiderülhetnek
egyazon személyen belül a másféleségek, a különbözőségek, a hasadások, az ellentmondások. Thomas Mann naplójáról,* ha nem tudnám, kié, olykor azt mondhatnám, micsoda túlságosan is jólfésült nagypolgár, lám, olykor intellektuális igazán, máskor meg
szörnyen nyárspolgárias ezekkel a banális jegyzetecskékkel: ... a náthám így meg úgy...
ma már jobb az étvágyam... el kell hozni az ébresztőórát... ma levélpapírt vásároltam...
Piekarskáné a parajt tojás hozzáadásával készíti... s más efféle papucsszagú semmiségek. Ki hinné, hogy a Parnasszuson ilyenekkel is foglalkoznak. Néhol a napló
egyenesen lapos, unalmas, szürke és bosszantóan kisszerű, miközben az a széppróza,
amit ugyancsak ő ír... ugyebár: tündérien ironikus, nemesveretű témák és témakezelések, áradó szellem és ínyenc nagyszerűségek!
Ez az ember a lélekegyensúlyozás koszorús bajnoka, a belső balanszírozás királya,
a kiegyenlítések nagymestere. Hogyan is tudott volna megmaradni másként szelleme
abban az egyenletes, kérlelhetetlenül felfelé ívelő mozgásban? Hiszen ide húzta a polgár
fegyelme, amoda a szentlélek, emide a devianciával kacérkodó és rejtőzködő feslettség,
és egyben családapa is az asztalfőn, keményített damasztszalvétával.
Itt van ez a kis deviancia; az a vonulat a naplóban, amiből látni, hogy szokatlanul
érzékeny volt a szép férfiakra. „A villamoson együtt utaztam egy középtermetű, csinos,
kissé öntelt külsejű, bama hajú, elegáns fiatalemberrel, felső osztályos tanuló lehet,
nagyon tetszik nekem" (88. old.) „... neuraszténiámat olyan vágyak okozzák, amelyek a
másik oldal felé húznak. Mi lenne, ha »rendelkezésemre állna« egy fiú?" (136. old.)
Magam nem tartom még csak pikánsnak sem ezt az érzékenységet, még kevésbé
visszatetszőnek. Ha nincs meg benne ez a furcsa fogékonyság, akkor soha nem tudja
József alakját úgy megírni, ahogyan tette volt a József és testvéreiben. Történt, ami
történt, lehet, hogy az ég adta világán semmi sem történt azokkal a csinos fiúkkal, az
ártatlan kacérkodáson túl, de ha igen, ha nem, a mű itt visszafelé mindent igazolhat.
Nemcsak sikerült egyensúlyban tartani a sokféleségét, hanem még fel is használta,
kreatívan, a benne lévő gubancokat, és ezek a produkciók színezőivé váltak. Ebben az
érdem talán nem egyedül a mesteré, hanem Katjáé is, a feleségé. „Hálás vagyok K.-nak,
mert nem fordult el tőlem, és irántam való szerelmében a legkevésbé sem zavaija, ha
nem ébred fel bennem a vágy, amikor mellette fekszem, s nem vagyok képes örömöt,
mármint nemi élvezetet szerezni neki. Csodálatos nyugalommal, szeretettel, beletörődéssel fogadja a dolgokat, s ezért úgy érzem, nekem sem kell izgatni magam
miatta." (139. old.)
A kreativitással és a sikerorientáltsággal foglalkozó guruk egybehangzóan megállapítják, hogy a kreatív és sikerorientált ember eltávolodhat a céltól, foglalkozhat
százféle dologgal, de mindig tudja: mi az, amit valóban akar. Ha le is tér az útról, az
csak látszólagos. Voltaképpen állandóan a célra figyel, sosem téveszti szem elől, legfeljebb kerülőutakat tesz, mint Tarkovszkij Stalker c. filmjében a szereplők. Olykor óriási
vargabetűkre van szükség, árkon, vízen, múlton, ikonokon, mágiákon, hagyományo* Thomas Mann: Naplók I. 1918-21. 1933-39. Válogatás. Európa Kiadó, 1988.

33

1992. november

kon, temetőköveken és mezőkön átgyalogolva lehet csak a házhoz érkezni, pedig lenne
egy kurta és egyenes utacska is oda. Csakhogy, csakhogy! Semmi komolyabb nem jön
ki a dolgokból, ha nem gyalogolunk át, illetve nem gyalogol át rajtunk az árok, a víz, a
múlt, az ikonok, a mezők és így tovább. Nohát a mester, ezt látni a naplójából,
ugyancsak kacskaringózik gondolatok és hangversenyek, vendégek, utazás és politika
körül, de a tengelyben ott áll a Varázshegy. Vagy az, amit épp meg kell írnia. Erről
van szó.
* *

*

Az idős nagymester, C. G. Jung arról beszél memoárjában,* hogy kisgyerek
korában általános ekcémája volt, és homályos célzások hangzottak el akkoriban a
családban szülei sikertelen házasságáról, s Jung úgy tartja, ekcémája ezzel függött
össze. Anyja egy báseli kórházban feküdt hónapokon át, a betegség föltehetően annak
volt a következménye, hogy csalódott volt házasságában. Az anya hosszú távolléte
megkeserítette a gyermek életét. Ettől kezdve bizalmatlan lett, ha a „szerelem" szó elhangzott, és a „nőies"-ség fogalmához sokáig társult lelkében az, hogy „eredendően
megbízhatatlan". Ugyanakkor az „apa" a megbízhatóság fogalmával kapcsolódott össze.
Ez volt a hendikep, amivel belépett az életbe. Később e majdnem végzetes gyerekkori
benyomása megváltozott, egyszerűen azért, mert találkozott olyan férfiakkal, akiket
barátjának hitt és csalódott bennük, és találkozott nőkkel, akik meg alaposan rácáfoltak
eredeti bizalmatlanságára.
Hát ez az! Ez az optimizmus és képlékenység. A gyerekkori benyomások - mindannyian tudjuk - őrülten fontosak. Azt már nem mindenki vallja, hogy mégsem végzetesek. Kivált kezelni és tisztítani lehet ezeket, ha felidézzük, felismeijük, képesek
vagyunk meglátni őket és aztán előítélet-mentesen szemlélődünk magunkról és másról.
Optimizmus, melynek nincs köze a felszínes kedélyeskedéshez. Jungot a mély bizalomba vitte a rengeteg tudás, nem a kétségbeesésbe, mint némely nagy, ám árva lelkű gondolkodót.
Sorsdöntő életévének mondja a tizenkettediket. Ekkor volt az az élménye, amelyben megtanulta, mi a neurózis. Azt a különös állapotot tehát, aminek gyakran mi magunk vagyunk az ördögi rendezői, tudattalanul vagy mégsem teljesen tudattalanul úgy
szervezzük életünket, hogy előjöjjön belőlünk.
Történt tehát, hogy a Münsterplatzon, tanítás után fellökte az egyik gyerek a
kiskamasz Jungot. Beütötte fejét a járda szélébe, elbódult, feküdt félájultan, miközben
átvillant rajta, hogy most legalább nem kell iskolába mennie. Ettől kezdve ájulási rohamai lettek, amikor csak iskolai feladatokat kellett volna végeznie. Félesztendős szabadság következett, ábrándozások, vízpart, erdő, rajzolgatás, kövek, állatok és apjának
könyvtára! Már el is felejtette, hogy miért és hogyan alakult így a dolog. A szüleit egy
kicsit sajnálta, mert orvostól orvosig futkostak vele, azok meg tanácstalanul vakarták a
fejüket. Egyikük epilepsziára gyanakodott. Ekkoriban a szülőket meglátogatta egyik
barátjuk, és a gyerek Jung a kerti bokrok mögül kihallgatta a felnőttek beszélgetését.
Az apa nagyon szomorú volt, borzasztó lenne, mondta, ha a gyanú beigazolódik, s a fia
gyógyíthatatlan beteg, hiszen akkor majd nem tudja megkeresni saját kenyerét, ők, a
szülők már elvesztették maradék vagyonkájukat is. „Mintha villám csapott volna belém"
íija Jung, amint beleütközött a kemény és kérlelhetetlen valóságba. Halkan elosont
* C. G. Jung: Emlékek, álmok, gondolatok. Európa Kiadó, 1987.

34

tiszatáj

búvóhelyéről, bement a szobába, hozzálátott a koncentrált tanuláshoz és... tíz perc
múlva elvesztette az eszméletét. Néhány perc után magához tért, ismét nekifogott a
tanulásnak, hamarosan jött a második roham, felocsúdott, folytatta a tanulást, mígnem
jött a következő és a következő ájulás. Egy órai küzdelem után elmaradtak a rohamok,
kezdte sokkal jobban érezni magát, mint az elmúlt hónapok alatt bármikor. Néhány hét
múltán visszatérhetett az iskolába, a rohamok nem ismétlődtek. „Ebből megtanultam,
mi a neurózis. Lassan, lassan földerengtek az emlékek, hogy miként is kezdődött mindez, és világossá vált előttem, hogy én magam hoztam össze az egész gyalázatos
históriát... Én magam voltam a nyomorult dezertőr! Ettől fogva nem állhattam többé,
ha szüleim aggodalmaskodtak miattam... Akkortájt váltam lelkiismeretessé, nem
látszatra, hogy megbecsüljenek, hanem, hogy magam tekinthessem magam lelkiismeretesnek. "
Ez volt a gyerekkor. És az öregedés?
Öregsége, mint a szépen beért búzatábla, volt mit learatni. A halál a Nagy Arató,
ne áltassuk magunkat, így vagy amúgy rá várunk, vagy mint Jung, méltósággal vagy
elbutulva, és a halál helyett Godot-ról fecserészve, idétlenkedve, mivel elmúlásunkat
nem merjük a tudatunkba engedni. Hiszen félelmetes, mint az érthetetlen legtöbbször.
Miért kellene érteni? Korunk rákfenéje az a túlzott doktrinerség és beképzeltség, amely
olyan színben akar feltűnni, mintha az, aki felnőtt, az mindent megérthet, s mintha a lét
csupán annyi lenne, amennyi belefér kicsike elménkbe. Ugyan! Ha az értelem felől
„mitologizálás" is, a tudomány felől meg csupán spekuláció a halálon túlival
foglalkozni, a kedély szempontjából gyógyhatású. Ólykor egyenesen ragyogóvá teszi a
közérzetet, nem kellene nélkülözni.
Döbbenetesen ír a látomásairól. Amikor a szívinfarktusa után élet és halál között
lebegett, rendkívüli dolgokat élt át, erőteljes képeket látott, s miután visszatért, emlékezett rájuk. A Földet látta messziről kék fényben, a Himalája havasait és a Földközi-tengert, aztán egy űrben lebegő kőtömböt, később eltöltötte az a bizonyosság, hogy hamarosan belép a kivilágított helyiségbe, és ott azokkal találkozik, akikhez valójában
tartozik. Ott majd megérti, miféle történelmi összefüggésrendszerben élt, illetve kellett
volna élnie, meg fogja tudni, miért lett, miféle kivágott részlet volt az élete, amit
mintha ollóval vágtak volna ki egy hosszú láncolatból, szilárd meggyőződése volt, hogy
minden hasonló miértre végre pontos feleletet fog kapni. Mélységesen csalódott, amikor
meghallotta, hogy vissza kell térnie, és a „lehántás" fájdalmas művelete most még hiába
történt meg, vissza abba a szűk kis „skatulyarendszerbe", amit mi életnek nevezünk,
vissza a nagy, tágas, szabadság birodalmából ebbe a háromdimenziós, zsinórokon függő
ládikalétbe.
Minden szépséget felülmúlt a látomások során átélt érzés, és visszatérése után
sokáig ingerelte az, ami itt van, tulajdonképp sosem szabadult meg attól, hogy az
úgynevezett életünk csupán szűk kis kivonata a létnek, gyenge kivonata. Roppant
termékeny esztendők következtek ezek után, ekkor értette meg igazán, mennyire fontos
az, hogy igent mondjunk a sorsunkra. így jöhet létre az az Én, mely akkor sem roppan
meg, ha felfoghatatlan dolgok történnek vele, folytonosságunk tudatának ereje van, és
az ember számára így hangzik a döntő kérdés: vállalja-e a végtelent vagy. sem. Ha
tudod, hogy a határtalan a lényeg, akkor nem vesztegeted az időd alantas dolgokra vagy
semmiségekre. A másik emberrel való kapcsolatban is az a döntő, vajon kifejeződik-e
benne a határtalan vagy sem.

1992. november
BÁRDOS

B.

35

ARTHUR

Kérni - vagy nem kérni
„Egy kis független nyugalmat,
Melyben a dal megfoganhat."
Arany János

Már nem is kérek többet. Hagyjatok.
És újjánőni mint a fű
zabolátlan, zöldreményű
szála - nem tudok. Fölöttem lép el, tépdesne cafatokká a ki-nyírógép...
Gazdája leleményes.
Bekapcsolja láthatatlanul.
S ha törvényt bontok emelt fővel - éles
nyisszantással megnyirbál az Úr.
Haladékot hiába kérek.
Csupán néhány évtizedes
az elmém
s mégis, lehántható átmenet
emberi történelmén
az atavisztikusan ocsmány kéreg.
Lényegem ősi és örök: halandó
a keret.
Nyugalmat kérek. Semmi mást.
S mint fák lombos pillái közt a fény,
napnyugtával kívánok illanékony,
villódzó látomást,
hadd hintáztasson a kialvó alkony
rezdülő ágán a remény.
1991. szeptember 22.

Holdudvar
Örökké ez a hold.
Mindenüvé elkísér az éghomlokzat felhőnyi szemöldöke
alól ez a sárgába oltott holt
tekintet, ez a kimeredt pupilla
alvajáró költőktől körüludvarolt
éjféli karóra-klisé az idők
felhorzsolt csuklóján meglapulva.

36

tiszatáj
Örökké ez a hold.
Kölcsön-fényt tükröző dísztányér
a sötétkék alkony rafináltan
előtüremlő abroszán.
S fölötte az éjszakába tolt
nemzetközi büfé csillagmetszésű poharainak
hallatlan koccintása még az emberelőtti csönd bugyraiból kiszűrve.
Merő metaforahabzsolás!
Szemfényvesztő hímzés a szecesszió
terítékén: kifestik a divatból...
Örökké ez a hold.
Űrhajósok delejes, szinte
súlytalanná finomult léptei
nyomán, a porba préselt talpak
emlékét karbantartó támpont.
Holnapra mélyrecövekelt fémlábakonforgó laboratóriumok
üveg-hajszáleres koponyája.
Örökké ez a hold.
Jövős: parcellákra vagdalt bolygó.
Néhány honfoglaló nemzedéknek
oxigénpalackos paradicsoma -,
az átmenet légi kikötője
ibolyántúli sugarak
borotvaéles záporában.
Örökké ez a hold.
A moonlight
kisajátítható varázsa gyarló.
Bár némelykor jel-képtelenné fogy
önmagában csak a sarló.
Egy-egy Mondschein-fóros agyába hasad,
oly vészjtjóslóan hajlik föléje
az álom szikrázó köszörűkövén
csiszolódó éje.
Örökké ez a hold.
A kolozsvári Főtér templomtornyán
némul el nyelvelő harangja,
de belém kondult érces koronggal
midőn a láger lakatra vert
rémületében húgyozjtam a kushadt
barakkok előtt éjidőn...

37

1992. november
Örökké ez a hold...
Kiköltözöm párás udvarába,
ha szétrobbant rugóival fellök időm
s a ködből font kerítésig araszolva,
gyönyörű ívben áthajíthatom
a földtől sáros, elsikkadt sarkú,
végzetesen korabeli cipőm.
1991. december 31.

Ellenpontok
Semmi se olyan, amilyennek látszik.
Magába fogad s egyszersmind kizár
körforgó törvényéből minden évszak.
Sehol-se-vagy, mert puszta léted lázít
a halálra. Kihánysz, mint az a nyár,
mely függönyző lombból kikandikál
az őszre. Függsz alkonyok keresztjén
s szemben veled nő a hajnali hézag
csalóka reménye, már jelezvén hiábal... téged odaszegecseltek
és számodra smafu, te csenevész agg,
hol, vagy min csüngesz, a megváltás késik...
Oly hamisnak bizonyult történelmed,
hogy Golgotádon kéjelegve szétrak
muzeális ízeidre az idő
a vég -, lecsupaszított vereségig
s időd sincs föleszmélni: él-pribék
voltál-e koponyád celláiban,
vagy szent életre éhező, szelíd rab?
Látszatra csak az lehet, ami van:
iszonyú űrt takar az égi kék...
1992. március 4.

38
BOGDÁN

tiszatáj
LÁSZLÓ

az erdélyi kertmozi
Helyzetjelentés
elsüllyed velünk a hajó
miorítikus ködbe téved
de én azért szeretlek téged
közösek a légváraink
és közös vesszőparipánk is
közös bennünk a türelem
várakozunk a végeken
elsüllyed velünk a hajó
miorítikus ködbe téved
zátonyra fut ó fertelem
várakozunk a végeken
légváraink is közösek
szél kél most álom délibáb
és közös vesszőparipánk is
füttyentenek mi ugrunk máris
közös bennünk a türelem
zátonyra fut ó fertelem
elsüllyed velünk a hajó
ez volna jó az volna jó
miorítikus ködbe téved
de én azért szeretlek téged
szél kél most álom délibáb
nem éljük túl az éjszakát
elsüllyed velünk a hajó
1991. február 22.

totálplán: a hegesztőpisztolyok
apró kis pontnak lenni a látóhatáron gurulni
növekedni csak növekedni végül eltakarni mindent
kitűnni a képből megint távolodni csak távolodni
apró kis pontnak lenni a vörös horizonton remek dolog
a jéghegy is hirtelen magasodik fel a titanik előtt

1992. november

39
jéghegy lenni a látóhatáron közeledni távolodni
egy csoda spontaneitásával érkezni meg eltávozni
a harmincas évekből bávatagon csodálva az ötvenes éveket
a beszolgáltatásokat az agitátorokat éjszaka
aláírja vagy nem írja alája? a kérdések a válaszok
a harmincas évekből az ötvenes évek a félelem
amint megeszi a lelket a kapus félelme tizenegyesnél
a történelem amint éppen alakul az indulók
a tettenért történelem a koreai háború az újságok főcímei
távol moszkvától a világtól az isten háta mögött
és az öröm hiszen a szovjetunióban ma is felsütött a nap
nyilván holnap - sőt holnapután isi - felfog sütni
és a vörös csillag is ott van még lilára verve bujdosik
a keleti égen és a bőröndök is igen a film forog
a papundekli bőröndök és a madzag is amivel átkötik őket
a madzag külön és a parasztok is hónuk alatt váltás
fehérnemű kenyér szalonna hagyma fogadkozásokkal tömött
papundekli bőröndök nyolcas sorokban egymás könyökét
alig érintve egymás testszagában egymást bátorítva
menetelnek egy téren egy bulevárdon egy mezőn
a csalafintán magát mindég másnak hazudó
magát eltakaró magát kitakaró magát egészen soha
föl nem fedő (föl nem fedezett) jövő felé
leninváros sztálinváros mindent eltakaró
egymást sokszorozó
brosúrák és természetesen az osztályharc is az élesedő
osztályharc és a pisztolyok is a hegesztőpisztolyok kékes
fényében szivárványszínű az ég és mi szivárványszínű
vagy szürke vagy mindegy milyen egek alatt de végül mégis
felrakjuk a köntörfalat
a hegesztőpisztolyok manósapka lángocskái
hórukk'.
s készen város és sínpár és barakk és ágy
és kórház és út és temető és
VÉGÜL LESZ MINDEN!
és ez a harc lesz a végső!
hórukk!!
a legvégső (a legeslegvégső!)
malter és taps köt össze mindent mindenkivel
AZ ÜGYÜNK GYŐZNI FOGl
a harmincas évekből az ötvenes évek borzongató
még hitler ugató hangja chaplintói lopott
nyesett hőscincér bajsza jelvények és féltékenyek
cinkosok és sértődöttek világválság és szónoklatok
a parlamentben európa épp soronkövetkező elrablása
előtt az értelmiség utolsó (legeslegutolsó!) árulása
népszövetség intrikák greta garbó malraux hemingway
a háború sehol a félelem indignált még mindent lehet

40

tiszatáj
apró kis pontnak lenni a láthatáron „gigászi
vörös szemgolyó a kételyek fölött'*
NÖVEKEDNI TÁVOLODNI
egy erdélyi kertmozi szakadozott vetítővásznán
egyszerre keveredik össze csúszik egymásra minden
látni a világot ma és húsz év múlva
hitler hangja és szjtálin pipája és churchill bőrszivara
és papundekli bőröndök és végtelen listák
és hegesztőpisztolyok
és enkávédés tisztek valahol katalóniában amint épp
szalonkákra lövöldöznek ha nem akkor egymásra
„a szépség vagy görcsös lesz vagy semmilyen" **
pujfogtatnak az elvtársak de eltakarja őket is egy fekete
kocsi aláírja vagy nem úja alája? girbe-gurba betűk
kanyarognak gyűrött papirosokon állanak nevekké össze
a nevek sorsokat takarnak sorsok emlékművei és közfen
elhordják a termőtalajt a szülőföldről a kocsikat külön
az éjszakákat a billenőkocsikat a le-lerobbanó vörös zászlóról
elnevezett köhögő teherautókat külön
a hidegeket a brosúrákat az aszályt
megörökíteni a föld változó arcát csak ez maradt!
a sztahanovistákat is ide vágni be száznegyvennyolc
százalék a kezüket külön!
az éveket a levegőben
meghintáztató emelődarukat az emberarcú buldózereket
a békemeneteket a petróleumlámpásokat a didergéseket
MINDENT KÜLÖN!
végül két alak távolodik - jó esetben - egy hómezőn
s amint kimerevednek ezrek és ezrek vacogását hallani
ezer és ezer fogpasztareklámra illő vagy vepla fogakkal
pótolt fogsor ütődik egymásnak
kitűnni a képből megint
forogni önmagunk körül és hazudni mindez csak ÁTMENET
perspektíva pörgés! TE TOVÁBB FOGOD BÍRNI!
egy erdélyi kertmoziból nézni a történelem
hazai látomását ezt a végképpen elfuserált játékot
amellyel annyian éltek vissza (sőt még többen is)
KÖZELEDNI TÁVOLODNI
nézni amint járni tanul az osztály a lerobbanó promenádon
tényleg remek!
székemen ülök mélyül a ránc a homlokomon

* Nagy László

** André Breton

41

1992. november
BEKE

GYÖRGY

Vallásháború Erdélyben?
Mélységes tiszteletem Alexandru Todea balázsfalvi érseknek, akit súlyos betegség némított el.

1. Holland barátommal Kolozsvár főterén sétálok. Verőfényes vasárnap délelőtt.
A Szent Mihály templomból tódulnak ki a hívők. Karnyújtásnyira, Mátyás király szobra
előtt folyik a mise. Tábori oltáron úrfelmutatás.Egyházi ének tölti be a teret.
- Nincs templomuk, ahol imádkozhatnának? - lepődik meg a hollandus.
- Kiűzték onnan őket.
- Magyarok? - fog gyanút. Hozzászokott.
- Nem. Románok.
- És Romániában románokat kiűztek a templomaikból?
- Vallásuk miatt. Görög katolikusok.
- A római katolikus magyarok a templomaikban imádhatják Istent?
- Igen. Az ortodox románok idegeneknek tartanak minket, megtűrik a vallásunkat. A görög katolikusok ellenségeik, mivel román létükre nem a nemzeti vallást
követik.
- Most már semmit sem értek. Nálunk, Hollandiában is vannak római katolikusok, vannak protestánsok. Hitvallásuk különbözik, a nyelv, a nemzeti kötelékek összetartanak. Lennél szíves megmagyarázni, hogy miféle szakadék támadt Európának ebben
a felében?
2. Nemcsak holland barátom számára felfoghatatlan, erdélyi emberek sem tudták
volna elképzelni, hogy a nyílt diktatúra megdöntése után, a két történelmi román egyház nem egymásra talál, hanem szenvedélyes haraggal és gyűlölettel fordul szembe.
Úgy lett volna méltó, ha az ortodoxia szeretettel nyújtja kezét görög katolikus román
testvéreinek: „Titeket a diktatúra megtépett, lélekben megsarcolt, törvényen kívül
vetett. Akkor a magyar római katolikusok keltek a védelmetekre, pedig őket is
üldözték, bebörtönözték, gyilkolták. A mi kezünket szorosan lefogta a hatalom. De
most emeljétek fel a fejeteket, ezután mi védelmezünk titeket. Visszaadjuk a tőletek elvett, nekünk adott templomaitokat, azokat ti építtettétek. Jogot, szabadságot adunk,
megillet titeket, mártír egyház hűséges híveit. Nem feledkezünk meg arról sem, hogy
úttörő szerepetek volt a román nemzeti tudat kialakításában, kaput nyitottatok a nemzet
előtt Nyugat felé. Lehetünk-e ellenségei egymásnak?"
E bátorító védelem helyett soha nem ismert rágalomözön és bosszúhadjárat indult
meg a görög katolikus egyház ellen Erdélyben. Felszínre jöttek azok az ellentétek,
amelyek addig lefojtva forrtak a lelkek mélységeiben. Mind a két oldalon, hiszen az
ismétlődő hántások, sebek megkeményítik az üldözöttek szívét is.
Alexandru Todea görög katolikus főpapot 1989 nyarán szászrégeni lakásán kerestem volt fel. Ő volt a titkos román egyház metropolitája, akit aztán 1990-ben II. János
Pál pápa megerősített érseki rangjában, majd egy év múlva bíborossá kreálta.
- Miként juthatnék el Todea atyához?
- Hivatkozzék reám, és megnyílik az ajtó - igazított útba Léstyán Ferenc marosvásárhelyi római katolikus esperes, maga is börtönviselt, üldözött, mártír pap.

42

tiszatáj

- Megbíznak egymásban a római és a görög katolikus papok?
- Miként testvérekhez illik.
Todea metropolitát a görög katolikus egyház és az ortodox papok viszonyáról is
megkérdeztem. Példát mondott. A hetvenes évek közepén Márton Áron gyulafehérvári
római katolikus püspök hivatalos úton járt Szászrégenben. Ilyen alkalmakkor ebédre
vagy vacsorára a püspök vendégül látja a helység más felekezetű papjait. Todea érseket
annál szívesebben fogadta volna asztalánál, mivel három évig egy cellában ültek Máramarossziget börtönében.
- Ott lesz-e az ortodox kolléga? - kérdezte meg Todea érsek.
- Minden felekezet papjait meghívtuk. így szokás - felelte Márton püspök.
- Akkor én nem mehetek el. Püspök atya, elnézését kérem, de vele nem ülök egy
asztalhoz. Ha a püspök úr beszélni óhajt velem, egy másik időpontban szívesen felkeresem.
Úgy érezte Todea érsek, hogy nekem meg kell magyaráznia a visszautasítását:
- Egy asztalhoz ülhettem volna-e azokkal, akik kiraboltak minket, kiűztek a templomainkból, elfoglalták a templomainkat és a keresztényüldözés évtizedeiben úgy
viselkedtek velünk, mintha megátalkodott pogányok lennénk, nem keresztények és
románok!
3. Kik ezek a Róma hűségén élő, Nyugaton eléggé ismeretlen katolikusok? —
kérdezte hollandus barátom.
Szertartásuk szerint a katolikus világegyház keleti rítusát gyakorolják. Nevezik
őket egyesült óhitűeknek - latin szóval - unitusoknak. A hajdani Osztrák-Magyar Monarchia területén, főként ukránok és románok lakta vidékeken szerveződött egyház a
XVIII. században. A görögkeleti egyházból szakadtak ki és egyesültek Rómával. Elismerik a pápa primátusát, a katolikus dogmákat, de megtartották keleti, vagyis bizánci
liturgiájukat, sajátos hagyományaikat.
Ezt az időhatárt, a XVIII. századot egy kárpátaljai görög katolikus kanonok, Ortutay Elemér ungvári teológiai tanár jóval hátrább tolja, a magyar honfoglalás korába.
Mivelhogy a Kárpát-medencébe lépő magyarok előbb a bizánci kereszténységgel ismerkedtek meg, a keleti végeken ennek térítő papjai keresztelték meg őket. Hozzátehetem,
hogy vallásháború volt - hatalmi vetélkedéssel egybefonódva - Ajtony és Csanád
vezérek halálos párviadala a déli végeken, a mai Bánságban. Szent István király egyik
vezére, Csanád kardjával a nyugati kereszténységnek vágott utat a Vidinben megkeresztelt Ajtony ellenében. Két magyar vezér egyazon Krisztus-hit más és más, keleti és
nyugati változatát kívánta győzelemre vinni, még az 1054-es nagy egyházszakadás előtti
időkben.
Ortutay kanonok úr ennek a bizánci hitnek a lelki, hagyománybeli gyökérzetét
látja kivirágzani később a görög katolicizmusban.
Nemzetiségük szerint a görög katolikusok nagy többsége ukrán (ruszin), illetve
román. Vannak azért szép számmal magyar, szlovák és német görög katolikusok is,
akik különböző hatások érintésére, a környezet befolyására vagy más okból vették fel
ezt a vallást. A történelmi Magyarországon a kárpátaljai ruszinok első püspöksége
1771-ben alakult meg Munkácson. Jelentős számú görög katolikus él-a mai Magyarországon is, egyházi szertartásuk nyelve magyar, ők maguk is magyar nemzetiségűek.
Híres „görög" búcsújáró helyük Máriapócs, a magyar Lourdes, amelynek búcsúsairól
megragadó verset írt a kálvinista Ady Endre. A magyar görög katolikus egyházmegye
1912-ben jött létre Hajdúdorogon, jelenlegi központja Nyíregyháza, itt székel a püspök.
Magyarországon a sztálinizmus teljében sem számolták fel a görög katolikus egyházat,

1992. november

43

így ez csak itt, valamint Jugoszláviában, továbbá az amerikai földrészen, főként
Kanadában és az USA-ban folytathatta, megszakítás nélkül, a tevékenységét. Szlovákia
görög katolikusai is az ortodox egyházba kényszerültek, de 1968-ban saját erejükből
visszatértek hagyományos felekezetükbe.
Magyar görög katolikusok élnek a mai Románia területén - Szatmár és Bihar
megyékben - , továbbá Kárpátalján. (Igen kevesen a Székelyföld peremén.) Az erdélyi
magyar görög katolikusok száma Szatmár megyében mintegy húszezer, összesen egész
Romániában harmincezer lehet. Nagyjából ennyi a létszámuk a magyar görög katolikusoknak Kárpátalján is. (Itt a görög katolikusok összlétszáma - a vallás erőszakos
megszüntetésekor - 450 ezer lélek, akiket 265 parókia szolgált ki.) Kárpátalján 1989
végén újra engedélyezték a görög katolikus egyház működését, a hívek többsége élt is
visszakapott jogával. Ismét görög katolikus szertartás szerint miséznek az ungvári katedrálisban és falusi templomokban. Magyar telephelyeken magyarul.
4. Az erdélyi görög katolikus román egyház első központja, püspöki székhelye
Fogaras. A Dél-Kárpátok lábainál épült város történelmi és etnikai hátteret biztosított.
A románság a maga erdélyi történelmét - írásos emlékek alapján - 1369-ig vezetheti
vissza az időben, amikor is Nagy Lajos magyar király a várost hűbéri használatba adta
Vlad havasalföldi vajdának. Majdnem száz évig tartott ez a hűbéresi viszony a
havasalföldi vajdák és a magyar királyok között, míg 1464-ben Mátyás király Fogaras
váiát nem adta ajándékba Geréb János későbbi erdélyi vajdának. Nyolc évvel később
Fogaras a szászok birtokába került. A vár és a hozzá tartozó 64 falu Bethlen Gábor
uralkodása idején élte fénykorát. Abban az időben és később is Fogaras vára az erdélyi
fejedelemasszonyok birtokának számított. Lorántffy Zsuzsánna ebben a minőségében,
I. Rákóczi György feleségeként birtokolta Fogarast. A fejedelemasszony halála előtt
három évvel, 1657-ben román iskolát alapított a városban. Román tanítókat és papokat
neveltek itt, s szinte magától értetődő volt, hogy az ortodox egyházból kiszakadó görög
katolikusok Fogarast választották első erdélyi központjukul.
Az egyesültek - unitusok - szegényes hozományt kaptak az ortodoxoktól, annál
többet a római katolikus vagyonból. Legjobban szemlélteti ezt Nagyvárad hajdani görög
katolikus püspökségének gazdagsága. Mivel a római katolikus egyház talán a
legvagyonosabb Biharban volt - legalábbis a keleti széleken - , a királyi, kegyúri döntés
ebből a birtokból szakított ki legtöbbet a görög katolikusoknak. És éppen királyi
támogatottságuk révén, jóval több lehetőségük nyílt a román kultúra fejlesztésére, mint
a „parasztibb" ortodoxiának. A görög katolikus román fiatalok Bécs és Róma főiskoláin
tanulhattak. A nyugat-európai megújító szellemi áramlatok a görög katolicizmus nélkül
nem jutottak volna el, vagy csak nagy késéssel, a románsághoz. A §coala Ardeleaná
(Erdélyi Iskola) néven jelzett mozgalom aligha bontakozik ki a nyugati főiskolákról,
teológiákról, egyetemekről hazatérő görög katolikus román papok nélkül. A román
felvilágosodás Nyugaton tanult fő alakjai, Samuil Micu-Klein (1745-1806), Gheorghe
§incai (1745-1816) és Petru Maior (1760-1821) alapozták meg a román nemzeti
öntudatot, egyebek között a dákóromán kontinuitás hipotézisét, amelyet ma nemcsak a
román történelemtudomány, de a román állam is a maga hivatalos ideológiájának vall;
az alapozók vallásának lebecsülésével együtt. Míg a szinte kivétel nélkül ortodox
vallású Havasalföldön és Moldvában - most tekintsünk el a katolikus csángóktól - a
XIX. század második feléig cirill betűkkel írtak, addig Erdélyben a latin írás jelentette
a román kultúrában a nyugati igényt és orientációt.
Elősegítette a görög katolikus vallás teijedését az erdélyi románság körében az,
hogy a nyugati szellemirányzatokat alkotó módon ötvözte keleti, bizánci hagyományok-

44

tiszatáj

kai, mindig nyitott lévén az egész román nemzet felé. Az már a román ortodoxia
merevségét és intoleranciáját mutatja, hogy a görög katolikus vallásban mindenkor a
maga befolyásának csökkentőjét látta, miként előbb a román reformációban is, és
hatalmi szóval lépett fel ellene. Még Lorántffy Zsuzsánna fogarasi román iskolájának
megnyitása előtt, Varlaam moldvai ortodox metropolita lakban könyvet adott ki a
görögkeleti tanok védelmében, Válasz a kálvinista katekizmusra címmel. Ha egy metropolitának ilyképpen kell harcba szállnia az egyházújító áramlattal, akkor ez a friss
irányzat teijedőben lehetett saját hívei között is. Egyébként az erdélyi román kálvinizmus a nemzeti eszmény nevében hódított, az anyanyelvűséget hirdette, románra
fordították a Bibliát, míg Moldvában, Varlaam metropolita országában az egyházi nyelv
nem a román volt. Az ortodox ideológia annyira beleivódott a román tudatba és gondolkodásba, hogy a mai román tudományosság sem képes vagy hajlandó a maga korába
visszahelyezve megítélni az erdélyi román reformációt. Bethlen Gábor vagy Apafi Mihály a maga hitét kívánta teijeszteni, ennek érdekében karolta fel a román anyanyelvűséget - amely egyébként is következett a protestáns felfogásból - , míg a mai román
történészek ebben a térítésben, egyáltalán a román nyelvű iskolák felállításában, a
románra fordított Bibliában hatalmi, hódító célokat vélnek felfedezni.
Fogarasról 1738-ban tették át Balázsfalvára az erdélyi román görög katolikus egyház székhelyét. III. Károly akkor ajándékozta az unitusoknak a XVI. században emelt
fejedelmi kastélyt. Ez az Apafi-kastély néven is szereplő épület volt a színhelye annak a
tárgyalásnak, amelyet az erdélyi országgyűlés küldöttsége folytatott Lotharingiai Károllyal, és amelynek értelmében Erdély a Habsburgok fennhatósága alá került.
Kétségtelen, hogy a bécsi udvar buzgón támogatta a román görög katolikus egyház erősödését. De ez egyben azt jelentette, hogy az erdélyi románság Európához került
közelebb. Akkoriban ez volt a korszak „Európai Házának" kapuja.
Néhány évvel a püspöki székhely Balázsfalvára helyezése után hozzákezdtek a
székesegyház felépítéséhez és egy önálló nyomda létrehozásához. A nyomda alapítása
két évvel meg is előzte (1747) a templomépítés kezdetét. Szomszédságukban létesült az
iskola, amely az erdélyi románság nagy értelmiségi nemzedékeit nevelte.
5. Manapság, a görög katolicizmus ellen indított hadjáratban a román nacionalista
sajtó újra meg újra felhánytorgatja, hogy az unitusok egyháza „magyar fogantatású".
Mit jelentett e „magyar hatás" Balázsfalván? Az új nyomdában híres magyar
tipográfusok is dolgoztak, Páldi Székely István, Becskereki Mihály. (Akadna-e magyar
elfogult, aki azért utasítaná el Hess András ötszáz éves budai nyomdáját, mert az alapító
mester - német volt?!) A hajdani román értelmiségiek ebben sokkal „európaibbak"
voltak a mai román ortodox főpapoknál és újságíróknál. Gheorghe §incai 1803-ban latin
nyelvű elégiát írt Peretsényi Nagy Lászlóhoz, s ebben magyar barátait is emlegeti,
köztük Tertina Mihályt. A §coala Ardeleaná nagy triásza néha személyes, még inkább
levélbeli kapcsolatot tartott fenn a magyar nyelvművelő Aranka Györggyel, a magyar
történész Benkő Józseffel. Budai időzése során Petru Maior sűrűn összejárt az öreg
Virág Benedekkel. Micu-Klein püspök Balázsfalván összeállított latin-román-magyar-német és román-latin-magyar-német szótárának átnézésére és hiányainak pótlására a „híres magyart, Virág Benedeket" kérte fel, aki önzetlen barátságból el is
végezte a munkát. Ez a szótár ugyan kéziratban maradt, de anyagát beleolvasztották az
1825-ben Budán kinyomtatott többnyelvű román szótárba - Lexikon de Buda — , s így a
román művelődéstörténet e fontos építőkövének alapozói közé méltán számíthatjuk oda
a magyar Virág Benedeket is.

1992. november

45

Ez lenne az a tűrhetetlen „magyar befolyás" az erdélyi román görög katolicizmusra, amelyet visszamenőlegesen is szenvedélyes gyűlölettel átkoznak el?
Tárgyilagos vagy csak mérsékelten elfogult mai román történelmi művek Balázsfal vát a XIX. századi Erdély legjelentősebb román iskolavárosának és művelődési központjának nevezik. Ez a rang pedig a görög katolikus egyháznak köszönhető. A város
vezető szerepe a románság nemzeti mozgalmaiban kitetszik abból is, hogy 1848-ban itt
tartották meg a forradalmi erdélyi román nemzetgyűlést.
Mihail Eminescu, a nagy román költő ittjártakor „Kis Rómának" nevezte Balázsfalvát. Márpedig ő aligha vádolható meg magyarbarátsággal vagy görög katolikus elfogultsággal. A virágzó város sugallta neki a hasonlatot.
6. Trianon vallási szempontból is merőben új helyzetet hozott létre Erdélyben, illetve Nagy-Romániában. Az úgynevezett Ókirályság (Havasalföld és Moldva), valamint
az 1877-es orosz-török háború nyomán diplomáciai csereügylet folytán megszerzett
Dobrudzsa románsága nagyon sokszínű Erdéllyel találta egy országban magát. Öt
magyar vallásfelekezet, a római katolikus, a református, az unitárius, az izraelita és az
ágostai evangélikus, kisebbségi nyelvek és toleranciában együtt élő nemzeti kultúrák,
sokszázados múltú iskolák és intézmények - mindezek szokatlanok voltak az ókirályságbeli románok számára, noha a történelmi Románia egyáltalán nem volt homogén
állam. Korabeli becslések szerint az Ókirályság lakosságának egyharmada nem volt
román. Ha a cigányok milliós tömegét tekintjük, akkor ez a becslés nem is valószínűtlen. (Éppen nagy lélekszáma miatt, a cigányság felszabadítása a rabszolgasorsból
az 1848-as havasalföldi forradalom egyik követelése volt.) Vallási szempontból ugyan a
cigányság nem jelentett külön színt, mindenütt a falusiak hitét követte. Ortodoxok
voltak a romániai bolgárok, szerbek, lipovánok - a Delta orosz népessége - , de a
dodrudzsai törökök és tatárok mohamedán hite bizonyíthatóan ingerelte a román lakosságot. Jó néhány korabeli jel mutatja az intolerancia heveny jelentkezését. Koós
Ferenc emlékíró, református pap jegyezte fel, hogy a bukaresti kálvinista templom
tornyáról le kellett vétetnie a hagyományos kálvinista csillagot, mert az ortodox románok pogányoknak nézték a magyar protestánsokat. A moldvai Szászkút helységben a
múlt század végén valósággal megostromolták a magyar református templomot,
összetörték, pusztán azért, mert eltért a görögkeleti templomtól, és benne magyarul
énekeltek!
Ez a román türelmetlenség rekesztette ki az Okirályság társadalmi életéből a zsidóságot. A másságot egyszerűen tudomásul venni képtelen közhangulat nevében ajánlotta a moldvai zsidóknak 1860-ban a felvilágosult államférfinak tartott Mihail
Kogálniceanu miniszter, hogy hagyjanak fel ősi viseletükkel, vessék le a zsidóruhát és
vágassák le a szakállukat, mert ez így „illik" Európában. (A Bukaresti Magyar
Közlönyben magyarul is olvasható a miniszteri rendelet.) De a nagy lélekszámú zsidóság még ilyen áron sem kapott román állampolgárságot. A visszás helyzetet a trianoni
békeszerződés „rendezte", mivel román állampolgárnak nyilvánította Erdély minden
lakóját. így az erdélyi zsidók automatikusan román állampolgárok lettek, míg az
Ókirályság sok nemzedéken át ott élő és az országot gyarapító zsidósága nem. Gyors
parlamenti döntéssel kiteijesztették az állampolgárság körét a havasalföldi és moldvai
zsidóságra is.
Ilyen mélyre ivódott idegenkedés a más nyelvek és más vallások ellen ingerülten
vette tudomásul mintegy másfél millió román görög katolikus vallását. Újságcikkek
javasolták, hogy a görög katolikusok lépjenek át az ortodoxok táborába, Más szerzők
igyekeztek bemutatni a román közönségnek az unitusok történetét, nagy érdemeiket

46

tiszatáj

a román művelődés történetében. Bukarest, az Ókirályság 1918 után ismerkedett meg az
„űj" hittel, akkor építették fel Bukarestben az egyetlen görög katolikus templomot. Görög katolikus volt az erdélyi román nemzeti mozgalom vezető alakja, Iuliu Maniu.
Görög katolikus püspök Iuliu Hossu, az 1918-as gyulafehérvári román népgyűlés fő
szónoka. Végül is a görög katolicizmust az 1920 utáni Románia második államvallásává
nyilvánították. Annyira az lett, hogy a két háború között a székely vidékeken elrendelt
templomépítési mozgalom keretében, olyan helységekben is, ahol egyetlen román sem
élt, egyszerre két román templomot kellett építeni, nyilván a lakosság költségén, egy
görögkeletit és egy görög katolikust.
Noha lassan-lassan „igazi" román vallásnak ismerték el a görög katolikus egyházat, azért a magyarok kényszerű áttérítésekor, vasutasok, kisiparosok, nyugdíjasok lelki
megsarcolásakor ezeknek nem az unitus hitet, hanem az ortodoxiát kellett felvenniük.
7. Erdély román görög katolikus egyházát, két és fél évszázados fennállása után,
1948-ban az államhatalom beolvasztotta az ortodoxiába. A példa a Szovjetunióból
érkezett. Galícia és Kárpátalja többmilliónyi ruszin, illetve ukrán unitusa fölött Sztálin
kimondta a halálos ítéletet. A hivatalosan ateista szovjet állam nyilván nem teológiai
elveket tartott szem előtt, hanem világpolitikai és belső, biztonsági meggondolásokat.
A második világháború befejezése után - éppen a közép-európai orosz terjeszkedés
miatt - rendkívül kiéleződött a Kreml és a Vatikán viszonya. Mint minden eszmei,
világnézeti ellentétet, Sztálin ezt is hatalmi szóval intézte el. Ostoba, diktátori fölénnyel. Abban az időben kérdezte meg tanácsadóitól, akik a katolikus világegyház
erkölcsi erejére figyelmeztették: „Ugyan, hány hadosztálya van a pápának?" A szovjet
hatalom döntését kétségtelenül befolyásolta az is, hogy Galíciában és Kárpátalján 1944
után még évekig fegyveres felkelés folyt a szovjet hatalom ellen, az Ukrán Felszabadító
Hadsereg, ahogy Sztyepán Bandera titkos serege magát nevezte, nagyon sok kellemetlenséget okozott a keleti birodalom urának, és e szovjetellenes partizánok társadalmi
támasza a görög katolikus ukrán lakosság volt.
Bukarest szívesen hallgatott a moszkvai tanácsra, s ugyanolyan durva erőszakkal
számolta fel a görög katolikus egyházat Erdélyben, mint Sztálin Nyugat-Ukrajnában.
Ideológiát is kitaláltak a beolvasztás igazolására: az egységes román nemzetnek egységes vallása kell hogy legyen! A politikai vezetés háttérből irányította, illetve hatalmi
szerveivel hajtatta végre a lélekgyilkos egyházfelszámolást, ugyanakkor dr. Petru Groza
miniszterelnököt tolta előtérbe, vele mondatta el a nacionalista frázisokat. A Hunyad
megyei Bácsi község ortodox papjának fia éppen olyan buzgón vállalta ezt a megbízatást, pedig neki tudnia kellett, hogy ez mit jelent erkölcsileg, miként 1925-ben az
erdélyi ügyek minisztereként személyesen mozdította elő annyiszor dicsért iskolájának,
a szászvárosi református Kuun kollégiumnak román állami kézre játszását.
Egyházuk erőszakos felszámolásakor a romániai görög katolikusok száma több
mint másfél millió volt, 8 egyházmegyével, 6 püspökkel, 2588 templommal, 1834 pappal, egy teológiai akadémiával, 9 szerzetesi intézménnyel és 20 középiskolával. A papok többségét átkényszerítették az ortodox egyházba. A püspököket mind börtönbe
zárták. Időben nagyjából ugyanakkor tartóztatták le és börtönözték be a római katolikus
püspököket is.
Todea Alexandrut már az egyház illegalitása idején szentelték püspökké, amikor
két börtönbüntetés között éppen szabadon volt. A görög katolicizmus ugyanis az
őskeresztények módján „föld alá" vonult, nagyvárosok „katakombáiba", falusi házak
mélyére, de nem adta meg magát. Todeán kívül más püspököket is felszenteltek, s ha
„lebuktak", ismét mások álltak a helyükre. Ugyanezt a módszert alkalmazta a római

1992. november

47

katolikus egyház is, Márton Áron „elrablása" után - mert szabályszerű emberrablás
volt, csapdaállítással - az általa kijelölt utód vette át a helyét, majd azt is helyettesíteni
kellett, mivel börtönbe került. Noha a római rítus papjait nem tartóztatták le mind,
magát az egyházat nem számolták fel, mégis törvényen kívüli állapotba került. A bukaresti hatalom a római egyházat Erdélyben is belülről, a „békepapok" mozgalmával
próbálta meg szétzilálni. Ez azonban itt sikerült a legkevésbé, éppen Márton Áron
rettenthetetlen szilárdsága miatt.
Az erdélyi román görög katolikus egyház püspökei közül heten haltak meg
börtönben vagy kényszerlakhelyre száműzötten. Alexandru Russu nagybányai püspök
1963-ban a szamosűjvárí bőrtönben fejezte be életét. Vasile Atenie bukaresti vikárius a
vácáre§ti-i börtönben, 1950-ben. Valeriu Traian Frenjiu nagyváradi püspök Máramarosszigeten 1952-ben, Ilion Suciu püspök, balázsfalvi apostoli kormányzó és Tit-Liviu
Chinezu a máramarosszigeti börtönben, talán 1953-ban. Ioan Bálán, a lugosi egyházmegye püspöke kényszerlakhelyre került, Ciorogirla ortodox kolostorba, itt érte a halál
1959-ben. Nem kerülhette el a deportálást Iuliu Hossu szamosűjvárí püspök sem, hiába
voltak maradandó román nemzeti érdemei. Ó szintén ortodox kolostorba került, Cáldaru§aniba, onnan az egyik bukaresti kórházba szállították, ott halt meg 1970-ben. (A római és görög katolikus szerzetesrendeket Romániában mind felszámolták, egyedül az
ortodoxok rendházai maradhattak meg.)
Úgy a hatvanas évek közepén, amerikai fellépésre és a hidegháború enyhülésére,
valamelyest engedett a szorítás a görög katolikus egyház körül. Az unitusok szabad
működését nem engedélyezték, de a letartóztatott papok egy részét kiengedték a
börtönökből. A „föld alatti" egyház újra kiépítette hierarchiáját. A nyolcvanas években
titkos püspökkari konferenciákat is tartottak, kinevezésekkel, illetve jogtalanul viselt
címek ügyével foglalkoztak. Az 1988-as püspökkari konferencia körlevelet intézett az
egész román görög katolikus egyházhoz, papokhoz, titkos szerzetesekhez és hívekhez.
Név szerint felsorolta az egyház titokban kinevezett püspökeit és ordináriusait. Ez a
levél Alexandru Todeát Balázsfalva érsekeként, a román egyház metropolitájaként említi. És fontos egyházjogi kérdésre is figyelmeztet a körlevél:
„Véget kell vetni annak a vitának, amely a Rómával egyesült Román Egyház
kérdését esetleg úgy látja megoldhatónak, ha áttérünk a román nyelvű latin rítusra.
Egyházunk katolikus volt és marad, de 1700-tól őrzi a maga identitását. Román és katolikus egyház vagyunk, de keleti rítus szerint, ennek kifejezéseképpen egyházunk minden papja saját keleti rítusunk szerint celebrálja a Szent Liturgiát, és erre hívja fel a
szertartáson részt venni óhajtó híveket. Az a Szentszék által adott felhatalmazás, hogy
más katolikus rítus szerint is celebrálhatunk, arra az időre vonatkozott, mikor saját
rítusunk szerint nem misézhettünk. Most azonban ez lehetségessé vált."
8. Márton Áron püspöki joghatóságát gyakorolja még Gyulafehérváron, mikor a
görög katolikus egyházat betiltják. Előrevetíti árnyékát az erdélyi magyar római katolikusok vezetőjének sorsa, megpróbáltatásai. Minden lépését figyelik, az egyik csíksomlyói búcsú után csak kerülőúton jöhet el szülőföldjéről, mert az állambiztonság le akarja
tartóztatni. Márton Áron - a katolikus egyház római rítusa-üldözöttsége közepette sem
ismerte el a görög katolicizmus „felszámolását", hanem minden lehetőségére álló
módon tiltakozott ellene. Később a gyulafehérvári püspök perében ez az egyik vádpont.
A Vatikán rendelkezése szerint a római rítusú templomok befogadták a román görög
katolikus híveket, a római papok kiszolgáltatták nekik a szentségeket.
Gheorghiu-Dej, majd Ceau§escu diktatúrája egyképpen azt remélte, hogy a görög
katolikus hit kihal Romániában. Az idősebb nemzedékek lassan kimennek az életből, a

48

tiszatáj

fiatalok számára idegen lesz a görög katolikus vallás. Az ateista román államot nyilván
nem teológiai szempontok vezérelték, hanem az elképzelt „nemzeti egység" megvalósítása, a hitbeli, majd nemzeti egyneműsítés. Bukarest számítása nem vált be. A görög katolikusok többsége megmaradt ősei hitén. Részint a római katolikus templomokat
látogatták, ott éltek a szentségekkel, részint egykori görög katolikus templomaikba
jártak tovább, immár ortodox szertartásokra, de katolikus lélekkel. Sok faluban a
lakosság nem is volt tisztában azzal, hogy felekezete egyik napról a másikra
„megváltozott". Az ortodox papok nem nagyon hangoztatták ezt a híveik előtt.
Anekdotikus történetet mesélt erről Gellért Sándor költő, aki a Szatmár megyei
Mikolában tanított évtizedeken át. Ebben a faluban református és „görög" magyarok,
továbbá ortodox románok élnek. E két utóbbi egyház kényszerű egyesítése után mind a
két templomuk görögkeletivé lett. De a görög katolikusok véletlenül se lépték volna át
az eredetileg ortodox templom küszöbét. A mikolai „görögök" azért se nagyon vették
észre a változást, mert ortodox papjuk is magyarul prédikált, akárcsak „görög" elődje.
Történt azonban, hogy a „görög" templomot újjá kellett építeni. Az új hajlékot a nagyváradi görögkeleti püspök szentelte fel. „Kedves ortodox testvéreim az Úrban" kezdett bele a szentbeszédbe a püspök. A mikolai „görögök" összenéztek: mióta lettek
ők ortodoxok? Mivel pedig a püspök továbbra is a görögkeleti egyházat emlegette,
előbb egyik mikolai indult el az ajtó felé, majd a másik, szép csendben mind kivonultak
a templomból, amelynek építésére önzetlenül adakoztak volt. Másnap a helybeli „görög
katolikus" pap - hivatalosan persze ortodox - sorra járta hívei házát és nyugtatta az embereket, hogy tévedés történt, a püspök úr rosszul mondta, persze, hogy görög katolikusok ők, nem pedig ortodoxok...
Kolozsváron a tegnapi görög katolikusok többségükben a Deák Ferenc utcai volt
minorita templomba jártak, ahol most görögkeleti szertartással dicsérik az Urat. A festmények még a római katolikus múltra emlékeztetnek. (Trianon után kellett átadni a
„görögöknek".) Mikor aztán a bukaresti hatalom rájött arra, hogy mégsem hal ki a görög katolicizmus Erdélyben, szokásos fondorlattal saját nacionalista céljainak szolgálatába szerette volna állítani a hívek ragaszkodását. Titkos csatornákon - még párttagok
útján is - azt sugallta a makacs görög katolikusoknak, hogy „épüljenek be" a római
egyházba, belülről románosítsák el a Szent István alapította erdélyi egyházmegyét. Még
jobb lenne, ha maguknak követelnék a római katolikus templomok egy részét, ebben az
esetben - így a sugallat - a görög katolikus szertartást is engedélyeznék számukra. Noha az ortodox hierarchia végig ellenségesen viselkedett a görög katolikusokkal szemben,
a magyar templomok megszerzését nagyon szívesen látta volna. Különösen Kolozsváron
lehetett észlelni a román görög katolikusok hódító törekvéseit. Itteni titkos „görög" papok vezető szerepet játszottak Dumitru Mártina? dilettáns történész Originea ceangailor
din Moldova (A moldvai csángók eredete) című könyvének megjelentetésében, amely a
csángók román eredetét és elmagyarosítását próbálja magyarázni.
Ez a helyszín és ez a helyzet emeli ki a román görög katolikusok állásfoglalásai
közül Doina Cornea kolozsvári tanárnő, ismert polgáijogi harcos nyilatkozatát a
templomhasználatról. Noha Cornea asszony nem egy esetben a magyar iskolák és egyetem kérdésében ellenünkre nyilatkozott, a templomok ügyében mindig keresztény
szellemben és a jogtisztelet alapján szólalt meg. Még a diktatúra idején a pápához
intézett levelében kijelentette: „A román hatóságok minden arra vonatkozó hivatalos
nyilatkozata ellenére, miszerint országunkban nem lesznek görög katolikusok, mi ismét
kinyilvánítjuk létezésünket a Szentszék és az egész világ előtt, ugyanakkor kéljük
Őszentségét, segítsen fenntartani és jogaiba visszahelyezni a román görög katolikus

1992. november

49

egyházat". A magyar templomokkal kapcsolatos álláspontja egyértelmű volt: „Mi
(Rómával) egyesült románok nem akarunk betolakodók lenni ezekben a (római)
szentegyházakban, nem kívánjuk megzavarni a békességet és a jó rendet ezekben a
templomokban, amelyek méltán tulajdonai hittestvéreinknek - a magyaroknak."
9. Úgy mondtad, hogy még a diktatúra alatt kerested fel Todea metropolitát szakított félbe hollandus barátom.
- Igen, Szászrégenben, egy félreeső utcában. Lakásának egyik szobájából hatalmas ablak nézett az udvarra. Ezen az udvaron gyűltek össze a hívek, a metropolita az
ablak mögött felállított oltárnál misézett.
Megkérdeztem tőle, hogy zavarják-e ebben.
- Mostanában már nem. Az államvédelem emberei tudják, hogy mi az egyházi
rangom, ha felkeresnek néha, nem kötekednek, nem fenyegetőznek. Finoman, de erélyesen ellenőriznek. Mi ez a börtönhöz képest?
Tizenhat esztendőt töltött börtönben.
Magas termetű, ősz hajú férfi, valósággal ragyog róla a tisztaság, nyíltság. Telek
községben született, Szászrégen közelében. A családban tizenhatan voltak testvérek, ő
az utolsó előtti gyermek. Negyvenhat unokaöccsét és unokahűgát tartja legközelebbi
rokonának. Szobája falán szülei fényképe, mellettük II. János Pál portréja, aztán vatikáni csoportkép, rajta Todea is, fiatal teológusként. Régeni és balázsfalvi diákévek után
Rómában végezte a teológiát. A csoportképen XII. Pius pápa a teológusok között.
- Az elődjét, XI. Piust még jobban becsültem. Nagy tudós volt, egyben az emberi
megértés pápája. Sokat és szívesen időzött az abesszíniai papnövendékek körében. Nem
indokolta meg rokonszenvét, de mit tudtuk az okát. Egy papnak mindig őszintének kell
lennie, megmondom hát, hogy az európai teológusok lenézték az afrikaiakat. XI. Pius
nem korholta ezért őket, de példájával megszégyenítette a gőgös európaiakat.
Todea atyát Rómában szentelték pappá, ott szerzett teológiai doktorátust is,
summa cum laude. Aztán a balázsfalvi érsekségen szolgált, majd kinevezték Szászrégen
esperesévé. A görög katolikus egyház felszámolásakor elrejtőzött. Elfogták. 1951-ben a
bukaresti hadbíróság életfogytiglanra ítélte.
Három évet együtt ült Márton Áronnal Máramarosszigeten.
- Cellatársak voltunk, egészen Márton püspök szabadulásáig. Örök példa marad
számomra mint pap, mint ember és mint magyar. Zokszó nélkül végzett a börtönben
minden piszkos munkát, nem haragudott senkire, szent emberként megbocsátott kínzóinak is.
Todea érsek jól ismeri a magyarokat, szülőfaluja szomszédságában van a római
katolikus Jobbágytelke és a református Péterlaka. Az együttélés erdélyi valóságát isteni
ajándéknak tekinti. Bátran előhozhattam előtte a kellemetlen témát: a titkos kolozsvári
„görög" papok áskálódását a magyar templomok megszerzéséért.
- Igazi görög katolikusok nem tesznek ilyesmit. Mi nem vonulunk be senki más
templomába. Megvannak a magunk elvett templomai, azokat kéljük, azokat követeljük
vissza.
Példát mondott ismét. A második világháború végén Szászrégen német lakossága
szinte teljes egészében elmenekült, nem is nagyon tért vissza. 1945-ben a városi
hatóságok felhívták Todea esperest, hogy vegye át a szász evangélikus templomot,
nincsenek hívei, nincs, aki gondozza.
- Ki adja át nekem? - kérdezte szelíden.
- Mi, az állam - felelték.
- Önök építették?

50

tiszatáj

- Nem. De látja, hogy a szászok elmentek.
- Ettől még nem lettek önök a templom gazdái.
- Esperes űr, magával nem lehet okosan beszélni.
- Okosan valóban nem, csupán tisztességesen.
10. Szászrégen hagyományaihoz tartozik, hogy a §coala Ardeleaná triászának
egyike, Petru Maior egy ideig itt lelkészkedett, míg 1786-ban el nem űzték innen.
- Nem a magyarok űzték el - emelte fel hangját a metropolita - , a szász polgárság
kergette el. Csakhogy most mindent a magyarokra kennek. Vagy három évvel ezelőtt
kijött hozzánk egy tanár Marosvásárhelyről, a színművészeti főiskola tanára, §tefan
Duica, és szemérmetlenül hazudott, hogy a magyarok űzték el Petru Maiort Szászrégenből.
- A hamisítás bántotta az ön igazságérzetét?
- Titkos pap vagyok, nem állhattam fel. De úgy éreztem magamat, mintha rabságban lennék megint. A hazugság börtönében. Papként fáj nekem a hazugság,
románként bánt az igazságtalanság. Erkölcstelen ez az uszítás a magyarok ellen, és
félek, hogy ellenünk fog fordulni. Nincs bűn, amelyik büntetés nélkül marad.
11. Ha már Petru Maiorról beszéltünk, fontosnak tartotta, hogy kiemelje megint a
görög katolicizmus szerepét a román nemzeti művelődésben. Olvastam-e George
Cálinescu 194l-es monumentális román irodalomtörténetét? Az még méltóképpen
tárgyalta a görög katolikus egyház szerepét a román nép életében. Pedig Cálinescu ortodox volt. Azóta csak rágalom vagy hallgatás.
- Lehetett volna-e groteszkebb valami, mint román nemzeti érdekekre hivatkozva
tiltani be a görög katolikus egyházat? Román nemzeti eszményt követtek-e, nemzeti
egységet? Mi lett belőle? Éppen a fordítottja. Megosztotta a román egységet, a görög
katolikusok kénytelenek római templomokba járni, sokan a szektákhoz csatlakoztak,
vagy hitetlenekké váltak. A két román nemzeti egyház távolabb került egymástól, mint
bármikor.
Mintha védekezett volna az érsek 1989 nyarán, pedig éppen „csend" volt a görög
katolikus és az ortodox egyházak között. Egy év múlva, a romániai fordulat után, soha
nem ismert hevességgel csapott fel a disputa. Rágalmak özöne zúdul Todea bíboros
egyházára. Nagyvárad hírhedett nacionalista lapjában, a Phoenbeben cikksorozat jelent
meg, Petru Ciuhandu lelkész aláírásával: Melyik a jiemzetáruló" - a román ortodox
vagy a görög katolikus egyház? A szerzőt nem a két vallás közötti dogmatikai különbségek érdeklik, noha ezeket is csokorba fogja, hogy a görög katolikusok, egyáltalán a
katolicizmus „bűneit" bizonygassa. Visszatekint az 1054-es egyházszakadásig, még
tovább is az időben, visszamegy a 787-ben tartott utolsó ökumenikus zsinatig. Sommásan megvédelmezi az ortodoxiát a maradiság, megrekedtség vádjától, elismerve,
hogy az ortodox egyház valóban nem tartott lépést az idővel (agiorno), de ennek oka
részint az iszlám ezer esztendős uralma, a nyugati keresztes hadjáratok és a kommunizmus. Egyébként is, szerinte az ortodoxia minden bajáért a nyugati kereszténység
felelős, amely soha nem támogatta a keleti keresztényeket, hanem mindig csupán a befolyása alá akarta vonni őket.
E hódítás egyik következménye lett a görög katolicizmus, folytatódik a cikk. Ismert módszerrel, a szerző felemlegeti görög katolikus teológusok, írók, politikusok
bíráló megjegyzéseit saját egyházuk vagy egyik-másik főpapjuk ellen, s ebből a körképből az derül ki, hogy a görög katolicizmussal egyetlen igazi román szellemi ember sem
értett egyet. De végtére is, ezek a szellemi emberek alapozták meg az egyházat!

1992. november

51

Ciuhandu pópa így sommázza vádjait: „Ma is kísértenek a megaláztatások,
amelyeket az erdélyi románoknak ezer éven át el kellett viselniük. E megaláztatások
egyike az Ausztria-Magyarország által 1700-tól kezdve végrehajtott lélekszakítás a
görög katolikus egyház révén, amit másfél évszázadon át valóságos genocídium
követett, s folytatódott azzal az alantas törekvéssel, amelyik a katolicizmussal el akaija
idegeníteni a tömegeket a nemzet törzsétől."
12. Mi élezte ki ennyire a görögkeleti és görög katolikus románok testvérharcát?
Konkrét ok: a balázsfalvi katedrális visszaszerzése. A templom eddigi ortodox papja,
loan Fárca§, és az egyháztanács átadta a székesegyházat Alexandm Todea bíborosnak.
A hívek nagy többsége egyetértett a már esztendők óta titkos katolikus Fárca§ pap cselekedetével. De nem értett egyet a Román Televízió, amely egyértelműen az ortodox
álláspont szerint tárgyalta a történteket. Meg sem említve, hogy a balázsfalvi katedrálist
Micu-Klein görög katolikus püspök kezdte el építtetni, s hogy a sztálinizmus kobozta el
1948. december elsején. (Éppen az 1918-as gyulafehérvári román népgyűlés emléknapján.) Bekapcsolódott a „vitába" a Románia Mare (Nagy-Románia) hetilap, amelynek
vezetői a közismert nacionalista Eugen Barbu író, egykoron a Ceau§escu-féle Központi
Bizottság tagja, és Corneliu Vadim Tudor, a hírhedt magyargyűlölő és antiszemita
költő. Hihetetlen az a hang, amelyet ez a hetilap ezúttal nem a „magyar terroristák" és
Magyarország - miként szokása - , hanem román testvérei ellen megütött:
„Egy űj Júdás, Fárca§ bálványimádó pap kinyitotta a balázsfalvi székesegyház
ajtaját, hogy beléphessen rajta Erdély pusztulásának gyűlöletes alakja: Todea, az űj
kardinális. A közismert román vendégszeretet nem ocsúdott fel arra, hogy
megismétlődik az 1700-as hármas erőszak, az alázatos lelkű román hívek pedig nem
fogták fel, hogy Budapest közbejöttével az apokaliptikus szörny űjra befészkelte magát
Balázsfalvára. Erdély űj »főpapja« valójában alig tud egy-két román szót egybefűzni,
ellenben tökéletes prédikációkat mond a románok számára olyannyira elviselhetetlen
nyelven, magyarul."
Honnan kísért a történelem mélyéből ez a hang?
13. Míg egészséges volt, Todea bíboros nem hagyta válasz nélkül a rágalmakat.
A balázsfalvi székesegyház visszaszerzése után inteijűt adott a bukaresti Cuvintul
(A Szó) munkatársának, Maria Lucia Munteanunak. Nagyformátumú egyházfő,
államférfi szólalt meg, kijelentve: „minden erőmből harcolni fogok a nacionalizmus
ellen." A Románia Mare gyalázkodásairól azt mondta a bíboros, hogy tűrhetetlen
hangvétele miatt kell beszélni róla. „Olyan kifejezéseket használ, amelyeket nem
szeretnék megismételni ön előtt. Egy civilizált társadalomban elképzelhetetlen az efféle
hang. Éppen ezért, amíg csak az Isten erőt ad nekem, szeretnék hozzájárulni ennek a
nemzetnek a kulturális és erkölcsi felemeléséhez."
Szomorúan állapította meg a bíboros, hogy az új bukaresti hatalom is ellenséges a
görög katolicizmussal szemben. Mikor először kérte Ion Iliescu államelnöktől a templomaik visszaadását, a jelenlévő Gelu Voican-Voiculescu helyettes miniszterelnök váratlanul közbeszólt: „Önök katolikusok, tehát közelebb állnak a magyarokhoz, mint a
románokhoz."
Időpont: 1990 január eleje, az új hatalom alig néhány napos. Hosszú hetek múltán
következik el 1990. március 19-e, a marosvásárhelyi magyarellenes pogrom. Todea
érsek akkor még Szászrégenben lakott, közel Görgényhez, ahonnan a botos gyilkosok
elindultak. A főpap szerint a vérengzést meg lehetett volna akadályozni. Kialakult a két
tábor, de még nem fordult elő incidens. Todea érsek ismét az államelnöknél volt kihallgatáson Bukarestben. Kérte: „Elnök úr, küldjön katonaságot Marosvásárhelyre, és

52

tiszatáj

helyezze el a két tábor közé." Iliescu arcán a szokásos, ravasz mosoly. „Azt mondta,
hogy csak később, csak a végén fog beavatkozni. Ezt a kifejezést használta. Nem
tudom, hogy mit akart ezzel mondani. Kérném szépen, lehet, hogy megvoltak neki is az
indítékai. De mégiscsak közbe kellett volna avatkoznia."
Olvassuk hozzá ezekhez az inteijűból Todea atya másik mondatát: „A hazugság
jobban befészkelte magát Romániába, mint más országokba."
14. Lent, a „népi mélységekben" zavartalan volt-e a román és magyar görög katolikusok együttélése? - szakít meg újra hollandus barátom.
Kezem ügyében a kolozsvári Világosság 1947. április 28-i száma. Miután a
Szatmár megyei magyar görög katolikusok elszakadtak a rutén püspökségtől, Russu
nagybányai püspök körlevélben értesítette őket, hogy a húsvéti ünnepeket nem ülhetik
meg - régi szokásuk szerint - a magyar római katolikusokkal és protestánsokkal egy
időben, hanem csak a román húsvét alkalmával. (Az ortodoxia nem alkalmazkodik a
Gergely-naptár időszámításához.) A magyar görög katolikusok ezt sérelmesnek találták,
és kérték Russu püspököt, hogy régi jogaikat tartsa tiszteletben, annál inkább, mivel
mikor a nagybányai görög katolikus püspökség főpásztorsága alá kerültek, erre írásbeli
ígéretet kaptak.
„A sérelmes intézkedést azonban nem orvosolták - folytatódik az újságcikk - , s
most a fölzaklatott 18 000 magyar ajkú görög katolikus a Magyar Népi Szövetség Szatmár megyei vezetőségét kérte fel, hogy ezt a kérdést a püspökkel békés úton elintézzék.
Remélni szeretnők, hogy Russu püspök a főpásztorsága alá tartozó magyar görög katolikusok érdekében változtat nézetén, amit mi magunk sem tartunk összeegyeztethetőnek
a demokratikus szabadság elvével."
Másfél év múlva nincs görög katolikus egyház Romániában, Alexandra Russu
nagybányai püspök, híres műgyűjtő, európai kultúrájú ember a szamosújvári börtön rabja.
Kegyetlen epilógus!
Mi lett a sorsuk a magyar görög katolikus híveknek egyházuk felszámolása után?
Hivatalból ortodoxokká nyilvánították őket. De a görögkeleti papok magyarul
prédikáltak nekik Halmitól Nagykárolyig, a Túrtól az Érig. Szatmárnémeti, Nagykároly
városokban vannak templomaik, meg olyan községekben, mint Kökényesd, Csedreg,
Túrterebes, Mikola és mások. Magyarságukhoz mindig ragaszkodó emberek. Mikor
egy ízben Sárközújlakra olyan új papot neveztek ki, aki nem tudott jól magyarul, a
hívek azonnal mást kértek - és kaptak is - helyette.
Todea metropolitát 1989 nyarán megkérdeztem, hogy miként vélekedik a szatmári, bihari magyar görög katolikusok nyelvhasználatáról? Világos volt a felelete:
- Nézze, kényszerű betiltásunk előtt sokáig szolgáltam a balázsfalvi érsekségen.
Ott is, mindig is azt vallottuk: teljes mértékben tiszteletben kell tartanunk híveink anyanyelvét. Miért térnénk el ettől a jó hagyománytól?
15. Hollandus barátom egyvégtében dohog. Ez a kizárólagosság, mindenféle
másság tagadása, gyalázása ismeretlen számára, ingerli holland nyugalmát, európai
lelkét.
- Vallásháború? Azt mondod? Több ez, más ez! Nékünk van egy jelzőnk erre, de
talán nem mondom ki.
- Annál inkább ne - helyeslem - , mivel ez mégiscsak a románság belső ügye, nem
reánk tartozik.
- Úgy gondolod, hogy csak reájuk tartozik?
Nem felelek. Meghökkent és némává dermeszt a felismerés.

53

1992. november
DOBOSSY

LÁSZLÓ

Közhasznú filológia
A filológia - közismerten - az a tudományszak, amely a gondolatközlés legfőbb
eszközének: az írásban megfogalmazott vagy élőszóval előadott szövegnek az útját
kíséri nyomon a keletkezéstől a hatásig. Más szóval: arra a régtől nyugtalanító kérdésre
keres választ, hogy miként „lőn testté az ige", miként válik tetté a szó? Napjainkban
pedig - úgy tetszik - sokkal inkább, mint előzőleg bármikor, különleges szükség van a
félreérthetetlenül pontos gondolatközlésre, arra, amit az apostoli intés szigorú tömörséggel követel: szavunk legyen igen-igen, nem-nem... Hajdan, a stilisztika nevű
tantárgy óráin belénk sulykolták, hogy nyelvi kifejezésünk legyen világos, szabatos,
magyaros (azaz nyelvünk szellemét és nyelvtanunk szabályait tiszteletben tartó); a
poétika nevű tantárgy óráin pedig az irodalmi megjelenítés csodás módozataival ismerkedhettünk. De hol vannak már a hajdani stilisztika- meg poétikaórák, s mai gondolatközlési gyakorlatunkban érvényesülnek-e az ott tanított és tanult elvek, begyakorolt
szabályok? Hová veszett a világosság és szabatosság, vagyis egyszerűbben: az érthetőség eszménye? Mivé lett a nyelvi és gondolati igényesség követelménye? Reggelente
bosszankodva olvasom a napilapot, esténként háborogva hallgatom a tv-híradót meg a
rádiókrónikát, a különféle - jószerivel követhetetlen, mert pocsolyába süppedő - politikai vitákról nem is szólva. E „pestiesen" félig elnyelt, félig hadart szövegekből mit ért
meg nemzetünk többsége: a vidéken és a határainkon túl élő magyarság?
De a filológus vizsgálódása szempontjából elsődlegesebb irodalmi szövegek is
gyakran kerülnek pongyolán, henye tálalásban az olvasó kezébe. A könyvpiacot elárasztja a selejt, s példák garmadájával bizonyítható, hogy még jobb sorsot érdemlő tudományos kiadványok is gondozatlanul jelennek meg. Eddigi jelek szerint a kapitalista
vállalkozási mód egyelőre vajmi kevéssé mozdítja elő a minőségi elv érvényesülését.
Természetesen nem csak nálunk van ez így. Néhány évvel ezelőtt Milán Kundéra,
franciaországi emigrációban élő világsikerű cseh író tűnődésre késztető tanulmányban
foglalta össze tágabb tanulságú tapasztalatait. Az történt ugyanis, hogy amikor már jól
megtanult franciául, kíváncsiságtól hajtva olvasni kezdte korábbi műveinek a legrangosabb párizsi kiadónál - a Gallimard-nál - megjelent fordítását. S elborzadt: a francia
változatban nem ismert rá a saját eredeti szövegére. Nemcsak a minden irodalmi művet
eredendően és természetesen más-másféleképp jellemző lélegzés volt merőben más,
hanem feszélyezőn hiányzott a sugárzási kör, a mögöttes szöveg (extratextus) érzékeltetése is. S ez még hagyján; de a teljesebb mondandótól durván megfosztott csonka
szöveg szintén nehézkesen döcögött. Mindezek koronájaként a szerzőtől fontosnak ítélt
egész szövegrészek, teljes bekezdések estek áldozatul a fordítói önkénynek. Nem csoda
hát, hogy a haragra lobbant író a szemléltető példák hosszú sorának tüzetes elemzésével
leplezte le e kártékony fordítói ferdítést, rámutatva, hogy ennek - érthetően - más,
hasonlóképp kisebb, tehát védtelenebb, ám semmiképp sem jelentéktelenebb kultúrák
irodalmi alkotásai is rendre áldozatul esnek. E tanulságos történet kapcsán - a teljesség
kedvéért - megemlítendő, hogy Kundéra fordítási szövegelemző művét szintén a
Gallimard jelentette meg (Vart du román, 1986).
E tekintélyes cseh író példaértékű esetét azért hoztam szóba, mivel - gondolom elrettentő módon figyelmeztet a veszélyre, amely ellen időt és fáradságot nem kímélve

54

tiszatáj

kell védekezniük elsősorban azoknak, akik - különféle területeken és különféle
módokon - elkötelezetten vallják és vállalják az élő nyelvek és kultúrák egyenrangúságának elvét, s ennek érvényesüléséért a maguk módján cselekszenek is. A modern
filológia, valamint az összehasonlító stilisztika és poétika művelői, szaktudományuk
hagyományaihoz híven azon munkálkodnak, hogy lerövidüljön az út, amely, sajnos,
változatlanul hosszúnak és áttekinthetetlenül tekervényesnek tűnik különböző kultúrájú
egyének és közösségek között. Ezért a fő igyekezetük s az első tettük is a megértés: a
szöveg, a mű, a szerzői szándék s a szerzői egyéniség megértése. További tevékenységük szintén a tágabb értelemben vett megértést szolgálja: a befogad tatást, az
elismertetést, megbecsülést, a népek és kultúrák közti jobb viszony, elfogulatlan
kölcsönös kapcsolat erősítését...
*

A következőkben arra teszek óvatos kísérletet, hogy az évtizedek folyamán
összegyűlt temérdek jegyzetemből néhány típusértékű adatot kiemelve és értelmezve indokoljam, miért szükséges változatlanul, sőt - hitem szerint - fokozottabban a teljes
hűség igényének érvényesítése az irodalmi művek tolmácsolása során. Ha pedig valaki
azt veti ellen, hogy az ilyen filológiai vizsgálódás belefullad a részletekbe, ne higgyünk
neki. Nemcsak azért, mert az igazság - tudvalevőleg - a részletekben van, hanem
főképp azért, mert - ahogy az idézendő példák is szemléltetik, egy-egy ilyen „részlet"
lényegbe hatolón befolyásolhatja a hozzá tartozó, gyakran épp reá épülő egész mű
értelmezési lehetőségét.
Másrészt - s talán még inkább - a mai meglódult világban a vizsgálandó példák
annak lehetnek bizonyítékai, hogy nem kétségesen továbbra is szükség van az idegen
nyelvű irodalmi művek, főleg a többrétegű üzenetet közvetítő rendkívüli alkotások
tüzetes szövegellenőrzésére, nyelvi és stiláris lektorálására.
A könnyebb áttekinthetőség végett a bizonyításul választott példákat hat csoportba
sorolom. Az elsőben bemutatandó esetek a hibás szövegértelmezés súlyossá válható
következményeit szemléltetik. A második csoport típusesetei a szövegfélreértés gyakran
kevéssé közönséges csapdáira vetnek fényt. A harmadik problémásabb jelenséget vizsgál: a szándékos szövegmódosítás okait és változatait. A negyedik a külső - rendszerint
politikai - beavatkozás folytán elkövetett szövegcsonkítással foglalkozik. Áz ötödik
csoport példái azokról az elgondolkodtató zavarokról tanúskodnak, amelyeknek létrejöttét nyelvünk tipológiai mássága okozza. Végül a hatodik csoport — mintegy
kiegészítésül - a tudatos és gyakran játékos sajtóhibák szövegtorzító szerepére s
nemegyszer kiszámíthatatlan társadalmi hatására hívja föl a figyelmet. Természetes,
hogy ez az ötletszerű csoportosítás a legkevésbé sem meríti ki a nyelvek és kultúrák
érintkezése során keletkező sokféle gond és félreértés minden lehetőségét.
*

I. Valamikor az ötvenes évek végén vállaltam, hogy összevetem az eredeti
szöveggel Simoné de Beauvoir nemzedéki dokumentumregényének, az Egy jóházból
való úrilánynak (Mémoires d'une jeunefiHe rangée, 1958) a magyar fordítását. E lektoráláson dolgozva feltűnt, hogy az egyébként jeles fordító fennakadt egy olyan szó értelmezésén és tolmácsolásán, amely pedig a dokumentumregény tárgyául szolgáló nemzedéki fejlődéstörténetben kulcsfontosságú volt: általa és körülötte bonyolódott a

1992. november

55

cselekmény. A fordító mentségéül szolgált, hogy e diáknyelvi szót hiába kereste a
legtüzetesebb értelmező szótárakban, pedig akkor - a regény cselekményének idején:
századunk húszas-harmincas éveiben - annyira áthatotta az értelmiségi nemzedék életét,
hogy nemcsak ádáz vitáknak, de még utcai összetűzéseknek is a jelölésére szolgált, s
ezért a Beauvoir-könyv egyik középponti elemévé vált. E szó a 'tala', illetve ellentéte:
az 'antitala' volt. A fordító különféle kitalált körülírásokkal próbálkozott; hiába. Pedig
a megfejtés egyszerű: a 'tala' a 'ceux qui von/ á la messe' (akik misére járnak) mondat
játékos-csúfolkodó összevonása, a jelentése pedig: misére járó, klerikális, konzervatív;
az 'antitala' pedig értelemszerűen ennek ellenkezője: szabadgondolkodó, haladó,
szocialista... (Olyan típusú szóképzés ez, amilyen a magyar 'dedó' a 'kisdedóvó'-ból.)
A 'talák' és az 'antitalák' közt folyt, s az akkor ott tanuló külföldieket is élénken
érdeklő világnézeti és politikai vita elhatározóan befolyásolta annak a nemzedéknek a
szellemi formálódását, amelynek kiemelkedő tagjai közé tartozott a dokumentumregény
írónője, s még inkább az ő élettársa, Jean-Paul Sartre. Nyilvánvaló tehát, hogy a 'tala'
és 'antitala' esetében nem csupán egy (illetve két) akármilyen szó értelmezéséről volt
szó, hanem egy rendkívüli szerepű és hatású értelmiségi nemzedék szellemi
magatartásának a jellemzéséről is.
Némileg később, a hatvanas évek közepén, Jules Renard nevezetes Va/?tójának a
magyar szövegét ellenőrizhettem. Meglepett, hogy a jól képzett fordító, talán csak a
„quandoque et magnus dormitat Homerus" (néha a nagy Homérosz is elbóbiskol) szólás
igazolása végett egyszer csak ingoványra tévedt. A franciában ugyanis a 'coup de
foudre' (villámcsapás) szókapcsolat első - konkrét - jelentésben a természeti jelenségre
vonatkozik, második - átvitt - jelentésben pedig a hirtelen támadt érzelmi kapcsolat,
szerelem megnevezésére szolgál. A szöveg fölidézte jelenetben két fiatalt, egy fiút és
leányt ragad magával e villámcsapás(szerű érzelmi megrázkódás). A magyar változat
viszont, az első jelentéshez híven, a természeti jelenséget írta le: áll a két fiatal, s
villámcsapás sújtja őket. Mi lesz velük? S mi lesz a szöveggel?
II. A szövegfélreértés - tudjuk - kedvelt beszédtémája kárörvendő szerkesztőknek, olvasóknak. Se szeri, se száma az ilyen eseteknek, persze nem csak nálunk, másutt
is, világszerte. Most két példát mutatok be, a problémás voltuk okán. Mindkettőt,
valamint a továbbiakat is, térségünk irodalmi kapcsolataiból veszem. Hitem szerint
ugyanis itt van leginkább szükség kölcsönös megértésre, tapintatos szemlélődésre. Az
első példa, amelyet szemügyre veszünk, a magyarról szlovákra általában megbízhatóan
fordító s a két nyelvet egyaránt jól ismerő Stefan Kréméry (1892-1955) esete.
Ő ugyanis Adynak az Esze Tamás komája című költeményét tolmácsolva ezt a sort:
„Ciberén élt Esze komám" (miért, miért nem?) úgy értelmezte, hogy a 'Cibere' szót
helységnévnek vette. Lehet, hogy a sorkezdő nagybetű tévesztette meg, s még inkább
lehet, hogy csak a nagy Homérosz módján elbóbiskolt. Mindenesetre az ő Esze Tamása
nem tengődött korpalevesen, hanem egy képzeletbeli Cibere község lakójaként éldegélt.
A probléma itt az, amire már föntebb is utaltam, vagyis hogy Kröméry az elképzelhető
legtökéletesebben volt kétnyelvű szerző, nemcsak magyar költőket fordított szlovákra,
de szlovákokat is magyarra, sőt magyar költeményeket is írt, egyet épp nyelvünk
kifejező lehetőségeinek gazdagságáról. Hogyan történhetett hát, hogy a nem létező
Ciberébe telepítette Esze Tamást?
A másik példánk sokkal bonyolultabb, s ha meggondolom, akár átmenetül is
tekinthető a következő csoport eseteinek taglalásához. Itt arról van szó, hogy a harmincas évek végén FrantiSek Halas kiváló modern cseh költő (1900-1949), (akinek a
nagyapja állítólag magyar volt: Halász), lefordított egy tucatnyi Ady-költeményt,

56

tiszatáj

köztük Az Értől az Óceánig címűt. Meglepetésünkre, a második versszak elején meghökkentő s az egész költemény hangvételét s költői mondandóját alapvetően
megváltoztató szövegmódosításba ütközünk. Az új költői gondolatot bevezető „S ha
rám dől a szittya magasság" sorban ugyanis a kiváló cseh költő-fordító a 'szittya' szó
helyére a 'szittyót' iktatja be, aminek folytán e lényegi közlést hordozó sor így módosul: „S ha súlyával rám szakad a szittyó" (Kdyz sítina se na mne svou tíhou vrhá). Első olvasáskor azt hittem, csupán - a versfordításokban gyakran előforduló — szótévesztő elnézés történt. (Amilyen a föntebb bemutatott Cibere-eset volt.) Aztán, tovább
töprengve e „ferdítésen", egyre határozottabb lett a véleményem, hogy Halas - esetleg
- tudatosan keresett más, a cseh költészet szellemével inkább egyező értelmezést.
Miért? Először bizonnyal azért, mert költészeti hagyományaiktól általában és alapvetően idegen az Adyra jellemző végletes indulat, pátosz, rapszodikus szenvedélyesség.
A cseh költészet alaphangja sokkal mértéktartóbb, visszafogottabb. Másrészt - s ez
esetben főleg - Halas, a maga nem nagy terjedelmű, de a tiszta költészet eszményeinek
érvényesítésére eredményesen törő életművében, a modem versművészet eszközeivel
szintén a lényegkifejező egyszerűséget helyezte középpontba. Nem túlzás hát föltételezni, hogy az Ady-verset - a maga módján - így értelmezte: az Ér, vagyis a költői
mű allegóriája, zavaros-pocsolyás tájról indul, ám a szittyőhalmok alatt is megleli a
maga tekervényes útját, s lassan, szerényen, de ellenállhatatlanul csordogál a világirodalom Óceánja felé. E felfogás szerint nincs itt dacos szembeszegülés a sorssal, a
csehek számára érthetetlen pusztító szittya magassággal...; sokkal inkább arról van szó,
hogy a valódi alkotó emberi szellem minden körülmények közt, legyőzhetetlenül
megleli útját „a szent nagy Óceánba". Persze, továbbra is alapvető kérdés, hogy a
fordítónak szabad-e más értelmet adnia az eredeti költői mondandónak? A szép hűtlenség elve kiterjedhet-e a szerzői szándék átlényegítésére?
III. De nem ezt tette-e József Attila is, egyik ellenkező irányú közvetítése során?:
cseh költő versét tolmácsolva nyelvünkön? Ismerjük a körülményeket, amelyek közt
átültette Jirí Wolker nevezetes költeményét, a Ballada a fűtő szemeiről címűt. Ez
esetben szó sem lehet elnézésről, hasonló szavak helyettesítéséről; a nyersfordítást megbízható nyelvértő készítette. József Attila tudatosan változtatta meg a költemény lényegi
mondandójára utaló szentenciaszerű sorokat, következő módon. Wolker - miután leírja,
hogy a villanytelep fűtője megvakul, szeme világát adja mások, az emberiség
világosságáért - így summázza a költői gondolatot: „A munkás halandó, / a munka él, /
Antal haldoklik / a villanyfény zenél"... E költői gondolat értelme teljesen világos: a
munkás meghalhat, de továbbél, folytatódik munkájának terméke, az átalakított vagy
formába rögzített anyag. Ezzel szemben, a magyar költészet társadalomalakító
hagyományához ragaszkodva, József Attila úgy érezte, hogy ugyanennek a gondolatnak, korunk egyik legfőbb erkölcsi törvényének más kifejezőerőt kell adnia; főként
azzal, hogy a 'halandó' szó helyére ellenértékesét, a 'halhatatlan' szót iktatja, ilyenképpen: „A munkás halhatatlan, / a munka él". Szerinte ugyanis a munkás nem halhat
meg, mert ami értelmet adott életének, a munka eredménye folytatódik, továbbél az
embertársak hasznára és örömére. Vagyis: ahol az eredeti műben ellentét volt (A munkás halandó, de a munka él), a magyar változatban következtetést érzünk (A_ munkás
halhatatlan, mivel továbbél munkája eredményében). Azt hiszem, ez esetben sem túlzás
a két nemzeti költészet lényegi különbségére utalni.
Egy másik Wolker-költeménynek az ugyancsak József Attilától készített fordításában szintén szembeötlik egy értelemmódosító szövegváltoztatás. Itt azonban nem a
két költészet alaphangja közti lényegi eltérés, inkább a két költő szellemi maga-

1992. november

57

tartásának a különbözése indokolhatja a szövegmódosító eljárást. A Délelőtt a parkban
című költeményről van szó. Wolker itt népies ihletésű vallási képet használ: „Ma is, tán
holnap ismét / megváltja kőházak kínjait virító imádságom". József Attila a megváltásra
utaló ige helyett a jellegtelen 'megoldja' igével mintegy profanizálja a képet. Ámde hajói meggondoljuk - mégsem távolodik messzire a költemény eredeti mondandójától,
hiszen Wolker is a záró strófában fennen hirdeti: „Férfi leszel / és katona. / S a katona
imája a szuronya."
IV. A szövegmódosító eljárásnak van egy olyan elgondolkodtató változata is,
amely nem a fordító akarata vagy hajlama folytán jön létre, hanem a társadalmi és politikai viszonyok teremtette cenzori beavatkozásra vagy e beavatkozástól való félelem
hatására. E sajnálatosan vajmi gyakori szövegváltoztatást, esetenként csonkítást vagy
bővítést megint egyetlen példán kívánom bemutatni. Legyen e példa Comenius A világ
útvesztője és a szív paradicsoma című világirodalmi rangú allegorikus műve, illetve ennek 1805-ben közölt magyar szövege. A fordító, Rimány István, egyike volt azoknak a
református lelkipásztoroknak, akik II. József türelmi rendelete után az üldözések eredményeként elnyomorodott cseh protestáns egyházak megsegítésére Csehországban
vállaltak szolgálatot. Rimány ott is maradt, családot alapított, a prágai egyházkerület esperese lett, s élete alkonyán űj hazája irodalmának „legszebb könyvét" ajándékba küldte
haza anyanemzetének. Előszava a két haza közé szorult szellemi ember megrendítő
vallomása: előbb a szerzőt, Comeniust mutatja be, a hazájáért állhatatosan küzdő hontalant, majd magáról és az idegen ég alatt nehezen ápolt magyarságáról beszél megilletődötten mentegetőzve. Zord történelmi korban, a francia forradalom hatásától
összekuszált viszonyok közt, a cenzorok éberségét kijátszva próbálja meg eljuttatni
szülőnemzetéhez Comenius időtlen érvényű üzenetét azokról a szellemi és erkölcsi tapasztalatokról, amelyeket „népeink tanítója", a panszofikus oktatást megalkotva, a
XVII. század első felének Közép-Európáját megrázó történelmi változások során
szerzett. Ámde a XVIII. század végén és a XIX. legelején, a francia forradalom
utórezgéseitől rettegő Habsburg Birodalom cenzúrahatóságai megakadályozták, hogy a
majdnem két évszázaddal korábban keletkezett Comenius-mű változtatások nélkül
kerüljön a magyar olvasók kezébe. A jó ügyet minden módon szolgálni kívánó Rimány
tehát cselekhez folyamodott. Átírta vagy kihagyta azokat a szövegrészeket, melyekben a
szerző a papság világi tevékenységét, nevezetesen a főpapi méltóságok elnyerésének akkori módjait bírálta. Még sajátosabb fordítói beavatkozáshoz folyamodott azoknak a
fejezeteknek az átültetése során, ahol Comenius maró gúnnyal jelenítette meg a világi
hatalmasságok - királyok, főurak, hadseregparancsnokok - cselekvési módozatait.
Rimány itt gondosan beiktatta a 'török' jelzőt, s a szatirikusán leírt társadalmi
jelenséget egyszerűen áthelyezte a Török Birodalomba. A vonatkozó fejezetnek már a
címe is ez: „Török katonai állapotok", majd a lapszéli alcímekben is következetesen
ismétlődik e bővítő jelző: „A török ütközetnek leírása", vagy „A címerek miért adattatnak a törököknél" stb. E bővítés folyományaként a magyar szöveg - paradoxálisan összeszűkül, a szatíra általános érvénye csökken. Ahol ugyanis az eredeti műben ez
olvasható: „Mindenütt rossz a közigazgatás", a Rimány-szöveg így módosul:
„Rendetlenségek a törökök között". E következetes fordítói eljárás folytán eltorzul a mű
eredeti értelme: ha ugyanis csak a török katonák kegyetlenkednek és ha csak a török
uralkodók igazságtalanok, akkor a keresztények szükségképp mások: belátók, méltányosak, emberségesek; ahogy egy önkényesen (vagy cenzori sugallatra?) beiktatott
bővítéssel ki is mondja a fordító: (a török hatalmasok) „miért nem néznek, hállgatnak,
felelnek egyenesen, mint a keresztény fejedelmek?"

58

tiszatáj

Rimány István a térségünkben mindig fontos és szükséges szellemi értékközvetítés
ügyét rendkívül bonyolult körülmények közt, szövegcsonkítás és -torzítás árán is megpróbálta tisztességgel szolgálni; (Arany Jánostól kölcsönvett szóval: „Ahogy lehet, gondolja magában"). Tájainkon e magatartás - sajnos - korábban is meg azóta is
gyakran meglévő kísérőjelensége közösségi életünknek. „Ahogy lehet", sugallja Petőfi
is János vitézének, aki „Lekonyította a karimás kalapot, / Nagyszőrű subáját meg
kifordította, / Úgy tekintett bele a vad zivatarba".
Et nunc venio ad fortissimum (amiként a régiek mondták)... 1961-ben, a Magyar
Helikon kiadó kérésére én is lefordítottam - nagy szellemi haszonnal - ezt az egyetemes
értékű Comenius-művet. Ámde mekkora lett csodálkozásom és bosszúságom, amidőn
kiderült, hogy - nyilván politikai, illetve világnézeti okból - csupán a teijedelmesebb
első rész, a szerző korának társadalmi viszonyait éles és szellemes szatírával megjelenítő
A világ útvesztője jelenhetett meg, a második egyszerűen elmaradt. Pedig ez - A szív
paradicsoma címmel - pontról pontra válaszol az első részben taglalt erkölcsi
kérdésekre: „a világ útvesztőjében" folytonos csalódások terhével bolyongó vándor a
keresztény hit átszellemült értelmezésében, „a szív paradicsomában" talál megnyugvást,
békét és erőt is a további sorscsapások elviselésére. Nem kétséges, hogy ez az egész mű
mondandóját, „üzenetét" lényegbevágón eltorzító szövegcsonkítás talán még annál is
durvább, mint amelyet a derék Rimány István eszközölt a cenzúra beavatkozására vagy
esetleg csak a cenzúrától félve... Illik megemlítenem, hogy e Comenius-főmű újabb
magyar kiadásai, az 1961 óta bekövetkezett változások jelzéseként, már a teljes
szöveget közlik.
V. E bekezdésben azokról a jelenségekről essék szó, amelyek annak következményeként támasztanak zavart s egyben több irányba ágazó töprengést is, hogy nyelvünk
szerkezeti törvényei mások, mint az átadó (vagy átvevő) nyelveké. E kiteijedt
jelenséghálózatot ismét csak két különböző értékű és tanulságú példán kívánom
érzékeltetni, jól tudva, hogy ez esetben sokkal többre, s főként alaposabb elemzésre,
körültekintőbb vizsgálatra lenne szükség. - Az első példa legyen a nemzetünkhöz tartozók ajkán évszázadokon át leggyakrabban elhangzott magyar nyelvű szöveg: az Úr
imádsága, a Miatyánk. Akár csak hozzávetőlegesen is vajmi nehéz lenne kiszámítani,
hányszor mondták/mondtuk el munka előtt, munka után, mise közben, estelente e fohászt, amelynek szövege pedig - Károlyi Gáspár klasszikusnak minősített megfogalmazásában - szinte soronként ellentmond nyelvünk alaptörvényeinek. „Mi Atyánk":
nyelvünkben nincsen jelzős szerkezetű birtokos névmás, a birtokviszonyt birtokos
személyraggal fejezzük ki: Atyánk. A szakrális szövegben szereplő személyes névmás a
birtokos személyraggal ellátott főnév előtt hangsúlyosítő szerepet tölt be; ezt jelenti:
a mi atyánk más (igazságosabb, hatalmasabb, gazdagabb), mint a ti atyátok. Az
imádságban azonban nem erről van szó; itt - nyelvünk szellemében - elég lett volna:
Atyánk. - „Ki vagy a mennyekben": a latin változatot követő szórend (Qui es in coelis)
a magyarban indokolatlan és hibás; helyesen: „ki a mennyekben vagy". - A következő
szentenciában: „Szenteltessék meg a te neved" egyrészt megint ismétlődik a személyes
névmással nyomósított birtokviszony („a te neved"), másrészt előbukkan a dedós
korunk óta belénk rögzült tilalom a szenvedő ragozás ellen: -tátik,—tetik_a_magyarban
nem használtatik... Derék falusi mestereink mégis teljesen természetesnek vették az Űr
imádságában meg más szakrális szövegekben szintén előforduló szenvedő szerkezetet,
amely a leggyakoribb köszönésünkben is visszhangzott: Dicsértessék a Jézus Krisztus!
(Igaz, később megtanultuk, hogy van egy igénk - egyetlen szavunk - , amelyben
természetes módon él tovább a szenvedő alak: ez a szó a 'születik'.) - Folytathatnám a

1992. november

59

Szent Máté evangéliumában lejegyzett könyörgés Károlyi szerinti magyar szövegének
elemzését, de talán az előadott észrevételek is kellőképp bizonyítják, hogy miként a
legtöbb közép- és kelet-európai nép életében, valamint szellemi-irodalmi fejlődésében
a „bibliai nyelv" külön életet élt, liturgikus jellegénél fogva kevéssé befolyásolta a
nemzeti nyelv ősi törvényszerűségeinek természetes érvényesülését.
A másik példa, amelyet bemutatok, sokkal kevésbé emelkedett jellegű. Annak
szemléltetésére hozom szóba, hogy olykor félreértések szülője lehet nyelvünknek (és a
finnugor nyelveknek) egyik lényegi sajátossága: a nyelvtani nemek hiánya. Persze, erre
akár azt is mondhatnánk, hogy őseink - már akkor! - egyenjogúsították a nemeket. Ez
azonban mit sem változtat azon, hogy olyan nyelvekkel (kapcsolatrendszerünk nagyobb
részével) kerülve értékcsere-viszonyba, amelyekben a nyelvtani nemek természetes
jelenségként vannak jelen, gyakran keletkezhetnek bonyolult tévedések. Ezt példázza a
következő ártatlan történet. 1982-ben dolgozatot közöltem arról, hogy a második
világháború elején cseh hazafiak szervezett csoportjai Magyarországon át, sőt az akkori
magyar közigazgatási hatóságok közreműködésével jutottak el - Jugoszlávián át - a
nyugati haderőkhöz. Felhasználtam egy kitűnő, bár nem élvonalbeli cseh író személyes
beszámolóját is. E jeles adatközlőt Zdena Anőíknak hívták. Mármost: ismeretes, hogy
számos indoeurópai nyelvben akadnak azonos alakú férfi- és női keresztnevek; például a
francia Dominique, az angol Leslie stb. Hasonlóképp a cseh Zdena szintén lehet női név
és férfinév is. Ennek lett sajnálatos következménye, hogy amikor a prágai magyar
követség kezdeményezésére szerény dolgozatom megjelent csehül, s hozzám is eljuttatták, megrettenve, s egyben mosolyra is derülve észleltem, hogy a marcona Zdena Anéíkot, aki végigharcolta az észak-afrikai hadszíntereket, a prágai fordító - hogyan,
hogyan nem, mindenképp megbocsáthatatlan tájékozatlanságról tanúskodva - nőiesítette. Beszámolóm nyomán oldalakon át úgy jelenítette meg, mint rettenthetetlen cseh
honleányt, aki bátor hazafiak társaságában, ismeretlen magyar férfiak, nők és családok
támogatásával, de mégis sokféle veszélynek kitéve haladt át Magyarországon. Pedig a
fordítónak csak bármelyik irodalmi lexikont kellett volna fellapoznia, hogy eligazodjék.
- Miért mondtam el e történetet? Nyilvánvalóan nem csak a példaértéke okán.
Elsősorban azért, mert szemléletesen mutatja, hogy a legegyszerűbb nyelvi tények
félreértése milyen zavarokat támaszthat.
VI. A szövegtorzításnak a következőkben vizsgálandó sajátos esete - a tudatosan
jelentésváltoztató sajtóhiba - legföljebb csak érintőlegesen lehet tárgya a filológiai
tanulmányozásnak. Szóba is csak azért hozom, mivel társadalom-lélektani szempontból
meg olykor a politikai gondolkodás hullámzásának a jelzésére is tanulságosan alkalmas.
Minthogy pedig számunkra, filológusok számára - Terentius bölcs intése szerint - tudvalevőleg semmi, ami emberi, nem lehet idegen, hasznosnak látszik az ilyen kiegészítő
adatok gyűjtése és értékelése is. Most két példát emelek ki a magam - szükségképp
hiányos - gyűjteményéből e néha módfelett veszélyes nyelvi játék bemutatására.
Előzetesen megemlítem, hogy a szedők tudvalevőleg a legképzettebb nyomdaipari
dolgozók. Egy-egy alkalmas időpontban becsempészett szövegtorzító sajtóhibájuk közvélemény-formáló hatását a kollektív emlékezetben megőrzött s a közbeszédben sokszor
- néha módosítva is - visszhangzó adat bizonyítja. Ilyen volt 1953-ban a Sztálin halála
után kiadott hivatalos jelentés, amelynek szövege az akkor kevesektől olvasott
Népszavában 'megrendelt gyászról' adott hírt ('megrendült' helyett). - Az én példáim
nem kevésbé tanulságosak. Az első egy vezércikk az Élet és Irodalom 1959. június 5-i
számában. A főszerkesztő, Bölöni György a szovjet írók III. kongresszusáról számol
be, s hitet tesz arról, hogy amióta nem látta Moszkvát, „azóta igazán a halódó

60

tiszatáj

emberiség világvárosa lett" ('haladó' helyett). A ravaszul politizáló szellemes szedő
miért haragudhatott a szerzőre? Alig kétségesen azért, mivel a hajdani szabadelvű
újságíró, aki Ady barátságával is kérkedhetett, idős korában neofita buzgalommal,
szenilis szereplési vágyból vállalta és játszotta el az irodalomszervező főfunkcionárius
dicstelen szerepét. Az Esti Hírlap méltatása szerint „kősziklaként állt ellen az ellenforradalom előtti hazug, demagóg, ellenséges agitációnak, és nem rendült meg az
ellenforradalom ocsmány áradatában sem, nem félemlítették meg a csatornákból
előbúvó közéleti és irodalmi patkányok". (1959. szeptember 12.) Az ismeretlen szedő
veszélyekkel szembeszegülő cselekvése - az akkori viszonyok közt - hatásos mód volt a
tiltakozásra, a visszavágásra.
A másik példám egy költeményből kacsint ránk. A Népszabadság 1957. március
21-i, a Tanácsköztársaság évfordulóját méltató száma belső vezércikkben ír a Proletariátusunk hősi hagyományai és a magyar költészet kapcsolatairól. A szerző, egyebek
közt, Oláh Gábornak A vörös zászlósok című költeményéből is idéz egy versszakot,
mondandója szemléltetéséül. Ámde a szedő talán ismerte Oláh Gábor mostoha sorsát és
gondolati fejlődését, mert egy telibe találó sajtóhibával szamárfület mutatott a cikk
szerzőjének és sugallóinak. Ahol ugyanis az a byroni gondolat kap megfogalmazást,
hogy a költő az emberi sorsként felfogott tenger előtt állva így töpreng: „Gályámat rád
bocsátom, vidd amerre / Szabadság vagy halál terem", a csalafinta szedő a 'gályámat'
szó helyett 'gatyámat' iktatott a versbe: „Gatyámat rád bocsátom, vidd, amerre / Szabadság vagy halál terem".
Az ilyen és hasonló szándékos szövegtorzítások más közegbe és más távlatba
helyezik a gondolatközlést. Ezek vizsgálata azonban - miként föntebb is utaltam rá már nem tartozik tudományszakunk feladatai közé.
*

Reményem szerint e rövid vázlat is figyelemkeltőn jelezheti, mily sok még a tennivaló népünk és nyelvünk kultúrájának gondozásában. Uj viszonyaink közt bizonnyal
még több, mint korábban: például azokban a vészt és reményt egyaránt görgető években, amidőn az előbb elemzett szemelvényeket gyűjtögettem. Jelenleg az írott sajtóban,
az elektronikus hír- és ismeretközlésben, valamint - sajnos - a könyvkiadásban is elburjánzott a nyelvi és stilisztikai igénytelenség. Egyik jól tájékozott napilapunk közlése
szerint az „új kiadók egy része fittyet hány a hagyományokra, az üzlet 'oltárán' stílust,
nyelvet, szerzői jogot, tipográfiát, korrektúrát, sok mindent feláldoznak". (Magyar
Nemzet, 1992. VI. 5.) Még a leghivatottabb tudományos kiadványaink is vajmi ritkán
mutatnak követendő példát arra, hogy gondos és pontos szerkesztéssel szolgálják a
teljes értékű szövegközlés ügyét. Napjaink sajnálatosan hanyatló műveltségi állapotának
szemléltetésére hadd idézzem az alábbi adatot. Egyik komoly igényű tudományos
folyóiratunk a francia 'maréchal des logis' kifejezést, amely tudvalevőleg az őrmesteri
rendfokozat neve egyes katonai alakulatokban és a csendőrségnél, így magyarítja: 'De
Logis marsall'. (Regio, 1992/2., p. 29.) Lám, e magyar szöveg nevetséges módon
igencsak magas rangra emeli a névtelen csendőr őrmestert. A—filológus_^_bárha
elismeréssel méltatja is az olykor-olykor elhangzó intéseket - nem nyugodhat bele a jó
ízlés minden gátját átszakító folyamatos nyelvromlásba. Sorsát es életét arra tette rá,
hogy a nemzet nyelvét s az e nyelven megszólaló gondolatközlést: értékmentést és
értékőrzést ne csak ünnepnapokon méltassa, hanem hétköznapokon is állhatatosan
szolgálja. A filológus olyan „írásszakértő", aki néhány leírt vagy előadott mondatból

1992. november

61

hitelesen megállapíthatja a gondolatközlő szellemi arculatát, egyéniségét; dehogyis a
betűk vonalvezetéséből vagy a hurkok rajzából, sokkal inkább a gondolat mondattá
formálisának a mikéntjéből.
Vannak, akik botor módon haszontalannak minősítik e munkálkodást; az atomkorban, úgymond, csak időt fecsérel, aki ily avíttságokkal foglalkozik. Ez azonban
tévedés. Ellenkezőleg: soha nem volt oly nagy szükség, mint épp napjainkban az alkotó
gondolat hiánytalan kifejezésére vagy akár a népek közti - gyakran temérdek félreértéstől zavart — viszony érthető megfogalmazására. És persze hőn óhajtjuk - bár elő is
segíthetnénk! — a zaklatott korunkban élő ember gondolati és érzésállapotának hiteles
megszólaltatását. A nemzeti és nemzetiségi gyűlölködések ellenére mégis - szinte csak
azért is! - egyre szélesebb távlatok felé kitárulkozó világunkban egyre nagyobb szükség
van arra is, hogy legyenek minél többen, akik képesek ezt az üzenetet - ha másutt
hangzott el - az eredetivel azonos ritmusban lélegezve tolmácsolni. A filológus nem
vágyik sikerre, elismerésre. Az ő jutalma: a nemzeti műveltség gazdagodása, az anyanyelv kifejező eszközeinek alkalmassá edzése minden árnyalat hiánytalan közlésére. Ez
most azért múlhatatlanul szükséges, mert nyilvánvalóan átmeneti korban élünk.
A rengeteg rosszból, amely körülvesz, előbb-utóbb - kínos vajúdással - megszülethet a
magasabb rendű jó. A magunk szelíd és szerény módján ennek eljövetelét készítjük elő.
Illyés, akinek véleményét mindig érdemes megfontolni, amikor a nyelv és az irodalom tudatformáló, nemzetmegtartó szerepéről esik szó, azt vallotta, hogy „az irodalom a megismerés legfőbb forrása". Meg is indokolja, miért és miképp: „Amit az ember
ember-természetéről tudunk, azt voltaképpen a művészi ábrázolásból, szorosabban a
szépirodalomból tudjuk. Úgy értve ezt, hogy ami lényegeset, valódit az ember elmondott magáról, hogy mi jóra-rosszra képes, mi esett meg és mi eshet még meg vele, azt
az irodalom nyelvén mondta és mondja el." Bizonnyal lehet vitatni, esetleg árnyalni
e büszke tételt, de kétségtelen, hogy az irodalom - más nyelvi közlési módokkal együtt
- ma is, mint korábban mindig, az egyéni és közösségi önmegismerés egyik gazdag
forrása. E forráshoz vezető úton segít eligazodni a közhasznú filológia.

62

tiszatáj

90 éve született Illyés Gyula
TAMÁS

ATTILA

Gondolatok
az Illyés-életmű korszerűségéről
Többször tartottam az egyetemen speciálkollégiumot Illyés munkásságáról, s ezen
minden esetben szerény létszámú hallgatóság vett csak részt. Teljesen spontánul Illyésverset csak kivételesen választottak szövegelemzésre. Szigorlatokon az Illyés-feleleteknek az átlagnál nagyobb százaléka volt gyenge - esetleg éppen elfogadhatatlanul.
Tapasztalnom kellett, hogy az egyetemi hallgatóság jelentős részét csak kevéssé
érdekli Illyés életműve.
Valamikor, évekkel korábban azt tanulták meg, hogy Illyés szavai szerint negyvenöt után az volt a legfontosabb, hogy „Megy az eke, szaporodik a barázda", hogy
fölszerelték a Szabadság hídra a középső ívet, a romos budai-pesti házakat pedig előbbutóbb befödték piros cseréppel; később azután - Bartók életműve kapcsán - a Horthyrendszer művelődéspolitikájáról is kemény szavakkal szólt. A fiatalok egy része azt is
megtudta, hogy ez legalább annyira vonatkozott a Rákosi-rendszerre is; ez napjaink
huszonéveseinek azonban - mindkét időszak egyre régebbi múltat jelentvén számukra a lényeget illetően alig mondott már mást. Illyés így sokak szemében oda került, valahová „a múlt bűneit ostorozó", „az új életet bíráló, de végső soron igenlő", „a dolgozó
ember alakját megmintázó", „alapjában realista": valamiképpen elismerést érdemlő
(hiszen sokak által ismert), igazában azonban meglehetősen érdektelen irodalomtörténeti
szereplők együttesébe.
Szembe kell nézni azzal a ténnyel, hogy Illyést a felnövő fiatalok közül csak
kevesen érzik igazán korszerűnek.
Mennyiben van - mennyiben lehet igazuk?
Indokolt persze ilyen megállapításoknak, illetőleg kérdések föltevésének a megkockáztatásakor, hogy a „korszerű" jelentését valahogy elhatároljuk a „divatos"-étól. Ez
nem is egészen könnyű feladat, noha világos, hogy a „nem divatos" minősítés
lényegesen kevesebb negatívumot tartalmaz, mint amennyit a „korszerűtlen". Hiszen a
divatot inkább véletlenszerűnek tartjuk, részben pedig valamilyen sikerhajhászás
termékének, míg a kort hajlamosak vagyunk valamilyen egyetemesen szükségszerű
fejlődés egyik fokának tekinteni: olyan foknak, amelyet el lehet érni, amelyről azonban
le is lehet maradni - ami azután értékhiánynak vagy éppen értékcsökkenésnek minősíthető.
A gyakorlat azonban azt mutatja, hogy néha elég bonyolult ennek a különbségtevésnek a végrehajtása. Például, meglehetősen paradox módon, a haladás, a fejlődés
fogalmának - mely valóban szükségszerűen vonja maga után az újabb korok igenléséinapjainkban történő megkérdőjelezése nem minden esetben jár együtt a korszerűségnek
mint értéktényezőnek az elvetésével. Akár éppen a fejlődés tagadása is értéknek mutatkozhat, mint - úgymond - korszerű (mert a fejlődés elismerésénél újabb) eljárás. Ez

1992. november

63

a felfogás tehát valójában nem tesz különbséget kor- és divatjelenség között, hanem
egyszerűen „a kor" (az adott esetben értéktényezőként éppen elutasított kor-fogalom)
rangjára emeli magát az újat (az újabban teijedőt vagy elteijedtet), eleve pozitív
értéknek fogadva el az ú/ságot.
Érvelés nélkül.
Arra pedig még jól emlékezhetünk, hogy éppúgy divatszerű koijelenség volt a
maga idején a zsinóros bunda, mint amennyire később a lódenkabát-viselet, más tekintetben a bokacsattogtatás, mint - megint csak évekkel később - az „elvtárs"-ozás is.
(Legföljebb az irányt szabó „divatkirályok" stílusában voltak érdemlegesebbek az
eltérések.) Azt is tapasztalhattuk, hogy nem kizárólag a „politikai divatok"-ban mutatkozhattak időnként szörnyűségek, hanem, mondjuk, a viseletben is - gondoljunk akár
az afrikai törzsek nyaknyújtásaira vagy a kínaiak lábnyomorításaira - , de például egyegy korhoz tartozó házassági szokások is előírhatják az özvegy örök magányra ítéltségét
vagy éppen „önkéntes" tűzhalálát. Naivitás lenne föltételezni, hogy a művészet és a
gondolkodás szféráit garanciát nyújtó védőoltások őriznék torz divatjelenségek
fertőzéseitől. Másfelől viszont nagyon jól emlékezhetünk arra is, hogy a magyar
reformkorban „divatba jött" hazafiság valós erkölcsi értékeket is érlelt a felszín színes
pántlikái, zsinóros dolmányai és látványos egyletbáljai alatt.
Másszóval ugyanúgy létrejöhetnek értékteremtő és értékpusztító (vagy -torzító)
divatok. Ha tehát lényegi különbséget akarunk tenni a korszerűség és a divathoz igazodás között, akkor - legalábbis egyik fontos tényezőként - az értékteremtésben, illetve az
értékpusztításban való részvétel milyenségét indokolt kritériumként kezelni. (Ennek
mértékét, „súlyát" is figyelembe véve.) A divat ebben a tekintetben önmagában véve
közömbös (a gépjárművek gyakorlatilag hasznos, ízlésfejlesztő áramvonalassága is divatossá válhat, de az ostobán motorháztetőre festett vagy ragasztott festékpaca is), illetve
nem különösebben nagy a jelentősége, a koijelenségek más része viszont számottevő
mértékben részt tud vállalni az értékteremtésben, illetve értékeknek az elpusztításában.
(S természetesen értékeknek a megőrzésében vagy régebbi értékeknek a megújításában
is.) Ha már most nem az értékekben való elszegényedést - vagy éppen a pusztulást tekintjük elérendő emberi célnak, akkor indokolt, hogy semmilyen értékteremtést vagy
értékmegőrzést ne minősítsünk korszerűtlennek - akkor sem, ha az nem mutatkozik
egyszersmind divatosnak. Legföljebb arra lehet ezen túlmenő indokunk, hogy közülük
azokat nevezzük jellegzetesen korszerűeknek, amelyek az értékteremtés-értékmegőrzés
folyamatában részt véve, az előző időszak jegyeitől szembeötlően eltérve, újszerűségüket hangsúlyozva-kidomborítva játszanak szerepet a később majd szélesebb
körűen elteijedő dolgok és sajátságok kialakításában.
Talán nem kell bizonyítani, mennyire bizarr ötlet lenne a római antikvitás
hagyományait felújító reneszánsz, a periklészi görögség szelleméből merítő német
klasszika (és megannyi más irányzat) korszerűtlenné minősítése, olyan alapon, hogy
ezek nem újszerűségük hangsúlyozásában ismerték fel fő feladatukat. A szóban forgó
korok nagyjai minden bizonnyal jól érezték, hogy koruk arculatának a kialakításában
kell részt vállaniok - egy olyan kor kialakításában, amely az előzőnél nem kevesebb lehetőséget biztosít az emberi létezés számára - , nem pedig valamilyen abszolút változónak tekintett kor-fétishez való igazodásban kell feladataikat megkeresniük. Méltán
érezték úgy, hogy nem „behozniok" kell a korszellemet, hanem értékeket kell teremteniük, amelyekből az utókor azután majd kielemezheti „a kor szellemét" - ha éppen
akaija.

64

tiszatáj

Ugyancsak fontos persze, hogy minden bizonnyal azt is jól érezték: nem légüres
térben, nem is valamilyen abszolút zérus pontról kiindulva teszik, amire indítva érzik
magukat, hanem meghatározott - részben éppen időbeliségben meghatározott környezetben. Ennek a környezetnek, ennek a létezési térnek a kérdéseire keresve
választ - ennek a korábbi kezdeményezéseit folytatva vagy tagadva, itt engedve inkább
az asszimilálás vagy pedig inkább a disszimiláció törvényszerűségeit érvényesülni.
Ide kapcsolódik persze az a további kérdés is, hogy olyan szempontból vizsgálunk-e valamilyen irányzatot vagy életművet, hogy az vajon a maga korában
értékeket teremtve - tehát olyan dolgokat létrehozva, amelyek abban tudják segíteni az
embert, hogy eredeti mivoltának lényegét megőrizve nyitottabbá váljék - járult-e hozzá
saját korának formálódásához (tehát, hogy a maga korában korszerű volt-e), és az,
hogy mi lehet ma a szerepe: milyennek tekinthetjük mai befogadtatását, „recepcióját".
Hogy valamilyen sajátságainak köszönhetően mennyiben időszerű éppen ma - másoknál
jobban - történetesen a reneszánsz, a gótika vagy az avantgárd. Kiindulásunkhoz
visszatérve: hogy mennyiben kapcsolódik éppen a mához - mostani évtizedeinkhez Illyés Gyulának az életműve. (Túl azon, hogy Homérosztól Horatiuson, Defoe-n,
Shakespeare-en és Hugón át a Csendes Don írójáig kell, hogy maradjon minden kor
számára valamennyi időszerűsége - kibontakoztatható jelentése, érvénye, szerepe - az
általuk létrehozott alkotásoknak, ha egyszer ezek a saját korukban valóságos szellemi
értékeknek adtak testet.)
Azt mindenképpen célszerű tudomásul venni, hogy divatos íróvá ekkor sem lesz
éveinkben Illyés Gyula, ha az Egy mondat a zsarnokságról föltehetően hosszabb időn át
megőrzi még rangos helyét a gyakran előadott és idézett versek együttesében (ami pedig
„jobb divat" lesz a Megy az eke sűrű citálásánál, lévén, hogy itt értékesebb műről van
szó), és fájdalmasan úgy látszik, hogy a Koszorú vagy a kevésbé ismert, de nem
kevésbé megrendítő Közügy életbevágó időszerűségének megszüntetését sem várhatjuk a
közeljövő történelmétől. A megkapóan szép Hősökről beszélek viszont - mely a „Lopás
minden tulajdon!" proudhoni tanítását fogalmazta újra, s ennek ellenében az „egy
ország volt a föld, s egy ország lesz azé, aki műveli!" távlatait ragyogtatta föl véglegesen visszavonul a „klasszikus értékek" hűvösebb kategóriájába. Az úri elnyomás
ellen lázító Dózsa György szavát hallató, a nehéz léptű parasztvezér alakját monumentálissá növelő sorok is minden bizonnyal történelmi - muzeális? - szerepbe merevülnek,
illetve merevültek már sokak számára. Sőt, föltehető, hogy az épp mostanában kezdetét
vevő néhány évtized tartamára még a léttörvényeket a maguk tragikus szépségében
könnyedén, és mégis megindítóan tudomásul vétető Páris, szerelemnek is el kell
szenvednie valamilyen elidegenítő hatást. (A zárásában kiemelten - a „Páris" és a
„szerelem" utáni harmadik helyen - elbúcsúztatott „ifjúmunkás-mozgalom" miatt. —
Körülbelül addig, amíg a magyar olvasók zömének tudatában mai viselőik terhelik meg
jelentéssel a „Munkáspárt" és a „Szociáldemokrata Párt" elnevezéseket.) Éppenséggel
döbbenetes aktualitás tanúskodik viszont napjainkban Az ígéret megszegésének korszerűsége mellett:
„...Minden lehet. Járványok, hidegzáporú
kilakoltatás. Sárban-cuppogó
menetelés ökrökkel, nőkkel, el-elmaradó
aggokkal. Vasrostélyú zsoldosok
mi-indokolta kicsörtetéseivel,
a tegnap még miénk-volt völgyből, csak azért:

65

1992. november
ott - hullong már a hó? Minden lehet.
Varjú-versengés? Vagy géppisztolyok? Vagy
szónok-makogás, vagy - honnan ismerősen? lepra-kereplők? Csengős szánok (messze, de
tanya-rablásra vagy nászútra?) És ahol
a hó függönye szétválik, mint színpadé:
még távolabb már - századokra? - hirtelen
kigyulladt sziklacsúcsi városok
csörömpölő - pohárszékszerű - összedőlte.
S mert nézhetsz világuknál jobbra-balra: ugyanaz
s előre-hátra: ugyanaz: s ha mégjobban figyelsz
szemlehunyva és fülbehunyva:
ó-szövetségi medvecsordák
lecammogása falni óvodásokat,
ítéletül! Mert nincsen álom, érted-e?
S legenda sincsen; merő elme-szülemény;
minden való volt s csak megosztatott.
S osztatni fog, - mert mért ne gyarapodnék?..."

Remélhetjük ugyan, és talán remélnünk is kell, hogy nem tart már sokáig a DélEurópában elszabadult pokol - azt azonban, hogy igenis napjainkig teijedően „minden
lehet" világunkban, és napjainkban sem csak távoli, idegborzoló érdekességeknek
tekinthető földeken, hanem bárhol a Földön és bárkire kiteijedni tudó érvénnyel - azt
kevesen tudatosították olyan erővel, ahogyan ezt Illyés megtette. (Korántsem csupán
egyetlen versében - vö. még például Lemez-zene közben.) Hogy az, amit történelemnek
nevezünk, nem tud igazán előre jutni, arról persze éppúgy írt már nálunk is, jóval
korábban Weöres Sándor vagy Szabó Lőrinc - más változatokban. Illyésnél az a mozzanat új, hogy az ő számára nem eleve adott, nem is könnyen megszerezhető tanulság az
örök körforgás elmélete, hanem magában foglalja „az ember jobbra váltható" hiteinek
kényszerű - majd sokkhatásszerűen gyors, majd kínos-keservesen fokozatos - feladását.
Annak döbbenetét, hogy megint - és meg kell kockáztatnunk annak lehetőségét, hogy
végérvényesen - „megszegetik" egy valamikori „ígéret". (Az isteni kinyilatkoztatástól,
a krisztusi szeretetvallástól vagy a felvilágosodás hűvösebb bölcseletétől származó? ebből a szempontból mindegy.) Hogy úgy mutatkozik: nemcsak a különböző
„reformációk" hittől tüzelt harcosainak, hanem a „némi humorral" is munkáló idő lassú
kiegyenlítő szerepének sem írhatók lényegi változtatások a javára. (Mint gondolta még
ő is a negyvenes évek derekán.) Annak ellenére, hogy ennek fölismerése elfogadhatatlan az emberi eszmények számára. Jellegzetesen korszerű műnek tartom ezért - ha nem
is éppen napi viszonylatokban, inkább csak több évtizedes távlatokban nézve - A fecske
és a falevél vallomását is. Megint csak részletkérdés ezzel kapcsolatban, hogy mennyiben kötődik ez hatvannyolc Párizsának sok jószándéktól is fűtött, lényegében mégis elvetélt diákfölkeléséhez, és mennyiben ugyanennek az évnek szépen lendületbe jött, de
illúzióktól is táplált prágai reformmozgalmaihoz.
„...Egy fecske nem csinált tavaszt, de
az elsőfalevél a ház fölött
cikázva sárgán, mint a
már repülőről leszórt hadparancsok,

66

tiszatáj
az elsőfalevél azonnal
megcsinálta az őszt,
a véglegest,
az általános visszavonulással... "

Ha napjainkra az események váratlanul felgyorsult mozgása már megszüntette is
az utolsó versszak „Most tél van és csönd és hó és halál" Vörösmartytól átvett ítéletének
közvetlen érvényességét, alig vesztett érvényéből a „Fát vág, burgonyát vermel ismét /
nagybátyánk, a paraszt, / a férgek föld alá húzódnak..." megállapítása. Ennél mélyebben érvényes azonban annak megfogalmazása, hogy „nem mentünk át a kapun, /
nem léptünk túl kis köreinken": törvényszerű is tehát, hogy „kezdődött a köriforgás
elölről..." Felelősek is vagyunk a megváltozni nem tudó körforgásért, miközben el kell
szenvednünk azt. Mint ahogy felelősek vagyunk azért is, hogy az ebből adódó
kényszerűségek terhét bármikor - akár „télen, kezdődő hóviharban" - felnőtt emberként
tudjuk elviselni.
A késői Illyés az avantgárd ziláltságának és egyfajta realizmus erőteljességének a
stílusjegyeit ötvözve, vallomásának lényegét tekintve is újszerűen, korának történelméhez kapcsolódva tud részt venni szemléleti és magatartásformák szükséges alakításában, illetve megszilárdításában.
Csak nem ismerik eléggé életművének ezt a részét.
Pátosznak és abszurd-groteszknek másutt - és részben más vonatkozásban —
kimunkált illyési ötvözeteit sem:
„Igen, elmaradt a szem.
Jöttünk tovább. Elmaradt
a fül. Megint egy fog. Egy ujj. Nos, elelmaradozott, majd elmaradt az orr. Zihált,
meg-megállva a tüdő: elmaradt! Akadt
máris siránkozó közöttünk; hazugul
túlsajnáltatva magát, hiszen ezután
maradt csak el az agy.
És jelzett leállást a szív. Kitört
most már a jajveszék, a nagy, de egyre
színészies túlzással, mert hiszen
jöttünk, csak jöttünk, ámulva tovább.
Elmaradt bár régtül fogva a láb."
(Hegyi útjain az idősödésnek)

Extatikus hevületű, kapkodó lélegzetvételű, tér- és időviszonyókat átalakító, dolgokat átlényegítő késői szerelmi lírájának hangja is kötetekbe zárva maradt: az I f j ú pár,
a Párbeszéd új házasok közt vagy a Világodban világtalan sem tartozik az irodalmi
műsorokon előadott költői művek közé. Hideg tűvel kirajzolt, egyetemes érvényűvé
stilizált pusztulás-képei sem távolibbak korunk élményvilágától, mint azok, amelyek
mások keze nyomán jöttek létre - csak nem jutottak el az irodalomkedvelők szélesebb
rétegeihez. Nem illenek bele könnyen a korábban kialakított Illyés-sémába. (Például Az
elposványult idő díszítetlen - hangzásukkal prózainak mutatkozó, geometrikus struktúrájuktól azonban költői feszültséget nyerő - sorai: „A malom - félálomban — okosan
gazdálkodott a patak tóvá duzzasztott vizével. Egy csepp víz, egy szem gabona. így
ment ezer évig, pontosan 1029-től, amidőn Szent István kiadta a pátenst, egész 1906.

1992. november

67

augusztus 8-ig, amikor a Központi Őrlőipar R. T. cégvezetőjének »nem rentábilis,
leállítandó« végződésű levelét beadta a postás. A malomkerék a csorgó mélyén, darabokban: a vízvályúban kígyóként ráng a moszat. A kis tóból naponta négyszer egy
cinke emel ki néhány csöppöt, fejét mindannyiszor égre vetve. A többi a szivacsos part
fűszálai közt lopakodik oly hitevesztetten a tengeri semmi felé, akár Cézár fölössé vált
percei.") Megint másképpen „modern", másképpen „korszerű" az ugyancsak alig
ismert, a lét határhelyzetét szokatlan fénytörésben megragadó A démonok kezében, vagy
az egymásrautaltságnak ugyancsak egy szélsőséges helyzetéről valló Lemaradt sebesült
emlékezése, a bibliai keresztre feszítés történetére váratlan nézőszögből odafigyelő
A mester gondjai, s másként a halálnak kiszolgáltatottságról száraz torokkal szóló
Félreértés hogy mégse essék. Másként „az utolsó darázs zeneszavában" egyszer még
széjjel tekintő Aggastyánok isszák az újbort, vagy Az ígéret megszegéséhez hasonló
szemléletű, de annál összetettebb fölépítésű Bemutató. Másképpen a montázsok
sorozatává bontakozó Várakozások és a ziláltságot hivalkodóan vállaló, magára a
versírás műveletére is gunyoros pillantást vető Állomások hosszán.
Szeretném hinni, hogy - sok más mű közt - nem veszítette el korszerűségét a hatvanas évek derekán írt Hiány a kéziratban sem.
Ennek esztétikai értékéhez nem férhet kétség, stílusötvözete is egyéni. Szeretném
hinni, hogy témája révén nemcsak a mesei-mítoszi kincsek fényét felváltó üresség
élménye köti hozzá erős szálakkal éppen a mi korunkhoz, hanem azért „a korok
kezdetén megíratott", s itt mintegy színpadi súgótól hallott - egyetemes tényezőktől
érkező? vagy csak hallucinált? - parancsszavak továbbadása is a korjelenségek
egyikének minőségében juthat benne szerephez.
•s
Részletezőbb, hosszabb tanulmányok is szólhatnának az itt szóba hozott
kérdésekről, gondosabb filozófiai, stílus- és modalitásvizsgálatokat is magukban foglalva. Évforduló alkalmából föltett kérdések gyors megválaszolásaként azonban talán a
mondottak is betölthetik feladatukat. Egyetlen, nem szorosabban irodalomtörténeti
vonatkozású gondolatnak a megfogalmazásával kiegészítve.
Nincs, amit, illetve akit ne lehetne bírálni: természetes, hogy Illyés személye sem
kivétel ennek a törvénynek az érvényessége alól. Bizonyos, hogy az ő taktikai lépéseiben is lehettek - voltak - olyanok, amelyeket többé vagy kevésbé elhibázottaknak
minősíthet az utókor. Napjaink nem egy mozzanatukban szégyellnivalóvá, már-már
kiábrándítóvá fokozódó társadalmi csatározásainak közepette azonban bizonyos, hogy
nagyon korszerű lehetne az ő lényegre összpontosítani tudó, tekintéllyel súlyosbított
szava. Nem egymást maró politikai bajkeverők számára, akik nem érik el a valóságos
vitatársi szintet. Azoknak a köreiben, akik valós értékek védelmében képesek elveszíteni a józan ítélet által parancsolt önfegyelmet, fokról fokra engedve teret klikkharcok érdekeinek. Nagyon korszerűek lennének, a szó legjobb értelmében, értékes csoportok egymáshoz közelítését, egymás jobb megértését szolgálni tudó, nagyobb ügyekre
összpontosító, régről jól ismert szavai, új viszonyokra való alkalmazásaikban.
Ezek azonban csak a hiányukkal lehetnek már jelen.

68
MÁRKUS

tiszatáj
BÉLA

Egérfogak
ILLYÉS GYULA: NAPLÓJEGYZETEK (1929-1978)
(Tények, adatok, témák) A Szépirodalmi Könyvkiadó 1986 óta hat kötetet jelentetett meg Illyés Gyula „ naplójegyzetei" -bői. Az első hármat Illyés Gyuláné válogatásában, szerkesztésében és sajtó alá rendezésében. A másik háromban leánya, Illyés Mária
is a segítségére volt - az 1973-mal kezdődő periódust már közösen jegyzik. Az 1929-től
1945-ig tartó részt, a legnagyobb szakaszt, összesen tizenhét esztendőt felölelő első
kötet a legkisebb teijedelmű valamennyi közül; alig valamivel több, mint huszonnégy
lapnyi jut egy évre; a következőben, az 1946-tól 60-ig teijedőben már majdnem harmincöt és fél lap az arány; 1961 és 1972 között íródottak harmadik könyvében éppen
harmincöt lap van - átlagosan - évenként. 1973-ban még nem, de 1974-ben már szembetűnően változik a naplóírói elszántság és igyekezet: egy esztendő alatt több mint
tízszer annyit jegyez fel - pontosan háromszázhatvanhét lapot - , mint korábban. A kedv
és az akarat nem lankad a hatodik kötet (1977-1978) tanúsága szerint sem; a kiugró két
év azonban az 1975-ös és a 76-os: önmagában egy esztendő termése majdnem háromszáz lapnyi. Még nyilvánvalóbb a különbség az alapján, hogy az első három kötetben,
1929-től 1972-ig, negyvennégy esztendőn át összesen nincs annyi feljegyezve, mint az
1973 és 78 közötti hat évben, az utóbbi három kötetben. A nem sokkal kevesebb, mint
háromezer oldalas Naplójegyzetekben tehát eleve aránytalanul oszlanak el e műfaj
természetes egységei, a napi feljegyzések. Pusztán a mennyiségi mutatók alapján is úgy
fest, hogy Illyés Gyula csak élete alkonyán, már túl a hetvenedik esztendején láncolta
oda magát a naplóírás gályapadjához.
Még inkább megbizonyosodhatunk erről, ha évről évre haladva, s a műfajokat is
szemügyre véve nézzük a hat kötetet. Nem napokat, nem heteket, de hónapokat, sőt
éveket hagy ki a naplóíró: az 1929. január 19-én kezdődő - a szerelmet mint érzést és a
partnert mint leendő házastársat elemző - feljegyzések mindjárt megszakadnak, és
csupán négy hónap elteltével, május 30-án folytatódnak újra; 1930-ból az első,
dátummal jelölt bejegyzés november 15-éről való; 1931-et és az ezt követő három
esztendőt a szerkesztők a Nyugatban, illetve a Magyar Hírlapban publikált apró
bírálatok, cikkek beiktatásával jegyzik - köztük Az író felelős és a nagy indulatokat
kiváltó, az irodalmat megosztó Magyarok pusztulása -, a folyamatosság illúziójának
megteremtése érdekében, azaz nyilvánvaló szükségből.
1935 - a Gömbös Gyulával való híres találkozó esztendeje - az első év, amelyik
legalábbis január végétől rendszerességgel és következetességgel kecsegtet - június
közepe táján azonban itt is félbeszakad a napló, hogy több mint egyesztendős kihagyással, 1936 szeptemberében folytatódjék újra, ekkor is pár lapnyi reflexió, életkép
erejéig, a személyes feltárulkozást vagy az eseményszerű beszámolót nélkülözve. Nem
hoz változást 1937 sem. Úgy telik el, hogy a naplójegyzetek igazából_egy_sorral sem
szaporodnak. József Attila halálának esztendejéből a kötet a Nyugat publikálta kisebb
írásokat hozza, s a Rend a romokban verseskötet elé szánt bevezetőt.
1938 ismét az elszánás jegyében indul: január 7-étől fölír minden — számára lényeges találkozót, megbeszélést, irodalmi és magánéleti vonatkozásút egyaránt,
például Imrédy Bélával, ekkori hivatalfőnökével, a Nemzeti Bank elnökével, a későbbi

1992. november

69

miniszterelnökkel. Egy hét múlva azonban ott az árulkodó pár mondat: „Most négy éve
hagytam abba ezt a felesleges jegyezgetést. Négy éve szinte semmi sem történt. Csak
tragédia, tragédia, de az aztán mennyi! Úgy látom ezt a négy évet, mint egyetlen napot.
Jobb lett volna átaludni. Egyetlen személy, ez minden eredmény benne." Ez a személy
- Flóra - innen kezdve jelenik meg a mindössze húsz napig jegyzett lapokon. 1939 sem
ülteti oda Illyést mindennap vagy akárcsak hetente is a naplója elé; az április végi, az
egész esztendőből csupáncsak egyetlenegy nappal dátumozott bejegyzések először rögzítik a szerzőt ért rágalmakat, hántásokat, és a kommentáló-elemző részleteken túl
először lépnek fel az aforisztikus tömörség, az axiómaszerűség, a gondolat művészi
közlésének igényével. 1940 ennek a folytatását ígéri; a költői mesterség éppúgy a
töprengések tárgya, mint egy-egy utazásé. Útibeszámoló éppúgy szerepel, mint reflexió
egy könyvről; politikai állásfoglalások csakúgy, mint műhelyvallomások. A sokszínűvé
válás esélyét, a sokfelé tájékozódás lehetőségét ekkortól hordozza a még mindig nem
rendszeresen vezetett napló. A következő év e tekintetben is változást hoz: szinte
havonkénti csoportosításban adja elő szerkesztői tapasztalatait, írói terveit, különböző
kommentáljak, tárcáit.
1942 aztán már csakugyan az az esztendő - az elején mindjárt egy erdélyi,
kolozsvári és marosvásárhelyi utazással - , amelyikben a számára lényeges, megörökítésre méltó eseményeket valóban meg is örökíti. Február 2-án, illetve 10-én például
az alábbiakat: „Öt éve jóformán nem láttam embert (magántársaságban). Ez az elvonultság néha olyan - a lelkiismeret-furdalás perceiben - , mint disznónak a pocsolya:
melegen és biztonságban heverek benne"; a második feljegyzés Németh Lászlóról szól,
akivel „Hat év után most tíz napja találkoztunk először". E magány oldódásával és a
politikai esélyek latolgatásával együtt jár az önellentmondásos elhatározás: „Naplót
írok, s valójában életem eseményei érdekelnek a legkevésbé. Legfeljebb kapcsolódásuk
foglalkoztat néha, illetve mosolyogtat meg. Az, amit már én keverek ki belőlük."
Nemcsak az élete eseményei - a társadalomé se igazán érdeklik. A világháború
krónikája, csatái helyett az irodalmi háborúskodásokat, csetepatéit íija. Külön a maga
„belső ügy "-ét, hogy fel kell adnia az orvtámadások megszüntetésére és a szellemi
függetlenség biztosítására hivatott Magyar Csillag szerkesztését, hiszen dolga - mint
Babits példájából tudta előre - igazából a falu közepére állított vogul fabálványé lett,
„aki azért áll ott mindenki keze ügyében, hogy legyen kit gyorsan leköpni s megkorbácsolni szárazság, árvíz vagy akár csak a feleség meglépésének idején". Személyes
hántásokról, sérelmekről számot ad. Egy-egy, a magyarság, a nemzet szempontjából
sorsdöntő történelmi esemény dátumánál azonban hiába ütnénk föl a naplót. Kislánya,
Mariska felcseperedését novellisztikusan jeleníti meg, a háború kimeneteléről olykorolykor ha felvillant egy víziót. 1944 október címmel aztán - az eseményeket követően
néhány hónap múlva - olyasfajta emlékezés írásába kezd, mint Nagy Lajos Pincenaplója. Szándéka, hogy egyszer majd elevenebben és részletesebben leíija a történteket, nem
valósult ugyan meg, ám az 1974-ből való visszaemlékezéssel s az 1945 eleji feljegyzésekkel együtt így is hiteles beszámolót nyújt családja, barátai, s a maga háborús hányattatásairól.
Megpróbáltatásainak, a nem szűnő, sőt fölerősödő rágalmazásoknak tükre a
következő évek krónikája is. Zsolt Béla cikkéből azt olvassa ki, hogy az sötét
fasisztának tartja őt, ám a személyeskedést elkerülendő, a naplóban, s nem nyilvánosan
válaszolja neki: „ha ő engem (állandóan s következmények nélkül) magyar fajvédőnek
mond, annak rám nézve megbecstelenítő zöngéje van; ha én mondom s tartom őt és társait zsidó fajvédőnek (ahogy valóban annak tartom), azért megint csak énrám hullik

70

tiszatáj

valami elítélés". 1946 elején szellemes tömörséggel fogalmazza meg a későbbiekben is
visszatérő védekezését: „Magyar fajvédő vagyok? Nem, csak magyar fejvédő."
A szlovákiai magyarok kitelepítése miatt emeli fel a szavát; előbb Imrédy, Kiss Ferenc,
Rajniss és mások népbírósági tárgyalásaira jár, utóbb szerepet szán feljegyzéseinek:
Korképek címmel egész sorozatot állít össze belőlük. Ambíciója mutatkozik egységben
szemlélni a koijellemző mozzanatokat a magánéletiekkel.
1946 az első esztendő, amikor - kisebb kihagyásokkal - valóban rajta van, hogy
megíija a napi penzumát. Ezen tül levelek, regényrészletek, ostromtörténetek, a parasztság művelődése ügyében íródott kiáltvány, dtijegyzetek és útivázlatok, vitacikkek,
a Válasz beköszöntő írása - Az idő kérdései - , sőt kritikák is jelzik azt az írói örömöt,
amely a sokat idézett elragadtatásra sarkallja: „regényt lehet majd írni, regényt végre,
igazit, nem transzcendens elmélkedéssel, nem prousti időelmélettel, hanem cselekménnyel telítettet, egyvégtében egy harminckötetes román fleuve-öt, vagyis regényfolyamot. Balzaci világban élek. Van polgári világunk is végre, szabályszerű nyugati!"
1947-ben, újévkor még a magyarság jó zömét, főként a vidéki értelmiséget
szeretné kimozdítani felhajtott gallérú mozdulatlanságából, megismételt tételéhez - a
magyarság vagy demokrata lesz, vagy semmi sem lesz - hozzátéve: demokráciánk is
vagy magyar lesz, vagy semmilyen sem. A szavak helyett a cselekvésekkel és alkotásokkal mérni az embert - ennek az eltökéltségnek a jegyében íródnak tovább - február
közepéig napi módszerességgel - az Olaszországban, Svájcban, Franciaországban és
másutt emlékeztetőül felrótt sorok. Aztán, már a sikertelen béketárgyalásokat követően,
egy féléves kihagyás érzékelteti a kedv elapadását. És ez a becsvágy hosszú-hosszú időn
át nem is éled újjá.
1948-tól 1959-ig egy esztendőre tizenhét lapnyi feljegyzés sem jut, pedig ezek
között is több a naplófeljegyzések sorába nem illő kritika, beszámoló, írói igénnyel
formált elbeszéléstöredék, előszó, vitacikk, sőt egy nagyobb mű vázlata, anyaggyűjtésre
valló adatokkal, munkafolyamatok és mesterségek leírásával, párbeszédekkel és ízes
népi mondásokkal, káromlásokkal és tájszótárba való címszavakkal. Az 1949 júniusában Rácegresen kezdett feljegyzések sora, hosszú, több mint félszáz lapnyi terjedelme
a Puszták népe folytatását ígéri - nem az Ebéd a kastélyban életregényi fikcionalitásával, hanem dokumentarista aprólékossággal, szociográfiai pontossággal. Korrektségről és tisztességről árulkodó szerkesztői megoldás ugyanebből az évből a
Szózatok a légben és a Három versszakasz, prózában egymás mellé tördelése. Az előbbi
az „édenien gyönyörű tájba" hirtelen betörő „recsegés"-nek, egy „várszerűen különálló
jókora ligetből" - mely „műliget volt" - mennydörgő hangnak a rögzítése: a Rajk-per
hangszórós közvetítéséé. „Csakhamar Rajk László hangja lőtte a kibimbózó csillagokat..." - fejeződik be a metaforikus politikai véleménynyilvánítás. Mindjárt utána
viszont a Csillag közölte Sztálin-köszöntő következik. De nem marad ki a négy évvel
későbbi, az Irodalmi Újság közreadta búcsúztató sem, a Történelmet csinált, benne az
óvatosan kétértelmű, sokat citált zárópasszussal a Sztálin nevét viselő korszakról:
„Életem nagy becsvágya, hogy ezt a korszakot, mint író méltó módon ábrázoljam", és
azzal a ritkán idézett félmondattal, amellyel a rendkívüli történelmi egyéniséget
jellemzi: azon volt, hogy „a gondolatból, ha törik, ha szakad, tett legyen". E sorba
illesztve a magyar írók első kongresszusán, 1951 áprilisában elhangzott felszólalását,
valamint a Szabad Népben közölt, Rákosi Mátyás születésnapjára tisztelgő emlékezését
- Ezerkilencszázhuszonhat július - dicsérendőnek tetszik az elhatározás: ha már a szocializmus vaskoráról, a személyi kultusz legsötétebb éveiről alig maradt valami, akár
magánhasználatra szánt feljegyzés is, nemhogy a folyamatot, de még az apró részleteket

1992. november

71

illetően sem - legalább ezek a közlemények kapjanak nyilvánosságot újra. Az olyan
irodalomtörténeti érdekességű dokumentum mellett, mint a Szabó Lőrinc kedvese,
Vékes Ödönné Korzáti Erzsébet öngyilkosságáról, majd temetéséről szóló naplójegyzet
az afféle, egy ünnepségről és fogadásról készített beszámolóval együtt, amelyikben a
bizalmasan tréfálkozó Rákosi, Révai József és a kor több notabilitása a központ.
Ez idő tájt, 1950 februáijában - legalább rövid időre, pontosan egy hétre - fellángol még a korképfestő vágy; eleget tesz a kevés számú formai kötöttségek egyikének, a
dátumok pontos jelzésének is - aztán viszont se Rákosi „bukása", se az 1953-as
kormányprogram, se az „új szakasz" döccenői. Egy-két szösszenet, fogadáson ellesett
pillanatkép „a »személyi kultusz« elmebajba fordulása" idejéből, hogy aztán a zsdanovizmust elítélő pár sornyi reflexiót és a kurta Székelyföldi tudósítást követően az
1956-os bejegyzések - bár egy oldal épp az október 24-iek közül hiányzik - csaknem
teljes érdektelenséget mutassanak a forradalmi eseményekkel, a zűrzavarral, majd a
bitófás, pufajkás konszolidációval szemben.
1957-ben május 8-áról való az első, életképi feljegyzés, mély depresszióra, tartós
kedélytelenségre vallóan: „Soha ilyen mélyen nem éreztem magam - látszólagos indok
nélkül"; „Sokat vívódtam az utóbbi időben a halál gondolatával". 1958-nak végre azzal
vág neki, hogy ha eddig még mindig abbahagyta is „az efféle naplóírást", most jó volna
nem abbahagyni, kiváltképp, mert szinte a pólusaiban érezheti, mennyire elhúzódik tőle
a világ. A fogadalom azonban legfeljebb addig tart, míg ki nem dühöngi magát egy Élet
és Irodalom-beli cikk és a szerző, Bölöni György miatt, aki esztendők óta folyvást a
„népiek" ellen ír, a nacionalizmus, a barbárság ellen - „A műveltség, a pallérozottság,
az elfogulatlanság védelmében; s birtokában, hangjáról ítélve".
A következő év is az „új életet kezdeni" jegyében indul. Hamarosan újfent elmélkedés tárgyává teszi a napló műfaját is. Ekkor tűnik föl először - január 20-án - e kései
feljegyzésekben oly sűrűn emlegetett, nagy szerepet vivő Aczél György, egyelőre
keresztnevének említése nélkül. Ekkor kezdődik a Malom a Séden hosszú kálváriája,
hogy Major Tamással még Révai Józsefet is igyekeznek megszerezni a darab előadásának egyengetői közé. Ha kétségek támadnának, mit ért 1959-ben Révai szava,
mennyire volt a „bukott" rezsim, a Rákosi-éra levitézlett képviselője, érdemes ezt a
párbeszédeket is rögzítő feljegyzést elővenni. A „régi tréfás hangulat"-ot idézi fel a „ma
is" a „legkülönb teoretikusunk"-nál - ez Major minősítése - tett látogatás; csupa
szellemes pengeváltás, évődés - a hatalma tudatában levő ideológust mutatja. Szerepe
még ekkor is: a számonkérőé. A számot adóé, a számvetést készítőé helyett. Illyésnek
kell szabadkoznia, miért hallgat. Holott: „Eddig is publikáltam volna. Nem rajtam
múlt." A Magvető visszaadja a verseskönyvét, mégis „meghódolásá"-ról keringenek
pletykák. Ezeket mély levertséggel fogadja. Az írószövetség újraszervezésére szánt hatvantagú előkészítő bizottságból való egyidejű kihagyását viszont kitüntetésnek veszi.
Tartós mellőztetését, nem önszántából történt hallgatását ha kérdőre vonják, öntudatosan is tudja indokolni: „Jönnek-mennek az államtitkárok, de én Babitsnak és Petőfinek
felelek!" Az idegkitörés, a sírógörcs kerülgeti, és a szíve is elszorul az undortól, mégis,
amiatt, hogy Babits vetélytársa lehet abban, kit ért a legtöbb mocsok ebben az
országban. Az 1960-as feljegyzéseket ezért záija Heine legszebb mondatának - „A világ
kettészakadt, s a repedés az én szívemen ment át" - kommentáijával.
Az eljövendő idők - bár oldanak zárkózottságán és elzártságán - sem szoktatják
hozzá a naplóírás aprómunkájához. Az emlékező és emlékállító akarat a Naplójegyzetek
legszebb és legmeghittebb lapjai közé. emeli az F.-ről, azaz Flóráról írottakat, hitelesíti, valóban élete „legnagyobb és legtartalmasabb élménye" e jellem megismerése.

72

tiszatáj

A bensőségesség és a tárgyismeret a hitelesítő pecsét az Elvezető a Balatonhoz oldalain,
egy fényképkönyvhöz írt teijedelmes előszón. Ez az Új úton a Balaton körül című
esszéjén is. Talán a Kháron ladikján előmunkálataiként is diagnosztizálja az öregedés
tüneteit: a költészet meg a tárgya kapcsolatát elemzi; elszaporodnak a gnomikus
bejegyzések; képek, vers- és önéletrajzi motívumok bukkannak fel; skicceket, emlékeztetőket őriznek az inkább a vázlatkönyv, elegyes gyűjtemény, semmint a napló
szerepét betöltő lapok. Portrét fest a tihanyi szomszédairól csakúgy, mint Sarkadi Imréről; munkáinak menetéről ad számot - dátumozások nélkül is kezd kialakulni az elbeszélő-leíró, illetve az elemző-kommentáló részletek arányossága; nagyjából egyformán
adagolja a magán-, illetve a közérdekű információkat. S mintha még a művészi megformálás igénye, a művészi hatásra törekvés is vezetné: élénkítésként kuriózumokat iktat be. Arról például, hogy Párizsban, ha a Sorbonne-ra vagy egy-egy szürrealista
megbeszélésre sietett, nemegyszer kecskenyájon kellett áttörnie magát. Vagy leír egy,
Balthazár püspökkel kapcsolatos adomát, és így tovább. Élete eseményeinek dokumentálását egy vonatkozásban szinte maradéktalanul elvégzi: külföldi utazásairól akkor is
lejegyez egy-két mondatot, ha Nyugatra, akkor is, ha a Szovjetunióba megy. Ekkortájt
megkísérli a napokon belül az órák eseményeit is regisztrálni, nevek és helyszínek
rögzítésével, többnyire kommentár, hangulatfelidéző és -jellemző részletezés nélkül.
Valahogy akképpen, mint július 15-én: „Repülőtér Orly. Autó: Szőnyi Zsuzsa,
Triznya" - azaz teljesen magánhasználatra. A módszerhez december elejéig jórészt
ragaszkodik is, bár akár a Londonról, akár a New Yorkról szóló útibeszámolók sok
hasznát aligha vették ezeknek a kurta szavas emlékeztetőknek. A Naplójegyzetek uralkodó műformája nem is ez. Rádiónyilatkozatok, előadásszövegek, újságcikkek, irodalomtörténeti portrék, kerekasztal-beszélgetésre készült hozzászólások jelzik egyrészt a
megformálás igényét, másrészt, hogy az önmegmutatástól, önelemzéstől, önmaga
középpontba állításától még mindig óvakodik. Nem bír naplójának hőse lenni. Feljegyzései most nem műhelyforgácsok, nem melléktermékei és ötletcsírái valamely szépirodalmi művének - kerek egészek, többnyire a publicisztika területéről. Ezt látva 1968
augusztusában - épp a prágai eseményeket közvetlenül megelőzően - maga teszi fel a
kérdést: „Miért hagytam abba újra és üjra a naplóírást?". S a felelete: „Letettem arról,
hogy az írás - minden írás - afféle magammal folytatandó beszélgetés legyen
problémáim tisztázására, saját magam helyesebb megismerésére; sajátos lelkületem
föltárására! Ez is csak a rongyrázás, a riszálás egy neme. Egyetlen drága lelkületünk
legárulkodóbb sajátossága a változás; az idő, az események hatására." Mégis, mindennek ellenére is ekkor vetődik fel benne először, hogy a naplóírás, egy kis ceruzavéggel
a kézben olyan, mintha fegyvert forgatna: a lét visszahódításáért, a ciklikusan rátörő
betegség, a depresszió, a magyarul vörösmartyasan hangzó búskomorság ellen. Hat
hétig győzi is erővel és hittel lelki poklának feltárását; naponként adagolva a
gyógyszert. Felépülését, rendbejöttét szolgálja, hogy Németh Lászlóékkal, akikkel négy
éve megszűnt az összejárás, újra egymás közelébe kerültek; önbizalmát erősítik Márai
naplói, amelyeknek szerinte azért nincs hitelük, még ha hitelest tudatnak is, mert „az
események rajzolása közben is önarcképet gyakorolnak"; s ad meghányni-vetni valót j ó
ideig a hír is: a szovjet csapatok bevonulták Prágába. Ezt rögtön a magyar 1956-tal veti
össze, az akkori prágai tömegek Nagy Imre elleni tüntetésével, s azzal, hogy az
újjászerveződő pesti rendőrségnek Csehország ajándékozott gumibotot, méghozzá két
vagonnal. Hamarosan - mielőtt már a Szabad Európa sem a cseh eseményekkel kezdené
a híreit - eljut azonban oda, hogy: „Prága nemrég, a csehek vére nem ömlik - nincs,
ami az égre kiáltson: visszasüllyedünk földi magányunkba".

1992. november

73

A súlyzóemelgetéseknek, ujjgyakorlatoknak, firkálásoknak nevezett gyógykísérlet, a naplóírás értelme s haszna mindennél inkább foglalkoztatja még egy ideig, körülbelül október elejéig, akkor azonban ráun az örökös jegyezgetésekre, s talán Gide
nyomán, apró esszékkel tölti meg naplója kereteit. Nincs ez másképp ezután sem: az új
esztendő első napján tesz még ugyan egy kísérletet, de hamar abbahagyja. Az 1969-től
1972-ig tartó időszakban az átlagosnál ismét kevesebb az egy esztendőre eső mennyiség,
tizenhat és fél lapot ér el, ám ennek is a legnagyobb részét rádió-előadások, színházi
műsorfüzetek bevezetői, verselemzések, körkérdésekre adott válaszok, ünnepi beszédek,
sőt hangszalagra rögzített beszélgetések (Egy este Lukács Györgynél) teszik ki.
És bár 1973 -at A naplójegyzetek elé szerzett verssel indítja, a fogadalommal —
„Naponta írok eztán valamit s ebbe a / dobozba vetem. Ez az én egér-rágcsálásom, hogy
ne nőjenek / oly hosszú fogaim, hogy / bezárják a számat / a világ-kínálta táplálék
elől" - , ez a „nyilatkozat" mégis arra jó csupán, hogy legyen mitől eltérnie. Petőfire
emlékezik, a tengerdagályként rárohanó „zavaros-szennyes szomorúság" erejét méregeti; bölcsességeket, aforizmákat fogalmaz; haláleseteket regisztrál; vacsorák hangulatát
idézi fel - el kell azonban jönnie 1974-nek, hogy csakugyan beálljon már a naplóírás
gályapadjába, még ha előbb kételkedik is magában: „Lássuk, most mikor hagyom majd
abba". Nos, innen kezdve képes folytonos munkára fogni magát. Ami előbb egyféle
önellenőrzéssel ér fel. Annak vissza-visszatérő latolgatásával, képes-e nyilvánosan
végezni freudista fokú gyónást; képes-e, ha már a tüzetes napló a kémjelentések műfaját
juttatja az eszébe, és a nevetséges bulletinezés is riasztja, egyperces esszékké ütni a
bejegyzéseket. A „magánpanaszkönyvvel" szemben a napok történelmi kommentálása
szerinte a másik véglet. A magának szabott egyhónapos próbaidő lejártával ez a summázata: kísérleteznie kell továbbra is e nem kedvére való műfajokkal. „Már csak azért is,
hogy ne nőjenek ráccsá az egérfogak."
Az - eddig - hat kötetet soijáztató gyűjtemény igazából csak ekkortól nevezhető
Naplójegyzeteknek. Ekkortól követhető nyomon benne egy-egy szépirodalmi művének
vagy tanulmánykötetének keletkezés- és fogadtatástörténete. Ekkortól lelhetők fel sűrítetten az olyan alapvető témái, mint a nemzetiségek, a nemzeti tudat, a nacionalizmus
kérdéskörei, a magyarság sorskérdései - azzal a küzdelemmel együtt, amelyet egyszerre
folytatott írótársaival s a politikusokkal. A politikát és a szellemi életet a társadalom
két, összekapcsolt kerekének tudva, ekkortól ad jelzéseket az egyik és a másik mozgásáról - az irányítópultnál azt az Aczél Györgyöt látva, akihez szoros, baráti kapcsolatok fűzik. Paradox módon ekkortól sokasodnak meg a művei cenzúrázásáról rovott
bejegyzések is, az Élet és Irodalommal szemben érzett, nem szűnő ellenszenvétől,
megokolt fenntartásaitól kezdve a Szellem és erőszak című kötetének betiltásáig, a
Közügyek című versének kényszeres átírásáig, s annyi cikke megkurtításáig. Ekkortól
diagnosztizálja „házi elmebajosai"-t is és azt a megannyi kérést, kérelmet, amely időtrablóan köti le, akárcsak a kelletlen vendéglátás sok-sok alkalma. És ekkortól
olvashatók a naplójegyzetek kötetei olvasónaplókként is: irodalomtörténeti fontosságú
emlékeknek is tára, kisportréknak is lelőhelye, miközben nem hiányoznak továbbra sem
a jelzések a szellemi élet csatározásairól. Legvégül pedig a napi penzumok lerovása
ekkortól kényszeríti rá a napló műfajának történeti és esztétikai tanulmányozására, a
tipologizálására szinte. Hogy nemsokára fölébredjen az ambíció is a közlésükre:
nyilvánosan rágcsálni ama egérfogakkal.
(Folytatjuk.)

74

tiszatáj

ALFÖLDYJENŐ

Illyés Gyula: A reformáció
genfi emlékműve előtt
Százötvenkét sor: ez a hossza a költeménynek - kezdhetném a verselemzést,
stílszerűen a műhöz igazodva. (A párbeszédes verses drámák vagy a Majakovszkijpoémák módján megtört sorokat teljes soroknak vettem.) Harminc sorral hosszabb,
mint legfőbb mintaképe, Vörösmarty elégiája, a Gondolatok a könyvtárban. Nagy ívű
kompozíció tehát: Weöres Sándor szavával - mellyel saját poémáit jellemezte —
versszimfónia. Méghozzá, ha felépítését megvizsgáljuk, öt tételben. Verselése is hasonlít Vörösmarty művére - ez is, az is tízes-tizenegyes jambusi sorokból áll, bár Illyés ittott rövidebbeket is ékel a többi közé, hogy e szaggatottsággal a drámaiságot, a lázas
beszéd hangulatát fokozza. Vörösmartyé rímtelen blank vers, Illyésé rímes: a páros-,
kereszt- és ölelkező rím összes változatát felvonultatja.
Száznegyvenhármat léptem; ez a hossza
a szobor-sornak. Hírnök, ki megölt
milliók végső tisztelgését hozza,
úgy mentem el a Nagy Gléda előtt.
Kálvin, Knox, Farel, Béza! S bika-fővel
a hadrakelt hit zord hadnagyai;
a Vilmosok! és Coligny és Cromwell
- ők néztek rám - s a szablyás Bocskay!...
Hátrálnom kellett közelükből: mindet
nem fogta össze csak messzibb tekintet.
Fölhúzódtam a kert felé, a fákig
s lelkemben is hűs tárgyilagosságig.
S most mintha ők
álltak volna kaszárnya-számadáson
az én szemem előtt,
feszes en-katonásan
kilépvén éppen akkor
a hátterül kapott nagy szikla-falból
s abból a másik, épp oly teli tömbből,
a mögéjük kövesedet! időből.
Addig jöhettek, maguk is meredt
kövek a napfénybe, hol nem lehet
szavuk már. Szavuk immár csak a tett,
mely idővel ad magyarázatot!
Holtak, vigyázz-ban állók, szóljatok!

-

Vagy előbb én beszélhetek?
Kik ott álltatok, jiem tehetve másképp ",
mert ez vagy az, de megalkuvás nincsen,
mert a langyosat kiköpi az Isten,
kik után tárgyként maradt fönn a szándék,

mennyi az igazság még öklötökben,
mely négy százada oly nagy esküt markolt,
mely kőbe s öröklétbe görcsösödten
tartja ma is a bibliát s a kardot?
Mit adott, melyre fölgerjedt szerelmes
dühével törtetek, a cél, ahogy
elértétek?
Ti kérditek?
S ha nem lesz
örömötökre meghallanotok?
Elmondom. Épp mert nékem is keserves.
Álltatok, égve az Úr igazátólállt szemközt épp oly tűzzel teli tábor;
aztán dönteni kezdett ezredegyszer
az ész helyett a fegyver
s a láng.
Hogy várja örök üdv a lelket:
rángtak milliószám kínban a testek
csatamezőn, bitófán, vérpadon,
karón, keréken, meg a fájdalomszerzés új mestergépein; növesztett
egymással szemben erdőnyi keresztel
Jézus példája, végig Európán;
égtek, hogy égjen itt a kép s a ¿bálvány
ott a ¿csalárd könyv" - városok és falvak,
hol újra emberhúst faltak a félvad
zsoldosok, eladdig míg tűz a tűzzel,
nem állt egymással szemben bűn a bűnnel,
eladdig, míg nem jött - a győzelem ?
Az idő. Okosan, türelmesen
s némi humorral.
A kétféle had
és hit várai szemközt állanak
ma is, az én hazámban is; a zordon
fehér-falú s arany-cifrázta templom
vén tornyai még ágyúként vitáznak
minden beharangozáskor, vasárnap
papjaik bent még ősimód dörögnek,
de kijövet az utcán átköszönnek
s ujjon mutatják, hogy hány órakor
s kinél lesz ferbli-kör vagy harcsa-tor
s egy kis ital.
Szép. Magam is helyeslem;
ha pap vagyok, magam is így cselekszem:
¿értsük meg egymást!"
De nem volt nagy ár
mégis a harminc évi döghalál,
d'Aubigné dühe, Coligny halála.
Szent Bertalan bosszútlan éjszakája,
fél Németország, a ketté törött
Európa s hogy itt volt a tőrök
százötven évig és a mi hazánk ... -

76

tiszatáj
Ez lett a „győzelem "! Ezt küldte ránk
Isten azzal, hogy jiapként kimutatta ":
nem érte folyt a harc, hanem miatta;
ilyen volt, mit díjul szánt, a jövő:
- mert volt-e vajon győztes, kit nem ő
rendelt eleve győzni?
Győztetek.
Maga a Sátán győzött veletek!
Balekok voltatok, mind! Hátra arc!
Nincs jogotok egy lépés sem előre,
törlődjetek be kőbe és időbe.
Elveszett - eleve! - a harc!
- mondtam keményen, mint aki magára
támad először is az igazával;
majd:
Megbuktatok! A haddal simára
törölt kontinens — e fekete tábla közepére mi íratott eredmény ?
Egy betű, egy már tréfának sem új
buta betű s az is csak magyarul:
mért több a keresztyén, mint a keresztény?
Értelmet annyi millió halott
véréből ennyit párolhattatok,
midőn - feledve, kinek mi a dolga karddal csaptatok ti is a Csomóba:
a Föladatba, mely épp a kötés
kibogozásával szép és merész.
Ez az eredmény "!
És ha - ez se volna?!
- kondult bennem is, ahogy várható volt,
a túlsó torony az innen valóra
(és attól fogva mind a kettő bongott)
s kelt ezredszer is - alig finomodva bennem a két ős ádáz szó-birokra:
a mindig úrhitű tolnai pásztor
s a csupa dac sárréti prédikátor.
Mert mi szorította kézbe a fegyvert?
Nem a rossz ellen támadt, aki felkelt?
S ha annyi sem lett volna harc? Ha szótlan
Jtal el a hit" a jómai
mocsokban"?
Ha arra tart eszme s világ, amerre
a jiarás templom-kufár" vezette,
ha nincs, ki a bűnnek ellenszegül
s - ha úgy fordul, hát reménytelenül,
de csak annál szebb önfeláldozásképp ma hol vagyunk?! Akkor tán elmarad
a kín, a vér, akkor nincs áldozat,
nincs - inkvizíció?!
Ha - bár Jiiába " Gusztáv Adolf nem ül harci lovára,
s jobbágy-iga helyett nem vágynak inkább
fegyvert ölteni a toulouse-i tiszták,

77

1992. november
valdeusok, husziták, Bocskay
írást-imát se tudó hajdúi,
hiszed, hogy lett volna béke, olyan bár,
amilyet az imént lemosolyogtál?
Hiszed, hogy volna olyan-amilyen
magyarság, ha nincs - Kálvin?
Nem hiszem.
Vagy mást mondok: szobádban volna villany,
ha nem lép Giordano Bruno a tűzbe?
Hol kezdődött, hogy atomerő is van
s holnap rakétán repülsz ki az űrbe ?
Övék az érdem, kiket sem a máglya
nem riaszthatott vissza, sem a gálya sem harcaik bukása,
a léptenként fölmeredő Ji iába"!
Látták, vagy nem a céljuk,
azt jól látták, hogy nincs visszafelé út:
a múlt, ahogy füst-vetve összeomlott,
úgy lökte őket, mint lőpor az ólmot:
előre! és ők vállalták a sorsot Mondd hát velem, hogy dicsőség reájuk!
Álltam némán, hírhozó katonájuk,
már azt forgatva, hogy én mit kapok,
nem is őtőlük magyarázatot:
a tettektói, amelyek — akár a gyermek magukért csak felnőttsorban felelnek.
Végül, ezt mondtam, önvigasztalásképp:
volt bárkié a szándék,
maga az Isten se tudhatta másképp.
(1946)

Mint a Gondolatok a könyvtárban, ez is elégia. E költői műfaj - a friss élményből
táplálkozó dallal és ódával ellentétben - múltbeli emlékeket idéz fel, melyek
meditációra késztetik a költőt. Egymásnak ellentmondó érzelmek vitáznak benne, s a
szomorú, melankolikus érzelmi színezetű gondolatok rendesen bizakodó hangulatban
vagy váratlanul feltámadó, átlelkesült indulatban oldódnak fel. Mindkét elégia
nevezetes helyszínre mutat, mely a gondolatsort elindítja: Vörösmarty az emberiség
kulturális kincseit összegyűjtő könyvtárba, Illyés a reformáció genfi emlékparkjába
vezet be. (József Attila elégiáinak - pl. A Dunánál, Hazám, A város peremén stb. - az a
sajátságuk, hogy köznapi környezetben indítják el a meditációt.) A töprengő, tépelődő,
szenvedélyesen személyes gondolatok során ellentéteiben mutatkozik meg a költői
tárgy, kételyek, érvek és ellenérvek kereszttüzében. A záró részben a józan belátásnál
vagy logikai következtetésnél is nagyobb erővel hangzik fel az erkölcsi döntés szava.
Látványos a különbség is a két költemény között. Százkét esztendő választja el
őket: a Gondolatok a könyvtárban a reformkorban, 1844-ben, A reformáció genfi emlékműve előtt egy évvel a második világháború után, 1946-ban született. Vörösmarty
egy ígéretes társadalomjobbító folyamat fölfelé ívelő szakaszában, Illyés pedig a legyőzött, megalázott, erkölcsileg is vesztes ország újjáépítésének, a történelmi újra-

78

tiszatáj

kezdésnek hajnalán írta művét. Vörösmarty verse a tizenkilencedik század középső
évtizedeinek uralkodó stílustörténeti áramlata, a romantika ismérveit viseli magán,
Illyésé pedig a huszadik század számos irányzatát egyesítő, összetett stílus magasából
tekint vissza a romantikus hagyományra, mint aki egy új reformkor kezdetét reméli.
A huszadik századi áramlatok közül első helyen a húszas években több országban
egyidejűleg hódító modem áramlatot, a lírai tárgyilagosságot kell említenünk, melyet
Németországban új tárgyilagosságnak (Neue Sachlichkeit), másutt objektív kifejezésmódnak neveznek. Jellemzőek erre az irányzatra Illyés 1933-ban írt szavai, melyeket
Erdélyi József költészetének szentelt A tárgyilagosság lírája című kritikájában.
A költészetet - a régi vágású, romantikus líraszemléletnek megfelelően - többnyire a
szabadjára engedett képzelet, a valóságtól elrugaszkodó álmodozás vagy ábrándozás
műfajának tartják. Ezzel szemben Illyés szerint „A költészet ott kezdődik, ahol a költő
és a tárgy közt meghitt beszélgetés kezdődik." Kívánsága, hogy „Ne a valóságot
hazudjuk tele állítólagos költészettel, (...) hanem a valóságból bontsuk ki a benne rejlő
költészetet."
Illyés valóban a tárgyilagosság hangján - bár így is nagy drámai erővel,
kérdésektől, felkiáltásoktól szaggatottan, mardosó kételyektől és véres látomásoktól
színezetten - idézi föl a történelem tényeit. Ebben - s egy bizonyos, szatirikus, groteszk
elemekkel dúsított ábrázolásmódban - hamisítatlanul huszadik századi jelenség az ő
elégiája. Ámde egyvalamiben nem tud, vagy nem akar szakítani a romantikus
hagyománnyal
ment-e / A könyvek által a világ elébb?" - kérdezi Vörösmarty;
ment-e a reformátorok harcai, kudarcai által a világ elébb? - kérdezi ő, ha más szavakkal is. S a maguk módján mindketten igennel válaszolnak. Nem a megnyugtató helyeslés, jóváhagyás és elégedettség igenje ez. A jó szándék a történelem folyamán
rengetegszer a visszájára fordult, mint a felbillent csónak. Valóra váltása rendre megcsúfolta az eszmét, a jó ügyért fegyvert fogók, ha szándékuk ellenére is, pusztító
háborúkat hoztak Európára s az emberiségre; a többségnek mindig szenvednie kellett a
kevesek szép elképzeléseiért. Küzdelem nélkül azonban nincs javulás, nincs remény,
nincs érdem. Ellentmondás nélkül nincs fejlődés, ahogy azt a dialektikus történelemfelfogás hangadói, Hegel és követői - pl. Marx - vallották és vallják. S a remény nem
tétlen várakozás, mely egyszer majd magától teljesül, hanem a cselekvő, változtatni
akaró ember lelkületéhez méltó adottság: hajtóerő.
Van azonban ebben egy elkerülhetetlen irracionális mozzanat, a modern, huszadik
századi költő művében éppúgy, mint a tizenkilencedik századi romantikuséban.
Nemzeti költészetünkben az a legszebb, hogy legfőbb érveit nem csupán a nemzet
létéből, múltbeli nagyjaiból meríti, hanem az egész emberiség életéből és példáiból.
S éppen egy irracionális tétel bizonyítékául. Irodalmunk történetében költői szállóigék
valóságos légiója zengi, hogy „az élet célja a küzdés maga", hogy a tetteket a kudarcok
ellenére, „mégis" vállalni kell, s akkor se mondjunk le semmiről, ha a belátható jövő
eleve kilátástalan. A tett maga magyarázza a tettet A reformáció genfi emlékműve előtt
záró szakaszában: „Álltam némán, hírhozó katonájuk, / már azt forgatva, hogy én mit
kapok, / nem is őtőlük magyarázatot: / a tettektől, melyek - akár a gyermek - / magukért csak felnőttsorban felelnek." Vagyis: utólag. A tettet, mely megdicsőül,-csupán a
vezérlő szándék igazolja; felelősséget nem vállalhat érte az sem, akinek nemes szándéka
esetleg visszájára billen, mint például - hogy a versben említetlen szélső példát mondjam - Szervét Tamás megégetése a kálvinisták által, éppen Genfben. Ez sem mondható
ésszerűbbnek, mint a romantika fő érvei, a dacos mégis és a kell, akár Madách, akár
Vörösmarty nagy műveire gondolunk, s amelyeknél ésszerűbbet modern utódaik, Ady,

1992. november

79

Babits vagy József Attila sem igen mondtak nevezetes műveikben. Ez az az irracionalitás, amelyet a klasszikus filozófia - a felvilágosult, tehát az észérvek felsorakoztatásában minden lehetőt kimerítő kanti bölcselet - igazol: vannak az életnek törvényei,
melyek csak önmagukkal indokolhatók. Ilyen az a morális döntés, mely akkor is a jóra szavaz a rosszal szemben, ha semmiféle észérv nem igazolja. „Mért legyek én
tisztességes? kiterítenek úgy is. / Mért ne legyek tisztességes? kiterítenek úgy is" mondja ezzel egybehangzón József Attila.
Akárhány észérvet hoz fel a hegeli történelmi dialektika a haladás igenlése mellett
(Illyés verse ezekből is jó néhányat felhoz), ennél is meggyőzőbb, súlyosabb a kanti filozófia kategorikus imperatívusza. Az, hogy a reformátorok „Látták, vagy nem a céljuk, / azt jól látták, hogy nincs visszafelé út: / a múlt, ahogy füst-vetve összeomlott, /
úgy lökte őket, mint lőpor az ólmot: / előre! és ők vállalták a sorsot - / Mondd hát
velem, hogy dicsőség reájuk!" Meggyőzőbb, hogy a jó önmagát magyarázza. Hogy a
tiszta szándék nem szorul bizonyításra, elbukásában sem. S hogy meggyőződésűnk a jó
ügy iránt nem az észből, hanem a szívből táplálkozik. Csak ez képes legyűrni „a
léptenként fölmeredő »hiába«!" rémét.
Bölcseletnek ez éppen elég egy költeményben. (Vannak remekművek, melyek
sokkal vérszegényebb gondolatot hordoznak. A vers értéke nem a puszta gondolatban,
hanem abban is áll, hogy milyen kifejező erővel hiteti el a költő. Illyés verse a kevés
remekmű egyike, mely gondolatilag is kiemelkedő; egész történelemfilozófiát sűrít
magába. Van is benne némi esszészerű - kísérlet egy nagy horderejű kérdés megválaszolására. Válasza ennek is banális - a szív szavának megfelelően, - mindössze
ennyi: „volt bárkié a szándék, / maga az Isten se tudhatta másképp." De gondolati ereje
a kérdéseiben van, nem a válaszaiban. Költői ereje pedig a személyesség rétegeiben.
Valamiképpen minden mű sikere a hagyomány és az eredetiség, az általános emberi és az egyéni kölcsönviszonyában rejlik. Amikor Illyés ezt a verset íija, egy olyan
háború van háta mögött, melynek annyi vigasza sincs, hogy legalább igazunkat védtük.
Nemcsak földünket perzselte föl: erkölcsileg is megsemmisítő vereséget mért ránk,
hogy a rosszabb oldalon álltunk. Csak a múltba fogódzhat ekkor a felelős tudat: az igaz
ügyért harcolók, győzők és elbukók, az új eszmét a kisemmizettek nevében meghirdetők, az emberiség közös emlékezetére méltó reformerek emlékébe. Altalános emberi törvényre hivatkozik a nemzet érdekében, mint Vörösmarty a Gondolatok... -ban,
Madách a Tragédiában, vagy Babits a Jónás könyvében.
Mélyen ágyazódik a vers a hazai poézis hagyományaiba, melyeket Balassi, Zrínyi,
Berzsenyi, Kölcsey, Petőfi, Arany, Ady és mind a többiek reátestáltak. Mind azt
mondták: küzdj, és bízva bízzál. Vörösmarty azt sugallja: ha minden tudás, minden
szellemi vívmány förtelmes bűnök árán halmozódik is fel, küzdeni kell a „legnemesbekért". Mindez magának a költőnek a küzdelmére is vonatkozik. Babits Jónása
ez ellen lázad föl, és győződik meg arról, hogy nem tehet mást, mint hogy az igét
hirdesse. Minderre némán is hivatkozik Illyés. A vers formájával, logikai szerkezetével,
az elégiaműfaj Magyarországon kikristályosodott sajátosságaival.
De nemcsak ezekkel. A vers hangvétele, személyes, monológszerű kedélybeli
hullámzása, konkrét hivatkozásainak felkavaró megjelenítő ereje csakúgy, mint váratlan
derűje és szívhangjai - mindezek csak reá, Illyésre jellemzőek. Ez a történelembölcseleti kérdésekkel birkózó, hitvitákat és háborúkat gyorsan pergő filmkockákhoz hasonlón
elénk pergető, drámai szerkesztésű elégia teli van játékkal, kedélyvillódzással, humorral. Érzelmi skálája a „lelkemben is hűs tárgyilagosságától és az azt előkészítő,

80

tiszatáj

már-már pedáns számszerűségtől, mindezeknek jócskán ellentmondva, a kérlelhetetlen
számonkérésen és a kárhoztató vádakon keresztül a megbékélésig, a dacoló lelkesedésig,
a mellette felhozható tények sorolásáig, majd a könnyekkel küszködő főhajtásig teijed.
Mindjárt a helyszín leírásakor gondosan jelzi a költő, hogy nem maradt hűtlen az
ifjúkorában követett modern irányzathoz, az „új tárgyilagossághoz". Aztán mégis hűtlen
lesz hozzá. Ahogy elejétől fogva sem vakon követte. Ahhoz túlságosan nagy formátumú
költői személyiség, hogy szenvtelen maradjon szenvedélyének tárgyával szemben.
Nem is tehet másként. A költemény csak a felszínen szól a reformáció harcainak
értelméről vagy értelmetlenségéről. A vers a mélyben a költő lelkületét beszéli ki.
Érzelmeit, miközben érvel és hitvitázik - voltaképpen nem is a megszólított szoboregyüttessel, hanem önmagával. Némi leegyszerűsítéssel: fölveszi a „hűs tárgyilagosság" és a széles látókör nézőpontját. Mindjárt elzordul és komor lesz a hangja, amint
fölbukkannak a véres történelmi tények. „Némi humor" csillan meg a szemében, amikor
arra gondol, hogy mire vitték a reformáció hősei: hitvitájukat a magyar falvak református és katolikus templomainak harangszava folytatja istentiszteletkor, s békés ferblicsatát vív a plébános meg a tiszteletes úr. Düh önti el - valljuk meg, kevés költőnk van,
aki úgy tud dühöngeni versben, mint Illyés, aki egyik versében fő ihletőjének éppen a
dühöt nevezi. Az érvelés, bizonyítás komolyra forduló szavai következnek: vigaszt és
igazolást keres, talál is, de nem éri be velük: a természettudományos fölfedezések, melyek Giordano Bruno máglyahalála ellenére is hódítottak, még nem jelentik a végső érvet. Annál többet mond példája - és mindenkié, aki a haladás „balekjává" szegődött - ,
hogy ha látta előre végzetét s a fejlődés árát, melyet a sokaságnak kellett megfizetnie,
nem nézett hátra, csak előre, mert „nincs visszafelé út". Ez a megrendülés a lírai én
végső szava - ezzel zárul a hatalmas ívű elégia.
Észre kell vennünk a lírai személyiség kivételesen nagy formátumát. Bizonyos
fölénnyel kezeli nagy horderejű tárgyát, mely részint a bizalmas hangvételben nyilvánul
meg, mellyel a szoboralakokat együtt és külön-külön megszólítja, részint egy mulatságos szerepjátszásban fejeződik ki, abban, hogy vezénylőtisztként kiált a glédában álló
reformátorokhoz.
Észre kell vennünk azt is, hogy a műemlék esztétikai értékéről, szépségéről vagy
fenségéről egy szava sincs Illyésnek. Mindössze „apropóul" szolgál, hogy az ábrázolt
történelmi alakokat megszólíthassa, s föltehesse történelemfilozófiai kérdéseit. Ám azzal, hogy ilyen vezénylőtiszti hangnemet is megüt a versben: „Hátra arc!" - és így
tovább - , akaratlanul jellemzi a szoborkompozíció gyöngéjét: az egysíkú ábrázolást, az
egyhangú hapták-pózt. Ahogy Zala György emlékműve a Hősök terén az uralkodókat,
úgy ez is tablóvá fokozza le a történelmi hősök együttesét. Némi iróniát érzünk a
hősökkel szemben a megjelenítésben: „mintha ők / álltak volna kaszárnya-számadáson /
az én szemem előtt, / feszesen-katonásan". Majd: „Holtak, vigyázz-ban állók, szóljatok!" Az emlékmű ad alkalmat ahhoz, hogy így beszéljen. Mennyivel elevenebbek ezek
a holtan vigyázzban álló alakok, amikor dinamikus szavakkal a múltba, saját idejükbe
helyezi őket a költő! „Álltatok, égve az Úr igazától; / állt szemközt épp oly tűzzel teli
tábor; aztán dönteni kezdett ezredegyszer / az ész helyett a fegyver / s a láng." Az ezt
követő tizenkét-tizenhárom sor olyan remeklés, mely Illyés legsajátabb eszköze: ahogy
a Bartókban mondja, fölidézi a rettenetet, hogy azzal már föl is oldja. Világháborúk,
forradalmak szemtanúja, itt-ott résztvevője mondja ezeket. Nem mint akinek öröme
telik benne, de mint akinek lételemévé vált a küzdelem.
Az erre következő életképsorozat, hogy a béke eljött falvainkba és városainkba,
hogy szentmise után együtt borozgat az öldöklő vallásháborúk mindkét táborának

1992. november

81

eszmei utóda, a református és a katolikus pap, a tárgyilagosság programjával elindított
vers centruma. Itt csillan meg az illyési humor. Itt mutatkozik meg a modem ember
ambivalens lelkülete, az, hogy a huszadik századi emberiség mintegy domesztikálta a
lélek legfélelmetesebb démonait, akár az egész földkerekség lakhatatlanná tételére
alkalmas fenyegetést. Hogyan? Minél ördögibb arcát mutatja a világ, annál több okunk
lehet a nevetésre? — Igen, a démon minél vadabbul vicsorog, és minél ádázabban
ismételgeti rémtetteit, annál nevetségesebbé válik, ha az alkotó leleplező humorral és
tárgyilagossággal nézi, ami majdnem egy. Az egyik legnagyobb humorszakértő,
Bergson szerint a humor a tárggyal szembeni indifferencián - a befolyásolásunkra
törekvő hatóerővel ellentétben álló közömbösségen - alapul.
Észre kell vennünk továbbá a kedély elkomorodását. A humor így is viharosan
sötét háttérből sugárzott fel - de a költőnek egy ponton tűi elmegy a kedve a humorizálástól. Tragikomikus színezettel, rosszkedvűen dobja elénk a „tréfának sem új"
szójátékot, hogy országunkban erkölcsi értelemben többet jelent a keresztyén, mint a
keresztény - a reformátusok nevezték magukat keresztyéneknek és a katolikusok
kereszténynek. Mintha a középkori skolasztikusok meddő vitáját folytatták volna, vagy
kezdték volna újra a betűrágást a homousionról meg a homoiusionról.
Egy prózai írásában fejti ki, hogy Nagy Sándor híres kardvágását, a gordiuszi
csomó kettémetszését ő nem példaadó tettnek, hanem közönséges kóklerségnek tartja.
E versében is ezt mondja: a megoldás nem az erőszakos leegyszerűsítéstől, hanem „a
kötés kibogozásával szép és merész". A helyesen felfogott alkutól, a j ó kompromisszumtól. Megszoktuk: a társadalmi haladás hívei rendesen felajánlják a megegyezést
a hatalom birtokosainak, de azok jottányit nem akarnak vagy nem mernek engedni
kiváltságaikból. De a vád ezúttal a jobbaknak, a haladás képviselőinek szól: ők sem
gyakoroltak elég türelmet. Ha valahol, hát itt rejlik kimondatlanul Szervét Tamás emberáldozata. Kálvin emberei égették meg.
Vannak művek, amelyek egyenesen a tudatalattit, a lélek irracionális tartalmait
veszik célba. Ez mindvégig észérvekkel él, kérdez, bizonyít, cáfol, érvel. Tárgyáról, a
reformáció történetéről beszélve egy lelki-gondolati folyamatot perget le előttünk.
Végső szava maga az értelemmel meg nem ragadható bizonyosság, az önkéntelen
döntés: „maga az Isten se tudhatta másképp". És az olvasó úgy érzi, ez a vers szövegére, gondolatára is igaz: „maga az Isten se tudhatta másképp".

82

tiszatáj

PÉTER

LÁSZLÓ

Illyés Gyula textológiai nézetei
Születésének kilencvenedik évfordulójára
„Azok közé tartozom, akik minden pillanatban szeretnék átjavítani az elkészült
művet" - mondta Illyés Gyula egy inteijújában 1962-ben. S így folytatta: „Őszintén
mondom: alig állom meg, hogy minduntalan ne javítsam ki, ne javítsak újra meg újra
rajta. Meg szoktam fogadni minden okos tanácsot, ha értelme van, a tanács szerint kijavítom a művet. így van bennem egy másfajta hiúság, óriási hiúság a műre. A juhász, a
fúró-faragó, az iparos hiúsága ez - ha készül a birkafogó bot, a szekrény vagy az asztal,
s mások is beleszólnak, hogy itt kell még javítani, ott kell még reszelni, igazítani rajta ez a mű fontosságát hangsúlyozza, s nem azét, aki csinálja" (A költőfelel, 1986. 194).
Öt év múlva egy másik interjúban a Fáklyaláng fölújításával kapcsolatos átdolgozásáról szólva megismételte: „Nem tartozom azok közé az írók közé, akik végérvényesnek tekintik a művet, s nem tűrik a változtatást. Egy művészi alkotáson - alkotója
szemével nézve - tíz vagy húsz év múlva is akadhat javítanivaló" (uo. 275). Egy következőben megint: „Ha akármikor kezembe kerül valamelyik írásom, akaratlanul is
javítok rajta" (uo. 277). Naplójegyzeteiben 1979. augusztus 23-án a kiadatlan verseit
tartalmazó iratmegőrzőben lapozgatva ezt jegyezte föl: „Van köztük három-négy - de
talán kilencéves vers is. No de az igényem, hogy nem kilenc évig, de - tán a halhatatlanságig javítgathassam őket" (Kortárs, 1992. 7. sz. 9).
ELMÉLETE
1958-ban naplójában mintegy összes verseinek kiadásához szánt előszó alaptételeként szögezte le: „Életem utolsó pillanatáig jogot és kötelességet érzek, hogy javítsak
azon, amit hátrahagyok" (Napló, 2: 415).'
1974-ben így magyarázkodik:
„Miért nem adom ki az újabban írtakat? A paraszt síron túli zsugoriságából? Hogy
maradjon valami értékesíthető Annak számára, akinek e világi nyugalma nélkül nekem
síri nyugalmam sem lehet?
Mert hátha javítok még rajtuk.
Hogy legyen jogom javítani rajtuk szabadon" (Napló, 4: 301).
Már 1930-ban ezt írta, ugyancsak a naplójában: „Miért nem bírom én a legtöbb
megírt versemet? Egyszerű a felelet: mert nem jók, és mivel tőlem származnak, ez
fokozottan bánt. Mondjam azt, hogy »mert többre törekszem«, azért nem vagyok
megelégedve? Nem. Kétségtelen, hogy nem azon a nívón írok, amelyre tekintek,
amelyet szeretnék. Nem vettem elég komolyan a dolgot. Gyártottam. Nem fogtam
marokra magamat..." (Napló, 1: 26).
„Ifjúkori verseimet azonban én eltéptem" - írta 1960-ban. Majd ahogyan az előbbi
idézetben sem volt véletlen a juhásztól, asztalostól vett hasonlat, az alább következő is
jellemző az őseinek örökségével dicsekvő költőre. „A későbbiekből is sokat eltépnék
vagy újraírnék. Vegyük úgy a dolgot, »újraírok« olyanokat is, amilyeneket megíratlanul
hordok magamban. Mellesleg a most írtak újraírásához is jogosult vagyok. Ez a nyáj az
enyém, amíg élek, oda terelem, ahova tetszik, annyit nevelek föl, nyírok meg, vagy

1992. november

83

ölök le belőle, amennyit jónak látok. Irodalmunk mai történészeinek egyik fogyatékossága az a hiedelem, hogy övék a nyáj gondja, már a juhász..." (Napló, 2: 529.)
Szemben a változtatásokat a mű meghamisításának tartó Babits Mihállyal vagy
Kassák Lajossal, Illyés Szabó Lőrinc és Fűst Milán gyakorlatához állott közel: az ő
örök elégedetlenségük munkált benne is. Az előbbiekhez hasonló nyilatkozataiból, vallomásaiból csokrot köthetünk. 1952-ben szélsőséges, képzőművészeti példával érzékeltette a változtatás kényszerűségét, jogosságát:
„Senkinek nem jutna eszébe, hogy egy klasszikus festményen csak egy ecsetvonást
is változtasson. Szentségtörés lenne az alkotójával szemben.
Valaha éppily babonás tisztelettel voltam minden kézvonás iránt, amit író hagyott
ránk. Csak a nálam fiatalabbakét javítottam volna.
Elménk tompulásával nő bennünk az ítélkező biztonság.
De a világ minden alkotásunk után megmerevítene, megdermesztene, megölne
bennünket. Bonnard-nak már egészen korán bekerült egy festménye az impresszionisták
akkori állami múzeumába, a luxembourgiba. Egy délelőtt egy kép előtt Bonnard ecsetet, festékes tubust húzott ki a zsebéből, óvatosan javítgatni kezdte az alkotás egyik
sarkát. Ám a teremőr rajtakapta, s rövid vita után váll-lódításokkal, térdről adott farba
rúgásokkal távolította el műve - örökléte - közeléből" (Napló, 2: 346).
1974-ben ennek az anekdotának változatát rótta naplójába. Itt szobrászról - Maillolról vagy Bourdelle-ról - van szó: a múzeumban kiállított szobrán vésőütögetéssel
akart javítani. A teremőrrel folytatott dulakodás után kuszált hajjal, tépett nyakkendővel
a rendőrségen kötött ki.
„Nemcsak vallatás és vallomás lett a dologból; hosszú elvi, majd igazságszolgáltatási vita: joga van-e vajon az alkotónak változtatni a művén? Persze hogy van. S van-e
joga vajon a mű tulajdonosának ragaszkodni az alkotás épségéhez? Természetesen.
És az úgynevezett szellemi - azaz nem tárgyi - mű vajon mikor kerül ki alkotója
tulajdonjogából? Szép Ernőt maga Babits marasztalta el egyik versének egyetlen szónyi
megváltoztatása miatt. A baráti - és szóbelinek maradt2 - vita oda torkollt Babitsnak
(a bírófinak) irányításával, hogy a megszokás is valamiféle jogosultság: olyan természetű a lélek területén, mint a szolgalmi jog a földbirtoklásban.
Tudjuk, Tolsztoj elé nem lehetett odatenni régibb könyveit; máris tintába mártott
tollat, ceruzát forgatott az ujja, jobbító ötletet a feje. A Háború és béké-t állítólag tizenhétszer írta át az első közzététel előtt" (Napló, 4: 302).
E különös képzőművészeti példák járhattak Illyés fejében akkor is, amikor a maga
változtatási jogát így okolta meg:
„Nyilván megütközést keltene, ha múzeumban függő képeit a festő ecsettel s
fejében mindahányszor azzal a gondolattal látogatná meg, nem lel-e rajtuk igazítanivalót.
De nincs anya, aki ne rendezne valamit a lányain, táncba bocsátásuk előtt" (Napló,
2: 415).
1878-ban egy inteijúban is elmondta a szobrászati példázatot. Előbb szembeszállt
a közkeletű vélekedéssel: „Az emberek nagyjából szentségtörésnek érzik, hogy azokat a
műveket, amelyeket már a tudatuk befogadott, és ízlésük elfogadott, akár a szerző is
megváltoztassa" (A költő felel, 674). A maga álláspontját itt is e számunkra már ismerős
szavakkal szögezte le: „Én magam azok közé tartozom, valahányszor akármilyen írásomat újra olvasom, vagy darabomat újra látom, megmozdul zsebemben a ceruza, hogy
hogyan lehetne valamit javítani rajta" (A költő felel, 675). Előbb már megvallotta:
„Azok közé az emberek közé tartozom, akik Babitsnak híres sorát vallják az örök meg
nem elégedettség magatartásáról. Ez nem ritka a művészek között. Tudjuk, Szabó

84

tiszatáj

Lőrinc majdnem életének egyik örömeként említette, amikor ifjúkori verseit átírta csaknem teljesen" (uo. 674).
1961-ben így fogalmazta meg költői jussát: „A befejezettség érzését s mindazt,
ami ezzel jár - a művész jogos-jogtalan rátartiságát, terméketlen napokban is ható lelki
nyugalmát - , nem ismerem. Nincs olyan bármily régen, bármily jól fogadott írásom,
amelyen, ha nekem magamnak is újra el kell olvasnom, nem javítanék, azaz ne változtatnék. Javítok is, a saját példányomban" (Napló, 3: 11). Most is képzőművészeti analógiát hoz föl: „Hányszor festette meg Monet a roueni székesegyház kapuját? Mert más
és más világításban" (uo.).
Iménti állításának részben ellentmond későbbi, 1968-ból való vallomása: „Semmit, amit valaha leírtam, nem tudok újra elolvasni" (Napló, 3: 298). De egybevág ezzel
a kényszerképzet, amelyet régebbi írásainak új kiadása kapcsán vall meg: „írásaim közzététele (a régieké különösen) most már nemcsak közömbösen hagy, hanem nyugtalanít"
(Napló, 4: 95). „Kedvem volna - ha lenne rá lehetőség és részemről rá erő - átvizsgálni
minden közzétett soromat a tüzetes igazság szemüvegével is" - írta 1976-ban (Napló,
5: 408).
1975-ben az Ingyen lakoma új kiadása elkeserítette: „Szeretném tűzbe dobni az
egészet. Azzal együtt, amit ma is »sikerült«-nek érzek. Arra van igényem, amit helyette
kellett volna kifejeznem. Ha már akkor olyan igényes lett volna az agyam, mint most"
(Napló, 5: 38).
GYAKORLATA
E nézetei műveinek átdolgozásáról naplójában és inteijúiban megfogalmazott
híradásaiban is tükröződnek.
1959-ben jegyezte föl: „Talán hetente is előveszem a »hallgatás« óta írt verseimet.
Csaknem mindig javítok rajtuk. A Vaksötét címűt, azt hiszem, most félévi állás után (a
borra mondják) készítettem el véglegesnek, illetve készítette el szinte magát az állatás
alatt" (Napló, 2: 449).
A Hunok Párizsban új kiadásának korrektúrája 1975-ben megint gyötrelemmel
járt. Tetszelgést, hatáskeresést lát most benne; fájlalja az elmulasztott lehetőséget a
munkásmozgalom belső, „lélek szerinti" megjelenítésében. „Komoly vívódás: s ha megtiltanám a korábbi kiadást? Megkönnyítő csak elképzelni is: a posta helyett tűzbe dobom ezt a rengeteg paksamétát, s végignézem, hogyan ég. Sőt: egyetlen lángvetéssel
megsemmisül; robbanásszerűen: ez volna a lelkifurdalás megsemmisülése is" (Napló, 5:
207). Ez a gondolat néha később is megkísértette. Szerencsére azonban, nem semmisítette meg a levonatokat. Ámbár a mű - első változatában - akkor is fönnmaradt volna.
S megint másik - látszólagos, mert hiszen ez a tartalomra vonatkozik — ellentmondás: ugyanakkor vállalja írásait: „nincs egyetlen sorom se, melyet most ki ne
nyomatnék" - nyilatkozza ugyancsak 1975-ben (A költőfelel, 549).
Érdekes, hogy már 1968-ban azt mondta: „Sose volt bennem erős a közlési vágy most teljesen megszűnt" (Hornyik Miklós: Beszélgetés írókkal. Újvidék, 1982. 210).
Ugyanekkor vallja azt is, hogy rossz gazdája a műveinek: „Nem tudom, hol vannak a
régi verseim; még azokról sem tudok már, amelyek megjelentek nyomtatásban" (uo. 173).
Ez a beismerés azért is érdekes, mert szögesen szemben áll barátjának, Szabó
Lőrincnek mindent megőrző pedantériájával. Erről is Illyés számolt be.
Cáfolta az olvasói hiedelmet, amely szerint a költő a múzsa csókjától, az ihlet
mámorában egy iramban, egy szuszra és hibátlanul írja meg versét. Sok költő - Petőfi,

1992. november

85

Ady is - ezt táplálta fogalmazványainak megsemmisítésével. „Meg kell vallanom, magam is áldozata lettem ennek a babonának, és csodálkozva néztem azt a bátorságot,
ahogy Szabó Lőrinc például fölfedte, bárki előtt, a munkamódszerét. Már ez a szó is,
hogy: munkamódszer, költésről szólva, profánul hatott. Ő, Szabó Lőrinc, akárki
érdeklődött a verscsinálási módjáról (vagy kéziratot akart tőle kapni), kihúzta azt a
fiókot, ahová bedobálta kéziratait, s mivel előbb gyorsírással írta le a versjegyzeteit,
folyamatosan előbb odaadta ezeket a gyorsírásos rögtönzéseket, aztán az első piszkozatot, a második piszkozatot, a harmadikat, vagy, ha volt, akár a negyediket, tizediket,
egész addig, míg ő el nem ért a fogalmazásban addig, hogy végül legépelte azt a verset.
Hogy tehát a vers épülete hogyan keletkezik, arról irodalom vajmi kevés van" (A költő
felel, 710). Azt azonban Illyés itt is elárulta, hogy ő maga is nagyon sokszor újra leíija
a verseit (uo. 711).
KÖLTŐI MŰHELYE
Ennek kapcsán érdemes szemügyre vennünk elszórt megjegyzéseit munkamódszeréről. „Kézzel írok, eléggé sebtiben-röptiben, szabadon" (Napló, 5: 83). Gyakran
alig tudja kisilabizálni a saját gyorsan leírt sorait (uo. 23). Mikor a családi örökségként
fenyegető vakság gondolatával küzdött, félt, hogy nem tud többé verset írni, hiszen
nemhogy diktálva, de még gépelve sem képes fogalmazni (uo. 262). „Öreg író - rója
föl kevéssel utóbb - kézzel újon. Beszéd közben szégyenletesen megállít, ha nem jut
eszembe egy-egy név - most már szó sem. Tollam alá még akadálytalanul folynak.
Öregen beszéd - főleg eszmefejtés - helyett is csak írjunk. Utólag az eltüntethető"
(uo. 301).
Kézírását felesége tudja legjobban olvasni: a gyógypedagógiai főiskola főigazgatónője féijének gépírónője egyben. „írói »munkamódszerem« az, hogy közlendőimet
hevenyén vetem papírra, alig működtetve bármely ellenőrzést; bármily közbeszólását a
belém települt homo aestheticusnak és politicusnak. Van szem, amely az így keletkezett
betűlabirintuson végig tud menni, s abból hitvesi türelemmel gépírásos másolatot képes
összekopogni" (Napló, 4: 26). Halála előtt kevéssel, 1983. január 3-án is ezt írta
naplójegyzetei közt: „Kézírásom - a szinte külön öregedő kéz betűvetése - már-már
olyan önkényesen, azaz önzőn odadobált, hogy magam alig tudom - unom - olvasni.
De F. változatlan könnyűséggel gépeli. A nekem adott másolatokat így - van eset jómagam kíváncsian olvasom" (Illyés Gyula emlékkönyv, 1984. 476).
Flóra asszony kézírása véletlenül már megismerkedésük előtt hasonlított
Illyéséhez. Ez a költő számára „a sors nagy áldásának" bizonyult: felesége a levelezésben is tehermentesítette: „Meghittebb leveleim java sem az én kezemet dicséri. Hát ahol
még nem is véleményt kell mondani. Meg kell vallanom, a könyveimbe rótt dedikáló
sorok egy része sem az én jobbom érdeméből méltó, hogy a jövőnek megőriztessék"
(Napló, 2: 353). Ezt jó tudniuk a jövendő Illyés-textológusoknak.
Inteijúiból további részleteket tudunk meg költői műhelyéről. „Nem szeretek írni
- válaszolta a kérdésre, hogy könnyen vagy nehezen ír-e. - Elképzelni igen.
Halogatom, ameddig csak el lehet kerülni. Nagyon szerényen dolgozom, csak cetliken,
mintha mellékes volna a dolog. Nem azzal a nagy komolysággal. Majd egyszer jobban
megcsinálom - gondolom mindig. De rendszerint nem javítom ki. Feleségem el tudja
olvasni a kézírásomat. Legépeli. De a kefelevonatnál alig bírom megállni, hogy át ne
újam az egészet. Mindig javítani akarok" (A költő felel, 415). Újraírta, mondta, a
Bolhabáht, s legszívesebben újat ima a Dózsa helyett: ugyanazokkal a szereplőkkel, de

86

tiszatáj

kijavítva. „Előfordult, hogy megírtam egy verset, aztán újra megírtam, és kiadtam mind
a kettőt" (uo.). Ezt rövidesen megismételte: „Az pedig már csaknem tréfa, többször
megcsináltam, hogy ugyanazt a témát, ugyanazt a verset többször megírtam. Nemegyszer ugyanazzal a címmel is" (uo. 424). S most is a roueni katedrálist többször
megfestő Monet példájára hivatkozott.
A Fáklyalángot többször is „átigazította". Figyelembe vette a rendezők, sőt a
színészek észrevételeit, a maga színházi tapasztalatait. Először 1963-ban (Napló, 3: 89),
azután 1967-ben (uo. 254), majd 1978-ban is (Napló, 6: 95, 251). Tervezte a Kora
tavasz és a Hunok Párisban átdolgozását is (Napló, 3: 285). Ebben azonban megakadályozta, hogy szereplőik, modelljeik még éltek. „A Hunok Párisban egyik
főszereplője éppen akkoriban volt kint a Szovjetunióban; ha saját nevén nevezem meg,
abból kellemetlensége származhatott volna. De nemcsak neki, hanem több embernek, a
regény élő figuráinak. írás közben persze nemcsak a nevűket változtattam meg, egy
kissé a jellemüket is átformáltam; ténylegesen azonban mégis az élő alakokra emlékszem. Amikor ennek utána akartam nézni, az első kérdés az volt: most mit tegyek?
Igazítsam ki a neveket? Ez hamis volna; vagy folytassam így, regényesítve, az
ábrázolást? Ez is nehéz dolog" (Hornyik Miklós: Beszélgetés írókkal, 208). Nagyjából
hasonló volt a helyzet már a Puszták népében is, „ahol nem Gyánt van, hanem egy kitalált pusztanév, s ahol a személynevek is fel vannak cserélve - magam is csaknem
eltévedtem később bennük" (uo. 209).
A Bolhabálal (1966) olyannyira újraírta, hogy címét, alcímét is megváltoztatta: a
Bál a pusztán (1971) „zenés kópéjáték" helyett „Hősi komédia két részben". Az átdolgozást itt is az ismert érveléssel okolta meg:
„A művészi alkotást az érinthetetlenség szent légköre övezi.
Nem az én szememben.
Ahányszor régebbi írásom elém kerül, alig állom meg, hogy bele ne javítsak. Meg
sem állom. A művész ne a művét tisztelje, ne is a maga személyét: a célt, amiért művét
megcsinálta; no meg azt, akinek szánja, akit munkájával megtisztel" (Izsák József: Illyés
Gyula költői világképe. 1986. 354).
A „gépírónő" egyúttal az írások első cenzora is. A költő első, még kusza kéziratának első olvasója, „lektora". „Már erre megkapom, ezekre a könnyű firkálmányokra az aprólékos észrevételt. Ezt úgy-ahogy még ellazsálhatom. A gépirat szélén
már villogó - villámcsapásszerű - fölkiáltójelek tudatják a most már szigorú kifogást.
A saját érdekemben: úgynevezett jó híremet óva. Bajos védekeznem. Ha így-úgy sikerül
is fönntartanom - legalább egy-egy részletben - álláspontomat, az úgynevezett
kefelevonatra is lecsap a figyelmes szem. Biz megesik, hogy - noha nyakas vagyok,
végül azt válaszolom (nagy ritkán!): javítsd ki, ahogy akarod, írd bele magad, amit
jobbnak látsz" (Napló, 5: 83).
Illyés Gyuláné hivatásának tartotta a költőtől megsemmisítésre szánt kéziratok
megmentését is: „Ha Flóra nem látja, kéziratom a papírkosárba kerül. Ha látja, akkor
megakadályozza, inkább elteszi" (A költő felel, 822).
Az Illyés-textológiának nem csak a naplójegyzetek vizsgálatában kell számolnia
Flóra asszony különleges szerepével, hanem még némelyik kötet anyagának
elemzésében is (Napló, 6: 361).
Mint föntebb már olvastuk, Illyés mások okos javaslatát is kész volt megszívlelni.
Az Orfeusz nem tetszett Kun Agnesnak. Illyés Flórával üzente neki, hogy „a javításra
kész mesterember figyelmével" hallgatja még a kedvezőtlen véleményt is (Napló,
5: 241).

87

1992. november

Magyarok (1933) című költeménye Fülep Lajos zengővárkonyi parókiáján született. Első fogalmazványát megmutatta házigazdájának:
„A vers vége felé, már a nép temetésére szánt sorokban:
már hantot rád én is vetnék,
ha nem a te fiad lennékutolsó szava helyett volnékot tanácsolt: szabatosabb is, a könnyed rím helyett is
odaillőbb, az érdesebb, az ősi betűrímmel" (Napló, 5: 30).
Valaki fölhívta a költő figyelmét, hogy A reformáció genfi emlékműve előtt (1946)
című versében nem helyes Bocskai baltás jelzője, mert a fejedelem nem baltát tart a kezében. Ezért Masits Lajosnak a szobor fényképe alapján tett javaslatára 1966 óta a költő
köteteiben szablyás jelző áll (A debreceni Déri Múzeum évkönyve. 1976. 338).
Sinkovits Imre a Dózsa-drámában kért módosítást. „- Máris azt mondhatod mondja Illyés Gyula. - Örökre kihúzom. Köszönöm - és ceruzával igazítja a szöveget.
Másutt több szöveg szükséges, a gyulai Várszínház követelményei szerint. Laponként
haladnak, aztán néhány oldalt tovább pörget Sinkovits.
- így megtanultam írni? - kérdezi tréfásan Illyés Gyula.
További igazításokhoz látatlanban hozzájárul.
- Számomra minden változtatás: propozíció. Látom a színen, és ha jó, egyszerűen
eltulajdonítom - mondja" (A költő felel, 740-741). Ugyancsak gyulai szükségletre, a
Dániel bemutatójára - szociális céllal, hogy egy érdemtelenül mellőzött, idős pécsi
színész is szerepet kapjon, s így feleségével nyaralhasson a fürdővárosban - ki kellett
találnia egy újabb szereplőt, és néhány mondatos szöveget írnia számára (Napló, 5:
424-425).
Kész ismeretlennek a tanácsát is megfogadni, ha belátja, igaza van. Levélben
figyelmezteti valaki. „Fél éjszakai vánkosgyűrés után úgy döntök, teljesítem a kérést.
Megváltoztattam a mondatot" (Napló, 4: 92).
A szövegváltoztatások zöme természetesen nem mások, hanem a költő saját
javításai. Az osztják (vogul) medveének fordításának korrektúrája közben tudatosul
benne, hogy a hétlapnyi szövegben egyetlen határozatlan névelő sincs, határozott névelő
is csak három. „Ösztönösen csináltam, de most ezt a hármat is kihagyom. Igazán »játszva* kihagyhatom: a magyar mondat még mindig örül, ha tömör lehet" (uo. 323).
A Hősökről beszélek átdolgozása akkor ért meg benne, amikor 1975 elején
Horváth Ferenc tolmácsolásában meghallgatta. „Az előadás kitűnő. Maga a vers igényelne két-három napi munkát, hogy az akkor szándékos kezdetlegességeket
megsimítsam, s beleszőjem a történet legenda voltát" (Napló, 5: 8).
A textológusnak manapság olyan különleges szempontot is figyelembe kell vennie, hogy megesik, a költő korrektúráját telefonon mondja be, netán emlékezetből. S a
helyzet bonyolultsága, a megértetés reménytelensége miatt, letesz eredeti változtató
szándékáról: „Lemondok, hogy a jeget-felelet rímet átjavítsam havat-válaszokatra" (uo.
328). De ezt sem teheti büntetlenül: „Utána ismét sötét szoba, csillapító."
Olykor a sajtóhiba is változatot hoz létre. Éjjelben győzni (1924) című ifjúkori
versének eredeti címe E jelben győzni volt, de az Akasztott Ember folytatásában, Barta
Sándor bécsi folyóiratában, az Ékben 1923-ban hibásan jelent meg.3 „Szürrealista kísérletből hagytam meg a sajtóhibát. Sejtelmesebb is - »költőibb* - a szándékoltnál.
Maradjon tehát a sors fogalmazása" (Napló, 6: 288).
Néha öngyötrő fájdalmat okoz egyetlen szó. Hibásan idézte Mallarmé egy sorát:
„Donner un sens plus pur aux mots de la tribu" helyett „un sens plus sur" szerepelt

88

tiszatáj

mottóul, s ennek megfelelően helytelen lett a fordítása is. Szávai János figyelmeztette
rá. Valószínűleg a kézírás bizonytalanságából (a p-ét s-nek lehetett olvasni) keletkezett.
„Álmatlan éjszaka - a pur és sur összecserélése miatt! - , s a hajnali altató az egész
napot is elkámpicsorítja" (Napló, 5: 428).
Előfordult, hogy „első kritikusa" elégedetlenkedett a változtatásokkal. Első unokájának (*1976) születéséről Illyés verset (Nyári újév) írt. „Délután újabb farigcsálás a
versen. Nem küldöm el. Szinte babonás érzés: ne üssem hírré, hogy Bálintunk van.
(Még nincs beceneve.) Flórának változatlanul tetszik a vers, de a legelső formájában"
(uo. 424).
Prózai - kritikai - írásai közül olyan változtatásról ad számot, amelyet a maga
jószántából tett. Az Ingyen lakoma (1964) számára a katolikus költészetről 1933-ban írt
dolgozatában enyhített megállapításain. „A kemény ítéleteimet az indokolta: féltettem a
katolikus irodalmat; azt szerettem volna, ha jobb és egyre színvonalasabb lesz. A vulgarizálástól, a primitív hitvédelmi funkcionálástól féltettem" - mondta 1971-ben a
Vigilia számára (A költő felel, 398). Az időpontokra tekintettel ezt el is hihetjük neki.
S erre céloz a három nappal később elhunyt Mécs Lászlónál tett látogatása kapcsán is
(Napló, 6: 385, 413).
ÁTIGAZÍTÁSOK
A maga műveinek e szenvedélyes csiszolgatása teszi érthetővé, hogy Illyés sokakkal ellentétben - nem tartotta kegyeletsértésnek klasszikus elődök alkotásainak
tökéletesítését, „átigazítását" sem, sőt maga is vállalkozott ilyenre. Javasolta Vörösmarty és Petőfi Shakespeare-fordításainak kijavítását (Napló, 2: 465). Katona József
Bánk bán és Teleki László A kegyenc című drámáját fölfrissítette. Zrínyi és Eötvös
prózájáról azonban az volt a véleménye, hogy ezeket nem lehet mai nyelvünkre átírni,
mint még Móricz Zsigmond is hitte (Napló, 4: 44).
A TÖREDÉKEK ELMÉLETE
1971-ben Abbahagyott versek címmel kiadta töredékeit. Hasonló későbbi alkotásait posztumusz kötete (A semmi közelít, 1983) Törmelékről törmelékre, Töredékről
töredékre címmel foglalta össze. Az „abbahagyott versek" elé Illyés teijedelmes
tanulmányt írt a töredékek alkotáslélektani értelméről, jelentőségükről. Elmondja, mi
késztette időről időre egy-egy vers félbehagyására. .Én mindig azért mondtam le
valamiről, mert egy más dolog még jobban vonzott. Az elfordulás mögött tehát éppenséggel nem lemondás volt; inkább telhetetlenség; a szegény ember kapkodása a lakodalmi torban; nagyobb volt a szemem, mint az erőm" (Menet a ködben. 1986. 48-49).
„Sok verstől azért álltam el, sőt sokat el sem kezdtem azért, mert megjelenésük reménytelen volt" (uo. 49). „A töredékben maradt vers évszázadokig megtarthatja azt az
értéket, ami épp abba a töredékbe került" (uo. 50). „Vannak tehát versek, amelyeket - a
torzók mintájára - éppen befejezetlenségük tesz megrendítően széppé"- íija, s idézi
Vörösmarty, Arany, Petőfi, Tóth Árpád, sőt a maga párizsi, majd 1944 nyarának vidéki
bujdosásban írt példáját is. „Nemcsak az a befejezetlen vers, amelyből-sorok hiányzanak
- zárta fejtegetéseit. - Befejezetlen az is, amely - noha külsőleg kerek egésznek hat - az
eszme kifejezésének, a belső értéknek dolgában hiányos; amelynél a tökéletességig való
kidolgozást hagyta abba az író" (uo. 61).

1992. november

89

AZ IDŐREND JELENTŐSÉGE
Tanulságos, amit Illyés versesköteteinek szerkezetéről elejt. 1975 őszén üj kötet
kiadására gondolt; ebből lett 1977-ben a Különös testamentum. „Próbáltam rendet rakni
a már közölt versek közt. Harminc az olyan, amelyet kötetben is vállalnék. S van még
legalább ötven átrostálandó, átírandó olyan, amelyből csak egy-két sor hiányzik, hogy
életszerűen dobogjon benne a mag, a szív" (Napló, 5: 213).
Itt nem szól arról, milyen szerkezetben közölné őket; a kötetben ciklusokba osztva
kapjuk verseit. Korábban úgy nyilatkozott, hogy képtelen eleget tenni annak a nyilván a
kiadótól származó, „megbecsülő" fölszólításnak, hogy verseit időrendbe szedje, keletkezési évüket föltüntesse.
„Sok van közülük ugyanis, amelyet oly hosszas hevertetés után érdemesítettem
közlésre, hogy első leírásuk idején magam is elfeledtem, már csak azért is, mert hisz ez
volt a legkevésbé fontos körülmény az én számomra. És másoknak? Ma sem tudom,
elmarasztalásnak vagy dicséretnek érezzem-e Ö. I.-nek4 a Fekete-fehér című kötet5
olvasta után írt baráti levelének azt a megjegyzését: mintha nem egy, hanem négy költőt
olvasott volna. Ha nem hatot. Mert legalább annyi periódusnak végül kiadásra érdemesített és engedett termése gyűlt annak a kötetnek az edényébe" (Napló, 4: 26). Más,
egyedi példát is hoz. 1974. november 28-án jegyezte föl, hogy szinte percek alatt
befejezte a Párisi képek (legalábbis e címmel köteteiben nem található) versének második darabját. Ezt úja róla: „Már most, ha rögtön kiadom, aki ismer, azt hiszi, hogy
régen írtam, legutolsó párisi utam alatt; ha viszont dátumozom, mindenki azt vélheti,
most vagyok Párisban. Ennyit ér az irodalmi hely-, sőt oknyomozás, voltaképpen minden versben. Még a rögtönzéseket is az addig leélt élet élménye - datálja" (uo. 372373). Amikor a verset letisztázta, ismét megjegyezte: „Ha odaírom a keletkezés
dátumát, vagyis 1974. december l-jét, azt hiszi az olvasó, most vagyok odakint. Már
csak a kérdés kiélezése miatt is az utóbbira hajlok. De az meg nem hat majd ráadásul
kérkedésnek is?" (Uo. 375.)
Ám téved, aki mindebből a jogos kétkedésből arra következtet, hogy Illyés
„tiltakozott verseinek időrendi felsorakoztatása ellen", s elvi okokból adta meg ritkán
verseinek keletkezési idejét (Izsák: i. m. 373, 445). Illyés - cáfolva ezt - előbbi
fejtegetését így folytatta: „Kerülget némi restelkedés, hogy nem azok elégedettségére,
akik számára a mű élvezése nem teljes az adatok megélvezése nélkül. Meghúzni egy
effajta életműben bizonyos vonalakat, fölfedni rejlő összefüggéseket - időbelieket, térbelieket, eszmebelieket - , ez a szenvedély engem is elkapott, de mindig csak mint már
megnyert olvasót, mindig csak utólag: élményeim rendbe rakásakor.
Legyen hát ez a keletkezés szerinti rendbe rakás ez esetben is az olvasó időtöltése;
már ha figyelme még erre is futja" (Napló, 4: 26).
Nem véletlen, hogy az Abbahagyott verseket a hét tárgyi csoporton belül
időrendben közölte a költő, és sok helyt megadta keletkezésük évét is. Ahol hiányzik,
írta, csupán azt jelenti, hogy már maga sem tudja (Menet a ködben, 60).
KÜZDELEM A CENZÚRA ELLEN
Azon nem csodálkozhatunk, hogy a Horthy-korszak cenzúrája szövegrészeket
törölt Illyés Oroszország (1934) című útikönyvéből (Napló, 4: 228). De a sztalinista
művelődéspolitika sem volt elnézőbb vele szemben.
Több esetről közelebbi adatokat is megtudhatunk. Föltépendő sebek című cikke a
Magyar Nemzet 1974. karácsonyi számában csak a magát jóbarátnak mutató Aczél

90

tiszatáj

György cenzúrájával láthatott napvilágot. A főszerkesztő Pethő Tibor telefonon jelentette be magát a szerzőhöz, hogy elfogadtassa vele a hatalom kívánságait.
„Jön is már, a kézirat tele jegyzettel, mintha egy egész kollégium vitatkozott volna fölötte. Ha egyszerre látom az egészet, lemondok a közlésről. De pontról pontra
haladva, jó kétórás küzdelem, noha csaknem minden esetben belátóan engedek az
egésznek közölhetőségéért. »Mindenki nagyon fontosnak tartja!«
De azt idézetképpen sem lehet leírni, hogy akárcsak a királyi Románia, a bene§i
Csehszlovákia pénzzel támogatta a Jövő és a Bécsi Magyar Újság című emigráns magyar lapokat" (Napló, 4: 384).
Ez a küzdelem a Magyar Nemzet híressé vált cikkei körül rendre megismétlődött.
Az 1975. karácsonyi cikkben egy szót kellett kicserélnie. A nyelvi türelmetlenség
eszelősségig való fajulását szándékos célzásnak vehetik - érvel Pethő. Nyilván Ceaujescuék. Végletekig való fajulás lett belőle (Napló, 5: 292).
Az 1977. karácsonyi és 1978. újévi számban Válasz Herdernek címmel a határon
túli magyarságért szót emelő esszének nemzetközi visszhangja támadt. A rejtélyes „felső
hely" (nyilván maga Aczél, de ő Illyésnek közvetlenül egy szót sem szólt) utasította
Pethőt: „semmi további kampány" (Napló, 6: 211). Amikor a cikkek körül vihar
támadt, emlékeztették a főszerkesztőt, hogy már korábban figyelmeztették: máskor ne
jelentessen meg saját szakállára ilyen „kényes" anyagot (uo. 306).
S amikor Ceau$escu nyilvánvaló parancsára a Luceafarul hasábjain a román
akadémia és írószövetség nagy tekintélyű elnöke, Mihnea Gheorghiu nekirontott Illyésnek, és Horthy kései bajnokának rágalmazta, Aczél a megtámadottat lebeszélte a
válaszról (uo. 305). Illyés mégis megírta. Pethőnek tetszett:
„Hatalmas. Azzal, hogy magas szintű. De a végét hagyjuk el.
De mikor épp abban van a mag. A többi szinte előkészítés" (uo. 308).
Pethő kitalálta, hogy Illyés cikke előtt lélektani előkészítésül közli az Inosztrannaja Literatura új számából Vlagyimir Laksinnak Illyést méltató tanulmányát. A hatalom (a háttérből Aczél?) azonban közbeszólt: sem Laksin, sem Illyés cikke nem jelenhet
meg (uo. 309).
Illyés csapdába esett. Aczél „barátságára" tekintettel még csak szóvá sem tehette
az őt ért sérelmet. Bemard Quettának, a Nouvel Observateur tudósítójának kérdésére,
hogy a Luceafarulnak írt válasza valóban nem jelenhet-e meg, kénytelen azt felelni,
hogy ő halasztja a megjelentetést (uo. 332). Álmatlan éjszakákat, depressziőrohamokat
okoz neki e kényszerítő helyzet:
„Nem hazudtam, de mégis lepleztem egy hazug állapotot.
Nem elég, hogy hosszú hetek óta nyűvik az idegemet az állandó félrevezetésemmel, most arra kényszerülök, hogy én vezessem félre a világot egy taktika következményeként, aminek a hátterét nem fedik föl előttem. Azaz nem fedhetik föl, tudva,
hogy nem helyeselném." (Uo.) Később szinte gúnynak hatott, hogy éppen az Illyést
nacionalistának tartó Pach Zsigmond Pállal írattak halovány választ az Élet és Irodalom
1978. július 8-i számában. Aczél szerette volna, ha Illyés megelégszik ennyivel; faggatta, tetszik-e neki. Illyés még most is jóhiszeműen föltételezte, hogy Aczél maga is kínos
helyzetben van. Aggályának azonban naplójegyzeteiben hangot ad. Aczél vette rá, „a
személyes hangot mindig barátira váltva", hogy a Luceafarulnak ne ő válaszoljon. Illyés
Békülékenyen és fegyelmezetten című válasza életében nem jelenhetett meg. Azóta is
csak naplójegyzetei közt olvasható Fegyelmezetten címmel (uo. 320-326).
Aczél kétszínű játéka különösen a Közügy című vers viszontagságaiban mutatkozott meg. E versét Illyés 1978 áprilisában írta (uo. 444). Némi csiszolgatás után

1992. november

91

augusztus elején juttatta el Pethőhöz, hogy a 20-ai ünnepi számban megjelenhessék.
A főszerkesztő 12-én más ürüggyel telefonált a költőnek, mintegy mellékesen jegyezve
meg, hogy verséről is szeretne vele tárgyalni. Kinek szűrt szemet? „Az udvarias cenzúra
az átláthatatlanságával aláz meg" (uo. 368). Két nap múlva kiderült, hogy már Aczél is
olvasta: ő is beszélni akar róla Illyéssel. „»A versed ügyéről is.« Tehát nem közölhető.
Ha »ügye« van" (uo. 369). Pethő szerint: „Az »általános« vélemény fönt (tehát többen is
látták), hogy a vers nagyon jó, de hát... Öt-hat kényes pont. Elhűlök az »érzékenységre«. Azt mind magára veheti a román államfő. De vele együtt legalább harminc
hatalmaskodó. S ha magára veszi - megint egy típus által beszennyezett véres inget vesz
magára." Végül: „fogadjam el, hogy azt a verset nem lehet most közölni, főképp nem a
Magyar Nemzetben" (uo. 369). Pethőt még azzal is megbízta Aczél (ki más lehetett
volna?), hogy vegye rá Illyést: ígéije meg, versét nem küldi ki külföldre fordításra (uo.
371).
Aczél közben hitegette a költőt: legyen türelmes, verse nemsokára megjelenhet.
De augusztus végén sincs semmi hír róla. „Vagyis bizonyos, hogy a »türelem« és a
»majd meglátjuk«: a cenzúra egyféle nyálkás kötele. Átolvasva a verset (késő este),
hogy mi is benne az akadály, az a kényes csomó - amit az érzékeny zsarnokok nem
nyelhetnek le - , hozzáírtam még egy szakaszt" (uo. 378). Emlékeztetek az Abbahagyott
versek elé írt magyarázatra: „Nem szokatlan eset, hogy a helytelenítés vagy büntetés
ösztökélően hat egy íróra." A Közügy ennek klasszikus példája lett. Másnap Illyés még
két (uo. 379), néhány nap múlva harmadik, megint pár nap alatt negyedik, ötödik
szakaszt írt hozzá. Az önmagával sokszor elégedetlenkedő költő a 4-5 versszakkal
megbővített Közügyet remeknek találta: a betoldás nem állította meg a svungot, amitől
félt (uo. 381).
Karácsony előtt ismét föltámadt benne a remény, hátha verse az ünnepi számban
napvilágot láthat. Úgy látszik, nemcsak kibővítette, át is dolgozta, s az új változatot is
elküldte. .És a megalázottság: az »átjavított« versre - életem tán legfontosabb
(legsikerültebb?) versére semmi válasz.Tehát még így is közölhetetlen? De mi miatt? Ki
itt végső fokon a cenzor?" (Uo. 443.) December 18-án Pethő ismét telefonált: még
mindig nem kapott választ, hogy közölheti-e. ő is Illyés legszebb versének minősítette
a Közügyet, ami nyilván túlzás, ha Illyés részéről érthető túlzás is, hiszen a költőnek
mindig az a verse a legkedvesebb, amelyet még nem hozhatott nyilvánosságra, tehát
mondanivalója még feszíti közlésre vágyó lelkét. Pethő telefonja fölingerli: visszavonja
költeményét. Most már - úgymond - ő nem akaija közlését. Áugusztusban még önálló
vélemény lett volna, független, értékes, maradandó állásfoglalás; most a nemzetközi
hercehurcában az a látszata támadna, mintha rendelésre írta volna. „Az ember a »józan«,
az »okos« cenzúrát is nehezen búja. De az érthetetlent?" (Uo. 444.) December 23-án
Pethő mégis ismét telefonál: még mindig nincs döntés. Aczél maga akar beszélni róla
Illyéssel (uo. 446).
A Közügy csak a Kortárs 1980. januári számában jelent meg, majd 1981-ben, mint
Illyés új kötetének címadó verse.
De a Luceafarulnak írt válasz és a Közügy közlésének megtiltásával párhuzamosan
Illyésnek még el kellett viselnie a Gyorsuló idő sorozatban kiadott kötetének, a Szellem
és erőszaknak betiltását is. Aczél ebben szintén kétkulacsosként járt el.
Június elsején Flóra asszonnyal üzente meg Illyésnek, hogy könyvének megjelenése halasztódik. Megjelenik - majd. Néhány mondat csak az akadály. A Magvető
igazgatója, Kardos György a hibás: miért nem mutatta meg előzően (nyilván neki,
Aczélnak). „De most a románok után a cseheket is ráeresztené" (uo. 327). Hamarosan

92

tiszatáj

egész Budapest suttogta, hogy a Luceafarulnak írt válasz a cenzúra áldozata, a Szellem
és erőszak pedig zúzdába kerül (uo. 333). A Nouvel Observateur már említett tudósítója
természetesen ezt is megkérdezte Illyéstől, s ő erre is kénytelen volt azt válaszolni,
hogy csak rajta áll, mikor jelenik meg (uo. 332). Aczél a harminc szerzői
tiszteletpéldányt június 12-én elküldte Illyésnek. Mindegyiknek az első lapjára beütve:
Nem terjeszthető. Műszála példány. A kísérőlevélben célzás: Illyés jelentse Aczélnak,
kinek adott belőle. „De hisz ez olyan, mintha denunciálnám is azokat, akiket az
ajándékkal megbecsülnék? Meglenne a lista, hogy hol szedjék össze a köteteket, ha az
lenne az utórendelkezés. Akár házkutatással, megfeleltetéssel" (uo. 335).
Augusztus 15-én Illyés ezt írta naplójába:
„De az agy csak zakatolja a hiábavalót. A könyv, a Luceafarulnak írt válasz, most
a vers letiltása: fél év alatt három ilyen cenzorcsavarás rajtam. Akit kint-bent fő alibiként emlegetnek - emlegetnek látványul - , hogy nincs cenzúra" (uo. 370).
Szeptember 25-én:
„Semmi hír ugyanis, hogy akár a könyv (a Szellem és erőszak) terjesztését, akár a
vers (a Közügy) kinyomtatását engedélyezzék. Bizonyos, hogy Aczéltól fiigg?
De a türelemre, hogy csak néhány hónapról, kezdetben hétről van szó, ő beszélt
rá, a személyes hangot mindig barátira váltva" (uo. 390).
November 24-én:
„Úgy küzdök a cenzúrával - se a Szellem és erőszak, se a vers, se a cikk nem
jelenhet meg - akár Petőfi" (uo. 435).
A Szellem és erőszak egy külföldre jutott példány alapján hasonmás kiadásban
Nyugat-Németországban jelent meg, s onnan jutott vissza hazánkba. Egy példányát
1983. szeptember 14-én Esztergomban kaptam Szállási Árpádtól.
Még inkább ki volt téve a költő a párt és a szerkesztőség cenzúrájának, ha a
Népszabadság kért írást tőle.
Egyik jegyzetének közlése kapcsán 1973 februárjában sikerül kijátszania a szerkesztők éberségét. Ok is egy szót kifogásoltak, de szerencsére ez elfödte előttük egy
másik szó nagyobb jelentőségét. Az eredeti szöveg így szólt: „Ritkul a még öt év előtt
is általános szóhasználat, hogy az anyanyelve miatt fölpofozott s az ellen ingerülten
jajongó ágról szakadtra is azt mondjuk: nacionalista! - a kifejezést a pofonok, a gúzsbakötők, golyóeregetők kizárólagos jogú tulajdonába bocsátjuk át." Illyés írja: a kifogásolt fölpofozott szót az első telefonra kicserélte. „Két levél után két levonat, az utóbbiban már az egész mondat elmaradt. Nem éreztem jól magam. Flóra beszélt velük,
közölte ragaszkodásomat a mondat lényegéhez. (Napló, 4: 86-87). A huzavona után ez
lett a végleges szöveg: „Eltűnőben van az a szóhasználat, hogy az anyanyelve miatt
hátrányt szenvedő s ez ellen ingerülten jajongó ágrólszakadtra is azt mondjuk: nacionalista. Á kifejezést nem bocsáthatjuk a gúzsbakötők tulajdonába." Illyés hozzátette: ez az
utolsó mondat így elég értelmetlen, de nem ez volt a fontos. „Hanem végre is le lehetett
nyomtatni, ki lehetett hozni a fényre: népek önrendelkezési joga" (uo. 87).
Más alkalommal Aczél kívánsága ellenére is megmakacsolta magát. A „jóbarát"
azt kívánta, az irodalom megoszlása helyett sehol se szerepeljen az írásban megosztás,
mert ez elárulná, hogy kívülről jövő erő következménye. „Egy szót sem cseréltem föl
abban - szándékosan - , amit már előzően írásban ajánlott, bár így egy kicsit bonyolult a
mondat" (uo. 234).
1974. november 17-én E. Fehér Pál a Népszabadságban interjút közölt Illyéssel az
irodalom antifasiszta ellenállásáról (A költő felel, 512-518). A költő örömébe üröm
vegyült: „Bánt, hogy - noha másodszor, a telefonon át is kihúzattam - a szerkesztőség

93

1992. november

csak odaszorította Milotay hajdani támadásai elé: aljasabbnál aljasabb. Ez nem az én
hangom, és Milotay a népi írók közül csak velem használt ilyenféle jellemzést. Az ellen, aki nincs jelen, épp a kemény kifejezések gyengék az olvasó előtt. Ilyenkor csak a
pontos, tárgyilagos vágás hatékony, azaz hiteles" (Napló, 4: 361-362). E. Fehér Pál
a maga elfogult indulatát adta ki - Illyés szájába hamisítva, tekintélyével visszaélve - a
durva jelzővel.
Rényi Péter és E. Fehér Pál örömmel közölgette Illyés cikkeit, hisz nekik is
előnyös volt, ha a nemzetközi tekintélyű költő hasábjaikon megjelent. Ám kész helyzet
elé állították: Rényi Péter 1977 szeptemberében is a már betördelt kefelevonatot küldte
el neki - kihagyva a neki nem tetsző szövegeket. „Ha nem is a magvát hagyták el, de a
fogát, a harapósai (a lényegre). De hát most vonjam vissza az egészet (mert vita már
a betördelés után nem lehet), vagy elégedjék meg, hogy legalább ennyi megjelenhet, s
majd ha könyvben kerül kiadásra? A szokásos helyzet tehát" (Napló, 6: 130-131).
Az utolsó mondatot mint a zsarolás e ravasz válfajára nagyon jellemzőt én szedettem
dőlten.
Dobozy Imre Illyésnek az írószövetség közgyűlésére küldött üdvözletét cenzúrázta
meg. Illyés beletörődött (Napló, 5: 402). A Szellem és erőszak című kötetben azonban
az eredeti szöveg olvasható.
ÖNCENZÚRA
A cenzúrától az öncenzúra nehezen választható el. A költő, ha már a hatalom ráijesztett, vagy fenyegetően éreztette vele a szólásszabadság korlátait, lassan maga is
kényszerűen alkalmazkodik, visszatartja magát. Erről éppen Illyés mondott legtöbbet,
leghitelesebbet Egy mondat a zsarnokságról című versében.6 Ő hosszú élete során nemegyszer találta szembe magát a hatalom korlátaival. Természetesen már a Horthykorszakban is. Az Abbahagyott versek (1971) bevezetőjében erről ezt írta:
„Sok verstől azért álltam el, sőt sokat el sem kezdtem azért, mert megjelenésük
reménytelen volt. Oly társadalomban éltem, amelynek erkölcse, törvénye ahhoz
szoktatott, hogy a teljes kifejezést írói ábrándnak érezzem, vagyis hogy törődjem bele a
rövidzárlatokba. De rendszerint mégiscsak egy-egy vers korai nyakaszegésébe törődtem
bele, maga a mondandó épp emiatt foglalkoztatott tovább. Ezeket a mondandókat
nemegyszer megírtam, több változatban is, gyakran tudtomon kívül. Nem szokatlan
eset, hogy a helytelenítés vagy büntetés ösztökélően hat egy íróra. Ha forradalmi
írásművet félbehagytam, ritkán a veszély miatt, az érte kapható büntetés miatt hagytam
félbe. Sok verset a cenzúra csonkított meg örökre, ha a beadott s ott veszett kézirat
egyetlen példány volt, a nyomtatásból hiányzó részeket pedig az emlékezet már képtelen
volt pótolni. (Néha megmaradtak ezek a kitörölt részek, mint például, hogy csak ezt
mondjam, az Ifjúság című elbeszélő költemény nyolc-tíz, még meg nem jelent
versszaka.) Valamiféle szemérem tart vissza attól, hogy ezeket a részeket - egész
verseket - emlékezetem alsó fiókjából most sietősen előszedjem, medáliának a
mellemre" (Menet a ködben, 49-50).
Nem volt másként 1945 után sem.
Legkiválóbb példája a Bartók-vers (1955). Fejben - Rákosi Mátyásnak szánt
oldalvágással - így született:
Hangzavart? Azt! Ha nekik az,
ami nekünk igaz
s vigasz!

94

—

tiszatáj

De már leírni az igaz elhagyásával írta le. „Épp mert olyan jól csattogott. Olyan
»mutatványosán«, s mégis - erőfeszítés nélkül. Holott épp erőfeszítés - lánctörés - volt
kifejezendő" (Napló, 5: 71).
„Cenzúrázzák az írásait? - Alig van francia vagy angol kartárs, aki ezt a kérdést
kihagyná. Vannak bárki által ellenőrizhető tapasztalataim, melyeknek ha csak egy
morzsáját közrebocsátom, a következmény: annyi év börtön, amennyi nem egy, hanem
ezer ember életébe se fér bele." A határon túli magyarokra utal: rajtuk torolnák —
torolták! - meg Illyés egy-egy bátrabb nyilatkozatát. „Cenzúrázzák-e az írásaimat? Első
fokon a saját lelkiismeretemmel..." (Napló, 4: 299-300).
„Cenzúra nincs - rója föl naplójegyzetei közé. - De a színdarabom (Dupla vagy
semmi) színhelyéül nem írhatom - s nem is akarom, mert »lehetetlenségét« magam is
látom - , hogy a magyar-lengyel Kárpátokban. Holott történelmileg, földrajzilag ez a
pontos megjelölés" (uo. 211).
Még a naplójegyzeteiben is öncenzúrára kényszerül. Erdélyi vendégének először
nevét írta le, majd törölte: „Kiszámíthatatlan, nem okoz-e ilyen megnevezés kellemetlenséget még ilyen »közlés«-ért is, akár tíz vagy húsz év múlva is, ha illetéktelen,
azaz »illetékes« szem elé kerül. Kiássák az öreg nénik síiját" (uo. 197). „Hol zsarnokság van... "
Másoktól is tanult. Szintén erdélyi vendég ad át neki verskéziratot azzal a
használati utasítással, hogy munkás helyett mindenütt magyar értendő benne. Csak így
merte áthozni a határon (uo. 206).
Lebeszélte a Kortárs szerkesztője az írót a Beatrice apródjai önéletrajzi regényének egy-egy folytatásában bizonyos dolgok őszinte megírásáról. „Félti az írót",
kihagyásokat ajánl (uo. 90). Ennek következménye például, hogy a „vörös grófnő",
Andrássy Katinka „őrmesteri egyenességgel kel ki", amiért Károlyi Mihály portréjából
egész passzusokat hagyott ki a Kortárs (uo. 253).
Illyés nagy gondja volt: az ország megcsonkításáról 1977-ben hogyan lehet úgy
írni, hogy közölhető legyen (uo. 211). 1978-ban pedig, amikor a Luceafarul-válasz és a
Közügy körül huzavona zajlott, a költőt az is mérsékelt ellenállásra kényszerítette, hogy
attól tartott: ha makacskodik, a Beatricébe burkolt részletek sem jelenhetnek meg.
Pedig a Kortárs júliusi számát, amelyben a kényes fejezet megjelent, másolatban terjesztették (uo. 369). Októberban a következő részlet kefelevonatainak javításakor az író
azon tépelődött, valamikor örömöt szerzett neki a javítás, most csak kételyt támaszt
benne: milyenné áll össze az olvasó fejében a tudatosan homályba burkolt szöveg?
„Igaz, kerülnöm is kellett a túlságosan egyenes megfogalmazást. Hisz csodálkoztam
(s mások még jobban), hogy mindez így is megjelenhetett" (uo. 406). November 10-én
megint ezt latolgatta: „Bonyolult, csavaros mondatok Magyarország 1919-es
ábrázolásában. Néhol magam is csak erős odafigyeléssel értem. De ha világosabbá
teszem - nem jelenhet meg; »leszakad az emelet«, ami eddig is fenyegetett, és arra
kényszerített, hogy homályosan rajzoljam azt, ami éles vonalakkal ma is »sértené«,
érzékenységet és érdeket. Azokban a fejezetekben a stílus (lám szándékos)
homályossága a mondandó védőpajzsa" (uo. 415).
Elve volt: „Az őszinteség megfogalmazás dolga. Mindent ki lehet mondani, ha
megleljük a neki való szavakat" (Napló, 4: 78). Csak olykor - mint a Beatrice apródjai
esetében - a homályosság árán.

1992. november

95

MÁSOK PÉLDÁJA
Illyés megfigyelését Szabó Lőrinc textológiai gyakorlatáról már idéztem. Érdemes
szemügyre vennünk más elődökről és társakról elejtett észrevételeit is.
Kiss József O mért oly későn című versében csikorgó műhibának minősíti ezt a
két sort:
Mért nem hallgathattuk édes-kettesbe
A pacsirtát lesbe, te meg én...
Ha pacsirta helyett - úgymond - csalogányt írt volna, s a lég dalnoka helyett az éj
dalnokaként emlegetné, nem volna baj. „Ha művében a tudós felejt benn valamely hibát
- vonta le a tanulságot - , az utókor bármely tagja kijavíthatja, nyugodtan, sőt hálát
igényelne még a nagy előd szellemétől is. A művészet világában elképzelhetetlen"
(Napló, 4: 366).
Irodalomtörténeti értékű adatot rögzít Illyés naplója 1930. november 15-én:
„József át fogja írni eddigi verseit forradalmiakká, és kiadja Üsd a tőkét, ne siránkozz
címmel" (Napló, 1: 26). József Attila Dönts a tőkét, ne siránkozz című kötetéről már
helyes címmel a Népszava december 12-én adott először hírt, s a kötet 1931. március
21-én készült el. A költő „marxizáló" korszakában - mint a kritikai kiadásból látható valóban átdolgozta verseit, majd az illegális párttól elszakadva, válogatott verseinek
Medvetánc (1934) című gyűjteménye számára részint visszaállította a korábbi szövegeket, részint további változatokat alkotva megszabadította e korszakának verseit a
pártszókincs maradványaitól.
Az emigráció néhány tagja a hetvenes években számos váddal illette Illyést.
Egyikük szerint még azért is ő felel, mert Babits verseiből a kiadó néhányat kihagyott
(Napló, 6: 203).
Följegyezte Illyés Dérynék keserű nyilatkozatát fő művéről, A befejezetlen mondatról: 1974-ben elviselhetetlenül rossznak tartotta, sikertelen kísérletnek, egy jó
szándék visszfényének, s elhatározta, hogy nem engedi újra kiadni. „A jó író - véli
Illyés - az ilyen mondatokkal is győz. Először: vitára ingerel, azaz kezdetül már nem
fogadom el ezt a lesújtó véleményt. Aztán: aki ilyen szigorúan beszél magáról, azt a
másokkal való szigorában sem elfogultság vezette." „Tibor nem először tagadja meg
»kísérleteit«. És kit nem fog el a megtagadás ilyenforma indulata?" (Napló, 4: 67). Ezt
később Illyés újból előadja. Szerinte Déry korábban minden művét megtagadta, amelyet
A befejezetlen mondat előtt írt. „Aztán, pályájának újabb állomásán az azonközben
írtakat közösítette ki éppoly föllebbezhetetlenül. Most meg mit vet elénk Egy nap
hordalékának legfrissebb hulláma abból az alkalomból, hogy megjelenőben A befejezetlen mondat ki tudja, hányadik kiadása? Más ilyenkor szerényen vállon veregeti *
magát, finoman öndicsérő bevezetőt közöl. írónk ezúttal, fenyegetésszámba menő
szigorral ennek a könyvének a kézbevételétől is eltiltaná az olvasót, ezt is megtagadja.
Szerencsére az olvasó most már látja, mit rejtenek ezek az ismétlődő mozdulatok. Az
ember így nyomja maga alá, így tagadja meg a lépcsőfokot, amelyről éppen fölhág. No
de hova akarsz jutni? Még nyolcvanévesen is!" (Napló, 4: 340).
KOSZTOLÁNYI TEXTOLÓGUSA
Utoljára, de nem utolsósorban Illyésről mint Kosztolányi első textológusáról kell
szólnom. „Tíz síron túli Kosztolányi-könyv" sáfáráról: 1940 és 1945 közt gyűjtötte
össze költőelődjének hírlapi cikkeit, rendezte tárgyi csoportokba, gondozta szövegeit,

96

tiszatáj

szerkesztette könyvvé őket, írt hozzájuk remekül méltató bevezető tanulmányokat.
(Összegyűjtve az Ingyen lakoma első kötetében olvashatók.) Az Erős várunk a nyelv
címmel megjelent első kötetben az egész vállalkozást e szavakkal indította el:
„E sorozatban Kosztolányi Dezsőnek azokat a prózai műveit kapja az olvasó,
amelyek elhatározás nélkül, mintegy az író tudatán kívül kerekedtek könyvvé és
alkotássá. Származásuk a verses kötetekéhez hasonlít; azokat sem igen lehet előre
megtervezni: a külön-külön készült darabok maguktól ugranak össze minden tudatos
szerkesztésnél erősebb és bensőségesebb egységbe, a lélek egységébe. A szerkesztést
szinte isteni kéz végzi, maga a Múzsa."
Ez költőien szép, egyszersmind textológiai szempontból is figyelemre méltó
megállapítás.

JEGYZETEK
1 Az elsó szám a Naplójegyzetek kötetét, a második a lapszámot jelenti. A
Naplójegyzetek
számai: 1. 1929-1945. 1986. 2. 1946-1960. 1987. 3. 1961-1972. 1989. 4. 1973-1974.
1990. 5. 1975-1976. 1991. 6. 1977-1978. 1992.
2 írásban is! Vö. Babits Mihály: Esszék, tanulmányok. Szerk.: Belia György. 1978. 2: 9 0 - 9 1 .
3 Összegyűjtött verseinek Haza a magasban (1972) e. kötete 1924-belinek jelzi, de az Ék
három száma 1923. március 20-a és szeptember 1-je közt jelent meg. (Lakatos Éva: Magyar
irodalmi folyóiratok. 1973. 127.)
4 Örkény Istvánnak.
5 1968.
6 Vö. Péter László: Párhuzamos verselemzés. Tiszatáj, 1987. 5. sz.

Alapítványunk kuratóriuma elhatározta, hogy Tiszatáj-díjat alapít. Idén
három, a kővetkező években mindig egy-egy díjat ítél oda annak a szerzőnknek, aki hosszabb ideje, illetve az adott esztendőben kiemelkedő műveket
publikált folyóiratunkban.
Első díjkiosztó ünnepségünkre 1992. december 6-án este 18 órakor
kerül sor Szegeden, a Csongrád Megyei Közgyűlés épületében. Miután decemberi számunkban nagyobb összeállításban emlékezünk Kodály Zoltán
születésének 110. évfordulójára, ünnepi estünket Kodály-hangversennyel is
kiegészítjük. Közreműködnek a budapesti Nemzeti Színház művészei, valamint a szegedi Liszt Ferenc Kamarakórus, Illés Mihály vezényletével.
Jótékony célú előadásunkra belépődíjat nem kérünk, decemberi számunkban azonban a helyszínen csekket találnak kedves vendégeink, ezek fölhasználásával támogathatják alapítványunkat, illetve előfizethetnek folyóiratunkra.

