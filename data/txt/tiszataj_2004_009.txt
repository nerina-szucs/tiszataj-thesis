tiszatáj
5 8.

É V F O L Y A M

Zalán Tibor,
Báger Gnsztáv,
Lövétei Lázár László,
Simái Mihály versei
Buda Ferenc,
Ferdinandy György,
Márton László
prózája
A 70 éves Fried István
és Ilia Mihály
köszöntése
(Imre László,
Olasz Sándor, Fűzi László,
Podmaniczky Szilárd írása)

Beszélgetés
Gyüdi Sándor
karnaggyal

9

2004. szeptember

tiszatáj
IRODALMI FOLYÓIRAT
Főszerkesztő:
OLASZ SÁNDOR

Szerkesztő:
HÁsz RÓBERT

A szerkesztőség tagjai:
A N N U S GÁBOR

(művészeti szerkesztő)
DOMÁNYHÁZI EDIT

(nyelvi lektor)
HAJÓS JÓZSEFNÉ

(szerkesztőségi titkár)

tiszatáj
Megjelenteti a Tiszatáj Alapítvány Kuratóriuma
a Csongrád Megyei Önkormányzat, Szeged Megyei Jogú Város Önkormányzata,
a József Attila Alapítvány és
a Nemzeti Kulturális Örökség Minisztériuma
rff
Nemzeti Kulturális Alapprogram
támogatásával.
M M/ITI M l l l RALIS ORÓkSÍXi

Felelős kiadó: Tiszatáj Alapítvány.
Szedés, tördelés: Tiszatáj Alapítvány.
A lapot nyomja: Officina Press Kft., Szeged.
Felelős vezető: Kinyik Erika.
Internet: www.tiszataj.hu e-mail: tiszataj@tiszataj.hu
Szerkesztőség: 6741 Szeged, Rákóczi tér 1. Tel. és fax: (62) 421-549. Levélcím: 6701 Szeged, Pf. 149Terjeszti a HÍRKER Rt. és az NH Rt. Előfizethető a hírlapkézbesítőknél és a Hírlapelőfizetési Irodában (Budapest, XIII. Lehel u. 10/A, levélcím: HELIR, Budapest 1900), ezen kívül Budapesten a Magyar Posta Rt. Levél- és Hírlapüzletági Igazgatósága kerületi ügyfélszolgálati irodáin, vidéken a postahivatalokban; közvetlenül vagy postautalványon, valamint átutalással a Postabank Rt.
11991102-02102799-00000000 pénzforgalmi jelzőszámra.
Egyes szám ára: 350 forint.
Előfizetési díj: negyedévre 900, fél évre 1800, egész évre 3600 forint.
MIMS/TLRK MA

ISSN 0133 1167

Tartalom
LVI II . ÉVFOLYAM, 9. SZÁM
2004. SZEPTEMBER
ZALÁN TIBOR: és néhány borús reggeli üzenet… ................

3

MÁRTON LÁSZLÓ: Koponya a kirakatban ...........................

10

SIMAI MIHÁLY: Annának ablaka alatt… (Juhász Gyula
a nagyváradi éjszakában); beavatás; testamentum –
töredék ........................................................................

15

LÖVÉTEI LÁZÁR LÁSZLÓ: Csíki április; Vej Lo-te kínai
költő verseiből. Átiratok .............................................

18

BUDA FERENC: Szülőház, szülői házak (II.) .......................

21

BÁGER GUSZTÁV: Tér – főleg nőkkel; Nyitott ajtó, éjjel;
A tél vállalkozása; Hajnali villamos; Virágének .........

34

ZENTAI ADÉL: Fantázia tömegekre; Időkék ........................

37

FERDINANDY GYÖRGY: Ambitio és ideálizmus ....................

39

HALÁSZ KATALIN: Az abszurd realitása (Interjú Zalán Tiborral) .........................................................................

42

Ilia Mihály 70 éves
PODMANICZKY SZILÁRD: Valahogy egyszerűen ...................

48

FÜZI LÁSZLÓ: Legendák helyett ..........................................

49

Fried István 70 éves
OLASZ SÁNDOR: Goethe és Márai vonzásában ...................

52

IMRE LÁSZLÓ: Fried István: Öreg Jókai nem vén Jókai
(Egy másik Jókai meg nem történt kalandjai az irodalomtörténetben) ......................................................

55

TANULMÁNY
FRIED ISTVÁN: „… hogy a sárkány ne szitáljon.” (Aranysárkány-értelmezések az Aranysárkányban) ............

60

KRITIKA
FOGARASSY MIKLÓS: Panoráma-felvétel Tóth László költészetéről .....................................................................

73

KÁNTOR ZSOLT: Ninive, Matisse és az Aluljáró (Báger
Gusztáv: Időtáv mollban) ...........................................

78

BALOGH TAMÁS: A csendestárs megszólal .........................

81

TÓTH ÁKOS: Határtalan incidensek (Földényi F. László:
A gömb alakú torony) ..................................................

87

MŰVÉSZET
PATAKI FERENC: Életfonalak (Deák Beke Éva textilművészete) ...........................................................................

93

„A Tisza-parton mit keresek?”
HOLLÓSI ZSOLT: „Saját együtteseimmel szeretném megvalósítani zenei vágyaimat” (Beszélgetés Gyüdi Sándor karmesterrel) ........................................................

96

Szerkesztői asztal ............................................. a belső borítón

ILLUSZTRÁCIÓ
DEÁK BEKE ÉVA textilművész alkotásai a 36., 38., 41., 47., 59.,
72., 92., 95. és a 108. oldalon

ZALÁN TIBOR

és néhány borús reggeli üzenet…
Hét X Ilia Miskának

x,
és eljött
ami elmúlt
a korokról beszélek
verőlegények
idejéről és az évek
mik ismét
itt zenélnek itt és
képletesen leverik nem
egészen képletes vesénket
hogy
volt harc
vagy valami a féle
ilyenek
jutnak eszembe
félbe hagyva mit el
se kezdtem e koranyári
zagyva esten írni de egy whiskys
pózba óvatlan vagy nagyon is óva beleestem
ismét
az idők
és az évek
korokról beszélek
verőlegényekről épp
amik és akik eljönnek ismét
leverni nem is képletes vesénket
helyet adva a lassúdad gyászzenéknek

4

tiszatáj
xx,
és mégis
a nehéz évek
miket úgy utáltunk
színesednek bennünk
arcunk
fekete fehérből
lassan színesre vált
az ady-tér bitumenjén
gesztenyék koppannak noha
nem
emlékszem
hogy gesztenyefák
lettek-lehettek volna ott
én másnaposan idegen ágyból
kelve
ki épp a
falat támasztom
te érkezel kezedben
szatyorra hajazó aktatáska
hogy van de a válasz már nem
érdekel
vagy csak
nem hallatszik
el hozzád vagy nem
is mondom szarul tanár
úr kurvára és állatian szarul
de
akinek
mondanám
ha mondtam volna
már megint nincs jelen
csak ezüst füst lengedez
a félig nyitva maradt nagykapu
réséből vissza réséből vissza vissza rám

2004. szeptember

5
xxx,
sokat
ír mondtad
és égett a pofámról
a bőr pedig csak meg
akartam felelni neked végre
azt hallani hogy lesz magából valami
szobádig
hatoltam egy
csokornyakkendős
komoly férfin keresztül
vergődve ki csak mikszáthmondatokban terjeszkedett akkor
a nagy
költők csak
egyfélét írnak
de én sokféle nagy
költő akartam lenni még
délután megkerestem a tisza partján
juhász
gyulát te
hányfélét írtál
bolond alak és a
kalapod miért tartod
ilyen idétlen pózban a
lábad mellett ezen a szobron
képzeld egy jogászlányt annának
hívtam egész éjjel és nem tudom már
hogy
is hívták
így születik
a mítosz ha én
szállok ha én szállni
születtem de csak ittam
és a szállás valami rossz ágyon
megesett sokféle zuhanás volt na csak
ne
igyon
annyit a

6

tiszatáj
végén megárt
olvasson többet
és keressen magának
nevet amit a mű fölé rak
ha a tiszatájban megjelentetem
a versét keresem nem találom keresem

xxxx,
és
most
hogy a
verők és a
vertek a trónus
lábánál hevernek és
egy tálból cseresznyéznek
elnézlek
hát érdemes
volt vagy lett volna
tönkremenni hogy most
a sok új és régi szolga dalolva
nevessen azon keveseken akik nem
vettek
ki a tálból
! nem érte meg
elmondom így érzem
kár volt te tudod s szégyen
most baleknek lenni akkor sem
volt érdem legfeljebb kényszerforma
mibe
a lélek
föltalálta
magát és mint
a nátha lázzal járt
és taknyot csapott a
falra hova írva volt hogy
panek hülye meg hogy kádár
a nemzet atyja nemezget hátulról

2004. szeptember

7
seggbe minket és mindenki nevetett
és mindenki tartotta és mindenki hagyta

xxxxx,
tápén
alkonyodik
az őzek a vízre
hajolnak majd arra
fordítod egyszer a lépted
már se egyetem se tanítványok
sem semmiféle fölösleges zárványok
a föld
szaga eltölt
szemüvegeden
pára letörlöd és túl
a másik parton ábrákat
formál az égen a nyári alkony
nézed
eltűnődsz
az
ember
után mi marad
néhány köteg újság
kivágatok zsákszámra
levelek kik vigyáztak rád
és kik voltak akkor is veled
amikor elgurulni álmodtad fejed
a
parton
lassan mész
lassított járásban
hullong a levél neszez
észre sem veszed a levegő
hideg üzenetét hogy minden mi
elkezdődött a végéhez tér meg egyszer
volt egy ember hol nem egyszer és mögötte
nem volt ott nem hullámzott nem sírt fel a tenger

8

tiszatáj
xxxxxx,
és
voltak
akik akkor
elmentek vissza
se néztek és pergett
a könnyük úgy férfiatlan
titkon és káromkodtak ha látták
hogy szeged fölé húz a szivárvány
és
voltak
akik maradtak
akkor és azután a
hídon át ételhordóval
jártak biciklipumpával a
műanyag szatyorban és mahlert
fütyörésztek a déli harangszó mellé
míg rágta őket a rák akár a magány belül
és
voltak
akiket kivetett
az alom magából
és a hatalom vetett nekik
cserébe ágyat kiket a pénzszag
és az önimádat olyan magasra tett
hogy seggüket mutatják most arcuk helyett
és
voltak
akik éltek
és akik most holtak
és voltak akikből nem lett
férges földi hulla csak erkölcsi nulla
és
voltak
akik behódoltak
és akik nem és voltak
akikről nem fog szólni ez
a vers – sem majd a történelem
és

2004. szeptember

9
voltál
ott középen
elveszett elveszők
közt örökös főszerkesztő
mindünknek holtunkig a tanár
és mindünk elhagyottja voltál és lettél
hiába tudjuk már hogy a madár soha visszajár

xxxxxxx,
majd
vonatra ülsz
egy éjjel elindulsz és
reggelre a ködök közt leszel
eltévedt lovas vak ügetését hallod
mire a tápéi csönd nyugtalanul ráfelel
az
ablakon
kinézel a táj
ismerős és mégis
annyira távoli nem hallani
ahogy zúgva nő a fű a sírokon
sóhajtasz hallgatsz – elérted birodalmad

10

tiszatáj

MÁRTON L ÁSZLÓ

Koponya a kirakatban
1.
Az a bolt, ahová mindjárt belépünk az olvasóval együtt, egy forgalmas útkereszteződésnél található. Javarészt bútort árusítanak itt, lehet azonban kapni
vázát, lámpákat és még sok egyéb hasznos vagy érdekes tárgyat is. Hárman dolgoznak a boltban, egy férfi és két nő. A férfihoz most odalép egy idős asszony
– vagyis, mihelyt jobban szemügyre vesszük, máris inkább azt mondjuk rá, hogy
öreg néni –, és így szól:
– Azt a szépséges koponyát kérném a kirakatból.
Az eladó ötvenes éveiben járó, piros arcú, kövérkés férfi, az a fajta, aki szeret
viccelődni. Ha például valaki azt mondja neki, hogy vennék egy Claudia garnitúrát”, ő habozás nélkül rávágja: „én is vennék, de ha egyszer nincs rá pénzem”,
vagy ha nagyon jó kedve van, cinkosan kacsint, és kérdi: „túra, garniban, Claudiával?” De most nincs nagyon jó kedve, tehát mogorván visszaszól:
– Sajnálom, koponyát nem tartunk. Szépségeset meg végképp nem.
Ezzel az ügy be is volna fejezve. Csakhogy a néni nem tágít:
– De hiszen ott van a kirakatban. Azt mondja meg, hogy mennyibe kerül.
A vicces kedvű eladó most már bosszús egy kicsit.
– Nem kerül semmibe, mivelhogy nincs. Annyi koponyánk van, amennyi
a nyakunkon. Úgyhogy tessék szépen hazamenni.
Ebben persze az is benne van, kimondatlanul, hogy az öreg néni láthatóan
szűkölködik. Jóformán csirkefejet sem tud venni a szemközti baromfiboltban,
nemhogy egy szépséges koponyát vagy bármi egyéb műtárgyat ebből a jól menő
bútorüzletből. De most már a kereskedői udvariasság dolgozik a kíváncsi férfiban. Kikíséri az öreg nénit az utcára: legyen oly kedves, mutassa már meg, hol is
van a kirakatban az a szépséges koponya.
A kirakatban pedig egy konyhabútor-garnitúra látható a maga skandináv egyszerűségében, és a gyalult asztalhoz oda van támasztva egy bekeretezett plakát,
egy plakátméretű nyomat, amelyen egy úrhölgy boltíves szobában, mívesen faragott karszékben, szépen redőzött fehér függöny előtt üldögél, és egy kerek tükörben nézegeti magát. Sok minden látható ezen a képen: kalapok, piperecikkek,
hegyes fülű cerkófmajom, kalitka döglött madárral, és egy vízzel telt kerek dézsa
is van a karszék alatt, ám koponya nincs.

2004. szeptember

11

Szépséges koponya helyett szépséges fiatal hölgy, aki a frizuráját igazgatja, és
nézegeti magát a kerek tükörben.
Úgyhogy az öreg néni dolga végezetlenül távozik. Átmegy a forgalmas utca
másik oldalára, onnét visszanéz. És akkor ismét meglátja a koponyát. Ott van
a fekete keretben, ott bizony. Szemügyre kell azt venni közelről, mert itt valami
nincs rendjén. Igen ám, de miközben az öreg néni újból átmegy a forgalmas úttesten, és először balra néz, majd az úttest közepétől jobbra néz, szem elől téveszti a koponyát. Ott áll a kirakat előtt, és a koponya nincs meg, mert a fekete
keretben csak a fésülködő fiatal hölgy van, meg a boltíves szoba, meg a limlomok. A mi dolgunk volna, hogy elmagyarázzuk neki: messziről nézve a boltívből koponyatető lesz, a hölgy fejéből és a kerek tükörből a két szemgödör, a két
függönyszárny közti sötét résből az orrcsont hasadéka, a szék karfájának baluszterjeiből a fogsor, és a kerek dézsából az állkapocs.
Ám az öreg néni egy másik felismeréssel van elfoglalva. Rájön, hogy a fésülködő fiatal hölgyet egyszer már látta valamikor. Vagy éppenséggel nem is egyszer. Annyiszor láthatta, ahányszor tükörbe nézett. Ez bizony ő maga, ötvenegynéhány évvel ezelőtt. Úgyhogy nem öreg néni ő most sem, hanem idős hölgy.
Igen ám, de ötvenegynéhányévvel ezelőtt nem fésülködött ilyen önfeledten, és
nem üldögélt míves karszékben, a karszék ugyanis eltűnt, amikor kifosztották
a lakásukat, és a szoba szépséges boltívére sem tud visszaemlékezni. Ötvenegynéhány évvel ezelőtt egy istállóban lakott özvegy édesanyjával együtt, ugyanis
éppen ki voltak telepítve. Akkor utálta meg a férfiakat is, mivel az első (és lényegében utolsó) férfi, aki előfordult az életében, korabeli szóhasználattal élve, „nem
önkéntes alapon” közeledett hozzá. És még ha legalább tiszt lett volna, lehetőleg
magasrangú, de csak a helyi termelőszövetkezet kocsisa volt!
Odabent a vicces kedvű eladó még mindig csóválta a fejét:
– Ezek itt összetévesztik a bútorüzletet a családi kriptával!

2.
Az egyik eladónő – fekete hajú, vékony – egy kismamával beszélget. A kismama előtt babakocsi, benne a baba egyelőre nyugodtan fekszik. Az eladónő erős
idegen akcentussal beszél, tulajdonképpen töri a magyart. Valaki azt mesélte
róla, hogy Ukrajnából települt át.
A kismama láthatóan zavarban van. Nem áll szándékában bútort vásárolni,
ő nem azért jött. Lehajol, kivesz a babakocsiból, a baba mellől egy könyvet. Az
előbb, mielőtt lehajolt volna, még sápadt volt, most viszont kétfelől egy-egy égővörös folt látszik az arcán. Állítja, hogy ő ezt a könyvet innét vitte magával, még
a múlt héten. Itt volt a Savonarola könyvszekrény polcán, dekoráció gyanánt,
a többi kötet mellett. Szóval, hogy ő ezt voltaképpen lopta, mert nincs pénzük rá,
hogy elmenjenek a könyvesboltba, és megvegyék. Illetve nem is lehet kapni, mert
harminc évvel ezelőtt jelent meg másfélezer példányban, és neki valamiért na-

12

tiszatáj

gyon fontos ez a könyv, úgyhogy ellopta. Illetve nem lopta, hiszen mihelyt elolvasta, máris visszahozta; itt van, tessék.
A kismama gyorsan és körülményesen beszél, az eladónő gyengén tud magyarul, ezért eleinte nem érti pontosan, miről van szó. Kérdi: miféle könyv ez?
– Ez Valerij Brjuszovnak A tüzes angyal című regénye. Bódy Gábor akart belőle filmet csinálni.
– Tüzes angyal. Tudom, hogy mi az. Ognyennij angel.
– Én még ismertem a Bódy Gábort. Az anyukám a filmgyárban dolgozott, és
egyszer feljött hozzánk a Bódy Gábor egy anyagért. Olyan szép volt, mint egy
igazi tüzes angyal. Én akkor kilenc éves voltam, és halálosan beleszerettem. Be
volt fáslizva a jobb keze, úgyhogy bal kézzel vette át az anyagot. Az anyukám nevetett, és azt mondta, hogy ez rossz előjel. Rajtam nevetett, amikor szerelmes vagyok belé. De aztán már nem nevetett, mert valaki telefonált, hogy a Bódy Gábor
beült a fürdőkádba, és felvágta az ereit, és aztán az újságok is megírták, hogy tragikus hirtelenséggel meghalt, állítólag azért, mert nem kapott elég pénzt A tüzes
angyal forgatására. Van róla egy fénykép, fehér galambok ülnek a vállán. Aztán
rájöttem, hogy az anyukám is szerelmes volt belé.
– No és hogy tetszett?
– Ó, nekem nagyon tetszett. Csodálatos férfi volt.
– Nem a férfi, hanem az ognyennij angel. Mert nekem az a kedvenc könyvem.
Csak én oroszul olvastam. De én Bulgakovot is szeretem, meg Jerofejevet is, és
legeslegjobban szeretem Viktor Pelevint. Most mit tetszik ilyen csodálkozva
nézni? Attól még, hogy valaki bútorüzletben dolgozik, és emigráns, attól még
szeretheti a könyveket!
Egy kicsit el kell gondolkodnunk rajta, hogyan is beszéltessük ezt az ukrán
nőt, ha már szeretetreméltó szláv akcentusát úgysem tudjuk az írott szövegben
érzékeltetni, a mulatságos szótévesztések és nyelvi hibák pedig óhatatlanul karikatúrát csinálnának belőle. Viszont az sem volna jó megoldás, ha úgy beszélne,
mint akinek magyar az anyanyelve, azaz mintha nem is ő volna, hanem valaki
más. Legbölcsebb lesz, ha megvonjuk tőle a szót, és mi magunk mondjuk el röviden azt, amit ő maga hosszan, csapongva adott elő: angol szakos egyetemi hallgató volt Lvivben, szeretett táncolni, kezdődtek a kilencvenes évek, és mindent
meg lehetett csinálni, amit addig nem. Ő például kikerült Kenyába, és hogy ott
mivel foglalkozott vagy inkább mi történt vele, azt nem mondja el, utána visszajutott Franciaországba, onnét kitoloncolták, viszont közben megismerkedett
a jelenlegi férjével, aki magyar. Két kisfiuk van, az egyik hatéves, a másik négy.
Helyére teszi Valerij Brjuszovot.
– Tessék választani másikat! Még nagyon sok jó könyvünk van.
Csakugyan, ott áll a polcon a letűnt évtizedek magyar irodalmának színe-java.
Sánta Ferenc: Húsz óra, Moldova György: A beszélő disznó, Ráth-Végh István:
Tarkabarka históriák, Fejes Endre: Rozsdatemető. Talán egy felszámolt raktár-

2004. szeptember

13

ból vagy egy feloszlatott fiókkönyvtárból kerültek ide. Nincs időnk megnézni,
van-e a kötetekben könyvtári pecsét, mert közeledik a férfi eladó. Nyilván ő a főnök, és nyilván meg fogja róni az ukrán eladónőt – fekete hajú, vékony –, amiért
a kismamával beszélget ahelyett, hogy feszült figyelemmel várná azokat a vevőket, akik egyelőre még nincsenek itt.
Be kell azonban látnunk, hogy rosszul ítéltük meg a helyzetet. A férfi eladó
egy kissé meghajol, majd átnyújt Ljudmillának egy csokoládényuszit, hiszen közeledik a húsvét, a kismamának pedig szemhunyorítás kíséretében engedélyezi,
hogy magával vigyen egy fehér borítójú, karcsú könyvet, melynek címe: Kis magyar pornográfia.

3.
A másik eladónőről úgyszólván semmit sem tudunk mondani. Rutinos írók
ilyenkor odavetik, hogy vizenyős kék szeme van, és pattanásos arcbőre, és még az
is lehet, hogy igazat beszélnek. Mi azonban inkább a hajcsatját figyeljük, amelynek, mint ő mondja, „bivalyerős rugója van”, úgyhogy a szokásosnál jóval erősebb és dúsabb hajzatot is össze lehet szorítani vele.
Ahhoz, hogy valaki egy ilyen üzletben eladó lehessen, erkölcsi bizonyítványra
van szükség, így tehát melléfogás volna azt állítanunk, hogy az eladónő ezt a hajcsatot a miskolci női börtönben kapta egy zárkatársnőjétől két vagy három évvel
ezelőtt, és az élet keserves időszakának egyedüli szép emléke gyanánt őrizgeti.
Valójában itt vette a bútorüzletben, árkedvezménnyel: maga szolgálta ki magát.
Azt meg már fölösleges volna hozzáfűznünk, hogy eddig még sohasem került öszszetűzésbe a törvénnyel.
A bútorüzletnek ez a szöglete, ahol ő dolgozik, afféle trafik: cigarettát, hajcsatot és hírlapokat lehet itt vásárolni, az adókulcs miatt az itteni bevételt külön
számolják el. A nyolcvanas évek végén terjedtek el azok a boltok, ahol egészen
különböző, sőt kimondottan össze nem illő dolgokat árusítottak egyszerre, például piperecikket és hentesárut. Aztán ezek a boltok visszaszorultak, eltünedeztek, ám a bútorüzlet megmaradt nagyjából ugyanolyannak, amilyen volt másfél
évtizeddel ezelőtt.
Az eladónőtől cigarettát vesz egy másik nő. Nem magának veszi.
– Beküldött, hogy vegyek neki füstszűrős Ballantine’s-t, ő meg odakint álldogál a kutyával.
Az eladónő bólogat, mint aki helyesel:
– Az nem cigi, hanem tömény. Olyan itt nincs.
– Azért is küldött engem. Tisztára meg van zakkanva. És nő.
Az eladónő bólogat:
– Hogyhogy nő?
– Hát úgy, ahogy mondom. Már olyan magas, hogy a válláig se érek neki. És
nem hajolna le az Istennek se. Még szerencse, hogy nem nagyon szoktunk csó-

14

tiszatáj

kolózni. Január óta már megint nőtt két és fél centit. Mondtam, hogy elviszem
orvoshoz, ő meg mondta, hogy szétrúgja az orvosnak a seggét, meg az enyémet
is. De miért nő egy férfi hatvankét éves korában?
Az eladónő bólogat:
– Le kell cserélni másikra.
– Le is fogom, az lesz a vége. Akkor aztán pezseghet meg pattoghat is nekem.
Az eladónő bólogat:
– Csak nehogy aztán ő cseréljen le téged.
– Engem aztán?! Hát azért nekem egy kicsivel jobbak az esélyeim, csak rám
kell nézni! Annyi pasi, amennyit akarok. Ő meg csak egy beszélő halálfej, fönt
a magasban. Fönt ő ugat, lent a kutya. És ha kirúgom a lakásból, mehet az aluljáróba kartonpapíron aludni. És több, mint valószínű, hogy kirúgom, csak ezt
a cigarettát még azért megveszem neki.
Az eladónő bólogat, mint aki gyanút fogott:
– Fityusz, de őszintén, elmúltál te már tizennyolc éves? Mert ha még nem,
akkor tilos a cigaretta, és már a múltkor se voltalak hajlandó kiszolgálni.
– Az a lányom volt, baszd meg. Nagyon hasonlít rám. Örököltem a tulajdonságait.
Az eladónő bólogat:
– Akkor jó.
– Persze, hogy jó. Megbeszéltem a Gyulával (ugye tudod, ki az?, igen, ő!),
hogy mihelyt kirúgom eztet a lakásból, rögtön odaköltözöm hozzá az Edinával, és
akkor kiadom a lakást megbízhatónak hatvanezerért plusz rezsi. Nem tudsz valaki megbízhatót?
Kint az utcán, az üveg túloldalán cigarettára gyújt egy hatvankét esztendős,
növésben levő férfi. Sietős léptekkel halad, és előrefelé kiabál valamiféle szitkokat, pedig a festett hajú nő, aki a válláig sem ér, mögötte megy, és hátrafelé kiabálja válaszát, az imént elhangzottakhoz hasonló kaliberű szitkokat, hátul pedig
a kutya kocog, foxi, és fülsértően csahol, és legesleghátul a póráz, aki azonban
hallgat, vagy legalábbis alig hallhatóan súrlódik a mocskos aszfalton.
Az eladónő megtapogatja a hajcsatját, amelynek bivalyerős rugója van, és
a hajcsat alatt négy vagy öt centiméterrel az a homályos gondolat fordul meg a fejében, hogy azt a beszélő és távolodó halálfejet fönt a levegőben ki kellene festeni, olyasféle változatos mintákkal, akár a húsvéti hímes tojást, és akkor milyen
ízlésesen díszítené a svéd konyhagarnitúrát az a kézzel színezett beszélő halálfej.

2004. szeptember

15

SIMAI MIHÁLY

Annának ablaka alatt…
JUHÁSZ GYULA A NAGYVÁRADI ÉJSZAKÁBAN

ölöm a versbe vágyamat
gyönyörű életvágyamat
ölöm a versbe azt hogy élek
s vérrel nem mostam még le ezt a férfiszégyent
ahogy csak állok itt az éjben
Annának ablaka alatt
és gyűlölöm hogy szeretek
pillanatonként arcul üt a gúny
mintha szakadék szélén hátralépek
mert Anna részeg
és Anna röhög
ahogy a hadnaggyal a lépcsőn fölfelé megy
pillanatonként arcul üt a gúny
a lámpafény is
ahogy fölgyúl és kihúny
el kéne futni innét
s mégis maradok
nézem az elsötétült ablakot
s azt ki mögötte az éjnél sötétebb
sikertől talmi fénytől borszagú csókoktól részeg
ó, hogy gyűlölöm ezt a némbert
s mégis – vihogva sikongva zuhanva
is – – Anna Anna Anna Anna Anna
olajfa táncol Oféliaként
hullámot vet jázminhullás-idő
jambusok búgnak gyűlölöm magam
mélyül a perc és végtelenre nő

16

tiszatáj
honnét? miért? melyik volt-életemből
tért vissza kisérteni ez a nő!?
mily átok ez ?! – szeretni nőstényördögöt
ki a szívemben istennő-örök
most kéne törni zúzni poharat
s tükröt vagy szétlőni ablakodat
hogy vérzető szilánkok száza hullna
le
a mocsokba
és föl
a Tejútra
s ordítani ez a tiéd te kurva!
– – – ó Anna! mégis árván könyörög
a férfi akit így tettél gyerekké
testedért sír lelked siratja
most
és mindörökké

beavatás
a legmélyebb magasságban a legközelibb messzeség
a térré
parcellázott idő
ahol-mikor a fény
átfordul önmagából
önmagába
a kiismerhetetlent fölismerő
ha nem vagy
(nem lehetsz?)
a mérhetetlent

2004. szeptember

17
akkor is mérned kell
a belső végtelenben
*
Isten üzenetrögzítője
a teremtés
egy-egy világév-pillanatra bekapcsol
és
kijelzi a jel/ölhetetlent
s a Tejúton virágzó hársak illatát
s a zümmögő galaxis-méhrajok
röptét egyszerre érzed gondolod tudod
*
talán
egy virágzás visszhangja a
költészet talán egy önkívület
belső tere ahol a kimondhatatlan visszhangzik
talán
tükörterme a végtelennek amiben
sokszorozódni látod
az egyetemes Törvényt
s hiszed
egyetlen virágzó ág félrehajtása
elég hogy a FEKETE ÜSTÖKÖS
halálos pályaíve megtöressék

testamentum – töredék
tudat alattam és tudat felettem
a sors már megjelölte csontomat
szeressétek majd bennem hogy szerettem
ha nem is annyira ahogy az Isten
szereti álmát – embervoltomat

18

tiszatáj

L ÖVÉTEI LÁZÁR LÁSZLÓ

Csíki április
„Tájvers” Molnár Vilmosnak

Hideg, szürke, fekete:
április végén a kertem
ilyesmivel van tele.
Ki csinálja ezt velem?
Minden olyan vértelen,
hogy csak úgy ráz a hideg…
Még csak reggel fél kilenc van,
de minden csupa ideg.
Február is szürke volt,
március is szürke volt,
de ilyen még sose volt.
Ilyenkor kell írni, nemde?,
hogy a Nap: „Mint hullafolt…”
Ki intézte el nekem,
hogy a kertem jégverem?
Nincsen benne semmi zöld
– persze, azért lehet tudni,
hogy csak tetszhalott a föld.
Holnap hólé lepi el,
aztán fény, s még ami kell,
de hogy mikor lesz tavasz?…
Pedig ráférne a kertre
holmi selymes ragtapasz…

2004. szeptember

19
Hideg-szürke-fekete:
kertem ezzel van tele…
S hogyha mindegy alapon,
ahogy egy „tájvers”-ben illik,
fordítanék a lapon?
Mert én vagyok a hibás:
nem csinálok semmi mást,
csak hülyítem magamat…
Nem csoda, hogy ezúttal egy
kert a királyáldozat…

Vej Lo-te kínai költő verseiből.
Átiratok
BL-nek és KAF-nek

1. (Mossa kezeit)
Ha tudtam volna, amit most tudok:
hogy itt ma minden a ti gondotok;
ha tudtam volna, hogy reggel mi lesz,
nem imádkoztam volna senkihez.
2. (A Bibliát idézi)
Hat évig épült. Kész van az akol.
Marad utánam valaki, ha én…?
Mint az olajfa megrázásakor
két-három bogyó az ágak hegyén.*

*

Ésa. 17,6

20

tiszatáj
3. (A pálma)
A könnyezőpálma az ablakomnál
egy éve, hogy az íróasztalon áll.
Mit akarhattam, mikor odatettem?
Nem írok. Ő majd könnyezik helyettem.
4. („Irodalom”)
„S velem mi lesz?” – az idióta, balfasz
lírai én idegesen fogalmaz.
Talán attól fél, hogy a pillanatnyi
négysorosokból éppen ő marad ki.
5. (A nagyapjáról)
A nagyapám erdőkkel, vadvizekkel…
Ilyen sokáig vajon mért maradt el?
Kedvenc könyvemben ő a kedvenc oldal,
s ma este be kell érnem egy halottal.
6. (A boldogságról)
Szokás szerint megint itt van a reggel.
És tényleg olyan egyszerű, ha felkel
a nap, hogy szinte mindegy, hogy a kávé
közben beugrik: minden a halálé.

2004. szeptember

21

BUDA FERENC

Szülőház, szülői házak
II.

Újabb szülői házakra a Magoss György tér 7. szám alatti portán találtam.
(Hogy miért e többes szám, az a történet során ki fog derülni.)
Magoss György hajdani jeles polgármester nevét a város főtengelyének a Péterfia utca s a Nagyerdőre tartó Simonyi út közötti mintegy 400–500 méternyi,
kiszélesedő szakasza viselte. Kétoldalt fasorok szegélyezték e kissé hosszúra nyúlt
teret, középütt takarosan parkosítva volt, s két emlékmű is állott rajta: házunkkal
s egyben a Kétmalom utca torkolatával szemközt az Országzászló, valamelyest
odébb pedig egy bronz női akt-torzó, a Trianon emlékét idéző Fájdalom szobra.
A tér balfelén, a bazaltkockákkal burkolt úttest két oldalán egy-egy fényesre koptatott sínpár: ezen járt kora reggeltől késő estig a Nagyállomás meg a Nagyerdő
között közlekedő 1-es villamos. (Mára ez az egyetlen villamosvonal maradt meg
Debrecenben.) Elől-hátul nyitott volt a peronja ennek a sárga villamosnak, a vezető a szolgálati esztendők során többnyire egy jó kis reumát is beszerzett magának a nyugdíj mellé öreg napjaira. A motorkocsi tetején sörnyitó alakú, sodronykötéllel állítható jókora áramszedő csatlakozott a felső vezetékhez, kettejük találkozásakor kékesfehér szikraeső hullott sercegve-sziporkázva a kocsitetőre. Benn,
az utastérben egymással szemközt elhelyezett két hosszú fapad valamint a menynyezetről lelógó erős bőrkapaszkodók szolgálták az utazóközönség kényelmét
s biztonságát. Háromféle jegyet lehetett váltani az utastér egyik végiben trónoló
kalauznál: szakasz-, vonal- és átszálló jegyet. Az egyes villamos vonalán a Honvéd utca sarkánál volt a szakaszhatár. Ezen túlutazni bármelyik irányból a bármekkora távolságból csak vonaljeggyel volt szabad. Átszálló jegy birtokában viszont az egyik vonalon megkezdett utazást a másik vonal végéig folytathattuk.
Teszem azt: valaki elvillamosozott a Nagyállomástól a Kálvin térig, ott átszállt
a Csapó utcai vagy a Hatvani utcai villamosra, ezek valamelyikével pedig elutazhatott a Köztemető Kassai út felőli hátsó kapujáig illetve a város Böszörményi út
menti peremét lezáró Nyulasig. Jómagam sem kicsi koromban, sem pedig később nem tartoztam a villamos rendszeres utasai közé: napi útjaim általában rövidek voltak, de nagyobb távolságokra is inkább a lábamat használtam. Azon viszont jól el lehetett szórakozni, hogy a sínre rakott apró kavicsot porrá zúzza,
a kopott kétfillérest meg szétlapítja a sebesen gördülő villamoskerék. Akkortájt:
hatvan s egynéhány esztendeje a gépjárműforgalom még igen gyér volt, motor-

22

tiszatáj

biciklit még csak-csak, személyautót azonban csak olykor-olykor láthattunkhallhattunk eltöfögni előttünk az utcán. Annál több volt viszont a kerékpár s az
állat-vontatta jármű: zirgő-zörgő szekerek, gumikeréken gördülő fuvaroskocsik
hozták-vitték a szállítanivalót, tavasztól őszig, tél beálltáig folyton csurgó-csepegő stráfszekéren rótta a város utcáit a jeges, hatalmas, nehézpatájú vércsederes muraközi lovai lábukat váltogatva, egykedvűen várakoztak, míg a kocsikísérő
zsákdarabbal letakart vállára emelt egy-egy tábla jeget s szapora léptekkel bevitte
a soron következő házba. A m. kir. posta úgyszintén lovaskocsival vitte házhoz
a csomagokat, s jóllehet: kürtöt már nem zengetett a bakon ülő postás, ám az
aranysárga postakürt címerként csak ott díszelgett a zöldre festett, négyszögletes
kocsiszekrény oldalán. Fiáker is volt Debrecenben az idő tájt, kopott, fekete, felhúzható-lenyitható bőrfedéllel, öreg lóval, öreg kocsissal; nem tudom, miből tengődhettek, mert csak nagynéha szánta rá magát valaki, hogy utasként odaüljön
a rezge bőrernyő alá. A várost övező kiterjedt tanyavilágból s a környező közeli
falvak valamelyikéből még ökrös- vagy bivalyosfogat, sőt jámbor tehénkék húzta
saroglyás parasztszekér is be-bezötyögött a városba. Eltűnt, elmerült idő képei
ezek. Ma már gépkocsi van dögivel, de lovat alig látni itt-ott, benzin- és olajbűz
öli a tüdőt, az istálló meghitt illatára már faluhelyen is ritka esetben kaphatod föl
a fejed, elküldeni szánt csomagod-leveled pedig jobb ha magad viszed el, mert
a mai m. postának se kürtje, se lova, se becsülete.
Negyvenkettő tavaszán hurcolkodtunk át a Vágóhíd utcából a Magoss György
térre. Ez a költözés több szempontból is gyökeres változást hozott az életünkbe.
A Vágóhíd utcai pincének például mi voltunk egyedüli lakói, ez az új hely viszont
rajtunk kívül még másoknak is adott állandó vagy ideiglenes szállást, habár
– emlékeim szerint – nem túlságosan régóta. Korábban apácák vezette katolikus
árvaotthon működött itt, az árvákat s gondozóikat azonban – sejtelmem sincs,
hová – elköltöztették, s az így megüresedett ház különböző traktusaiba hamarosan új lakók telepedtek. Az utcára néző tágas, többszobás, magasföldszintes lakást Nagyéknak sikerült megszerezniük. A családfő – szikár, szemüveges, középkorú férfiú – biztosítási ügynökként kereste a kenyeret a feleségére, két nagylányára valamint egy serdülő korú s egy kiskamasz fiára. Volt még egy fiuk,
a család elsőszülöttje, ám vele nem találkoztam: lopás vagy sikkasztás miatt ült,
s mire a háború végeztével szabadult volna, addigra az egész család ismeretlen
helyre költözött. (Róluk a későbbiek során még lesz egy-két szavam.) A jobboldali telekhatáron húzódó alacsony földszintes házrészt alighanem utólag toldották a főépülethez. Ennek nagyobbik felét egy kis kártoló műhely foglalta el,
ahol egy buzgó fiatal mérnök irányítása alatt néhány asszony a yucca – azaz:
pálmaliliom – levélrostjainak textilipari hasznosításán szorgoskodott. A nyersanyag előkészítésének első mozzanataként az ajtó elé állított fedetlen hordókba
rakták e tengerentúlról származó, évelő, lágyszárú növény tűhegyes, lándzsaalakú leveleit s vízzel leöntve hetekig áztatták, hogy a lágyrészek kirohadjanak

2004. szeptember

23

a szívós, erős rostok közül. A bomlási folyamat siettetése végett naponta többször
jól meg is kevergették az anyagot, ilyenkor a nyálkás, zöld folyadékkal teli hordók
iszonytató bűzt árasztottak, s ez aztán mihamar le is lohasztotta nyugtalan kíváncsiságomat, hogy a műhelybe settenkedvén meglessem, mi folyik odabent. Ugyanezen épületrész egy aprócska helyiségében a Dél-Erdélyből, valahonnét Brassón
túlról áttelepült-menekült Zágoniék laktak. Nekik egy nagyfiuk volt, aki remekül
rajzolt, hármuk közül azonban már csak az aranyfogait villogtatva vidáman mosolygó asszony alakját tudom felidézni, ahogy télen is csupasz karral, a csikorgó
hideget szinte élvezve vizet ereszt egy kannába az udvaron álló közös csapból.
A mi új lakásunk hátul, az udvar jobbfelében különálló kis keresztépületben
volt: egymásból nyíló szoba-konyha meg egy parányi kamarácska. Valamelyest
mintha kisebb lett volna, mint előző pincelakásunk, ám az, hogy a két helyiség
külön volt választva s főleg hogy nem a föld alá kellett hazamennünk, mindenképp a javára szólt. (A magasföldszint alatti pincében egyébként itt is laktak, átmenetileg olykor többen is.) Aprójószágot, nyulakat, később disznót tarthattunk
– erre a célra apám az udvar szegletében lécekkel-karókkal elrekesztett egy alkalmas helyet s oda ólat s kutricát épített –, az udvarvégi deszkakerítésen túl pedig kert is tartozott a portához, s annak egy része használatra a mienk lehetett.
S hogy otthonosságom szinte tökéletes legyen: szerteágazó, terebélyes szomorúfűzfa lengette fátyolpuhaságú vesszőit a palánk közelében, kedvenc magaslati tanyám, élő hintaállvány, nyaranta őserdei rejtekhely, szellős, körbe-ablakos toronyszoba, ahol egy vaskos ágvilla karjai közt elfészkelődvén igazi vadonba képzelhettem magam s a szélben suhogó levélrojtok sűrűjéből szinte láthatatlanná
válva ráleshettem a közeli s távoli világ csodáira: az alant kapirgáló tyúkoktól
s a kesernyés fakérgen futkározó hangyáktól a felettem nyilalló fecskékig s a mennybolt kékjében fehérlő nappali holdig. Rövidre fogva: korábbi állapotainkhoz képest úgyszólván révbe érkeztünk. Szép s jó lett volna sokáig szülői hajléknak tudnom azt az udvarvégi kicsi házat, amit anyám a szegénység szűkös eszközeivel is
egykettőre otthonná varázsolt.
A már javában dúló háború azonban – mielőtt még mindent szétzilált s öszszeborogatott volna – napról-napra súlyosabb terhekkel nyomasztotta életünket.
Alapélelmiszereket – zsírt, lisztet, cukrot, kenyeret stb. – már jóideje csak jegyre
lehetett vásárolni. (Ekkoriban született az Erdő, erdő kezdetű népszerű nóta
3-4. sorának ezen változata: „cukorjegyet adnék annak a madárnak, / menjen
el a boltba s váltsa ki magának”.) Tékozló jelenidőnk legszegényebbjeinek sincs
fogalmuk arról az ínségről, amely abban az időben – egy szűk, kivételezett réteg
híján – jóformán az egész lakosságot sújtotta. Egy darabka megművelhető föld
persze nagy segítséget jelentett: szorgos kétkezi munka révén kivédhető volt a mindenre kiterjedő nélkülözés. Nekünk is jó és biztonságos volt megkapaszkodnunk
abban a kicsi kertben. Tavasztól őszig: földiepertől a birsalmáig s besztercei szilváig tartott a gyümölcsszezon, ezekből anyám télire is rakott el, amennyit csak

24

tiszatáj

lehetett, a konyhába szükséges zöldségféle nagy része pedig megtermett a gondosan megművelt veteményesben. Az aprójószágról fentebb már szóltam.
Nem emlékszem rá pontosan, hogy mikor, de egy nap riadt, elcsigázott emberek népes csoportjai jelentek meg a városban, férfiak, asszonyok, karikás szemű,
szurtos kisgyerekek, hátukon hordott sorsukkal, batyuba kötött nyomorúságukkal: a dél-erdélyi menekültek. Emberhez méltó elhelyezésük megoldhatatlan feladatot rótt a városra, ahová lehetett, beszállásolták őket, a mi portánkra is jutott
belőlük bőven, ám fedél nem mindannyiuk feje fölé, megesett, hogy napok-éjszakák sorát húzta ki jó néhányuk az udvarunkon szabad ég alatt, az én fűzfám sátra
alá húzódva. Ottlétük során egyszer egy szörnyű eset is történt: az egyik menekült családhoz tartozó kicsi gyermek – kétéves forma lehetett, hogy fiú-é vagy leányka, nem tudom – egy óvatlan pillanatban a nyitva felejtett nagykapun kibócorogva a járdán túl letelepedett játszani a sínek közé szórt kövekkel-kavicsokkal, s ültében a sínen átnyújtott lábacskáin keresztülment a villamos. Visszaemlékezvén ma is borzadva látom viaszsápadt néma arcát s a lábaira sebtiben
rátekert fehér kötésen átütő vérfoltokat, ahogy futvást indultak vele a közeli kórházba. Az ő sorsa is – mint annyi mindenkié abból az időből – semmibe vész
előlem. Hetekig, hónapokig tartott a menekültek keserves hányattatása. (Aztán
– alig egy évre rá – következett másoké, újabbaké.) A portánkat átmenetileg meglakó erdélyiek málladozó emlékével évek múltán, jóval a háború után találkoztam újra, amidőn a zárt kapubejáró melletti épületszárny soha addig nem tatarozott oldalsó falán kb. egy felnőtt szemmagasságában erdélyi falvak s emberek neveit, fakuló keltezéseket, egyszerű mondatokba foglalt sóhajokat fedeztem fel
a vakolattól már-már búcsúzni készülő festékrétegbe karcolva: mintha csak a szülőföldjükről elűzöttek titkon rejtőző panaszfala állt volna előttem. Máig bánom,
hogy a széttaposott, szélbe vetett sorsok e romlandó anyagba rótt emlékeinek
megőrzéséről nem gondoskodtam valami módon.
Életünkre, mindennapjainkra tartós, komor árnyékot vetett a háború. A rádió
rendszerint sikeres hadmozdulatokról tudósított, a heti filmhíradó pedig mozgalmas képsorokban mutatta be a szövetségesek technikai és erőfölényét valamint katonáink elszántan bizakodó sőt vidám hangulatát, ám a harctérről más
csatornákon érkező hírek s főleg a mind gyakoribb sebesültszállítmányok nemigen adtak okot az itthon maradottak bizakodására. Apámnak ezekben az években lépten-nyomon be kellett vonulnia hosszabb-rövidebb időre. A bécsi döntések, majd a a Szovjetunió elleni hadüzenet: mind-mind meghozta számára a soron következő behívót. Szorongással, folytonos aggodalommal töltött el bennünket hiánya, hisz jól tudtuk: a katonákat nem nyaralni viszik a frontra, hazatérésük pedig végképp bizonytalan. Dehát mit tehettünk? Vártunk, várakoztunk.
Vártuk a háború végét s a nagyritkán be-bekövetkező katonaszabadságot. Lehetséges, hogy – többek közt – épp apám tartós és gyakori távollétei miatt alakult ki
meghittebb kapcsolat anyám és énköztem? Annyi bizonyos: ez a kapcsolat a későbbiek során sem fordult a visszájára.

2004. szeptember

25

Az átköltözködésünket követő esztendő őszén életemnek fontos, új fejezete
kezdődött: végre elsős lettem. Szüleim a hozzánk legközelebb eső Eötvös utcai
református elemi iskolát szemelték ki szellemi pallérozódásom színhelyéül. Akkortájt még nem terjedt el az általános koedukáció: ebbe az iskolába csak fiúk
jártak, lányok számára iskola legközelebb – nomen est omen – a Leány utcában
volt. (Mellesleg: majd’ egész tanulói pályafutásom az egyneműség jegyében zajlott; ebben csupán az egyetem hozott gyökeres változást.) Első tanítóm – áldassék az emléke – Bikky Sándor tanító bácsi volt, idős, már jócskán őszülő, szelíd
tekintetű ember, aki az akkor még hivatalosan is megengedett testi fenyítést – ez
legtöbbször egy pálcával kimért tenyeres volt – csak nagyritkán s igen indokolt
esetben alkalmazta. A tanév a zilált háborús viszonyok miatt a szokottnál jóval
később kezdődött – valahogy az maradt meg bennem, hogy november táján, s én
úgy is fogtam fel, mint várva várt születésnapi ajándékot –, s a kései kezdet miatti feszített tanterv aligha könnyítette meg a tanító úr dolgát. Magam túl sok
főfájást nemigen okozhattam neki, hisz több mint két éve már folyékonyan tudtam olvasni, legfeljebb az zavart, hogy amidőn olvasás órán sor került rám, nekem is szótagolnom kellett, akárcsak a kezdőknek. (Sokáig nem ment a fejembe,
miért volt szükség erre az araszolgatásra, amikor én már nyargalni szerettem
volna: valószínűleg azért, hogy a szóelválasztás szabályai biztosabban megrögződjenek bennem.)
Anyám természetesen elkísért a tanévnyitóra („csak tessék szigorúan fogni ezt
a gyereket”), az első tanítási napon is eljött velem az iskoláig, a többi napokon
azonban mindig magam tettem meg az utat oda-vissza. Az útvonal megválasztására több lehetőség is kínálkozott. Szinte soha nem mentem el reggelente az Eötvös utca Péterfiába torkolló legelejéig: ez volt a leghosszabb út. A vele párhuzamos Ajtó utcát már gyakrabban választottam, főleg hazafelé jövet, amikor már
nem kellett annyira igyekeznem. Legtöbbször azonban az épp szemközt nyíló
Kétmalom utcán indultam el hazulról s a Kút utca érintésével jutottam el az iskoláig; a fölösleges kerülőket mellőzvén így 100–150 méterrel is lerövidíthettem
az utamat.
Tanév végeztével sajnos nem készült fénykép rólunk, egy esztendő múltán viszont igen: egy rakás cingár, vézna gyereket látok magam előtt – egyedül csupán
Szentesi Laci teltebb valamelyest az akkori átlagnál –, s alakjuk láttán halványan
felidéződik hatvan évvel ezelőtti kis osztálytársaim hangja s egy-egy mozdulata
is. Neve bizony már nem mindegyiküknek. Arról pedig végképp nincs biztos tudomásom, ki él, ki nem él már közülük s hogy kiből mi lett azóta. Egy a kivétel:
Dobi Sanyi. Szelíd, kékszemű, magas homlokú fiúcska volt, padtársak s jóbarátok
voltunk négy éven át, később, már a gimnáziumban párhuzamos osztályba jártunk. Ő az orvosi hivatást választotta. Pályája kezdetén egyszer a debreceni SZTK
Rendelőintézet folyosóján találkoztunk. Szomorúan újságolta: nemrég halt meg
fiatal felesége. Hosszú évtizedekig semmit nem tudtam róla. Néhány éve aztán

26

tiszatáj

egy közös ismerős újból összehozott bennünket. Azóta a szülei is elhunytak, magányosan él Kőbányán egy lakótelepi lakásban. Annak idején gasztroenterológusként szakosodott, ebbéli minőségében megjárta Fekete-Afrikát is, ám külhoni
szolgálata leteltével hazatérvén az a meglepetés érte, hogy egyik jóakaratú kollégája – az ő távollétét kihasználva – elfoglalta a neki fenntartott kórházi státust.
Így hát az én Sanyi barátom – mi mást tehetett volna? – elszegődött börtönorvosnak a Gyűjtőfogházba. Egyébként ma is, mint rég: kékszemű, magas homlokú, szelíd. Vonásai talán valamelyest keserűbbek s keményebbek, ám ez aligha
szorul részletes magyarázatra.
Azóta, gondolom, képletesen vagy valóságosan, de mindahányunk megjárta
a maga messzi utait.
Kisiskolásként persze – főleg egymagamban – ritkán vetődtem messzire
a szülői háztól. A környező utcák legtöbbjét apránként bejárogattam, magányos
sétáim, kóborlásaim azonban akkor még nem igen vezettek távolabb déli irányban a Kistemplomnál, kelet felé az Árpád térnél, északon pedig a Nagyerdő inkább park-, mint vadonszerű pereménél. És nyugat felé? Az udvar nyugati végében, lakásunktól néhány lépésnyire ott állt a fűzfám, mögötte a szürkére avult
deszkapalánk egy rozoga ajtóval, azon túl pedig a kert. Drótból, itt-ott lécekből
összerótt kerítés, sőt egy helyütt egy romlásnak indult, hajdan sem erős téglafal
határolta el ezt a kertet a szomszédos telkektől. Az udvarhoz képest alacsonyabban feküdt, egyszinten a kerítésen túl kezdődő Libakerttel. Libakertnek a Honvéd utcai laktanya hátulsó fala s a jelenlegi Füredi út (akkor: Károly Ferenc József út, később: Hámán Kató út), valamint e kettőt összekötő Szegfű utca határolta területet nevezték. Lakóépület mindössze kettő állott rajta: a mi kertünktől
közvetlen balra a Molnárék háza, lenn jobbra túlnan pedig Szép János asztalosmesteréké. Molnár Oszkár – idős írógépműszerész – nála jóval fiatalabb feleségével, Lola nénivel s két lányával lakott a négyzetes alaprajzú, sátortetős, akkoriban roppant úriasnak tetsző családi házban. Kisebbik lányuk (Márti) velem egykorú volt, a nagyobbik (Mariann) néhány évvel idősebb. (Közlésre szánt első verseimet jó tíz esztendővel később az Oszkár bácsitól csekély díjazás ellenében kölcsönzött öreg írógépen pötyögtettem le, hogy aztán egy idő múltán az Alföld
című folyóiratban kinyomtatva láthassam viszont őket.) Szép bácsihoz is be-betoppantam néha, szerettem nézni, ahogy lendülettel megtaszított kézigyaluja alól
hosszan előkunkorog a jószagú fenyőfa forgács. Nagyobbacska koromban egyszer-kétszer megkért rá, hogy morzsoljak tengerit a jószágainak, s én nagy kedvvel s igyekezettel hajtottam a morzsológép karját, miközben másik kezemmel
a pillanatok alatt lecsupaszodó kukoricacsöveket rakosgattam a forgó fogashengerek közé. Mi odahaza bizony csak a markunkba szorított csutka igénybevételével
hántottuk a tengerit a tyúkoknak, libáknak, malacnak, egy-egy zsáknyit ledaráltatni pedig vállon vittünk el az Apafi utcai malomba: eleinte apám, később, úgy
tizenöt éves koromtól fogva meg én magam. Szép bácsiék házából esténként oly-

2004. szeptember

27

kor hegedűszó hallatszott: fia – foglalkozását tekintve vasúti tiszt – szabadidejében hegedűket készített (a hangszeralkatrészek sablonjait ott láttam a kis műhely
falán kifüggesztve) s gyakorta hegedülgetett csak úgy, a maga örömére. Különben
ritkán mutatkozott s szavát sem igen hallatta: apjától merőben eltérően zárkózott, hallgatag természetű ember volt.
Kertünktől jobb felől volt még egy veteményes. Ez a Füredi út elején álló
Szent László plébániához tartozott, úgy is hívta mindenki: a papok kertje. Koratavasztól ősz beálltáig egy izmos, tagbaszakadt, fürge beszédű s mozgású férfiú
művelgette: Kajetán testvér. Nevéből ítélve ő maga is a rend tagja lehetett, ám
szerzetesi öltözéket nemigen láttam rajta. Lehet azonban, hogy csak a kerti munkához nem viselte.
A Libakert fennmaradó nagy részén három kertész osztozkodott. Közülük
Balogh Emmának jutott a legkisebb földdarab. Magányos öreglány volt Emma,
az olykor adódó alkalmi segítségtől eltekintve a palántázástól a kapáláson s az
öntözésen át a szedésig minden munkát egyedül végzett, nyáridőben nem is nagyon volt megállása, sokszor még napszállta után is hordta, hordta a vizet veteményeire. Eleinte kissé viszolyogva, ártalmatlanságáról megbizonyosodván később már csak érdeklődve figyeltem a szilvafa tetejéről vagy a magasra nőtt mák
dzsungelsűrűjéből, ahogy két kezében egy-egy horganyzott bádog öntözőkannát
lógatva lassú, kimért léptekkel rója a salátaágyások közeit s fojtott indulattal beszél, vitatkozik egy láthatatlan valakivel. Akik ismerték, kissé bolondnak tartották. Szerintem nem volt az; csupán kifelé élte meg azt, amit mások befelé szoktak
megélni. Fivére a háború után munkásmozgalmi ill. pártkapcsolatainak köszönhetően egy ideig a város polgármestere volt, Emma azonban ennek nem sok
hasznát látta, s bizonyos jelek arra utaltak, hogy nem is igen óhajtotta hasznát
látni. Volt egy Szilágyi nevű kertész is a közelben, ám őt ritkábban láttam. Annál
inkább Neosicsékat: ők többen voltak s többet is mozgolódtak a kertben. Nevükből ítélve valamely ősük a Balkánról származhatott, ők azonban már minden
ízükben magyarrá váltak, utóbb még délszláv hangzású nevüket is Nemesre magyarosították. Neosics-Nemes Ferencnek három fia volt: Feri, Jóska meg Sanyi.
Sanyi – a legkisebbik – annyi idős volt, mint én, négy éven át egy osztályba jártunk az Eötvös utcában. Egyszer a neve miatt azt találtam mondani neki, hogy ti
szerbek vagytok, ezen igen megsértődött, kis híján nekem esett, hogy megagyaljon, de aztán valahogy elsimult, elrendeződött a dolog. Kamaszkorától fogva keményen dolgozott apjával s bátyjaival együtt bolgár művelésű kertjükben, 51
nyarán még egyazon úttörőtáborban voltunk három hétig a Szinpetri melletti
Kopolya-völgyben, s hogy utána mit tanult, mit nem, azt már nem tudom, de azt
igen, hogy évekig bunyózott, versenyekre járt, s az anyja egy kései találkozásunkkor érdeklődésemre elújságolta: „Sanyi a hétvégin Csehszlovákiába utazott a csapattal”. Vajon most mi lehet vele?
Kert, kert. Nem hinném, hogy van még egy város ebben az országban, amit
annyi kertség ölelne körül, mint Debrecent. Lássuk csak, íme: kelet felől a Csa-

28

tiszatáj

pókert, délkelet s dél felől, túl a vasúton a Homokkert, Boldogfalvi kert, Epreskert, Tégláskert, visszakanyarodván a vasút innenső oldalára s a város nyugati
peremén fölfelé haladva egymás mellett a Vargakert, Postakert, Széchenyi kert,
tőlük eggyel kinnebb a Tócóskert (itt lakott valaha hosszú évtizedekig 20. századi
festészetünk nagy magányosa: Holló László), ettől fennebb a Hatvan utci kert,
még fennebb egymás széltiben a Vénkert, Csigekert, Köntöskert, túl a Füredi
úton, a Böszörményi út baloldalán a Kertváros, jobboldalt pedig az Újkert s végül
a Sestakert. E felsoroltak közül a Tócóskert, a Vénkert meg az Újkert rég elvesztette egykori arculatát: irdatlan, jellegtelen, kiismerhetetlen lakótelepek épültek
a kertes családi porták helyén. (Annak idején, az újkerti lakótelep felépültekor az
első nyár folyamán öten ugrottak a mélybe öngyilkossági szándékkal a tízemeletes házak tetejéről.) A városhatáron kívül viszont újabb, kiterjedt kertségek alakultak ki: nem szakadt hát meg a folyamatosság.
De vissza még egy kicsit a Libakerthez. Ez a kis kert-zárvány a többiekkel ellentétben nem a város szélén, hanem annak már igencsak a belterületén helyezkedett el, zárt házsorok és családi házakkal beépített utcák által közrefogva.
A történelmi valóság persze az, hogy valaha csakugyan a város szélén volt, ám a város túlnőtt, túlterjedt rajta. lehallatszott már ide a villamos csilingelése, s a Balmazújvároson és Hortobágyon át Tiszafüredre vezető országút forgalmas városi
szakaszától is alig egy utcasor választotta el. Furcsa belegondolnom, hogy itt:
e geodéziai eszközökkel körülhatárolható, ám a valóságban már nem létező helyszínen pergett le eddigi életemnek kis híján egyharmada, kisgyerekből itt cseperedtem föl kamasszá s váltam felnőtté – szinte észrevétlenül. Lassacskán félévszázada a Libakertben épült fel Debrecen egyik első lakótelepe. Emberi lépték szerint nagy idő telt el azóta, az ott lakók egytől-egyig kicserélődhettek, a maiaknak
pedig halvány sejtelmük sincs felőle, hogy néhány évtizeddel korábban egy pelyhedző bajszú fiatalember ott meregette a vizet egy rozzant kávájú gémeskútból.
Zsugorodjunk azonban vissza, túl egy-két idősíkon. Az a fiatalember egyelőre
még túlságosan vékonydongájú s aprócska ahhoz, hogy órák hosszat emelgesse
a tizenöt literes favedret. Különben is: szülei féltették volna a kút feketén ásító torkától s amúgy sem sanyargatták túl sok testi munkával. „Szedjél már egy kis ződet a malacnak.” „Vigyél vizet a jószágnak.” „Szaladj le a kertbe, hozz egy pár szál
petrezselyem ződjit a levesbe.” Vagy: „Eredj, kisfiam, vegyél a boltban egy rúd
frankkávét meg öt deka élesztőt.” Néha nekiállítottak gyomlálni, ám ezt nem nagyon szerettem, aprólékos, haladatlan munka volt, nehezen múlott vele az idő.
Anyám legtöbbször elhangzó szava azonban ez volt: „Megcsináltad már a leckédet, kisfiam? Tudod, hogy nem nekem tanulsz: magadnak tanulsz.” Tudtam, persze, tudtam, hogy magamnak tanulok, az életben, de most azért még Neki is, így
hát szerteágazó, el-elkalandozó elmémet-figyelmemet elsősorban az Ő kedvéért
igyekeztem kordába vonni, fegyelem alá szorítani, bármily nehezemre esett is néha.
Apámat időközben ismét behívták katonának, 43 karácsonyán csak kettesben
ültünk, anyám meg én az aprócska piros almákkal, házi készítésű szaloncukorral

2004. szeptember

29

s a szúrós angyalhajjal feldíszített kis fenyőfa alatt. Aztán ellobbantak a gyertyák.
Vízkereszt után a karácsonyfát is leszedtük. A rojtozott végű szaloncukorpapírokat gondosan kisimítva eltettük a következő karácsonyra, a lecsupaszított fácska
pedig a padlóra pergett s onnét felsöprögetett tűleveleivel együtt a tűzhelybe került: pattogva-ropogva lángolt a gyantával telített növényi tetem, s én élvezettel
szimatolgattam a tűztérből ki-kipöffenő jószagú füstöt. Hamarosan megkaptuk
az iskolában az első félévi értesítőt: „Vigyétek haza, gyerekek és írassátok alá
a szüleitekkel”. Az enyémet – akárcsak legtöbbünkét – anyám írta alá, fejét csóválván az írásból becsúszott egyetlen kettesre. (Akkor még az egyes volt a legjobb
osztályzat.) Lassacskán kitavaszodott, s a világ baljós jelei s jelenségei egyre inkább elszaporodtak. Március tizenötödikének reggelén még kimosakodva, ünneplőben indultam el hazulról, s amidőn rám került a sor, torkomban dobogó
szívvel szavaltam el Petőfi Sándor versét a nemzetiszín zászlókkal, s papírláncokkal ékesített osztályteremben. „Trombita harsog, dob pereg, Kész a csatára
a sereg”, (a Nemzeti dalt egy másik gyerekre osztotta a tanító bácsi), s büszkén viseltem egész álló nap a mellemre tűzött kokárdát. Egy hét sem telt bele azonban,
s német katonák sokasága jelent meg a városban. Ponyvás teherautókon, oldalkocsis motorkerékpárokon vagy egyszerűen csak gyalog, de zárt alakzatban vonultak erre-arra. Rohamsisakjuk – már amelyik azt hordott a fején – ugyanolyan
volt, mint a mieinké, ám elől-hátul egyforma sapkájuk, egyenruhájuk rideg, szürkészöld színe s főleg pattogó-surrogó, érthetetlen beszédük taszítóan idegenszerű. Ekkoriban történt, hogy egy késő délután anyámmal a kapuban álldogálván, az utcán egy előttünk elhaladó családon akadt meg a tekintetem: két-három
felnőtt, ugyanannyiforma különböző életkorú gyerek, mindannyian sötét ruhában, mellükön ott virított a hatágú sárga csillag. Szótlanul, megkövülten meredtem rájuk, ők nem néztek oda. Tudtam, hogy zsidók s hogy némely dologban mások, mint mi – például nem esznek disznóhúst, a sapkát-kalapot a templomban
is a fejükön hagyják, öregeik nagy szakállt hordanak, a fiúk pedig egy-egy hoszszúra hagyott hajtincset a fülük mellett –, de ezek itt szakasztott olyanok, mint
bárki más, se szakáll, se pájesz, csak a sárga csillag, amit – tudtam ezt is – nem
a maguk jószántából varrtak fel, igaz, hogy nálam sápadtabbak és szomorúbbak
meg a ruhájuk is fekete, de biztosan gyászolnak valakit
– Ó, istenem, – zökkentett ki anyám csendes szava a tűnődésből, – miért csinálják szegényekkel ezt a szégyent! Mért bűn az, ha valaki zsidó! – Nem tudom,
mi suhanhatott át rajtam, de reám pillantva így folytatta: – Tudod, kisfiam, nem
az számít, hogy ki miféle, hogy katolikus vagy református vagy zsidó, hanem hogy
embernek milyen.
– Ők milyen emberek? – néztem föl anyámra fürkészve.
– Köztük is van jó meg rossz ember vegyesen, akárcsak miköztünk. Ennyi az
egész.
Fél karral engem magához vonva még egyszer a távozó család után tekintett.
Megrázta a fejét:

30

tiszatáj

– Szegény kis gyerekek! – s a szemét elfutotta a könny.
Szótlanul fordultunk be az udvarra, aznap egészen elalvásig szomorú voltam.
Tudtam, hogy anyám minden szava igaz, s azt is éreztem: hiába tudom.
A későn kezdődött tanév korábban is ért véget: májusban már túl voltunk az
év végi vizsgán, így júniusnak a szünidei szabadság jóleső tudatában vágtam
neki. Dehogy sejtettem még akkor, hogy ez a szünidő jóval hosszabbra fog nyúlni,
mint egyébkor. Június másodikán szép verőfényes napra ébredtem. Lakásunk
ablaka keletre nyílott, s a már fennjáró nap fényes sugarai láttán nyomban megvidámodtam: de jó napom lesz máma! Anyám ugyan sehol, de a bögre tej meg
egy szelet kenyér odakészítve a konyhaasztalra: biztosan elszaladt bevásárolni,
máskor is volt már ilyen, majd hazajön. Emelem a számhoz a bögrét, bele is hörpintek a még langyos tejbe – abban a pillanatban felüvöltenek a szirénák: LÉGIRIADÓ!!! Összerándul a gyomrom, a bögrét leteszem, hányinger környékez, aznap nem is bírok enni, csak majd késő este vagy két szem zöld barackot. Közben
rohanvást hazaér anyám, a ház többi lakói is az udvarra csődülnek. Mitévők legyünk? Az óvóhelynek kijelölt pincétől mindenki iszonyodik – tömeges klausztrofóbia? – egytől-egyig levonulunk hát a kertbe s a gyümölcsfák vélt oltalma alól
fülelünk az egyre erősödő, mélyen lüktető morajra. Pentezug felől, az égbolt nyugati peremén – ahonnét máskor a fekete zivatarfelleg szokott előkerekedni –
hamarosan megjelentek az amerikai légierő nehézbombázói. Ki tudja, miféle sors
várt volna ránk, ha a mi környékünket, nem pedig a Nagyállomást veszik célba.
Így viszont reszketve, miatyánkozva, de úgyszólván páholyból szemlélhettük
a város első bombázását. A sivítva zuhanó bombák robaja, a becsapódások nyomán felgomolyló fekete füst kerek hatvan esztendő múltán is hibátlanul megismétlődik valahol a halánték- s koponyacsontom mögött, ha arra a koranyári
délelőttre visszagondolok. E nappal kezdődött el számomra a kézzelfogható, kitapintható, igazi háború. E naptól fogva szinte mindennapossá váltak a légitámadások, így aztán lassan beleszoktam, beletörődtem, hogy amikor a rádió bemondja: Légiriadó, légiriadó! Fliegeralarm, fliegeralarm! Nyírség, Várad! –
a szirénák váltakozó rezgésszámú üvöltésétől kísérve, legyen bár éjszaka vagy
nappal, le kell húzódni a ház alatti pince téglaboltíve alá. (Azt beszélték, hogy az
biztonságosabb, mint a sima födém.) Gyomrom már nem émelygett a sziréna
hangjától, egy-egy közeli robbanás hallatán is legfeljebb összerezzentem. Volt egy
éjszakai riadó, amit elejétől a végéig átaludtam, anyám vitt le a karjában az óvóhelyre, s én nem ébredtem fel se a szirénázásra, se a becsapódó bombák dörejére.
Másnap anyám megmutatta a légnyomás-kiterítette üvegcserepeket a kapualjban: „Nézd csak, kisfiam, ezeken botorkáltam keresztül éjszaka a vaksötétben,
amikor szaladtam veled lefelé a pincébe.” Igen: éjszaka vaksötét volt, hacsak
a Hold be nem segített egy kicsit; a közvilágítást ugyanis kiiktatták, az ajtókatablakokat pedig pokróccal, sötétkék csomagolópapírral el kellett sötétíteni, hogy
a lakásokból a fény ki ne szűrődjék. Mintha azok a repülők nem találtak volna rá
így is a célpontjaikra! Egy este zavarórepülést jeleztek a rádión: ez volt a legeny-

2004. szeptember

31

hébb fokozatú légitámadás, többnyire baj nélkül szokott elmúlni. Most azonban
a sötétség leple alatt fölénk lopakodó gép valahol a közelben ledobott egy bombát:
valószínűleg csak a terhétől akart megszabadulni, hogy visszatérhessen a támaszpontjára. Egy család – apa, anya és két gyerek – az egyébként csendes, békés
estében a Nagyerdő felé ballagott, amidőn a bomba-feltépte útburkolat egy bazaltkockája röptében fejbetalálta az apja karján ülő kétévesforma kisfiút. Kétségbeesetten, orvosért kiáltozva rohantak le hozzánk a nyöszörgő kisgyerekkel, akinek a fejébe húzott sapkáját hátul egy sötéten növekvő vérfolt ütötte át. Egyszer
csak a nyöszörgés megszűnt, a gyermek feje hátrahanyatlott, s a kék svájcisapka
az agyvelővel s a koponyacsont szilánkjaival együtt lottyanva leesett a pince betonjára. Ma már nem álmodom ezzel a jelenettel, de megmaradt bennem kiűzhetetlenül, kitéphetetlenül, mint a háború, minden háború tömör lényege, iszonyú
foglalata.
Nagyék lakásában idővel új bútorok, szőnyegek, eddig nem látott holmik jelentek meg. A középső utcai szoba jobb sarkába még egy feketére politúrozott,
hatalmas zongora is került.
– Ezeket itt a megürült lakásokból lehetett szerezni, – jegyezte meg Gyurka,
Nagyék legkisebbik fia, nálam vagy négy évvel idősebb, de meglehetősen vékonypénzű gyerek. – Megyünk majd holnap is, van ott annyi szajré, hogy na! –
s vézna karjával nagyot legyintett.
– Miféle lakások? – s némi habozás után azt a szutykos hangzású szót is kimondtam: miféle szajré?
– Miféle, miféle! Hát a zsidóké, akiket bevittek a gettóba!
– Na de… – próbáltam közbevetni bátortalanul – ami a másé… és ha a háború
után…
– Ugyan már, te kis tökfej, mit értesz te az ilyesmihez! – szakított félbe fölényesen Gyurka. – Kit érdekel, hogy mi lesz a háború után? Ezektől most minden
el van kobozva, ha mi nem szerzünk belőle, hát elviszi más. Akkor már inkább mi
vigyük el, nem? – s nevetett. – Úgyis deportálni fogják őket mind.
Szégyelltem rákérdezni az újabb ismeretlen szóra, nehogy ismét letorkoljon
Gyurka, ám abban biztos voltam, hogy valami rosszat jelent. Hallgattam hát
ügyefogyottan egy darabig, s közben az járt a fejemben, hogy az ilyen szajrézásokért máskor jól megbüntették az embereket, most meg… De nem bírtam végiggondolni. Hátrakullogtam hát a fűzfámhoz, lassan, nehézkesen felkapaszkodtam
az ágai közé, jó magasra, hogy senki ne lásson, s úgy éreztem, a feje tetejére állt
ez az egész zavaros világ.
Egy reggel Samu bácsi köszönt be hozzánk váratlanul.
– Üljön le, sógor, – szólt felvidámodva anyám s letörülte az egyik széket, – el
ne vigye az álmunkat.
Samu bácsi – teljes nevén Kokas Sámuel, anyám egyik nővérének, Erzsike
néninek az ura – meggondoltan válaszolt:

32

tiszatáj

– Korai volna még elvinni az álmotokat, meg aztán nem is igen van idő eltanyázgatni. – Azért csak letelepedett, majd így folytatta: – Idehallgass, Mariskám. Nénéddel azt gondoltuk ki: legjobb lesz, ha eljösztök mihozzánk egy időre.
Amíg ez a nagy cécó elmúlik, – s fejével oldalvást kifelé biccentett. – Itt a városban mostmár egyik bombázás a másik után, nálunk Józsán meg azért egy kicsit
csendesebb a világ.
– Nem szeretnénk sógorék terhire lenni, – szólt zavartan anyám.
– Ilyen szót ne halljak! A testvéredhez jösztök. Hely az van bőven, elfértek,
s ahol hat szájra főznek, ott jut még kettővel többnek is. – Tűnődött egy keveset:
– Kettővel? Csak másféllel. Nénédre úgyis ráfér egy kis segítség.
– Hát ha úgy gondolja sógor…
– Úgy gondolom! – nézett rá szigorúan Samu bácsi.
– …akkor máma összekészülünk, aztán majd holnap –
– Szó se lehet róla! Nem lehet tovább kockáztatni a gyerek életét, se a magadét. Szedd össze hamar, ami a legfontosabb, aztán indulunk együtt. Még ebben
az órában. – Napbarnította, erős, eres kezével meglapogatta a vállamat s enyhültebb hangon folytatta: – Mától fogva legalább lesz még egy férfi a háznál.
Ugye, Ferikém?
Egyetértőleg bólogattam. Tudtam: öt gyermekük közül az egyetlen fiú, Sanyi
kinn van a fronton, hónapok óta semmi hír felőle, s odahaza a négy lányból már
csak a három fiatalabb lakik (kettő közülük már eladósorban), a legidősebbik
(most az ő férje is katona) másféléves kisfiával együtt ugyanazon utca túlvégén
saját házban, bár többnyire ő is otthon időzik a családdal.
– Majd csak elparancsolgatunk mi ketten annak a sok jánynak – veregette
meg ismét a vállamat Samu bácsi mosolyogva, – igaz-e?
Tudtam, hogy csak tréfál, de azért buzgón helyeseltem neki.
Anyám két nagyobb meg egy egészen kicsi batyuba összecsomagolta a legszükségesebb vinnivalót, az ajtót kulcsra zárta, Legény nevű kutyánkat – legnagyobb bánatomra – rábízta Nagyékra, s aztán nekivágtunk az útnak. Nem tettünk kerülőutat a Hatvan utca végével szemközti Kisállomásig, hogy vonattal
utazhassunk: a Nyulason keresztül s az erdő alatt gyalog róttuk le a mintegy
nyolc kilométernyi távolságot Alsó-Józsáig. Helyenként kissé fárasztó volt a melegtől felpuhult, száraz, mély homokban taposni, de délre így is kiértünk. Vártak
már s örömmel fogadtak bennünket. Ebédre pergelt leves volt egy karéj otthon
sütött kenyérrel, utána meg szedhettem magamnak gyümölcsöt a kertben.
Nyár közepétől december elejéig a Kokas-család nádfedeles hajléka volt a mi
otthonunk is. Időnként tisztes távolból szemlélhettük a város felett zajló légicsatákat, a ledobott s felrobbant bombák fekete füstfellegeit. Egy-egy légitámadás
Józsát sem kerülte el. Ilyenkor a részint csonka, részint kibővült család lehúzódott a Samu bácsi építette takaros kis bunker mélyére a kertben, s míg a lányok
a földből kialakított ülőpadon reszkettek s vacogtak féltükben, mi ketten kihasal-

2004. szeptember

33

tunk a bejárati nyílás szájába s onnét figyeltük érdeklődve a magasból apró ejtőernyőkön lefelé lebegő Sztalin-gyertyákat, össze-összerezzenvén egy-egy közeli
robbanás hallatán. Később, már a németek visszavonulása idején apámat is hazaengedték szabadságra a frontról, nem is engedte többé vissza a család, így aztán ő még idejében kiléphetett a hadviselő felek sorából. A falu hamarosan két
tűz közé került: észak felől a szovjetek, délen a németek vetették meg a lábukat
néhány napig, elárasztván egymást mindenféle kisebb-nagyobb lőfegyverből
származó lövedékkel. E kínálkozó alkalmat én arra használtam fel, hogy a deszkapalánknak ütköző s az udvaron földet érő még meleg, de szerencsére már fáradt puskagolyók közül minél többet fölszedegessek a gyűjteményembe. Ennek
anyám egy óvatlan pillanatban véget vetett. Aztán délre ill. nyugatra tolódott át
a front. A szállongó balhírek hallatán a két eladósorban lévő lányt, Rózsikát meg
Ilonkát elrejtették az asszonyok a kisebbik ól feljárat nélküli, szűk padlására, így
csak alaposan felfáztak a hideg éjszakák során, de legalább a katonák zaklatásaitól, erőszakoskodásaitól sikerült megmenteni őket. Előbb egy román alakulat
vonult be a faluba. Jó néhányan tudtak közülük magyarul is, egyenruhájuk pedig
azonos színű volt a magyarokéval, csupán elől-hátul egyaránt csúcsos sapkájuk
volt szokatlan s idegenszerű. Ők nem sokáig időztek Józsán. Ebéd s némi pihenés
után – az ételt előbb velünk kóstoltatták meg – még aznap odébbálltak nagy mogorván. Jól tartott lovakon ekkor egy szakasznyi kozák nyargalt végig a falu főutcáján. Kerek szőrmesapkájuk, kardjuk, daliás megjelenésük igen megragadta
a figyelmemet: egy szablyaformájú sárgaréz papírvágó késsel a kezemben napok
során ott nyargalásztam én is az udvaron körbe-körbe, sajnos, csak úgy a tulajdon lábaimra utalva. Végül megjelent maga a gyaloghad is. Sokan, igen sokan
voltak az oroszok, vagy ahogyan akkoriban a tőlük hallott szóval mindenki nevezte őket: a ruszkik. Nagyrészük persze nem orosz volt, hanem ukrán, de akadt
közöttük szép számmal mindenféle náció a nagy Birodalom területéről: kaukázusi, közép-ázsiai, örmény, tatár s természetesen orosz is. Mihozzánk szerencsére
egy fiatal őrnagy szállásolt be az embereivel, s ez biztonságot nyújtott a faluban
itt-ott megtörtént erőszakoskodások, kegyetlenkedések ellen.
A bombázások s a harcok elcsitultával elérkezett azt ideje, hogy visszatérjünk
Debrecenbe. Időközben megtudtuk, hogy kis lakásunkat bombatalálat érte, nem
telibe ugyan, de éppen eléggé ahhoz, hogy lakhatatlanná váljék. Mitévők legyünk
hát? A portán található többi lakásból mindenki elköltözött, ott kínálkozott üresen valamennyi helyiség. Mi azonban a bizonytalan s rendezetlen állapotok miatt
sem a Nagyék fönti helyére, sem pedig a kártoló műhelybe nem mertünk beszállásolni. Lehúzódtunk hát ismét a föld alá, s ezzel elkezdődött életünk egy újabb
pincelakó korszaka. Ez már nem tartott sokáig, nem úgy, mint az országra rákövetkező újfajta időszámítás.
Mielőtt azonban a pincéből előkászálódtunk volna, még történt egy s más
odalent velünk. Itt folytatom majd legközelebb.

34

tiszatáj

BÁGER GUSZTÁV

Tér – főleg nőkkel
nyurga lányos kéz
vitorlát bont a bolt előtt
lobogó árnyékban
fagylaltok mellei
a seprű széttárt marka üres
papír-egerek után kutat
domboruló szépség
kontyot
domború kismama
feszes ruhát
igazgat
egy kócos öregasszony
szakadt lovagló csizmában
kisétál az éjszakából
józan reggel
minden rendeződik

Nyitott ajtó, éjjel
Figyelem a lövést.
Huzat fegyveréből
a sorozat.

2004. szeptember

35
Szemeim közé
zárat kattogtató
fémujjak, fogak.
Hirtelen fény.
Maradék sötét
a bútorok mögött.

A tél vállalkozása
Az utcai lámpa előterében
drótból sodort ágak:
a parókák
szálanként fénylenek.
„Óbortól hangos szüreten
fürtöket csodálok füleden
kristály-gömbök csilingelnek
trallalalla füveken”
Csillogó permet fehérsége.
Ékszerboltok, napra nap.
Ez már a harmadik.

Hajnali villamos
Az ülésen
valaki körbebújva.
Karéj-holdban
lárva arcok,

36

tiszatáj
gumó körül
a föld.
Egy szempár
fönnakad a térben
mint ásáskor
a krumpliszár.

Virágének
elég egy óvatlan mozdulat
lobognak integetnek
észrevétlen szárnyaim
asztalon felejtett világ
orrokra font csipeszek közt
sárga kabátban hervadok

2004. szeptember

37

ZENTAI ADÉL

Fantázia tömegekre
Fehér vetés delel feketén a föld
tövén. Szivárványt köpköd a birkanyáj,
vörös, kemény szárnyak, szerelmek
új tavaszunk avarán hevernek.
Fehér vetés ropog feketén a föld
tövén. Hajónk vergődik a változók
vörös levében, néma izzás,
táncol a hold, s vacogunk mezítláb.
Fehér vetés kikelt feketén a föld
tövén. Miránk várnak, felakasztanak,
vörös kezünk széjjelszakítják…
fázik a hold, s nevetünk mezítláb.
Vörös kelés, fehér-feketén, a föld
tövén. Szivárvány húzza az út porát,
fakó, halott árnyak, keresztek
új nyaratok szemetén hevernek.

Időkék
Az idő megállt.
Fekszik. Halovány.
Vár. Hangod végre
érintse kékje,
megfáradt arcát.

38

tiszatáj
Nem lát. Nem tapint.
Nem ízlel, csak sír.
Érzi meleged,
kihűlten remeg,
hangod hallani.
Glória mennybe,
földre a béke.
Alszik a béke is.
Létem letelik.
Kékés-kék élet,
Réges-rég engem
vár. Beszélj! Nevess!
Alig éltem még.
Kék a tenger, kék!
Halovány. Beteg.

2004. szeptember

39

FERDINANDY GYÖRGY

Ambitio és ideálizmus
„Amit benned szeretek, az az ambitio és az ideálizmus” – írta anya emlékkönyvébe barátnője, Szabó Lili. „Maradj mindig ilyen, és mindenki szeretni fog.”
Hát igen, anyám ilyen maradt. A baj csak az, hogy a prófécia másik fele mégsem
vált valóra. A becsvágy és az ábrándozás úgy látszik összeférhetetlenek: idegenkedést váltanak ki, és nem szeretetet.
Álmodozni jóapám is szeretett. Hiányzott azonban belőle a másik összetevő,
az igyekezet. Tíz év hiábavaló erőlködése után anyánk magára maradt. Mindez
a háború utolsó évében történt, hajnalban már jól lehetett hallani, amint dübörög
a front.
Így kezdődött ez az anyánkra szabott főszerep: három apró gyerekkel, egyszál
magában, nekivágni a világháborúnak. Egyes-egyedül, mert a válás után a szüleivel is szakított: megteremtette magának az ambitio és az ideálizmus melegágyát:
a légüres teret.
Apánk rendelőjében rendezte be az irodáját, ez a különbejáratú lakásrész
a válás és apa elköltözése után üresen maradt. Az első ügyfele egy képviselő volt.
Egy sovány, karszalagos ember, aki fel-alá loholt a két egymásba nyíló utcai szobában, és ordítozva diktálta a leveleket.
Zajos lett a hát az orvosi rendelő diszkrét csendje után, anyánk írógépe úgy
ropogott, mint a gépfegyverek. Az ügyfél pedig bömbölt, mintha meg akarta
volna győzni anyát. Nyilván önmagát sem győzte meg, mert amikor kelet felől
felerősödött a dübörgés, az utolsó emberig! – címen tollba mondta a végrendeletét, és követte a visszavonuló hadsereget.
Anya nyilván csalódott. Egy ideig még hallgatta a menetdalokat, amiket karszalagos kliense az asztalon hagyott. „Bomben, bomben!” – énekelte egy daliás
férfikórus. „Bomben auf Enge-land!” Csak így, különválasztva, nyilván a szótagszám miatt. Új ügyfél azonban nem jelentkezett, mint mondtuk, az üvöltöző dervis után, apa rendelőjét pedig hamarosan kiigényelte a visszavonuló hadsereg.
*
Magyarok voltak, a hadtáp. Karpaszományosok, akik csak tisztes távolságból
követték az eseményeket. Egy alezredes vezényelte őket, az alezredesek elszaporodtak a háború utolsó éveiben. Volt közöttük egy tartalékos, aki mindenestől

40

tiszatáj

apa rendelőjébe költözött. Meg egy közlegény, a csicskás, akit mindenki csak per
Jánoska szólított.
Hogy napközben mivel foglalkoztak, azt nem lehetett kifigyelni. De estefelé
a két utcai szobában megszólalt a zene. A tisztek ittak, énekeltek. italról Jánoska
bőségesen gondoskodott. Volt úgy, hogy még hölgyek is megfordultak a hadtáp
irodáiban. A tartalékos micsodája! – mondta ilyenkor mérgesen anya.
A gramofonról lekerültek a menetdalok. „Engedd hogy / félaléltan / rád nehezedjék / tes-tem” – énekelték karban a karpaszományosok. „Húnyt szemmel /
most közeledjek / lassan a táj felé…” Argentin tangó, az argentinok szövetségesek
voltak, akárcsak a németek. Hogy merre lett volna az a táj, azt nem tudhatták
a magunkfajta gyerekek. Tény, hogy odaát táncoltak a katonák, Jánoska késő éjszakáig kurblizott, a hölgyek nagyokat visítoztak, hajnalodott, mire apa rendelője
elcsendesedett.
Amikor megkezdtek a légitámadások, az utcai szobák után a pincét is kiigényelte a hadsereg. Ha megszólaltak a szirénák, libasorban levonultak a kazánházba.
– Riadó! – szóltak be hozzánk.
– Be vannak szarva! – kommentálta anyánk. És kikiabált, hogy nem érünk rá.
A villanegyedet nem bombázza senki. Az angolszászok úriemberek!
– Bolsevista! – ordította az alezredes úr.
Odabent anyánk gúnyosan nevetett.
Hát tényleg, bombák akkor még nem hullottak a villanegyedre. De valami
mégiscsak történt a légitámadások alatt. Amikor lefújták a riadót, kirohantunk
a kertbe. Repeszeket kerestünk, letisztogattuk őket, fényesre smirgliztem a gyűjteményemet.
Volt úgy, hogy míg mi odabent lapultunk, a ház körül teljesen letiporták
a gyepet.
– Ejtőernyősök! – jelentette ki az alezredes.
Kijárási tilalom volt a légitámadások alatt, de a baracktolvajokra nem vonatkozott a rendelet.
*
Később mégiscsak egyre közelebb hullottak a bombák. Amikor felbőgtek
a szirénák, a villanegyed apró, földszintes házaiból óvóhelyekre – megerősített
pincerendszerekbe – vonultak át az emberek.
A hadtáphoz akkor vonult be Béla bácsi. Ő segített anyának, hogy az éjszaka
közepén átcipelje a légópincébe öcsémet, aki még csak fel sem ébredt. Anyánk
húgomat nyalábolta fel, én pedig rohantam mellettük a sötétben. A reflektorok
ilyenkor már pásztázni kezdték az eget.
Béla bácsi keveset beszélt. Sovány, szőke férfi volt, törzsőrmesteri rangban.
A légitámadások alatt kiálltak anyával a pince elé, odabent tilos volt a dohányzás,
nyilván rosszul működtek a szellőztető rendszerek.

2004. szeptember

41

Később átköltözött hozzánk, anya a nappaliban, a díványon vetett neki ágyat.
Így gyorsabban kapkodtak össze minket, ha bejelentette a rádió, hogy támadás
közeleg.
Mások is megpróbálkoztak ezzel a dívánnyal. A tartalékos, akinek bejárt a felesége, egyszer leitta magát és egész nap bent horkolt a nappaliban. De véglegesen csak a törzsőrmester – mint mondtuk, a törzs – rendezkedett be a szobában.
A családja valahol a pesti oldalon élt, hazajárni azokban az időkben már nem lehetett.
Megszoktuk őt, észre se vettük. Béla bácsi – mondom – keveset beszélt. Néha,
ha elmentem előtte, megsimogatta a fejemet.
Így jött el a karácsony. A szentestén a kertbe beálltak a teherautók, a hadtáp
valahová nyugatabbra költözött. Nem maradt semmi utánuk. A gramofont elvitték, anya pedig kidobta a sok agyonjátszott Karády-lemezt.
Újév elején pedig bejöttek az oroszok. A ház tetejét addigra már lekapta egy
légiakna, a kazánházból bújtunk ki a fényre, amikor kisütött a nap.
Odafent mindent széthordott a légnyomás, de Béla bácsi címe valahogyan
megmaradt. Anya egy ideig még várta őt. El fog jönni – mondogatta – ha életben
maradt.
Nem jött el. A kertben már énekeltek a cinkék. Ambitio és ideálizmus. Anyánk
némán lapátolta a romokat.

42

tiszatáj

Az abszurd realitása
INTERJÚ ZALÁN TIBORRAL *

Zalán Tibor a nyolcvanas évek óta ír drámákat, amelyeket az utóbbi időben – Vilcsek
Béla helyes meglátása szerint – egyre többen fedeznek fel maguk számára, olvasók és
színházak egyaránt. A kilencvenes évek óta több bemutatója is volt határon innen, határon túl. Többször működött együtt sikeresen Fodor Tamás rendezővel és a Stúdió K. Színházzal, legutóbbi bemutatója a Soproni Színházban volt 2003 decemberében, Ács János
rendezésében mutatták be az A mese marad című művét, nagy sikerrel. 1995-ben a Szegedi Nemzeti Színházban bemutatott Bevíz úr hazamegy, ha című drámájának bemutatója botrányba fulladt. Az erőteljesen trágár nyelvezet miatt sokan kivonultak a nézőtérről, ezért mindössze pár előadást élt meg. A Veszteglés című szürreális etűdsorozat egyszer volt látható a Műcsarnokban 1995-ben, majd rövidebb ideig szüneteltették az előadást.
Az utóbbi időben bemutatói mentesek a botrányoktól, nagy sikerrel játsszák a darabjait. A Halvérfesték című drámája a 2001-es Pécsi Országos Színházi Találkozó különdíjas
előadása volt. Ugyanebben az évben a szakma elismerte drámaírói munkásságának jelentőségét, megkapta a Szép Ernő-díjat.
Az interjú elkészültekor csupán egy vékonyka drámakötettel rendelkezett (Zalán Tibor: Hal, vér, festék. Nap Kiadó, Dunaszerdahely, 2000.), azonban a Könyvhétre megjelent a 9 drámát tartalmazó kötet (Zalán Tibor: Azután megdöglünk. Napkút Kiadó, Bp.,
2004.), így téve aktuálissá a 2004 áprilisában készült beszélgetésünket…
A nyolcvanas években robbantál be az irodalmi köztudatba. Azóta írsz verseket,
drámákat, már regényedből is kétkötetnyi megjelent. Miért van az, hogy drámáiddal
igen elenyésző számú kritika, tanulmány foglalkozik, holott költészetedről folyamatosan
jelennek meg írások?
Ez a sajnálatos helyzet a líra-epika, illetve a dráma recepciójának hihetetlenül eltérő
gyakorlata miatt van. Amíg egy verseskönyv vagy regény megjelenését szinte kötelezően
tartják számon kritikai rovatukban az irodalmi orgánumok, addig igen kevés foglalkozik
a drámai művekkel. Ha megjelennek is írások drámai jelenségekről, ezek elsősorban előadás-kritikák és nem drámaelemzések. A könyvkiadók tartózkodóan viszonyulnak drámakötetek kiadásához, ez újabb hátrányt jelent a műnem gyakorlói számára. A javulást ezen
a téren nyilván az egyre szaporodó szakfolyóiratok jelenthetik – színházzal és drámákkal
foglalkozik most már a Színház mellett az Ellenfény, a Criticai lapok és a Zsöllye is. Nagyon súlyos problémának látom ugyanakkor az orgánumok megszaporodásakor, hogy
nincs kellő számú jól képzett kritikus a hirtelen fölkínálkozó lapoldalak megtöltéséhez, és
a meglévők szellemisége is meglehetősen elkeserítő. A másik problémát Bécsy Tamás, ta*

Köszöntjük Zalán Tibort 50. születésnapja alkalmából. Isten éltesse!

2004. szeptember

43

lán legkiválóbb drámaelmélkedőnk fogalmazta meg a Halvérfesték című darabom megtekintése után a Stúdió „K” büféjében (itt jegyzem meg, hogy a színházi büfék gyakran
a legfontosabb színházi események és be- kijelentések színterei), hogy az olyan típusú darabok elemzéséhez, amiket én írok, még nincsenek meg az eszközei a drámaelméletnek. Ezt
persze nem értékítéletnek szánta, ettől még lehetnének bűn rosszak is a darabjaim, sőt lehetnek… Már most, ha egy vezető drámaelméleti szakembert sarokba szorít a drámám –
és a belőle készült előadás –, hogyan viszonyuljanak hozzá az ilyen-olyan egyetemről szalajtott, kritikussá angazsált botcsinálta drámabírálók a különféle lapokban? Nyilván kikerülik. Mit mondjak, én már hozzászoktam a kritikahiányhoz, mondhatnám, fel sem tűnik. Más nézőpontból: nagyon is feltűnik, ha valami értelmeset olvasok arról, amit csináltak, illetve csináltak belőlem – függetlenül attól, hogy dicsérnek vagy elmarasztalnak
mint drámaszerzőt.
Ezidáig egy drámaköteted jelent meg 2000-ben Hal, vér, festék címmel. Versesköteteiddel pedig szinte évente jelentkezel. Személyednek, illetve drámáidnak „köszönhető”
ez, vagy pedig a közönség felől a drámák felé mutatkozó általános érdektelenségnek?
Ha most elmesélném, mi mindent éltem én át az első drámakötetig, sajátos regény kerekedne ki belőle (a drámakötetre is igaz a mondás, hogy minden drámakötetnek megvan
a maga története…). Pályám elejétől írok hangjátékokat, Katona Imre József dramaturg,
közelmúltban, fiatalon meghalt barátom inspirálására. Ezek közül tucatnyit átvettek az
európai rádiók, tehát valamennyire beleástam magam ebbe, a drámaíráshoz nagyon is közeli szakmába. Ezelőtt húsz évvel állítottam össze egy vaskos kötetet a hangjátékaimból és
az akkor már megírt egy-két drámámból. Leadtam egy kiadónak, azok húzták-halasztották a kiadását, majd elveszítették a kéziratot. Akkor elkenődtem. De azért írtam a hangjátékokat, és írtam már drámákat is – rendszeresen. A kiadók azonban a felkínált drámavagy hangjátékgyűjteményeim helyett mindig verseket és prózát akartak tőlem kiadni.
Ezért örültem meg nagyon, amikor Barak László, a Dunaszerdahelyi Nap Kiadó igazgatója
azzal állt elő, hogy kiadna egy vékonyka drámakötetet. Kiadta, el is tűnt nyomtalanul
a könyvecske a boltokból – ha egyáltalán kikerült a polcokra, és nem a raktárak mélyén rohad, ismerve a magyar könyvterjesztés és -eladás morálját és érdekeltségét a magas irodalom terjesztésében.
De, ha már itt tartunk, hadd újságoljam el, hogy idén jelentős változás áll be az általad
említett soványka jelenlétemben a drámakiadás piacán. A Napkút Kiadó karácsony előtt
megkeresett, hogy bármit kiadna tőlem, ha kéziratot bocsátanék a rendelkezésére. Odaadtam nekik hat drámát, pályáztak az összeállítással, és két helyen is nyertek jelentősebb
összeget a kiadáshoz. Úgy tűnik fel tehát, hogy év végéig megjelenik egy vaskosabb drámaválogatásom, s talán bővíteni is fogjuk a tervezett könyvet néhány, fontosabbnak vélt
hangjátékkal.
Miért tartod fontosnak a drámai kifejezésformát?
Minden kifejezésforma fontos, miért lenne ez alól kivétel a dráma? Konkrétabbra
fogva, első drámám, a Sakk-bástya után nem szándékoztam drámákat írni vagy színházzal
foglalkozni. Elsősorban a líra érdekelt, és nagyon távolról már derengett számomra
a próza megkísértése. Meg a hangjátékokkal szép sikert arattam, viszonylag sok pénzt kerestem… Két impulzus lökött a drámaírás felé. Fodor Tamás, a Stúdió „K” rendezője azzal

44

tiszatáj

keresett meg, hogy írjak számukra drámát. A felkérés megtisztelt, mégis visszautasítottam
azzal, hogy nem érdekel a dráma mint kifejezési forma. Fodor azonban, akinek akkor is,
azóta is az a monomániája, hogy jó drámát csak költők tudnak írni, nem hagyta ilyen egyszerűen lerázni magát. Két órás forró nyári beszélgetés után „megtörtem”, és hozzákezdtem az Ószeresek megírásához. A darabot tízoldalanként vitte magával hétről hétre a rendező, és folyamatosan próbálta is, úgy, hogy még sem ő, sem én nem láttuk a végét. Szép
siker volt az Ószeresek, tömegek vándoroltak ki a Gázgyári Művelődési Házba (Aquincum
megálló), azóta is emlegetik ezt az előadást. A másik impulzus Páskándi Gézától származott, akivel hét évig ültem egy szobában a Kortárs szerkesztőségében. Ő akkor már jelentős színházi szerző és irodalmi személyiség volt. Úgy vélte, a hónom alá kell nyúlnia azzal,
hogy elárulja, a színházzal lehet a legtöbbet keresni az irodalomban. Egy jó dráma, és évekig el lehet élni a jogdíjaiból. Egyet elfelejtett elmondani: nagyszínházat kell találni hozzá,
nem stúdió- vagy kamaraszínházaknak kell pár szereplős darabot írni. Meg nem gazdagodtam tehát drámaszerzői munkásságomból, de a fertőzés hatott. Megírtam az Azután
megdöglünk című drámámat, ezt négy színházi helyen mutatták be, Újvidéken, Debrecenben, Rimaszombatban és Pesten. Innentől már elvárások is munkáltak velem szemben, illetve nekem is elvárásaim támadtam magammal szemben. Ennek tetőzése, hogy
a Kolibri Színházhoz kerültem dramaturgnak, így a színház kikerülhetetlen része az életemnek.
A drámai megszólalási forma tehát mindennapos nyelvhasználatommá vált. Fontosnak tartom a drámában a dialógusok közvetlen, azonnali hatását a befogadóra, a jelenidejűsége által kierőszakolt olvasói/nézői bennlétet, a színpadi előadásnak az összművészeti
jellegére apelláló megalapozottságot. Ugyanakkor egyre erősebb a kétely bennem a drámai szövegnek mint előadás-meghatározó tényezőnek a szerepével szemben. A dráma egy
tényezője az előadásnak, nem alá-fölé rendelt, de mellérendelő viszonyban a többi komponenssel és összetevővel, úgymint színész, rendező, díszlet, mozgás, szcenika, fényeffektusok, zene stb.
Első drámád, a Sakk-bástya, saját bevallásod szerint „az abszurd dráma orvosi
lova”. Mi késztetett megírására? Élethelyzeted abszurditásának felismerése, vagy az abszurd dráma formájával való kísérletezés igénye?
A Sakk-bástya nem szándékosan állatorvosi lova az abszurd drámának. Ezt a vonását/hiányosságát csak később vettem észre. Én mindössze azt írtam, mindenféle koncepció és abszurdírási szándék nélkül, ami velem történt. Fél évre Moszkvába vezényeltek,
részképzésre az egyetemről, ahol olyan megalázó emberi helyzetekbe keveredtem (emberpoloska a testemen, levágott emberi fül vérrel borított ajtóm előtt a folyosón – lásd még
Gogol „orra” –, heti egyszeri fürdési lehetőség bokáig érő szennyes vízben…), hogy teljesen elzárkóztam a külvilágtól, nem jártam egyetemre, sem a városba, a szobámban sakkoztam és három könyvet olvastam ronggyá: Ingarden irodalmi fenomenológiáját, Russel
rövidebb filozófiai írásait és a Természettudományi Kislexikont. Közben, mintegy unaloműzésből, megírtam az Ének a napon felejtett Hintalóért című hosszúversemet, ami állítólag sok mindent megváltoztatott a nyolcvanas évek költészetében. Mindig ugyanott
ültem, és ugyanazt a részét láttam az ajtónak-falnak, azt a koszos, penészes, szürkés kivágatát. És féltem kimenni, hogy levágják a fülemet, és féltem bent maradni, hogy bejönnek, és levágják a fülemet. Egy napon olyan fények estek a falkivágatra, hogy az egész

2004. szeptember

45

egyetlen ezüsttömbnek tűnt fel a szememben. Már csak meg kellett írni ennek az ezüstnek
a történetét. A helyzet volt tehát abszurd, amiben írni kezdtem, amit megírtam, az maga
a nyers, vad neorealizmus…
Martin Esslin egy 1990-es interjújában a következőket nyilatkozta: „Az az irodalmidrámai-színházi irányzat, amelyet abszurdnak nevezünk, az ötvenes években kezdődött,
a hatvanas években teljesedett ki; Kelet-Európában a hetvenes években élte virágkorát –
és mára vége.” (Az abszurd színháznak vége. Beszélgetés M. Esslinnal. In: Színház,
1990/8. 27) Drámáidban az abszurd hagyomány továbbélését figyelhetjük meg. Ha valóban lezárult ez a korszak, s ma már a posztmodern „idejét éljük”, miért fontos számodra e hagyomány továbbvitele?
Esslint én is nagyon szeretem, remek abszurd tanulmányai vannak – ez persze nem
zárja ki azt, hogy hülyeségeket is beszéljen. Az, hogy történetileg modellezi az abszurdot,
nyilván rendjén való dolog. De kijelenteni valamiről, hogy halott – ezzel Nietzsche is próbálkozott már –, elkapkodott gesztus. Én nem élem a posztmodern idejét (noha a regényemet annak tartják, és az ELTE bölcsészkarán a posztmodernek közé kell sorolniuk
vizsgán a jobb sorsra érdemes hallgatóknak), én a magam idejét élem. És ahogy a magam
idejének, minden időnek megvan a maga abszurditása. Nem a hagyományt folytatom,
vagy élesztem újjá a drámáimban, hanem azokban a szituációkban, élethelyzetekben vannak változatlanul jelen az abszurd mozgásirányai, amit megélek, illetve a megírás révén
átélek. Egyébként az már maga abszurditás, hogy egy korszakot posztmodernként széljegyzetelünk, tehát posztmodern életérzésről és ilyesmiről beszélünk. Visszakérdeznék,
a romantika mitől halott, a realizmus mitől halott, a szecesszió mitől halott? Azt elképzelhetőnek tartom, hogy bizonyos korszakokban a kifejezés más-más tényezőire esnek a hangsúlyok, de ez még nem jelent kötelező tartási irányt annak, aki ezeket a hangsúlyeséseket
nem tartja a maga számára kötelezően követendőnek. Az abszurd mint életérzés a posztmodernként aposztrofált korban sem kevésbé létező jelenség, mint annak előtte volt.
Az más kérdés, hogy a kifejezés formai jegyeit mennyire tartom az abszurd közelében,
vagy mennyire térítem el attól. Ha megvizsgáljuk a Halvérfestéket, el kell gondolkodjunk
azon, hogy ez az Esslin-kijelentés például mennyire egy másik korszakba ágyazódott bele.
Megjegyzendő, hogy a rendszerváltozás után bekövetkezett időszak, hívjuk akárhogyan is
(leegyszerűsítve demokratikus viszonyok) épp a miatt nem tudott megjelenni eddig színpadjainkon, mert a posztmodern nyelv és megjelenítés nagy valószínűséggel ennek a – leginkább abszurditásával kitűnő – időszaknak nem lehet adekvát leképezője.
Azután megdöglünk című drámádban igen erőteljesen megnyilvánul Beckett hatása.
Egyesek szerint túlságosan is, „annyira feltétlenül, hogy eredetisége, szuverenitása
megkérdőjeleződik”. (Csáki Judit: Fosztóképzők. In: Színház, 1988/3. 4.) A kérdés természetesen az lenne, hogy mit szólsz a kritikához.
A kritikákat el szoktam olvasni, de nem tartom túlságosan fontosnak őket. A kritikusnak az a dolga, hogy ítélkezzék, ha kell, kellemetlenkedjék, felhívja magára a figyelmet azzal, hogy másba belekap, belerúg, vagy körbenyaldossa; hogy jobban tudja, mint a drámaíró, mit kellett volna írni, hogyan kellett volna szerkeszteni, a cselekményt bonyolítani,
a jellemeket elkülöníteni… Szóval, mindent jobban tud, mint én, csak éppen drámát nem
tud írni, valamilyen okból. Szerencsére. Az említett kritikai megjegyzést, hogy az Azután

46

tiszatáj

megdöglünk eredetisége, szuverenitása Beckett felől megkérdőjelezhető, természetesen
megmosolyogtató, ugyanakkor elgondolkodtató kijelentésnek tekintem. Egyszerűbb lenne
a helyzet, ha ma jelenik meg ez a munka, akkor ugyanis, a posztmodern uralkodó szellemisége szerint, föl sem merülne a szuverenitás, eredetiség mint kérdés. De ha már felmerült 1988-ban, és ha akkor válaszoltam volna a kritikusnak, azt kellett volna írnom,
hogy valóban ráhajaz a szöveg a becketti abszurdra, de csak épp annyira, amennyire valamennyi világkatasztrófa-utániságot vizionáló mű érthető rokonságot mutat az említett
világgal. Nálam azonban a hangsúly nem a becketti dramaturgiában érvényes kérdésekre
esik, és ezt a kritikusnak észre kellett volna vennie. Drámám egy furcsa háromszög körül
bonyolódik, ugyanakkor nem szimpla két férfi egy nő szerelmi története, hanem az emberiség fennmaradására rámutató helyzet. A három megmaradt és megfertőződött lény közül az egyik potens férfi, aki állati ösztönből és állati módon erőszakolja, hágja meg rendszeresen a harmadikat, a nőt. A másik férfit impotenssé tette a robbanás, ő viszont szerelmes a nőbe, de képtelen számára a nemi örömöket megadni. Amikor kiderül, hogy a nő
áldott állapotba került egyik megerőszakolása után, el kell dönteniük, hogyan legyen tovább, hogyan változzanak közöttük a viszonyok. Végül az impotens, de szerelemre képes
férfi veri agyon a nőt, iktatja ki életükből, pontosabban vegetálásukból a jövő hamis és lehetetlen, de valóságosan megjelenő ígéretét. Beckettnél nem jelenik meg Godot. Itt eljön
a Megváltó a nő hasában – de az ember már nem alkalmas a megváltásra. Ez csak egyik rétege a műnek, a sok másik mellett. Visszatérve a kritikusok, senkit sem lehet a jelenségek
továbbgondolásra kötelezni, de arra talán igen, hogy a szöveget a maga komplexitásában
vizsgálja, és a konnotatív elemeket a maguk helyére tudja tenni.
Ugyanitt a túldimenzionált szexualitás is felvetődik „vádként”… Szinte minden drámádban jelen van a szexualitás, de nem a szép szeretkezések képében. Miért van ez?
Nem az én drámáimban van jelen a szexualitás, hanem a mindennapi életünkben. Kinek hogy. Ezt azután kellő képmutatással hol eltúlozzuk, hogy elimináljuk. De mindenképpen metaforizáljuk, amivel – az én ízlésem szerint – áttoljuk a malackodásba. Nem
csak a drámáimmal, de a prózámmal leginkább, mi több, a verseimmel kapcsolatban is
állandóan felmerülnek szexualitást feszegető, megkérdőjelező megjegyzések. Nos, én
a szexualitást – sokban egyetértve Freuddal és Junggal – az emberi létezés alapmeghatározottságának tekintem. Amikor tehát a drámai szituációban megjelenik a szexualitás, az
nyilván problémaként, konfliktust kiváltó okként vagy jellemtorzító tényezőként mutatkozik meg. Hogyan is lehetne másként, hiszen a dráma, ha nem akarunk túl (poszt)modernek lenni ebben is, mégiscsak a konfliktusok helye. Egy drámában a szeretkezés szépségét
és nagyszerűségét felmutatni feltehetően unalmas és fölösleges, hacsak nem valami ellenpontozásaként kerül a műbe – és így már nem is önmaga, nem a miért prioritásával, hanem a miatt másodlagosságával. Ha a kritikus, aki az Azután megdöglünk kapcsán a szexualitás túldimenzionálását veti szememre, belegondolt volna a dráma létrehozta szituációba (mert nem az én szexualitásomról, esetleges aberrációmról van itt szó, ezt talán nem
fölösleges megjegyeznem), abba a szituációba, hogy a három ember életében az egymással
való érintkezésben a vegetációs formákon kívül (hulladék közül guberálni az élelmet, pocsolyából inni, hullákról öltözni) két lehetséges forma maradt meg: a dominózás és a szexualitás. Előbbi a két férfi privilégiuma. Utóbbi a nőé és azé a férfié, aki képes a nemi
örömszerzésre. De ő csak bagzani tud, szeretkezni nem. A színpadon is megjelenő nemi

2004. szeptember

47

erőszak arra a tragikus mozzanatra hivatott irányítani a figyelmet, hogy a robbanás nemcsak az élet lehetőségeitől fosztotta meg az embereket, de az egymáshoz való emberi viszonyulás lehetőségétől is. A szerelmeskedés a világnak ebben a megmaradt formájában,
véglények között, természetes, hogy lehetetlen. Kettéhasadt tehát a férfi, két különálló
lényre, melyek közül egyik alkalmas a szerelemre, de nemzőképtelen, a másik, a potens viszont nem képes a szerelem érzésére, így egyik sem méltó arra, hogy a nő társa legyen. Itt
(is), a szexualitás síkján is meghozatik tehát a nő halálos ítélete. De abba is hagyom, nem
az én dolgom a saját munkám elemzése. Lezárásként: a drámában, tehát a színpadon,
a szexualitásnak épp annyi helye van, amennyi bármilyen más forma jelentkezésének. Nem
látom veszélyesebbnek vagy kártékonyabbnak a szexualitást a színpadon, mint ha sokat
isznak vagy esznek, netán moralizálnak a darabban. És ami a legfontosabb: a szexualitás
eszköz, amit a drámaszerző köteles alkalmazni, ha emberi viszonyokkal foglalkozik a művében, feltéve, ha a szereplőinek van neme, és van nemisége.

Halász Katalin

I L I A M I H Á L Y 70

ÉVES

Valahogy egyszerűen
Mi is mondható kereken a hetvenedik születésnapon? Hogy az méltó legyen,
áradjon, és mégis korlátok között, és ha nem is maradandó, de emlékezetes legyen, és szerethetően őszinte, minden olyan, mint akihez szól. Vannak azok a sorozatok: Kevés szóval angolul, Kevés szóval németül. Most ugyanezt kéne itt, kevés szóval magyarul. Ennek leginkább az Isten éltessen formula felelne meg,
a többi meg ott lenne az ember szemében. Most akkor ide bele lehetne írni a szemem, ahogy ezt mondom, és beleférne abba a szembe a hetven évet átölelő tisztelet. Az idő nem érdem, ahogy Misi bácsi mondta. Azt nem mondta, hogy ne bácsizzam. Azért néha nekem is bácsiznom kell valakit, és én őt szeretném bácsizni.
Nem teljes az élet, ha valakit nem bácsizhat az ember. Egy üres fehér folt az életben. A múltkor alkonyatban értünk haza kocsival a horgászatból, és mikor a garázs előtt megálltunk, valahogy bekapcsoltam a rádiót, pedig ilyenkor kikapcsolni szoktam. És a rádió Ilia Mihály hangján szólalt meg. Ott ültünk a félautomata kapuval szemben a kocsiban, a feleségem meg én, és hallgattuk a rádiót,
ami zöld fénnyel világított, mint régen. Egészen besötétedett körülöttünk, igaz,
nem is akartunk látni semmit se, hallgattunk. Fejben ott voltunk Misi bácsival
mindenütt. Azt mondta, szeretné még bejárni azokat a helyeket, ahol/amerre
gyerekkorában kószált Tápé környékén, a rejtett zugokat a Tisza partján újra
megkeresné. Nyilván horgászott is. A műsor végén kikapcsoltam a rádiót, mintha
valami időgépből, kiszálltunk a kocsiból, és az aznapi fogást kiterítettük. Nyilván
nem kell mondanom, mintha a múltban járnánk, mintha ez a múlt az a múlt
lenne. Valamiben igen, valamiben nagyon nem. És akkor arra gondoltam, elkísérném erre a sétára, ahogy nekem is „kint” volt a gyerekkorom, a zöldben
a fák közt, a víznél, illatok és állatok közelében, azt hiszem, tudom, miről beszélt.
70 év. Az idő nem érdem, az viszont igen, amilyen nagyrabecsüléssel és szeretettel köszönthető. Az azért nem véletlen. Azt azért mégis csak ki kellett érdemelni.
Valahogy egyszerűen.

Podmaniczky Szilárd

2004. szeptember

49

Legendák helyett
„Ha elolvasom fiatal írótársaim könyveit, amire indíttatva érzem magamat, hogy esetleg levélben tudassam, mi a véleményem. Ne felejts el valamit, ha minden tíz levelemből
elvész nyolc, kapásból mondva még mindig maradna kétezer” – mondotta egy beszélgetésben az öregedő Cs. Szabó László. Az emigráció által megteremtett életforma, kényszerűség magyarázta nála a levél műfajának előtérbe kerülését, no meg azt, hogy kényszerűen számítania kellett leveleinek elfogásával, megsemmisítésével. A számok így is lenyűgözőek. Vajon hány írás, tanulmány, kritika tudta volna pótolni a kétezer vagy tízezer,
vagy még ennél is több levél hatását? Mert a levélnek mindig célzott közönsége van, hatása mindig személyes – ezért számos esetben nagyobb is, mint bármelyik tanulmányé,
kritikáé…
S vajon hány levelet írt Ilia Mihály, jelenkori irodalmunk legnagyobb levelezője? Tízezret, húszezret, vagy még ennél is többet? Magam, tanítványaként biztosan ezernél több
levelet őrzök tőle, s még hány íróval, tanítvánnyal, baráttal, szerzővel váltott levelet – úgy,
hogy levélben mindenkinek a személyes ügyére, érintettségére reflektált –, ezért leveleinek a hatása is nagyobb volt, mint lett volna egy írásé, kritikáé. Magam voltam a tanúja
annak, ahogy legjobb íróink, költőink panaszkodtak, régen kaptak már levelet Ilia Tanár
Úrtól, nem tudnak dolgozni… Nem tudjuk, hány levelet írt Ilia Mihály, azt sem, hányan
voltak-vannak a levelei által megszólítottak, s azt sem, hány levelét-küldeményét fogták el
a szellemi és közösségi élet cenzorai, ahogy azt sem tudjuk, hogy mi késztette – sokszor az
esszé, a tanulmány, a kritika megírása helyett – arra, hogy tanítványához, az éppen olvasott könyv szerzőjéhez, a kézbe vett lap szerkesztőjéhez levélben forduljon. Hatalmas méretű levelezése nyilvánvalóan szerkesztői gyakorlatából nőtt ki, abból az egyébként keserves tényből, hogy szerzői messze voltak tőle, országhatárokon túl, Erdélyben, a Vajdaságban, Felvidéken vagy éppen Nyugaton, mint az írás kezdetén idézett Cs. Szabó László is.
A szerkesztéstől való kényszerű távozása után, de talán már a szerkesztői munka mellett is
leveleivel sokak számára a hiányzó közvéleményt, a szellemi élet szétesésének időszakában a kohéziós erőt pótolta… S bár ez a minden elképzelésen túlnövő méretű levelezés
számos emberi rejtélyt hordoz magában, ahhoz hasonlóan, ahogyan az Ilia Mihály Tanár
Úr egyetemi szobájában mindmáig zajló beszélgetések légköre is titkokat rejt magában, ez
a levelezés szinte ránőtt „szerzőjére”. Mindmáig tartja magát az a vélemény, hogy Ilia Mihály valójában a leveleiben „létezik”, ő a mai magyar szellemi élet legjelentősebb levelezője, aki nem „írt” – mármint esszét, tanulmányt, kritikát, hiszen véleményét, gondolatait
éppenséggel leveleiben fejtette ki. Meglehet, van igaza ennek a felfogásnak, ám az írásairól
készült bibliográfia* szétoszlatja ezt a legendát, hiszen azt mutatja meg, hogy létezett, létezik az „író” Ilia Mihály is, ahogyan létezett-létezik az az Ilia Mihály is, aki egyetemi tanárként is az elmúlt évtizedek egyik legjelentősebb életművét teremtette meg…
*

Rácz Béláné Mojzes Katalin és Klukovitzné Paróczy Katalin munkája.

50

tiszatáj

Még egyetemi hallgató voltam, amikor a tanszéki könyvtárban, vagy a régi Somogyi
Könyvtárban „visszamenőleg” is elolvastam a tanulmányait, azóta pedig azt lehet mondani, hogy a napi aktualitások szintjén is követtem írásait, az írásainak nagyobbik részét
össze is gyűjtöttem, bízva abban, hogy egyszer kötetben egymás mellé állítva is az olvasó
elé kerülhetnek. Most, hogy írásainak elkészült bibliográfiáját böngészem, ugyanazt érzem, mint amikor írásainak nagyobbik részét fénymásolatban egymás mellé állítottam:
írásai révén még közelebb kerülhetünk hozzá, ugyanakkor ezekben az írásokban, még inkább az írások egymás mellé kerülése révén az értelmiségi magatartás rá jellemző modellje is kibontakozik. Az, aki a különböző tematikai-időrendi kötöttségeken túllépve csoportosítja az itt tanulmányozható bibliográfia „tételeit” – rettenetesen lélektelen szó ez –,
jól láthatja, hogy ezek az írások pár alapvető tömbbe illeszkednek bele…
Ezek közül a tömbök közül az első a szülőfalujához, Tápéhoz kapcsolódó tanulmányok,
elemzések, emlékezések csoportja. Tápé sajátos múlttal, hagyományvilággal rendelkező
falu – maga is ezer szállal kapcsolódott Szegedhez, Szeged kultúrájához. Mindig valami
fajta szimbiózis létezett Tápé és Szeged között, ezt a szimbiózist erősítették Ilia Mihály tanulmányai. Juhász Antallal együtt szerkesztette A Tápé története és néprajza című kötetet, szerzője volt a Tápé az irodalomban című fejezetnek, Juhász Antallal együtt írták
A falu társadalma és a Gyékénymunka című fejezeteket. A néprajzi érdeklődés a későbbiekben is megőrződött nála, számos írása, emlékezése mutatja ezt. A másik nagy tömb
egyetemi tudományos munkájához kapcsolódik: részt vett Juhász Gyula műveinek kritikai
kiadásában, az – immáron – előző századelő irodalmával, irodalmi mozgalmaival foglalkozó tanulmányai a tanszéki Actákban jelentek meg. Juhász Gyulától és Szegedtől indult
itt is, így jutott el A Holnapig és A Holnap városához, Nagyváradhoz, és a Váradról indult
Adyig. Újabb nagy tömböt rajzolnak ki kritikái, több hullámban is: előbb a hatvanas évek
elején, különböző napilapokban és folyóiratokban, aztán a hetvenes évek elején, akkor,
amikor a Tiszatájnál végzett főszerkesztői munkáját is megalapozta, főképpen a határainkon túli magyar irodalmakban történteket figyelte, Kányádi Sándorról, Sütő Andrásról,
Bálint Tiborról, Farkas Árpádról az elsők között írt, az erdélyi magyar irodalom nagy évtizedét főképpen ő tudatosította idehaza, ekkorra alakította ki sajátos tájékoztató írásainak formáját, művek csoportjaira, folyóiratszámokra, irodalmi jelenségekre hívta fel a figyelmet az idetartozó írásokban. Kritikáiban a klasszikus szerzőktől a legfiatalabbakig
pásztázta a magyar irodalmat, megkülönböztetett érdeklődéssel kísérte azok útját, akik
valamilyen úton-módon kapcsolódtak Szegedhez. Ha a városban maradhattak volna azok,
akikre az egyetemen felfigyelt, akkor ma Szegednek mindenki által irigyelt szellemi élete
lenne. Nem maradhatott mindenki a városban, a közelében, s azok közül is, akiknek
módjukban állt az egyetemen elvégzése után Szegeden maradni, volt, akinek korán, nagyon korán kellett az életből távoznia. Baka Istvánra gondolok, Szeged Juhász Gyula utáni
korszakának legnagyobb költőjére, s arra a személyes kapcsolatra, amelyik a költőt Ilia
Mihályhoz fűzte… Így, az írásokban, az előadásokban, a beszélgetésekben és a levelekben
formálódott ki az az értelmiségi modell, amire már utaltam: a születésünk-indulásunk
helyéhez kötődve, annak hagyományait feltárva, a szakma követelményeinek eleget téve
kell a saját köreinkben eleven, a legmagasabb elvárásoknak is megfelelő szellemi életet teremteni. Végső soron tehát Ilia Mihály azt tette az írásaiban, amit korábban és később is
tett leveleiben, tájékoztatott, egymáshoz kapcsolt történéseket, embereket és eseményeket, hogy valódi, a jelentős szellemi értékekre figyelő közélet alakítója-formálója lehessen.

2004. szeptember

51

Elolvastam a fentieket, igaznak gondolom azt, amit leírtam, mégsem érzem, hogy
a teljes igazságot tartalmaznák a fenti sorok. Mintha valami bizonygatás lenne bennük,
mintha azt szeretnék bizonyítani – szemben azzal a sokak által hangsúlyozott állítással,
hogy Ilia Mihály nem írt –, hogy igenis írt, mintha ez így fontos lenne. Márpedig nem
fontos, s azért nem fontos, mert mindkét állításban benne rejlik annak a külső világ ítéletalkotása szempontjából fontos ténynek az elfogadása, hogy a szellemi ember írásaibanműveiben létezik. Ilia Mihály viszont szellemi emberként is megőrizte – Török Endre kifejezését kölcsönvéve – a maga szerinti gondolkodó voltát, s önmaga törvényeit követve
fontosabbnak tartotta a levelezést, figyelemfelhívást, kapcsolattartást, segítést, hallgatókkal való kapcsolattartást, a szerkesztést – amíg tehette –, az állandó érdeklődést, reflektáló hajlamának követését. A külső világ törvényeinek elfogadása helyett önmaga törvényeit követte tehát, a mostani gondolatmenet mentén talán mélyebbre jutunk életművegondolkodása megismerésében is, mint akkor, amikor az írásról és a nem-írásról beszéltünk. Leginkább azért, mert a világ mára kialakult törvényeinek el nem fogadásában nem
állt meg az írás és a nem-írás dilemmájánál, egész gondolkodása, mentalitása, az emberekhez és hallgatóihoz, a szerkesztéshez és a tanításhoz való viszonya lényege szerint más,
mint amit elmúlt évtizedekben általánosként elfogadtunk. Ezért gondolom azt, hogy
a Tiszatáj éléről való eltávolítása a létező szocializmus időszakában nem csupán a hatalom
által emlegetett „szerkesztéspolitikai hibáknak” volt betudható. Azoknak is persze, hozzátéve természetesen, hogy szó sem volt hibákról, hiszen a Tiszatájjal a teljes magyar folyóirat-rendszerre és a magyar közgondolkodás egészére tudott hatni, de hát más is követett
el ilyen jellegű „hibákat”, mégsem kényszerült gyakorlatilag egész életére felhagyni azzal,
amihez a legjobban értett, amivel a legtöbb eredményt tudta elérni. Ezt a tényt különösen
hangsúlyossá teszi az, hogy ezerkilencszáznyolcvankilenc után, noha a rendszerváltás időszaka után minden lehetséges kitüntetést, díjat megkapott, egyetlen tábor, induló párt
sem kereste meg, pedig akkor fontos tisztségekhez lehetett jutni. Ilia Mihály azonban nem
tisztségeket keresett, hanem mindig azt mondta, amit mondott húsz évvel azelőtt is,
s mond ma is: azt, hogy mit kellene tenni. Ezért aztán sehol sem kapott tisztséget, kivéve az
akkori Magyar Naplót, a mából nézve, amikor ismét csak szellemi táborok és gittegyletek
léteznek, szinte elképzelhetetlen, hogy a rendszerváltás időszakában létezett egy előítéletek nélküli lap is. De hát úgy tűnik, hogy az ember maga törvényei szerinti létezése a demokráciában is félelmet-gyanakvást kelt, az ilyen ember ugyanis nem használható eszközként. Ezerkilencszáznyolcvankilencben Ilia Mihály ötvenöt éves volt – azt hiszem, hogy az
egész rendszerváltásnak nevezett folyamat nagy szégyene, hogy őt és a hozzá hasonlóan
a maguk emberségét képviselőket nem tudta megszólítani, nem tudta a közös gondolkodásba bekapcsolni. Ilia Tanár Úr így őrizte meg magát egyetemi tanárnak, igaz, akként is
a legjelesebbek közül valónak. Ha végigmegyek a szegedi Bölcsészkar második emeleti folyosóján, az ő alakját látom, az ő hangját hallom, ma sem foglalkozik a „gyerekekkel” többet senki, mint ő. Szeretném, ha a külső világ legalább most, hetvenedik születésnapján
elfogadná a maga szerint élő és gondolkodó ember törvényeit, s Ilia Tanár Úr minden
előírással szemben taníthatna tovább – diákjai látnák hasznát ennek…

Füzi László

F R I E D I S T V Á N 70

ÉVES

Goethe és Márai vonzásában
Öt évvel ezelőtt, az akkor hatvanöt éves Fried István az akkor hetvenöt éves Vekerdi Lászlót köszöntve Bibó Istvánra hivatkozott, aki szembeállította a „műgonddal alkotó embert”
„a magát hatalmi helyzetekben kiélő, reprezentáló emberrel”. „Bibó megrendítően szép
utópiája az előbbi emberfajta győzedelmében reménykedett („Eszméim győzedelme legyen emlékjelem” – idézem ide szívesen Eötvös Józsefet), Vekerdi László tényszerű megállapítása szerint még 1991-ben sem beszélhetünk erről, pedig a „műgonddal alkotó ember”-ek „közös ihlete” teheti a nemzetet azzá, amivé (ismét reformkori idézet következik)
a „szellemharcok tiszta súgaránál” kellene válnia.” Mai szellemi életünk megosztottságát és
téveszméit látva sajnálattal állapíthatom meg, hogy Bibó 1991-ben Vekerdi Lászlótól,
1999-ben Fried Istvántól idézett mondatai kétségbeejtően időszerűek. Miként borzongató
aktualitását érzem Márai Sándor 1944-ben papírra vetett mondatainak is: „Azt akartam
mondani, hogy Magyarország is csak a minőség igényével élhet és maradhat fenn az új
Európában; nincs módunk középszerűnek lenni. De mennyire fájt ez itten az érdekszövetkezeteknek, melyek oly mohón profitáltak a középszerűségből.” Minőség, műveltség –
Fried István életpályáját jellemző kulcsszavakhoz jutottunk el. Filosz körökben utóbbit
sokan hajlamosak az olvasással egybemosni. Ám műveltség a figyelmesség, a tapintat, a jó
mondatok megfogalmazása, minthogy – megint csak Máraival szólva – „az élet irtózatos
zűrzavarában nincs menekvés, csak a jól megfogalmazott mondat: minden más csak esküszegés vagy halandzsa”.
Téved, aki azt gondolja, a Herder-díjas Fried professzor egész életében Isten tenyerén
ült. A szerencsésnek aligha mondható 1934-es korosztály tagjaként hosszú évekig budapesti peremkerületi általános iskolában tanít, tizenegy évig az Országos Széchényi
Könyvtár könyvtárosa. Ám egy visszaemlékezése szerint mégis szerencsés, mivel nemzedéke még jó iskolákban tanulhatott, gazdag szülői könyvtárakra támaszkodhatott. Fried
István is szerencsésnek mondja magát, mert olyan írók irodalomtörténészek indították
pályáján, mint Szántó György, Tamási Áron, Ignácz Rózsa, Szauder József, Sziklay László
és Hadrovics László. Nekik köszönheti, hogy eredetiben olvashatta Goethét és Hviezdoslavot, Orwellt és Krležát. Operába, hangversenyekre, kiállításokra járt, csodálatos tiltott
könyveket olvasott, s minden nyáron megtanult egy nyelvet. Fried István a szegedi egyetemen, nemzetközi hírű összehasonlító irodalomtudományi tanszéket teremtve, immár
két évtizede próbálja tanítványainak átadni ezt a műveltségszomjúságot, amely nélkül lehet ugyan élni, de nem érdemes. Tanít, de folyamatosan tanul is diákjaitól, s legjobban
talán hallgatói véleményére kíváncsi. Akkor örül igazán, ha valamelyik tanítványa (miként
legutóbb egy Kafka-regénnyel kapcsolatban) vitázik, vitázni merészel vele. Alig láttam
olyan egyetemi oktatót, aki nála büszkébb a tanítványaira. Tanácsot adni, bírálni, átdolgozásra visszaadni, kegyetlenül kijavítani és kijavíttatni – sokak számára talán visszatetsző

2004. szeptember

53

lehet, de a legjobb hallgatók (még a kollégák közül is néhányan) kimondottan igénylik
Fried István reflexióit, párbeszédre való készségét. Ezért is lehet iskolateremtő, már
amennyiben van még értelme ennek a lassan elcsépelt kifejezésnek.
Az elmúlt időszak szomszédvárakba húzódó, sőt, olykor a bellum omnium contra omnes állapotára emlékeztető tudományos életében ritka és kivételes jelentőségű volt az
a „beszélgetés”, ami a Tiszatáj 1999. szeptemberi számában Fried István és Kulcsár Szabó
Ernő között zajlott. Lehetett volna ez a vita – mint általában – személyeskedésbe fulladó
polémia, melyben a felek minden puskaporukat ellövik ugyan, a tudományos probléma
azonban szemernyit sem tisztázódik. Ám a polemikus hangsúlyok helyett az együttgondolkodás vált meghatározóvá, s talán éppen ezért is tudtunk meg a szokásosnál többet
a kánonokról, az irodalomban, irodalomtudományban közelmúltban lejátszódott folyamatokról. Nem állhatom meg, hogy ne idézzem Fried István egyik fontos mondatát, mely
a fejlődéstörténeti és az esztétikai érték elválaszthatatlan összefonódására figyelmeztet:
„…az irodalmi/irodalomtörténeti Pantheon átrendezése nemcsak nehéz, hanem súlyos
feladat is, és bizonyosan nem segíti a helyesebb arányok kialakulását, ha egy-egy költővagy költészettípus válik a korszerűség és a korszerűtlenség vitájában célponttá. Emellett
korszerűnek mondott költészet is lehet esendő, hiszen a korszerűség ismérvei erősen változóak, tudunk váratlan feltámadásokról és tartós kimaradásokról.” Amikor – ugyancsak
a Tiszatájban (1997. 6. szám) – az irodalomtörténeti/tudományos válaszutakat mérlegelte, hangsúllyal fogalmazta meg, hogy a hagyományosnak illetve „újítónak” vélt nézetek
és poétikai magatartások közé nem húzható merev határvonal. Márpedig a 20. század és
kiemelten a mainak mondott irodalom megítélésében igen gyakran e „törésvonal” mentén, a panegirisz és a ledorongolás végletei között szakad ketté irodalomtudományunk.
A hét évvel ezelőtti gondolatok változatlanul időszerűek: „…kevés megértést tanúsítanak
más nézetek iránt, más elméletek pedig a maguk szempontjait, eljárásait kritikátlanul,
a többieket a szükségesnél valószínűleg erőteljesebb, néha indulatokkal teli bírálattal
szemlélik. Ennek következtében nem az egyes elméletekben található értékes elemek szétválasztása történik meg, hanem a saját metodológia és az érték meg a célszerűség közé
tétetik az egyenlőségjel. Ebből, részint természetszerűleg következik, hogy a mások elmélete, metodológiája az elavult, korszerűtlen… jelzőhöz jut.” Így hasad szét, ami (olykor ellentétes, de mindenképpen hasonló érdemű perspektívaként) nagyon is egybetartozik.
Fried Istvánt rendkívüli módon aggasztja az a spanyolviasz-föltalálás, amellyel némely agresszív, új nyelven beszélő (vagy csak új nyelvet próbálgató) törekvés a hagyomány semmibe vételével, nem ismeretével tüntet. Pedig igazán nem vádolható az új hangok iránti
érzéketlenséggel: az elsők között elemezte és fogadtatta el például az erdélyi költészet fiatal nemzedékét. Melléjük állt, mert úgy látta, hogy egésszé, átláthatóvá, jelentéssel teljessé
kezdett összeállni valami. Mivel ezek az ifjú emberek úgy gondolják újra a magyar irodalmat, hogy közben saját költészetet teremtenek. Rájátszanak ugyan egy korszerűnek mondott lírai lehetőségre, de ragaszkodnak a költészet múlt századinak (20. századinak) nevezhető felfogásához, amely szerint a verset talán mégiscsak szerkeszteni, kidolgozni
szükségeltetik. A legfiatalabb erdélyiek olykor szentségtörőnek látszó törekvéseiről persze
sokféle vélemény fogalmazható meg, már amennyiben a másként vélekedő kellő vitakultúrával rendelkezik és igényes. Ezért is vallja Fried István: „Olyan válaszutak földerengését várom, amelyek bármelyikén mások és önnönmagunk sérelme nélkül végig lehet ha-

54

tiszatáj

ladni. Olyan termékeny párbeszédekre várok, amelyek még kiélezett vitahelyzetekben sem
a mások legyőzését, még csak nem is meggyőzését eredményezik, csupán a nézetcserét.
Rábízva a vitázókra, mennyit fogadnak el mások érveiből, mennyire engednek saját véleményükből. /…/ A fülemüle (művészi?) füttyén marakodó Péter és Pál pedig hiába fordul
igaza erősítéséért a Corpus iurist átbúvárló, a sikerdíjat elfogadó bíróhoz, önösen bölcs
döntésének csak vesztesei lehetnek csupán. Az egyedüli nyertes ő, egy furcsa jog önjelölt
tudora, nem pedig azok, aki(k)nek (vélhetőleg) fütyült a madár.”
Talán a szabálytalan pályakezdéssel is magyarázható (a tudományos és az egyetemi
oktatói munkálkodásra igazán csak ötvenéves korától nyílt lehetősége), hogy Fried István
– különösen a kilencvenes évek elejétől – olyan könyvekkel lepte meg olvasóit, melyek
nem (még mindig nem) összegzések, de nem is a különböző időpontokban született írások
egyszerű betakarításai, megmentései. A közép-európai irodalmak, kultúrák kölcsönhatásait vizsgáló tanulmánykötetek (A délszláv népköltészet recepciója a magyar irodalomban, 1979, Kelet- és Közép-Európa között, 1986, Utak és tévutak Kelet-Közép-Európa
irodalmaiban, 1989) sora folytatódott: Ostmitteleuropaische Studien, 1994, East Central
European Studies, 1997, Irodalomtörténések Kelet-Közép-Európában, 1999, Írók, művek, irányok. Kalandozások a világ irodalmainak labirintusában, 2002, A közép-európai szöveguniverzum, 2002. Tanulmánykötetet adott ki Kazinczy Ferencről (Az érzékeny
neoklasszicista, 1996), Baka Istvánról (Árnyak közt mulandó árny, 1999), Petőfiről
(A [poszt]modern Petőfi, 2001), Jókairól (Öreg Jókai nem vén Jókai, 2003.) Márai-kutatásai is a kilencvenes években lendültek föl, három kötetet eredményezve: Márai Sándor
titkai nyomában. 1993, „egyszer mindenkinek el kell menni Canudosba”, 1998, „Ne az író
történjen meg, hanem a műve”, 2002. Az ifjú és legifjabb erdélyi szerzőkről való töprengéseit Irodalomtörténések Transsylvániában címmel adta ki 2002-ben. S akkor még nem
is beszéltünk a Szappanos Balázzsal közös Petőfi-versek elemzése újabb kalózkiadásáról.
Lehet, az 1989-es Tíz híres regény is erre a sorsra jut (vagy már jutott is)? Fried István
a közeljövőben Krúdy-tanulmányait publikálja, s ez a kötet minden jel szerint egy nagy író
21. századi fölfedezése lesz.
A Szegedi Tudományegyetem Összehasonlító Irodalomtudományi Tanszéke az elmúlt
másfél évtizedben – Fried István vezetésével – a magyarországi Monarchia-kutatás központjává vált. Feledékenységre hajlamos szellemi életünkben talán nem árt fölsorolni azt
a tizenkét tanulmánykötetet, amely Fried István szerkesztésében jelent meg: Monarchiakarnevál az irodalomban (1989), A Monarchia a századfordulón (1991), Magyarok
Bécsben Bécsről (1993), Tegnap előtt. Irodalmi utazások a Monarchiában (1995), „…Azok
a szép napok”. Tanulmányok a Monarchiáról (1996), A „szükséges népszövetség” a művelődés történetében (1996), Töprengések Kundera „szépséges szép üveggolyó”-járól
(1997), (B)irodalmi álmok, (b)irodalmi valóság (1998), Lélektől lélekig. Osztrák-magyar
közép-európai összefüggések (2000), Osztrák-magyar modernség a boldog(?) békeidőkben (2001), Lelkek a pányván (2002), Österreichisch ungarisch mitteleuropäische literarisch kulturelle Begegnungen (2003). A tanszéki diákkör kötetei immár a kilencediknél
tartanak, előbb Antik és posztmodern, majd Szövegek között I–VIII. címmel. Őszre pedig
– a Tiszatáj Könyvekben – a tanszék doktoranduszainak munkáiból jelenik meg válogatás
(Elmélet/irodalom/történet. A komparatív megértés lehetőségei).

2004- szeptember

55

1 1

Fried István hetvenévesen is napóleoni lendülettel dolgozik, az egyetemen változatlan
óraszámban tanít a jövőben is. Ily módon értéktisztelő tanítványai is megnyugodhatnak.
Az pedig külön öröm, hogy a Tiszatájban - még néhány lap mellett - olyan fórumra talált,
amelyben otthon érezheti magát. Mert egyébként - az ő szavaival - „igazán kevés az olyan
orgánum, amely az értékek közötti közvetítést vállalja, függetlenül attól, hogy ki az érték
létrehozója". Isten éltesse a szegedi egyetem egyetlen Herder-díjas tudósát!

Oá^t

t-

Fried István: Öreg Jókai nem vén Jókai
EGY MÁSIK JÓKAI MEG NEM TÖRTÉNT KALANDJAI AZ IRODALOMTÖRTÉNETBEN

Ister Kiadó
Budapest, 2003
1936 oldal, 1700 Ft

Fried István kötetének címe egy regénycím parafrázisa,
ezen túl egy szólásmondást idéz, leginkább azonban egy sűrűn visszatérő és sok fejtörést okozó dilemmát választ tárgyul: az öreg Jókai valóban hanyatló, széteső, divatok és
hatások nyomán eredendő alkatától idegen utakra tévedő,
anakronisztikus és hatásvadász belletrista volt; vagy éppen
fordítva: megújulásra képes, a modern (XX. századi) magyar irodalom számára sok értékes inspirációt produkáló
géniusz. Az ügyet bonyolítja az, hogy az érintettek, a századforduló és a századelő nagyjai nem nagyon nyilatkoztak
Jókai előd-voltáról vagy azért, mert éppoly spontán alkotók
voltak, mint ő, tehát irodalomtörténeti és elméleti kérdések
nem foglalkoztatták őket (pl. Krúdyt), vagy azért, mert
a kapcsolódás hangoztatása degradáló lehetett a „modern"ek szemében (Szabó Dezső). Ez utóbbi, s meglehetősen
szembetűnő összefüggésnek pedig meg lett volna a fejlődéstörténeti magyarázata is, hiszen az expresszionizmus
közismerten a romantika örököse.

Az öreg Jókait (mondjuk az 1885 utánit) tehát egyfelől övezhette jogos tisztelet, sőt
rajongás, érzékelhető lehetett másfelől, hogy visszhangot ad egyre újabb és újabb jelenségekre (Vernétől a szecesszióig), de mégiscsak az volt a helyzet, hogy a rokonszenvező, az
elnézően udvarias méltánylás is főképpen Mikszáth és Herczeg Ferenc mesterét látta
benne. „Korszerűsítési" kísérlet gyanánt későbbi fejleményként jelenik meg a Sárga rózsa
túlbecsülő kultusza, talán Móricz felől tekintve vissza. Nem is vitatható, hogy ez a regénye
a sikerültebbek, hibátlanabbak közül való. Más kérdés, hogy Jókai tehetségének kiemel-

56

tiszatáj

kedő, valóban bámulatra méltó erősségei éppen nem az ilyen realisztikus tendenciájú művek esetében nyilatkoztak meg igazán. (Ez áll a Gazdag szegények egykori, igaz, átmeneti
túlértékelésére is.)
Akadtak tehát kísérletek Jókai „modernizálás”-ára, Fried István könyve viszont éppen
azért nagyszabású vállalkozás, mert (Bori Imre hasonló próbálkozását leszámítva) ő mert
és tudott járatlan úton elindulni, s jelentékeny eredményekhez jutni el. Például az Öreg
ember nem vén ember „nyelv- és személyiség-váltó tendenciájában nyelv- és személyiségválságot” tételez fel, „műfaj- és nyelvváltó igyekezetet. Azt, hogyan próbált meg Jókai
szembenézni az újabb irodalmi irányokkal, hogyan próbált egy olyan köztes – szerinte
sem idealista, sem realista – pozíciót kialakítani, ahonnan rálátása lehetett a romantikát
részben tagadó, részben trivializáló, részben tőle elforduló európai irodalmakra.” (128–129).
A kései korszak érdekességét Fried István főleg abban látja, hogy az agg mester mert
„szakítani bevált, népszerű módszereivel, kockára téve népszerűségét, megalapozva a kortársak és az utókor hitét hanyatlásáról, elfáradásáról. Mai szemmel olvasva a messze nem
egyenletes színvonalú művekben inkább az a roppant igyekezete látható, miként tematizálja önnön „idealizmus”-ával szemben egy alkotó a tőle lényegében idegen „realizmus”-t.”
(131)
Szerzőnk nem gondolja tehát úgy, hogy Jókai utolsó korszaka olyan új minőséget hozó
csúcspont volna, mint ahogy arról Arany János, Illyés Gyula vagy mások esetében indokolt beszélni. Nem is önismétlése az, ami szóvá tehető, hiszen ez a legnagyobbaknál sem
ritka. Hogy egy valóban nagy kortárs prózaírót említsünk: Lev Tolsztoj nem újult meg
hatvan éves kora fölött, nem is szárnyalta túl korábbi önmagát, talán tematikai újdonságai
vannak csak, tagadhatatlanul gyengülő művészi erővel. Jókait is lehetne hasonlóképpen
jellemezni, nála mégis másról van szó: az évtizedek múlása műfajtörténetileg is értelmezhető változásokhoz vezet. Kétségbevonhatatlan szálak fűzik például az ő nemes pátoszát
reformkorunk romantikus emelkedettségű retorikájához, mindenek előtt Kossuth szónoklataihoz, ennek inspirációja azonban egyre gyengül, mert nehezen hozható összhangba a századfordulós témákkal és modorváltozatokkal. Nem arról van szó, mintha régebbi megszólalásmódjainak és bevált műfaji alakzatainak újfajta társulásai feltétlenül
tévútra vinnék, sőt érdekes új változatok állnak elő, amint erre Fried István is céloz:
„A jövő század regényé-ben a felvilágosodás államregényeiből merít, hogy hozzájuk adja
az orosz kortársi röpirat hatalomelképzelését.” (12) Ha ehhez még hozzászámítjuk Verne
hatását és a korabeli vezércikkek politikai rémképeinek műbe szövését, akkor világossá
válik, hogy termékeny és újszerű műfaji alakzatok születnek ilyen műfaji kontaminációkból, ámde a korábbi nagy remeklések (Egy magyar nábob, Az aranyember) tökéletes
műfaji-érzelmi-stiláris illeszkedése és telitalálatszerű érvényessége hiányzik.
Az Öreg Jókai nem vén Jókai érdekessége és eredetisége részben arra vezethető viszsza, hogy Fried István a legnagyobb tekintélyekkel (Gyulai, Péterfy, Horváth János) szembeszállva keres a szokásosnál árnyaltabb, értékfogékonyabb álláspontot. Eközben sok
mindenre mutat rá helyesen és újszerű módon, ugyanakkor nem igazán meggyőző, amikor azzal érvel Jókai műveinek valóságértéke mellett, hogy legképtelenebb leírásainak,
műbeli eseménysorainak is felderíthető a forrása, hiszen éppen az keltett iránta bizalmatlanságot kivált a nívósabb olvasók körében, hogy nem tudott különbséget tenni tudománytalan, dilettáns és megbízható nézetek között. Naivitása, magyar-rajongása – termé-

2004. szeptember

57

szetesen – a szélesebb olvasóközönséget egyáltalán nem zavarta, lebilincselő, páratlan
elbeszélő készsége pedig szinte hipnotikus erővel ültette el az átlagolvasóban azt az elbizakodottsággá szélesedő legyőzhetetlenségi öntudatot, amit Kemény, Arany éppen a legveszélyesebbnek tartott, s amiből talán csak az I. világháború után ocsúdott fel a nemzet,
sajnos már későn.
Gyulaiék Jókai hiszékenységében és felszínességében elsősorban romantikus vonást
láttak, s ennyiben ők sem mondhatók sokkal differenciáltabb szemléletűnek annál a Jókainál, aki Sue-t és Dumas-t éppoly kételytelenül követte, mint Victor Hugot vagy
Dickenst, azaz nem látta meg a nívókülönbséget a romantikusok között, aminek aztán
a maga alkotásmódjának az ízléskihagyásaiban is megvannak a következményei. (Minden
esetre különös, hogy ő, aki olyan pazar nyelvérzékkel volt megáldva, nem érzékelte Zola és
Verne közt azt a különbséget, ami a stiláris szempontból is bravúros prózistát az igénytelen, szürke, jellegtelen nyelvet használó ifjúsági kalandregényírótól elválasztja.)
Kétségtelenül igaza van szerzőnknek abban is, hogy az Arany–Gyulai-kör antiromantikus ízlésvilága akadály volt Jókai elismerésében. (Ez azt jelentette a Budapesti Szemle-kör
esetében, hogy nemcsak Dumas-t és Sue-t, hanem A nyomorultakat sem méltányolták.)
Viszont a 40-es, 50-es évek irodalmi állapotait és értékpreferenciáit véve alapul mégiscsak
jogosnak és értékgyarapítónak kell ítélnünk Gyulai fellépését a nagyjában-egészében elvirágzott romantika (pláne vadhajtásai) ellen, akár Aranyék Anyegin és Turgenyev kultuszára gondolunk, akár a mégiscsak megszülető, bár kevésszámú korszerű remekműre
(Egy régi udvarház utolsó gazdája, A délibábok hőse). Gyulai (és Péterfy) tévedését tehát
ha nem is menti, de magyarázza egy fejlődéstörténetileg mindenképpen lényeges és aktuális fordulatnak, az elemző, lélektani, valószerű epikának az igénye. Nagyon meggondolkodtató tehát az a dilemma, hogy 1891-ben kit illethetünk több joggal a konzervativizmus
vádjával, Gyulait vagy Jókait. Lehet, hogy Gyulait (nem antiromantikus ízlése miatt, hanem azért), mert nem sok fogékonyságot mutatott Zola, Ibsen és mások iránt, akik pedig
(részben legalábbis) abba az irányba mutattak, amit ő igényelt már évtizedek óta. Lehet,
hogy Jókait, akiben még ekkor sem tudatosulnak romantikus emberszemléletének és cselekményalakításának korlátai.
Fried István ott több és más, mint Jókai mítoszainak pártolói és mentegetői, hogy közép-kelet-európai nézőpontja birtokában sajátos kontextusba tudja helyezni a XIX. századi magyar múltteremtést: „Ha a környező és a magyarsággal együtt élő szláv népek
a kölcsönösség ideáját mutatták föl, a nyelvrokonság-alapú régiót körvonalazták, valamint
az indoeurópai nyelvészetből a szlavisztika tudományos alapozásának, ezen belül a szláv
ősvallás, őshit stb. leírásának szükségességét vonták el, akkor a régióban megindult „létharc”-ban a magyarságnak szintén létre kellett hoznia a maga érvrendszerét, amelyben az
őshitnek, a nyelvrokonságnak, a történetileg hitelesített legitimitásnak adatai, sőt eseménytörténete igazoló érvekül szolgálhattak. Jókai mitológiai vonatkozással teljes ősmagyar–avar ábrándjainak éppen ezért önmagukon túlmutató a jelentőségük.” (54–55)
A sajátos csak az, hogy a nemzetek szociáldarwinista felfogásban elképzelt létharcával keserűen szembenéző Arany László ezt a fajta múltteremtést mégsem ismerte el sem jogosnak,
sem szükségesnek, mert semmilyen vélt vagy valós érdek kedvéért nem engedett a tárgyilagosságból, a tudományos komolyságból, az etikai integritásból.

58

tiszatáj

Fried István mostani könyvét minden bizonnyal sokan azzal a várakozással veszik kezükbe, hogy a „nem vén Jókai”-ról szóló munka a „posztmodern Petőfi”-ről szólónak a párdarabja. S tényleg van rokonság köztük, amennyiben szerzőnk Jókait is az elmúlt évtizedekben meghatározónak minősülő kategóriák felől láttatja a köztudottnál érdekesebbnek, korszerűbbnek, esetleg a XX. század felé előre mutatónak. (Egyebek mellett azért is
más ez a kötet, mint a Petőfiről szóló, mert itt szóhoz juthat szerzőnk imponáló ismeretanyaga a századfordulós Osztrák–Magyar Monarchia művészi-irodalmi világára vonatkozóan.) Mindenek előtt az önmagára, az írás folyamatára reflektáló írót mutatja be, s ebben
valóban újat és lényegeset mond. Még akkor is, ha tudjuk: Jókai nem gondolkodott sem
sokat, sem mélyen, sem felkészülten az irodalom kérdéseiről, s amit ily módon az „idealizmus” és a „realizmus” ügyéről nyilatkozik, inkább önironikus évődés, mint komolyan
vehető állítás. (Ebben is követi majd Mikszáth, aki egy kis sértődöttséggel a kritikusok
iránt, nem csekély tájékozatlansággal, valamint kitűnő humorral beszélt irodalmi kérdésekről.)
Hogy Jókai önreflexív, elidegenítő, az epikus megjelenítés valóságillúziója ellenében
ható, azt lerontó megjegyzéseivel nem sokat törődtünk ezidáig, az tagadhatatlan. Hogy az
írói szereppel való ironikus játék a posztmodernben felértékelődik, az közismert. Hogy
a romantikában is elég gyakori az ilyen önreflexió (Sterne-től Byronon át az Anyegin-ig),
nem ismeretlen, de kevéssé számon tartott tény. Fried István most Jókainál mutat ki
ilyesmit. Az bizonyítást nyer, hogy Jókai írt metadrámát, antidrámát, drámát a drámaírásról stb., csak az nem tisztázott teljességgel, hogy ezek igénytelen játékok csupán, vagy
világképet és nyelvi rétegeket szembeállító és megújító, zseniális beállítások, mint A helység kalapácsában vagy Arany Bolond Istókjában.
Szerzőnk állításai helytállóak, s egyértelműen gazdagítják Jókai-képünket: „a történetté válás, az írás mint történet új esélyt kínál az író, meg az irodalom számára. Az erre
a tárgyra lelés Jókait egy megszenvedettebb, irodalmibb dialogicitás irányába mozdította el,
irodalmi termésének újragondolására késztette, az intratextuális utalások felerősítésére.”
(94–95) A Tégy jót! kapcsán a deformálás jelenségéhez jutunk el: „A vagyonszerzés egyszerűbb formái és az ebből következő szerelmi bonyodalmak, meg a vagyonvesztés összetettebb következményei és az ebből következő szerelmi-politikai bonyodalmak a mitizálás
és a demitizálás alakzataiban jutottak regényformához. Ezúttal az egyik regénytípus kritikájában, azaz visszájában jelenik meg, a másik kidolgozottságában. A kettő konfrontálódása részben az idealista–realista ellentétpárral ragadható meg, részben differenciáltabban és eljátszva a regényforma kínálta lehetőségekkel, a kritikára válaszoló, annak téziseit
egyszerre állító és tagadó kisregénnyel. Ennek révén felbontja, divatosan szólva dekonstruálja a hagyományos és az általa európai sikerrel művelt alakzatot…” (111–112.)
Tény, hogy a többféleképpen elmondható történetnek is divatja támadt a posztmodernben, akárcsak a saját alkotásmódra vonatkozó önkommentálásnak, s ezen formációk kimutatása Fried Istvánnak a Jókai-kutatásban hosszan fentmaradó felfedezése.
Legfeljebb annyi hozzátennivalónk van ehhez, hogy önmagában az ilyesfajta nézőpontváltások művészileg neutrálisak, azaz: kiemelkedően értékes és botrányosan selejtes művek is telve lehetnek a posztmodernben felértékelődő elbeszéléstechnikai eszközökkel.
Szerzőnk nem is az értékelésben, hanem a leírásban kezdeményez felülvizsgálatot.

2004. szeptember

59

Miközben (mintegy mellékesen, egy-egy futó észrevételével akár) korok és jelenségek
összefüggéseire hívja fel a figyelmet. Eddig is tudtuk – természetesen –, hogy mi mindent
köszönhet Jókai Kisfaludy Károly vígjátékainak, például Kárpáthy Abellinót Szélházynak.
Arról viszont ritkán olvasunk, hogy külföldieskedő németek elő-előfordulnak a megelőző
korszak német irodalmában is, sőt a szlovák Jan Cholupkánál „magyarizáló”, azaz szlovák
szempontból előkelősködő, azaz nemzetietlen kispolgárok. A rendkívül találó és érdekes
észrevételek nemcsak műfajtörténeti „átlátás”-ból és belátásból fakadnak, hanem a nemzeti öntudatosodás irodalmi megfelelőinek párhuzamait is egyértelművé teszik.
Fried István ily módon hű önmagához ebben a könyvében is. Fiatalokat megszégyenítően eleven, friss és találékony az új beállításokban, miközben legendás filológiai felkészültségével nem sejtett kapcsolatokat és kauzális folyamatokat enged láttatni. Egyszerre új és a régi, mint évtizedek óta. Új, mert a modernitás, sőt a posztmodernitás jegyei
lebegnek szeme előtt a XIX. századról szólva is, de a régi önmaga a maga lenyűgöző mindenttudásával. Méltán illeti tehát a legmagasabb elismerés, mivel a szaktudomány két
legfontosabb és legaktuálisabb feladatát sikerül ötvöznie: tovább viszi a historizmus, a komparatisztika erényeit, s eközben a klasszikusok elevenségét a legutóbbi évek szemléleti elemeivel biztosítja.

Imre László

Tanulmány
FRIED ISTVÁN

„… hogy a sárkány ne szitáljon.”
ARANYSÁRKÁNY -ÉRTELMEZÉSEK AZ ARANYSÁRKÁNYBAN

„Hátam mögött mindenki ócsárol.
Szemben mindenki magasztal. (…)
Ha nem volnék én, a nemes, a tündöklő, akkor hamarosan egy sárgöröngyöt választanátok, s amiatt
zsigerelnétek egymást. (…) Csak
az vethet meg, aki a becsvágyat
megveti.”
(Kosztolányi Dezső: Arany)1
De most leröpült a sárkány két fiával
Az elállt viharok szörnyű hatalmával…
(Vörösmarty Mihály: Tündérvölgy)2
Az író, aki igazán teremt, elénk
tárja a dolgokat, s eltűnik mögöttük. Semmit se magyaráz.”
(Kosztolányi Dezső: Nyelv és lélek)3

A több irányba tartó Kosztolányi-értelmezésben viszonylag egyhangúság uralkodik
abban tekintetben, miszerint az Aranysárkányt a címbe (előre)vetített szimbólum szövi
át. Igaz, Turóczi-Trostler József már 1925-ös kritikájában kiemelte az „epikai stilizálás”-t
és a „szimbólumalkotás”-t mint a szerző narrációs stratégiájának meghatározóit, és megállapította, miszerint „szimbolikus értelmet” kapnak a „benne folyó események s az események hordozói”.4 S bár a bírálat a Nyugatban jelent meg, s alkotója a magyar szellemtörténet és germanisztika jeles személyisége, nemigen történt említés az írásról, újra meg
újra felfedeződött a tárgyi jelkép jelentősége a cselekményszövésben; s bár megnevezetlenül, a prolepszis alakzatának hangsúlyosságát emlegette a kutatás (kezdve az első – baljóslatú – mondattal: „A pisztoly eldördült.”5, amely ráadásul nem egyszerűen regénykezdet, hanem önálló sor is!). Bónus Tibor jó érzékkel mutatott rá arra, hogy az „aranysárkány”-nak (mint jelképnek) „nincs rögzített értelme”;6 már talán nem csupán azért, mert
egyfelől az összetett szó mindkét tagjához több jelentés fűződik az értelmező szótárakban,
másfelől az egyes regényalakoknak a(z arany)sárkányhoz fűződő megjegyzései meglehetősen eltérőek, hanem talán még inkább azért, mivel a jelentéstulajdonítások során különféle létszférákra nyílik vagy nyílhat rálátás, illetőleg azért (is), mivel részint az összetett
szó mindkét tagja a Kosztolányi-életmű más darabjaihoz fűződő kapcsolata alapján to-

2004. szeptember

61

vább-rétegződik, és – bár korántsem végül – az aranysárkányhoz nem pusztán társíthatók
mesei, mitológiai, démonológiai „képzetek”, a különféle szereplői beállítódások szerint,
hanem a regény második fejezetében a kisszerű környezet, a felszíni struktúrában kisszerűnek ható diák–tanár-elbeszélés „elvárható” modalitását legalábbis megkérdőjelezve
hangzik föl: „Ő [ti. Novák] is megbámulta a csodát, mely így közelről még nagyobbnak tetszett, amint leviátán-testével kipányvázva kóválygott a gimnázium kapuján, közvetlenül
a szentkereszt fölött.” (Az én kiemeléseim.) Azon persze eltöprenghetünk, hogy az elbeszélő
szól-e, vagy a szereplő szólamát engedi-e érvényesülni, s így Novák tekintetét követjük. Az
azonban mindenesetre az eddigieknél jóval több figyelmet érdemelne, hogy a valóban nagyon kevéssé rögzített jelentések és odaérthető „világok” között sem elbeszélői, sem szereplői nézőpont alapján aligha igazodunk el. Hiszen lett légyen szó Novák pillantásáról
vagy elbeszélői megfigyelésről, a korábban természettudományos alapossággal és mesterségbeli tudással szemléltetett sárkány-leírás hirtelen(?) sátáni vonással ruházódik föl,
a Leviátán még jelzőként, kicsinyítő formában emlegetése is felidézheti János jelenéseit.
(12/3–18, különösen: „Most egy másik jel tűnik fel az égen: egy nagy vörös sárkány, hét
feje volt és tíz szarva, s mindegyik fején korona. Farkával lesöpörte az ég csillagainak egyharmadát, és a földre szórta.”)7 S hogy messze nem ártatlan – mondjuk így – pillantás/megfigyelés Nováké/az elbeszélőé, ezt az idézett passzus végén feltűnő szentkereszt
jelzi; a rontó, pusztító erővel szembeállítva a megváltást/megbocsátást hirdető szimbólum. S hogy az egymás ellen feszülő „képzetek”, mitologémák, „világok” nem ötletszerűen
bukkannak föl, s nem kizárólag az összeomlás előrejelzését, majd a szellemidézés révén
a regény végi (nem kevés iróniát tartalmazó), felszíni „jelentésében” megbékélését, kiegyenlítődést, ám a legkevésbé sem morális igazságszolgáltatást rejti a sátáni/mennyei
princípium együvé rendelt kettőssége, arra az első fejezetnek szintén két „világ”-ból, „képzettartomány”-ból származtatható tárgyi szimbólumai már céloznak. A rövid természeti
képek egy-egy eleme szakrális mozzanatokkal hívja föl magára a figyelmet, illetőleg a kereszténység előtti korszakot vagy a hivatalossá lett vallási ünnepek/elgondolások alatt
megbúvó, „ősi” hagyományokat idézi. Előbb a városerdő titáni tüdejével lélegzik, majd:
„A fanyar homályban rezgőnyárfák törzsei feszültek, mint a székesegyház pillérjei, és lombkoronáik úgy zúgtak a gyenge szellőben, mint a templomi orgonák. Topolyafák keresték
seprős ágaikkal az eget.” (Az én kiemeléseim. F. I.) Ebbe a környezetbe lép be Hilda bűntudattal. A történetegész ismeretében beszédes lehet, hogy a májusfát éppen Liszner Vili
apja téteti boltja elé; s hogy ne merüljön föl kétség, néhány bekezdés, és kibomlik előttünk
a nem keresztényi „tér”, a profán, méghozzá a szakrálissal szembeállítva: „Isten tudja, valamit hasonlított ez a karácsonyfához, de mégis tündéribb volt nála és érdekesebb. Ez
a pogány fa nem fűtött szobában nyílt ki, (…) Lenn egyik gallyán vattaruhában lógott egy
bábu. Télapó, minden nyavalya és romlás hozója, kit most május jöttén ünnepélyesen fölakasztottak.” Egyelőre annyi tetszik valószínűsíthetőnek, hogy – bár majálist ünnepelnek,
„modern módon” sportversennyel – az esztendőnek erre a napjára részlegesen felfüggesztődik a „hivatalos tudat” előírta Rend, a komoly/ünnepélyes világ(szerkezet) kissé fellazulhat, az egyház jelképei mellé vagy helyébe kerülhetnek azok a szimbolikus tárgyak,
amelyek sokféleképpen érthető jelentésessége a nem hivatalos tudat ideiglenesnek szánt,
mert csupán ideiglenesnek engedélyezett megnyilatkozása. Csakhogy éppen azért, mert
a nem hivatalos tudat az esztendő valamelyik (többi) napján rejtőzni kényszerül, elfojtódik,

62

tiszatáj

jelképeinek, megjelenési alakzatainak sokféleképpen „lefordítható” magyarázata lehetséges, a felszíni-racionálistól egészen a mitológiában és a népképzeletben rögződött démonikusig.
Mielőtt a démonikus vonatkozási rendszerének pozicionálását szemügyre vennénk,
a Kosztolányi-regényben érdemes a többször emlegetett címnél időzni. A kutatás részint az
Aranysárkányt átszövő motívumrendszerben tárta föl az arany, a sár meg a sárkány előfordulásainak összefüggéseit,8 elmulasztotta azonban, hogy a nyelvészet megvilágította
adatokat bevonja az elemzésbe. Egy mondatnyi odafigyelést bizonyára megérdemelne,
hogy a Sárszeg nem Kosztolányi leleménye, hanem a XIX. századi nagyszótár szerint falu
„Szala” megyében, puszta Hevesben,9 Kiss Lajos Zalasárszeggel azonosítja, amely Nagykanizsától keletre-északkeletre lelhető, a Sárszeg jelentését az alábbiakban nevezi meg;
sár: lágy, ragadós föld, szeg: sarok, szeglet, zug10 (mindenképpen félreeső hely, a Sárarany szerzőjével szólva, valahol az Isten háta mögött); a Kosztolányi-életmű toponimikus vonatkozásait elemezve Horváth Mária arra mutat rá, hogy a Sárszeg mellett a Szegvár, a Sárosvár szintén föl-fölbukkan.11 Ami azonban a további tárgyalás szempontjából
lényeges lehet, a Sárszeg nem az Aranysárkány kizárólagos helynévadásának tulajdonítható, már Kosztolányi korai novelláiban, majd a Pacsirtában meg az Esti Kornélban köszön vissza, mintegy kitüntetett helyneve a Kosztolányi-életműnek, olyan, amely variánsaiban egyrészt a kisvárosi létnek és figuráinak sorstörténeteit különféle aspektusból
szemlélteti, másfelől jelzi azt az archetipikus helyet, ahol – ha úgy tetszik – általánosítható sorstörténetek lejátszódnak, amelyek a maguk rejtettségében, kicsinyített voltukban,
„alul-mitologizáltság”-ukban újra-mondják azt a „sorstörténetet”, amely részint a „nagyvilág”-ban is lejátszódik, részint a századfordulós határhelyzetben, mindenekelőtt az Osztrák–Magyar Monarchiában tudatosul (Freudnál, Machnál, Mauthnernél, majd az osztrák,
a cseh, a szlovén, a magyar stb. irodalomban). A sárszegi lét a különféle mítoszokban gyökerezik, de egy olyan korszak egzisztenciális történetével szolgál, amelyben „heroikus”
küzdelem már nem a szimbolikus vagy valóságos sárkányok ellen folyik, hanem a saját,
elbizonytalanodott lét „szörnyetegei” ellen, elsősorban az értés/megértés lehetetlenségére
rádöbbenve.
Itt, ezen a ponton lehetne visszakanyarodni a démonikus föltárulásának „történetéhez”, oda, ahol és ahogyan célzások, idézetek, reflexiók beiktatásával körvonalazódik az
a „világ”, amelyet immár nem hitelesítenek szótárak, amelynek széttagolódott a beszédmódja, és amelyben nem tudatosodik a dialógus szükségessége, mivel a máshoz, a másikhoz szólás nem tartalmazza a más, a másik szólása befogadásának igényét. Mindez jól
példázható a regény második fejezetében föltűnő aranysárkány fogadtatásával a három
tanár, illetőleg a diákság részéről. Persze, a különféle tanár-„típusok” egymástól eltérő pedagógiai és ezzel összefüggésben „világ-szemléleti aspektusok reprezentánsai, mint az általában a tanár/diák-regényekből ismerős, ezúttal azonban éppen az aranysárkány-értelmezésből eredeztethető, előbb mitologikus, majd mitikusba játszó reflexiók, megnyilatkozások Sárszegnek mint archetipikus helynek egzisztenciális vonatkozásrendszerét segítenek körvonalazni. Ugyanis az így felfogott Sárszegben lehetségessé válik részint a különféle „igazságok” látszat-összegződése, és ekképpen egy ideiglenesnek bizonyuló időben
történő rögzülése, részint azonban a látszat szétfoszlása, az ideiglenesség tudatosulása,
ennek következtében a csupán sejtett, „mögöttes” tartalom előtérbe kerülése. Aligha je-

2004. szeptember

63

lentéktelen tényező, miszerint három tanár baktat az iskola irányába, „egy öreg meg egy
fiatal” Novákkal, a középkorúval együtt, a három életkor képviseletében, meg az sem,
hogy „egyenes vonalt alkotva” ballagnak, „akár a tanulóifjak”. Novák veszi észre a „sárkány”-t, egyelőre jelzőtlen alakban emlegetve. Majd hozzáteszi: „aranysárkány”, Fóris kiigazítja: papírsárkány. Annak ellenére hangzik el ez ilyképpen, hogy Fórisról már tudjuk,
miszerint klasszika filológus, Novák pedig meteorológiai szakértőként mutatkozott be,
hogy nem sokkal utóbb a kétkezi gyakorlat oldaláról részletezze a (papír)-sárkány készítésének fortélyait, illetőleg alább a sárkány tudománytörténeteit. Ez a szerepcsere azonban
hamar módosul, a papírsárkányt kimondó Fóris visszatalál kompetenciájába, a papír/arany-sárkány megjelenése felidézteti vele azt a „világot”, amelyet tanítási óráig közvetít a diákoknak, az ősidőket, amelyek különféle sárkányoktól népesek: „Őt izgatta a sárkány. Mindenekelőtt a neve. Szárnyas kígyókra, mérges leheletű szörnyekre gondolt, melyek halált okoznak. Fejében mitológiai roncsok kavarogtak.”
A kutatás a mű címének és a városnévnek összecsengetéséből vont le elfogadható következtetéseket,12 ám ezen talán túl is lehetne lépni. Nem csupán az arany meg a sár elsődleges jelentéséről, a színszimbolikáról, az anagrammatikus előadásról érdemes megemlékezni, bár a tényezők ismerete lényegesnek nevezhető, hanem arról a hagyományról
is, amelybe – mint kontextusba – Fóris gondolatai beleilleszkednek. A mitológia megneveződése indokolhatja a mitológiának az eddigieknél erőteljesebb bevonását az elemzésbe, a mitológiai gondolkodásnak, a szimbólum-képződésnek esélyein töprengve. Valójában több tényező egymásra játszódásának lehetünk tanúi. A századfordulós középiskolákban számottévőnek volt mondható a humaniorák szerepe, amelyet az iskola „dekoráció”–ja segített hangsúlyozni, a folyosón elhelyezett üveges szekrényekben „római bigák,
quadrigák gipszmásolata állott. Fölötte klasszikusok mellszobrai sorakoztak, kiket személyes ellenségüknek tekintettek [ti. a diákok], a latin és görög remekírók, olyan fakó,
zöldesszürke arccal, mint a rákbetegek.” A humaniorák, ezen belül a klasszikus stúdiumok
önmagukba visszazártsága azonban korlátozza jelentőségüket, a gipszmásolat-jelleg kiterjeszthető a stúdiumokra, az európai műveltség alapjaként elkönyvelt auktorok nem a
hagyománytörténésben, hanem egy antikváriusi szemléletben tűnnek föl a diákok előtt,
akik úgy állnak szemben ezzel az antikváriusi és/vagy monumentális szemlélettel, hogy
„szocializáltságuk” megfosztja őket attól lehetőségtől: ellen-értéket, megszólítható hagyományt állítsanak a „halott” nyelvnek és e nyelv halott kultúrájának ellenébe.
Annál kevésbé képesek a diákok erre, mert ami hozzájuk az antikvitásból eljut, az valójában az antikvitás „szimulákruma”; a közvetítésre hivatott tanár, Fóris, egyrészt az első
pillanatban nem képes fölismerni az „aranysárkány”-t, másrészt visszakozása kijelentésétől legföljebb „mitológiai roncsok”, nem pedig mitológiai szövegek, allúziók, „locusok”
felidézéséhez juttatja el. A matematika–fizika szakos Novák jóval előbb hibázott rá az
aranysárkány megjelenésére, megteremtvén annak esélyét, hogy a mesei, mitológiai helyek beléphessenek a megelőlegezett történéssorba. A megneveződés az összetett szó tagjainak különféle szinteken megvalósuló összefüggéseire engedhet következtetni. A rím
bölcseletéről értekező és a tiszta rímeken kívül az összecsengetés más lehetőségeivel kísérletező Kosztolányi az arany és sárkány fonetikai „kölcsönösség”-ét sem téveszthette
szem elől, éppen a rövid és a hosszú magánhangzók különbözését egyenlíti ki a mássalhangzók egymásra utalása, szinte „kancsal rím”-et hozván létre. Annyit mindenesetre ta-

64

tiszatáj

lán megengedve, hogy a fonikus megfelelés a jelentés szintjén kibukó összefüggést is sejtet
(analógiaképpen esetleg a börzék–torzkép rímet lehetne felhozni, a többször felhasznált
úszó–hegedűszó-t, netán a Te süket énekű! […] Élő hegedű-t). A továbbiakban arra hivatkoznék, hogy mind a germán hősmondában, mind a sárréti magyar néphagyományban
föllelhető az aranyat, a kincset őrző sárkány képzete, egy 1907-es ponyvakiadványból
idéznék: „A kondér aranyat kani sárkány őrzi”,14 a germán Völsunga-monda nem kevésbé
tartalmaz hasonló motívumot; Szász Károly egykori ismertetésén kívül15 a magyar olvasó-,
operalátogató közönség Wagner tetralógiájából tudhatott Fafner és Fasolt kincsőrző tevékenységéről s a sárkányvér „szerepéről” a történetben. A görög mitológiában16 a Heszperiszek aranyalmafáját, míg Héraklész a rá kirótt munka során nem ért el hozzá, Ládón sárkány őrizte. Sárkány és arany így együtt „jelent” valamit, olyan helyzetet, amely egyben
egy archaikus világrendre is utal, és amely akkor változik, ha a sárkányt megölik. Miként
Zeusz Tüphónt, Apollón Pythónt. Főleg Apollón bevonódása17 a történetbe hozhat további
szempontokat, ugyanis Apollón szoláris vonásokkal rendelkezik a mitológiaalakulás egy
meghatározott szakaszától kezdve, ekképpen Héliosszal azonosul. Igaz, hogy Apollón
„minden bajt elhárít”, de az Iliászból tudhatóan „haragvó, bosszúálló isten” is, ünnepei
közül a Hyakinthia egyszerre gyász- és örömünnep, a nyolcesztendőnként megült Steptérion pedig rítusaiban újrajátszatja „Apollón és Pytho sárkány harcát, az azt követő üldözést és menekülést” jelenítve meg. A pythói játékokon még sportversenyeket is rendeznek.
Mármost a majális, az aranysárkány, a tavasz köszöntése a kései téltemetés rítusa szerint
rendeződik. „Közben a még álmos égen egészen fölébredt a nap. Diadalmas tűzárral borította a tájat, átnyilallt rézsút sugaraival lombokon, sárga pocsolyákban forrt a fénye, melengette a vért, csiklandta a kebleket, kéjesen viszkettette a torkokat, végsőkig feszítve az
életkedvet, melyben dac volt, kihívás, életkedv s halálkedv is.” Aligha teljesen elképzelhetetlen az apollóni attributumok, a Napisten megszemélyesedéseként elgondolt mitologikus személyiség bele-olvasása, az élet- és halálkedv rálátása a kisvárosi „Steptérionra”
mint öröm- és gyászünnepre. Ennél azonban tovább léphetünk a Jelenések könyve egy
másik helyéhez (17–1/18) a babiloni, „nőnemű” sárkány a Jelképtár értelmezése szerint
a „világmindenség rendjének felborításával fenyeget”.18 Mircea Eliade szerint a Sárkány
„éppúgy jelképezi a <látszatszerűséget> és a homályosságot, mint az aszályt, a normák
megsértését és a halált.”19 A képzőművészetben föltetsző szimbolikus megjelenítések közül az avantgárd modernségének teoretikusául is számon tartott képviselőjére lehetne
emlékeztetni, Oskar Kokoschkára, akinél a Sárkány „a változás szelleme (Geist) és ennélfogva az életé is.” 20 Az egymás mellé rendelt, kissé leltárszerűvé sikerült utalásokkal
mindössze annyit szerettem volna érzékeltetni, mily gazdag a szimbolikája az (arany)sárkány-történeteknek. Hogy ez a szimbolika azért nemcsak az értelmezői műveletek révén
érthető rá (bele) a regény szövegébe, éppen az önsorsára reflektáló Novák szavaival igazolható. Igaz, a Glück Lacival folytatott beszélgetés során némileg közhelyek hangzanak el
arról, hogy az „apostolkodás” a tanári feladat, „az emberteremtés, mint a jó Istené”, majd
arról, hogy „az első pedagógusok” „görög rabszolgák” voltak, „kiket az uraik megkorbácsoltak”, ám éppen Novák szituáltsága a regény végére mintegy e mondatok felől is magyarázható. Még beszédesebb, az antik mitológiát idéző, szólásmondássá lett latin mondat, Quem dii odere: akit az istenek gyűlölnek. Hiszen az antik történetek jó része az istenek bosszúállása, haragja nyomán bontakozik ki. S ha korábban Novák elköveti azt a vét-

2004. szeptember

65

ségét, hogy a maga „emberteremtés”-ét a jóistenéhez hasonlítja, kisvárosi Prométheusz?,
akkor – idegondolva a mitológiáknak az istenek haragját kihívó, a mértéktelenségben elmarasztalható, az istenekkel vetélkedő hőseit – a szólásból a fölismert és önmagára vonatkoztatott igazság lesz; a végkövetkeztetés természetszerűleg adódik: a „természetellenes, nagyralátó mesterség” űzéséért jár a megtorlás. „Az istenek megbüntettek érte”. Anélkül, hogy az aranysárkány-értelmezésekből átlépnénk a túlinterpretáció ingoványos területére, annyit kockáztatnék meg, miszerint a ’hybris’-ben önmagát elmarasztaló Novák
akképpen reflektál léttörténetének zsákutcás coltára, hogy rádöbben(t) a racionális gondolkodás veszélyeztetettségére, utóbb csődjére, előbb az irodalomban keres választ megold(hat)atlan kérdéseire, majd Fóris meglátogatásakor merül föl egy latin mondat egy jelenség magyarázatául: „Arra gondolt, hogy ez a buta emberek menedéke. Ultima ratio
regum. A királyok utolsó érve”. Az ügyvédnél a cui prodest? hangzik el (két ízben is); az
eredménytelen nyomozást lezárandó pedig ad acta kerülnek Novák ügyének iratai. Hogy
aztán Novák temetésének mintegy záró aktusául a stréber ifjú Ebeczky a biológia tanárhoz
vigye a letépett virágot, „Solanum negrum” – mondta neki. Ebben a szövegkörnyezetben
az antikvitásból eredeztethető toposzok a mítoszok újraelbeszélésének epizódjaival létesíthetnek kapcsolatot, méghozzá annak tudatosításával párhuzamban, hogy ezekre a mítoszi történésekre rájátszó jelenések Sárszegen történtek, a történet kezdetét a világtengelyre utaló májusfa (beszédes helyére való) állítására, illetőleg a nem kevésbé allegorikus,
mítoszi történetekre nyitó aranysárkány feltűnésére időzítve. Az ünneptől számított idő
ugyan az iskolai stúdiumok és vizsgák időszámításába szervesül, ám a kronológia ellenében érvényesül a „mítoszi” időben lejátszódó eseménysor, amelynek latin nyelvű „idézetei” illetőleg mesei-mitológiai „rájátszásai” a felszíni történések mögöttes tartományában
zajló változásokat teszik érzékelhetővé. Minek következtében tudatosul a fokozatosan
formálódó tapasztalat, a Novák számára megnevezetlen, átláthatatlan, ha úgy tetszik, „alvilági” erőkkel szemben a tudásból, műveltségből, ismeretből, jószándékból összetevődő
magatartás csődöt mond, a nemhivatalos tudat ellenőrizetlen, mert ellenőrizhetetlen
ösztönvilágával szemben tehetetlennek bizonyul. Kiegészítésül még annyit, hogy Novák
osztályában időnként „gusztusosan ropogtatta tanári zsebkönyvecskéjét, melynek födelén
az aranybagoly fénylett, Pallasz Athéné madara, a tudás jelképe.” Ez az aranybagoly sem
semlegesítheti az aranysárkány szimbolikáját, s nem védheti meg tulajdonosát más „istenek” gyűlöletétől. Megismétlem: mindez Sárszegen történik, s a helynévből kinyerhető
„jelentések” megint sugallhatják, miszerint a különféle „értelmi” vonatkozások, magyarázatok többfelé nyithatnak, aligha erősítve a jelentések, az értelem rögzíthetőségét. Az öszszetett szó/helynév előtagja minden bizonnyal a sárkányra asszociálhat, a regényegész
ismeretében feltételezheti, hogy a sárkány ’jelentés’-változataiból egyik-másik alkalmazható a kisvárosra, amely a leírás szerint város is, természet is, „műhely” is, egy megmerevedett/megmerevített műveltség helye is. Az antikvitásból és a kereszténységből a mindennapokba átültetett (folyosói dekoráció, reggeli ima stb.), megszokássá vált, „környezeti”
tényezők egy monotonná váló/vált rituálé részei, a kultúra újrateremtődő, önreflexióra
késztető mozzanatai teljességgel hiányoznak, a szeg jelentésváltozatai szinte maradéktalanul illenek a mű helyszínére. Ugyanakkor éppen azért, mert mind sárszegi voltában, mind a sár–sárkány megfelelésében, mind a (szeg) több szótári jelentésében artikulálódva a toponímiai betagolódik a Kosztolányi-életmű lokalizációs stratégiájába, de saját

66

tiszatáj

és intratextuális vonatkozásainak „jogán” is, mintegy „világmodellt” jelöl, amelyben részint megismétlődnek az „ősi”-történeti, a mitológiai, a szakrális és a deszakralitásra utaló
események, részint azonban méreteinél, a szereplők és az események köznapiságánál,
a modalitás deretorizáltságánál fogva a mítosz befogadásának ama változásával szolgál,
amely olykor parodisztikus, máskor travesztiára utaló, olykor mindössze deheroizáló elemeit engedi látszani. Általában oly módon, hogy ez a látszat elfedi azt, ami lényegiként kívánna megjelenni, bizonytalanságban hagyva, feltárható-e efféle lényegiség. Ha Csajkás
Tibor arany Szűz Máriát visel talizmánként mellén, ha Hilda olyan volt, mint egy „egyiptomi falfestmény”, korántsem bizonyos, hogy Tibornak alkalma kínálkozik a szakralitásba
bejutásra, vagy hogy Hildát egy ősi műveltségből származó kapcsolatlehetőség tudata
hatná át. A „szimbólum”-nak nem megfejthetetlenségében, rejtettségében lelhető értelme,
inkább fogalmazható meg a kétely az efféle (és más) értelemadás célszerűségéről vagy lehetségességéről. Aligha dönthető el, az elbeszélői kommentár, netán Novák belső monológja világítja-e át a századfordulós nyelvkrízis hirtelen feltárulása nyomán támadt rossz
érzés következményeit, amely az én menthetetlenségére rádöbbenésében éppen úgy
tematizálódik, mint a „kommunikáció” ellehetetlenülésében. A regény kilencedik fejezetében, tehát még jóval a „végzetesnek” bizonyuló események előtt tudatosul Novákban helyzete fenyegetettsége, a Tiborral történt és a megnyugvás illúziójával záruló beszélgetést
követőleg magára maradva kénytelen érzékelni az egyensúly megbomlását: „– Jó éjszakát
– ismételte magában Novák gépiesen. / A szavak ostobák, semmit sem fejeznek ki. Bármily becsületes szándékkal mondjuk, gyakran akaratlan gúny, kaján sértés lappang bennük.” A nyelv hűtlenné válását a következtetés levonása teljesíti ki, arra ébredés, miszerint
a kimondott/kigondolt szavak, nyelvi formák kiüresedtek, jelentésüket veszítették, merő
szokás-mondássá torzultak: „Nyilvánvaló, hogy ma nem lehet jó éjszakája egyiküknek
sem: sem annak a szegény fiúnak, sem őneki.” A leányával folytatott vita nyomán meg az
tudatosul: „Férfiesze, férfilogikája csődöt mondott.” A következmény visszaidézi az aranysárkányhoz fűzhető, kezdetben csupán Fóris kusza gondolataiban feltámadó képzeteket,
a „mérges leheletű szörnyek” akár ideérthetők lehetnének: „Úgy rémlett, hogy egy szörnnyel
birkózik, mely erősebb nála, s kijátssza őt, elsiklik ujjai közül.” A nyelvi alakzatok ismétlődése, rém-lett, szörnnyel, erősíti a Héraklésznek, Apollónak történetéből idegondolható
„epizódokat”, kiváltképpen annak szem előtt tartásával, hogy az aranysárkány feltűnését
magában kommentáló Fóris főneve kerül Novák (meg)érzéseinek tartományába. Méghozzá azt követőleg, hogy a nyelv csődjét tapasztalta. A nyelvbe kódolt „ambivalencia” ezután már határozottabban jellemzi megszólalásait. Előbb így áll: „Apja <lelkére beszélt>.”
Mintha Hilda reakciója közvetítődne. Majd ezt olvashatjuk: „Hosszan beszélt a lelkére”:
Idézőjel nélkül feltehetőleg az elbeszélő közli újra, mi történt. A továbbiakban az elbeszélői modalitás egymásnak ellentmondó értelmezésekre kínál lehetőséget, az apai magatartásban igyekezet, szeretet, szokványosság, „mellébeszélés” egyként föllelhető; részint viszszautalná leányát az apai Rendbe, a konvenciók közé, részint segítené helye meglelésében.
Az eredmény: az önmagával és leányával kötött (nyelvi) kompromisszum, a „felületes, elnagyolt kibékülés”: „Mint mindenki, ki valami mesterséggel foglalkozik, frázisokat is alkalmazna, de lassanként belemelegedett, minden erejét, ékesszólását összeszedte, hogy
jobb belátásra bírja leányát, s oly szép szavakat lelt, mint még soha.” A retorizáltságra és
a retorikára utalás ezúttal a megszólalás, a meggyőzés korlátozottságának jelződése, rétegzi

2004. szeptember

67

a nyelvi panelek és az értelmezés kapcsolatát, amelynek lényegéül talán az nevezhető meg,
hogy kölcsönösen áthatják egymást. Minthogy a nyelvi panelek értelmezői funkcióba kerül(het)nek, ellenben a nyelvi panelekkel történő értelmezés deformálja a megszólalást.
Ugyan látszólag a racionalitás szólama hangzik föl (Novák tanáros, pedagógiai beszédében), de a racionalitás alig képes elleplezni azokat a rémeket, szörnyeket, amelyek megfékezése, megszelídítése, kezessé tétele vagy legyőzése a sárszegi környezetben, szellemben teljesíthetetlen feladat.
A harmincegyedik fejezetben kilenc esztendőt követőleg idéződnek föl az aranysárkány
körül lezajlott események. Az egykori szemtanúk, résztvevők közül ketten, a Hilda férjévé,
gyermekének apjává lett Csajkás Tibor és Huszár Bandi gondol vissza diákkorára. S az
ilyenkor szokásos, szokványos nosztalgiát a párbeszéd ellenpontozza, a magát érzelmes
hangulatba ringató Tibor szavait Bandi ellensúlyozza, megismételve, persze, némileg torzítva, az egykor volt beszédet. Ha a házigazda Tibor ifjúságát látná/láttatná újra, előbb
így: „Az erdő. Majális. És a sárkány.”, töredékes, utalás emlékezésével a rekonstrukciónak
legföljebb részleges érvényét látszik hangsúlyozni; a megszépítő messzeség igézetében ad
hangot a diákkor lelkesültségének: „Emlékszel? Mekkora sárkány volt. Maradj. Milyen
hatalmas, gyönyörű sárkány. Hogy repült. Emlékszel?” Huszár Bandi kijózanító követelései sem térítik ki mondandóját: „Három méter hosszú volt a szárnya – mondta Tibor, lehunyva szemét. – Az aranysárkány. Maradj, maradj. Emlékszel? Mi lett vele. Vajon megvan-e még?” Az aranysárkány visszautal a mű címére, feltűnésének kommentárjára, de
a mitológiai-bibliai allúziók visszavonódnak, föl sem merülnek, az aranysárkány Tibor reflektálatlan, töredékes emlékidézésében jelenik meg, immár egykori értelmezésétől szinte
teljesen függetlenül. A párbeszédet Tibor előlegezi ugyan a „Jobb volt akkor” messze nem
egyértelmű megjegyzéssel, ám a Bandi által feltett kérdésre: „Miért?”, nem érkezik felelet,
Bandi amúgy is a „Nekem mindegy” mondattal folytatja. Amire Bandi reagál, az aranysárkány „története”; miközben álmosan szól, s az utolsó pohár „édeset” issza: „Az ilyen papírból van. Egy nyár, két nyár és vége. Hamar elrongyolódik.” Válasza Nováknak és Fórisnak a második fejezetben elhangzott szavait parafrazeálja, Fóris „papírsárkány”-ára,
Novák természettudományos magyarázatára utal, a történet (végleges?) lezáródását tételezve. Csakhogy a regény a szellemidézés „jelenetének” ismétlésével fejeződik be, az asztaltáncoltatás némileg groteszk leírásával. Hilda apját idézi meg arról tudakozódva, amiről életében sosem tudakozódott: „boldog vagy-e?” Az utolsó bekezdés igenlő válaszának
kiegyenlítő, katartikus „funkciójában” azonban joggal lehet kételkedni, s bár az apa kopogtatás révén érkező válasza, majd az elbeszélő(?) vagy az apa egykori szavaira emlékező
Hilda (?) tolmácsolásában kibukó mondat látszólagos feloldódást kínál.21 A kortárs ismertető, Fenyő Miksa a végső jelenet ambivalenciáját emeli ki: „semmisem fejeződik be,
sehol nincs pont és megállás, mert azontúl új regény van, új problémákkal.”22 (A magam
részéről inkább a mű szerkesztéséről szólnék, az ismétlések tematizáló szerepéről, az
egyes szereplők által a korábbi szituációk újraélésének, éltetésének kísérletéről.) Kiss Ferenc talán némileg rövidre zárva Tibor és Bandi beszélgetése egy mozzanatának jelentőségére figyelmeztet: „az aranysárkány elrongyolódásában kifejeződő törvény a regény minden ízében érezteti hatalmát. A nosztalgiát mindenütt irónia ellenpontozza, sőt keretezi.”23 (Itt azonban arra hívnám föl a figyelmet, hogy az aranysárkány elrongyolódásának
feltételezése Bandi szájából hangzik el, a regény korábbi részeiben erről nincsen szó, mi-

68

tiszatáj

ként a nosztalgia sem szövi át a regényegészt, az irónia messze nem mindenütt „ellenpontozza” a nosztalgiát.)
Amit ennek az értelmezéskísérletnek végére írhatnék, alig több mint annak nyomatékos megismétlése, hogy az Aranysárkányt átjárják a mesei-mitológiai – a szakralitás körébe tartozó-utalások anélkül, hogy „rendszerbe” foglalódnának; mindazonáltal motivikus
láncba szerveződve. Átjárják a századfordulós nyelv- és személyiségértelmezésekből származ(tathat)ó narrációt, olykor elbizonytalanítva az elbeszélői és a szereplői funkció meghatározhatóságát. A mítoszbefogadás „hogyan”-ját a kutatás a Nero-regény kihatásának is
tulajdonította,24 jóllehet a kisvárosi történet (csak utalásszerűen: többek között Heinrich
Mann Professor Unrat-jának és Márai Sándor Bébi, vagy az első szerelem c. művének25
kontextusát szem előtt tartva) részint a hasonló téridőben lejátszatott regényeket is bevonja a látókörbe, ezzel az életmű „motivikus” láncolatának, kapcsolatrendszerének kiegészüléséhez járul hozzá, részint az idevonatkoztatható istenek, félistenek és héroszok „deheroizálás”-ában mutatkozik érdekeltnek. Az „alulnézetből” szemlélt, a kispolgári létre/
létfelfogásra ráolvasott mítoszbefogadás az irónia alakzatát engedi (helyenként) érvényesülni, másutt a szatirikus szemlélet közelébe ér. Azt azonban csupán a magam (hangsúlyozottan személyes) olvasói tapasztalata alapján állíthatom, hogy a kisvárosi–mitológiai, profán–szakrális, köznapi–mesei megfelelések helyenként olyannyira nyilvánvalók,
nem csekély túlzással, mégis megkockáztatom, „reflektálatlanok”, összeolvashatók, hogy
(például a Pacsirtához képest) az irányzatosság, a didaxis merülhet esetleg föl kifogásként. Alighanem a számos részletszépség, a határozott konstruáltság, a finoman kidolgozott utalásrendszer ellenére az Aranysárkány szerzője (?), elbeszélője (?) némileg elmarasztalható a mottóban idézett Kosztolányi-mondattól való eltérésben. A mű alkotója
olyan író, aki nem mindig tűnik el a „dolgok” mögött, időnként „magyaráz”. Ennek ellenére a Pacsirtával együtt szétfoszlatja A bús férfi panaszai érzelmes Szabadka/kisvárosképét; s a szép versmondatot, miszerint „Te álom voltál és regény”, egy az irónia meg
a szatíra „alakzatával” élő prózai epika kontextusában gondolja/gondoltatja el újra.26

JEGYZETEK
1

2

3
4
5

6

Kosztolányi Dezső: Zsivajgó természet. In: Sötét bújócska. S. a. r. Réz Pál. Budapest, 1974. Szépirodalmi, 572. (/Ön?-/Cenzúrázott kiadás)
Vörösmarty Mihály: Nagyobb epikai művek II. S. a. r. Horváth Károly és Martinkó András. Budapest 1967. Akadémiai, 43.
Kosztolányi Dezső: Nyelv és lélek. S. a. r. Réz Pál. Budapest, 1999. Osiris, 448.
Turóczi-Trostler József: Kosztolányi új regénye. Nyugat, 1925. 12–13, sz. 91–92.
Kosztolányi Dezső: Aranysárkány. Szöveggond., utószó: Cséve Anna. Budapest, 1966. Unikornis.
Egy Kuncz Aladárhoz 1924. június 25-én küldött levelében írja Kosztolányi, hogy regényével egy
hete lett „teljesen kész.”, 1925. március végén a könyvet már elküldte családjának. Levelek, naplók. S. a. r. Réz Pál, Kelevéz Ágnes. Budapest, 1996. Osiris, 493. 507. Az e kötetben publikált ifjúkori naplóban megtalálhatjuk az Aranysárkány tanárcsúfoló versét. Az Unikornis-kiadásból
származó idézeteket a továbbiakban külön nem lábjegyzetelem.
Bónus Tibor: A kontextusra hagyatkozó jelentés. Az Aranysárkány értelmezéséhez. In: Tanulmányok Kosztolányi Dezsőről. Szerk. Kulcsár Szabó Ernő, Szegedy-Maszák Mihály. Budapest 1998.
Anonymus, 109.

2004. szeptember
7

8

9

10
11
12
13

14

15

16

17
18

19

20

21

22
23

24
25
26

69

Biblia. Ószövetségi és Újszövetségi Szentírás. Budapest 1976, Szt. István Társulat, 1414–1415.
Leviátán-értelmezés: Northrop Frye: A Biblia és az irodalom. Ford.: jegyz. Pásztor Péter. Budapest 1996. Európa, 315–321.
Szilágyi Zsófia: Aranysárkány=arany+sár? Egy regénycím nyomában. A 6. sz. jegyzetben i. m.
92–105. Vö. még: Szegedy-Maszák Mihály: Idő, nézőpont az Aranysárkányban. In: A rejtőző
Kosztolányi. Szerk. Mész Lászlóné. Budapest 1987. Tankönyvkiadó, 87–88.
Czuczor Gergely–Fogarasi János: A magyar nyelv teljes szótára. V. Pest 1870. Athenaeum, 725.
hasáb.
4
Kiss Lajos: Földrajzi nevek etimológiai szótára. Budapest 1988. Akadémiai, II. 797.
Horváth Mária: Sárszeg. Magyar Nyelvőr, 1959. 423–428.
Szegedy-Maszák: 8. sz. jegyzetben i. h., vö. még: Bónus: i. m. 107.
„Az igazi rím sem díszítőeleme a versnek, hanem alkotóeleme”. Kosztolányi: Nyelv és lélek, i. m.
471.
Szűcs Sándor: A sárkány a sárréti nép hiedelmében. Ethnographia, 1940. 454–459. A kincsőrző
sárkányról vö. még: Nagy András: Kis szörnyesztétika. Budapest 1989. Corvina, 40–41.
Szász Károly: A világirodalom nagy eposzai (1881–1882). Budapest [1929], Révai, II. 93–95. Vö.
még: Pr. Philippe Seringe: Les Symboles dans l’art, dans les religions et dans la vie de tous les
jours. [Paris]1985. Helios, 101.
Kerényi Károly: Görög mitológia. Ford. Kerényi Grácia. Budapest 1977. Gondolat, 42; Vojtech
Zamarovsky: Istenek és hősök a görög-római világban. A–Z. Ford. Falvay Alfréd. Budapest
[1995], Háttér Kiadó, 279; Seringe: Symbolism du dragon. In: i. m. 100–101.
Az alábbiakról részletesen: Hegyi Dolores: A görög Apollónkultusz. Budapest 1998. Akadémiai.
A 7. sz. jegyzetben i. m. 1417; Hoppál Mihály–Jankovics Marcell–Nagy András–Szemadám
György: Jelképtár. Budapest 1990. Helikon, 186–187.
Mircea Eliade: Vallási hiedelmek és eszmék története. Ford. Saly Noémi. Budapest 1994. Osiris–
Századvég, I. 129.
Christoph Wilhelmi: Handbuch der Symbole in der Bildenden Kunst des 20. Jahrhunderts.
Frankfurt/Main-Berlin 1980, Ullstein, 108.
A kortárs kritika egyik-másik reprezentánsa elmarasztalta a regényt erkölcsi indiffirentizmusban
(„sivár világnézet”): „A költői igazságszolgáltatás nem tud érvényesülni az élet vak erőivel szemben és a megnyugtató motivációk helyét valósággal a sorstragédiák irracionális fordulatai foglalják el.” Gulyás Sándor: Kosztolányi Dezső: Arany sárkány (!). Protestáns Szemle 1925. 655–657.
Az idézet: 656.
Fenyő Miksa: Két regény. Nyugat 1925. 12–13. sz. 72–74.
Kiss Ferenc: Az érett Kosztolányi. Budapest 1929. Akadémiai, 227. Király István: Kosztolányi.
Vita és vallomás. Budapest 1986. Szépirodalmi, 103–122. „Szándékoltan nézi nagyon messziről,
mintegy fordított irányú, kicsinyítő hatású messzelátót tartva szeméhez, hősét, Novák Antal tanárt a regény szerzője. Szándékolt az erős irónia.” (103) Király a regényhőst egy 1924-es Azoknak,
akik engem gyűlölnek című „karcolat”-tal veti egybe. (104–105) Vö: Kosztolányi Dezső: Hattyú.
S. a. r. Réz Pál. Budapest 1972, Szépirodalmi, 264–265. Jóllehet viszonylag távolabbról csengethetők össze a Király bemutatta szövegek. Továbbá Király szerint: „A személyiségválság , az identitásválság regénye” (106), másutt „negatív mítoszteremtés”-ről ír (107), egybeveti a Ronda tanár
úrral, noha inkább említi, mint elemzi (110), az „aranysárkány-jelkép”-ről: 120–122, de itt már
két ízben „ironikus mosoly”-ról szól Király.
Devecseri Gábor: Az élő Kosztolányi. Budapest 1945. Officina
Rónay László: Kosztolányi Dezső: Budapest 1977. Gondolat, 168.
A szakirodalomból még jó hasznát vettem az alábbi műveknek: Németh G. Béla: A románcostól
a tragikusig. Műfajváltás és szemléletalakulás Kosztolányinál. In: Küllő és kerék. Budapest 1981.
Magvető, 203–226; Hima Gabriella: Kosztolányi és az egzisztenciális regény (Kosztolányi regényeinek poétikai vizsgálata). Budapest 1992. Akadémiai; Bori Imre: Kosztolányi regényei. In:

70

tiszatáj

Fridolin és testvérei. Újvidék 1976. Forum; Belohorszky Pál: Tragikus öröklét a pillanatban
(Kosztolányi Dezső prózájáról). In: Égő rózsamáglya. Budapest 1987. Szépirodalmi, 308–330;
Rónay György: A regény és az élet. Bevezetés a magyar szépirodalomba. Budapest 1985. Magvető.

FÜGGELÉK
Dolgozatom „főszövegében” majdnem mellékesen jegyeztem meg, hogy az aranysárkányt kommentáló három tanár a három életkor megjelenítéseként lenne számon tartható, illetőleg mintha három pedagógiai elv (amennyiben részint a negativitás, részint
a belefásultság következményeként leírható magatartás elvként volna megnevezhető!) megszemélyesedéseként játszana szerepet a regény cselekményében. Annyit kell ehhez hozzátennem, hogy három diszciplína képviselője a három tanár, Tálas a történettudományé,
történelemórái a monumentális szemlélet közvetítésével jellemezhetők, e fölös pátoszba
fúló előadás azonban dialógusképtelennek bizonyul, Fóris – volt róla szó – az antikváriusi
aspektust képviseli, amely aztán egész magatartását, világhoz való viszonyát körülhatárolja. Míg a főszereplővé váló Novák Antal olyképpen jeleníti meg a természettudományt,
hogy valójában őrzi még az egykori interdiszciplinaritás örökségét; matematikát és fizikát
oktat, meteorológiai jelenségeket figyel meg, de a tudománytörténetben is járatosnak bizonyul. Nyitottsága mégis látszólagos, megnyilatkozik és (az oktatási rendszernek és metodológiának megfelelően) nem ereszkedik párbeszédbe, exkluzivitása privát jellegű, korántsem szolgálja a hozzáférhetőséget. Annyi talán elfogadható lenne, hogy ennek a hármasnak együttes megjelenítése valami egykorvoltnak „paródiája”, egy különféleségében és
„üdvös” megosztottságában „részigazságokat” képviselő, illetőleg az igazságok eleve relatív érvényességét sugalló nézetnek, alakzatnak, magatartásformának az én menthetetlenségévé „stilizált” változatát szimbolizálja. A szimbólum és allegória viszonyán Kosztolányi
is eltöprengett, a hagyományból üzenő retorika meghatározását alkalmazta (más kérdés,
hogy egy Ibsen-mű előadása értelmezésének ürügyén). A szimbólum meghatározhatósága
Kosztolányi szerint problematikus, miként A kis Eyolf című színdarabnak „tartalmi” vonatkozásai közelíthetők meg (elsősorban), a polgári rend intézményesedett formái, amelyek a szülő–gyermek őszintétlen kapcsolatában, a kihűlő házassági viszonyban realizálódnak, valójában az emberi együttélés lehetségességét kérdőjelezik meg. S bár a színmű
társadalmi kérdései megfogalmazhatók, a színre állítás mikéntje a szimbolizálásban kaphat formát, s így a megfogalmazható és a csupán sejthető (ezért különbözőképpen, de sosem adekvát módon megfogalmazható) között feszültség támad(hat). „A szimbólum széttört részei – emígy Kosztolányi – nem értelmünkben illesztődnek össze, hanem érzésünkben, öntudatunk alatt. Ezek egy érzésgócot bolygatnak meg, s közvetett úton, kerülővel,
bonyolult eszmetársítás által hatnak.”
Megszakítva gondolatmenetemet Giorgione (1477/78–1510) A három bölcselő című
festményére emlékeztetnék. A bécsi Szépművészeti Múzeumban őrzött képen a szimmetria furcsa felfogása érvényesül, tudniillik a festmény egy olyan tájszemléletet „intézményesít”, amelynek lényegéül legalább annyira a tájat szemlélő értelmező, elmélkedő, csodálkozó igyekezete szolgál, mint az önmagában szép, „imitációra” késztető természet.
A három bölcselő nem a kép közepén helyezkedik el, hanem hagyva „érvényesülni” ama
tájat, amely tőlük függetlenül létezik, a kép szélén testesít meg különféle értelmező maga-

2004. szeptember

71

tartásokat, méghozzá a kései elemzők egymással igencsak ellentétes hozzáfűzése és magyarázata szerint. Magától értetődőnek tetszik a három életkor szimbolizácója, ily megjelenítésben: a természethez legközelebb álló, legifjabb bölcselő kíváncsi tekintetű, a magába mélyedő, szinte kontemplatív magatartást tanúsító érett bölcselő, aki nem látszik tudomást venni a környező világról, s a kép legszélén álló agg filozófus, palástba burkolózva
kezében papírlapot tart, elnéz minden(ki) feje fölött, immár talán nem e földi világot
kémlelve. Az ifjú fehér ingének színe esetleg ártatlanságának, még be nem avatottságának
sugalmazója, az érett férfi mintha lépést próbálna, ruhájának jelentős része vörösbe játszik át, s az idős bölcselő sárga-barna öltözete, miként Giorgione színhasználata általában,
a Leonardótól örökölt sfumato merész alkalmazását jelzi. Színszimbolika elemzése helyett
ezúttal az értelmezési lehetőségek között válogatnék. A különféle öltözetű filozófusok
napkeleti bölcsekként lennének egyes értelmezők szerint látandók; akadt azonban olyan
vélemény is, amely szerint a három monoteista vallás képviselői volnának a Giorgione-kép
szereplői (amiként a bécsi Szépművészeti Múzeum Giorgione-kiállítására, 2004 tavaszára
készült magyarázó feliratok jelzik). Feltehetőleg azonban (számomra ez a legvalószínűbb)
a világra csodálkozás, a világról elmélkedés, valamint a világi hívságon immár túllévő,
összegzésre, számadásra készülő gondolkodás reprezentánsai volnának ezek a bölcselők,
akik a korábbi, szakralizáló utalásokkal gazdag festmények figuráival szemben az ittlét
(vagy a halálhoz-lét?) perspektívái felé forduló, azokat átgondolni törekvő, majd azokról
lemondó, a befelé vezető útra térő személyiségek. Nem látszanak élni a vallás vigaszával,
távol vannak olyan életfelfogástól, amely az Udvar reprezentációs aktusaiban részvétel
jelentőségét érzi át; filozófiájuk evilági és nem evilági, az előttük kibontakozó természetre
irányul, s e természetben-lét egyben a szemlélődésben rejlő értelmezés lehetőségeit kínálja számukra. A festmény szimbóluma, megismételve Kosztolányi meghatározásajánlatát, „egy érzésgócot” bolygat meg, „s közvetett úton, kerülővel, bonyolult eszmetársítás által” hat.
A dolgozatban említést tettem a sárszegi távlatokról, a kicsinyítésről mint a kisvárosi
lét alakzatáról, valamint arról, hogy felbukkanó és a történések folyamán a sárszegi analógiák révén megszemélyesedő mitologémák a narrációban paródiaként hatnak. Az egykori
nagyszabású, a világ- és emberteremtést idéző jelenések, istenek, félistenek és héroszok
cselekedetei a regénybeli utalások közvetítettségében pervertálódnak, mintegy a komikus
eposzok mintázatát utánozva kisszerű eseménysorral imitálják a mitológiai történetet.
A Giorgione-festmény egy alakzat értelmezési sorának fontos pontján helyezkedik el. Sokértelműsége alkalmat kínál arra, hogy felidéződhessék a hajdani, a szakralitás képi megjelenítését célzó hagyomány, amely A három királyok imádása vagy A napkeleti bölcsek
címen számos változattal jelez jeles (művészet)történeti pillanatot. Giorgione ugyan megadja az esélyt arra, hogy ekképpen is szemlélhető legyen a festmény, de kinyitja és elbizonytalanítja az értelmezést, úgy tetszik (a címet követve) a bölcselet (a létértelmezés?)
irányába. A három életkort reprezentáló három filozófus háromféle tartásban állítódik
színre, háromféle szemléletmód reprezentánsaként tekint arra, ami közvetlenül előtte és
ami a távolban igényli a rátekintést. Ugyanakkor három személyiségnek, három, nemcsak
és talán nem elsősorban öltözetében, hanem a szemlélet módjában egymástól elkülönülő
férfinak együttesét szemrevételezhetjük, olyan együttest, amelynek mindhárom tagja önmaga, de csak egymáshoz képest, egymáshoz viszonyítva tetszik ki személyiségük.

72

tiszatáj

Az Aranysárkány idekapcsolható jelenete rejtett utalásként fogható föl, miféle hagyomány munkálhat, miféleképpen gondolható újra három tanár együttesként megjelenítésekor. Hiszen a többfelől és többféleképpen értelmezhetőség ugyanúgy sokrétegűvé
teszi/teheti ezt a fajta színre állítást, mint a festményét, s a háttérként fölvázolt természet
és kisváros (Giorgione képének közepén távolról várszerű építmény dereng föl) részint az
értelmezés keretéül szolgál, részint jelöli a bekövetkező események színhelyét. Az Aranysárkánynak három, különböző életkorú, érdeklődésű és szemléletű tanárfigurája valamiképpen a hagyományos hármasalak-megjelenítés elvei és gyakorlata szerint vázolódik föl;
s minthogy pillanatnyi érdeklődésük tárgya az „aranysárkány”, közvetlen jelenükön, hétköznapjaikon túllépve az érdeklődésnek, a rácsodálkozásnak és a megfélemlítettségnek
emblematikus alakjaiként is felfoghatók volnának. Aligha elképzelhetetlen, hogy a Giorgione-festmény rendkívül gazdag utalásrendszerét a regényjelenethez rendeljük, annak
tudásával, hogy a festmény fenségesbe illő előadásmódjával szemben a regényben sokkal
inkább a fenségest megkérdőjelező, ám a sejtetés és előrevetítés „logiká”-ja szerint elrendeződő szcenika kibontásának vagyunk tanúi.

Kritika

Panoráma-felvétel
Tóth László költészetéről
Unikális könyv Tóth László költészetének „összese”. Akad
ugyan arra irodalmunkban példa, hogy – lezártnak tekintve – költő maga elrendezi, mintegy véglegesítő kézjegyével ellátva kiadja egész ’oeuvre’-jét, sőt arra is, hogy
műveinek kritikáit is felveszi függelékként ide (ahogy ezt
Füst Milán tette), de még ebben a távlatban is párját ritkító kiadvány az Átváltozás. Ez a kötet – összesítő szerzői
célzatát, de fizikai valóságát tekintve is – egészen különleges, monumentális hatású. Mintha valaki a tavasszal hullott virágszirmokat meg a nyár testesebb gyümölcseit, terméseit összegyűjtve – őszre fordulva – nekilátna nagy alapossággal és precizitással egy végleges, összefoglaló, nagy
kompozíciót létrehozni.
Tóth korábbi (felvidéki és anyaországi) könyvei, különösen szerzői versválogatásai (Éjjelenként a semmivel,
avagy A tett nélküli színhelyek, 1985; Harangzúgásban,
Kalligram–Ister Kiadó
avagy a hús bohóca, 1996; Ötven tükör, 1999) is mutatPozsony–Budapest, 2003
ták, hogy költőnk – munkáinak kötetbe szervezésével,
695 oldal, 3200 Ft
a belső referenciák finom hálózatát szövő verskötet-komponálással – szeret alkotó módon szerkeszteni, beszédes montázsokat létrehozni. Ezáltal
nyomatékokat jelezni, rejtettebb íveket, traverzeket megrajzolni, vagyis poézisének öszszefüggéseit sugalmazni. Ez a restrukturáló elrendezés, vagyis a versek ’pillanatnyiságát’,
megszületésük időbeli akcidenciáit mintegy összefogó rend, az opuszt egészben bemutató
koncepció most sem kelti egy ’utólagos művelet’ benyomását (nem is írja át, javítja korai
verseit!). A szerzőnek e gesztusa inkább egész költészete szellemével rokon jelenség, annak nagyra törő, konstruktív szelleméből sarjad. A dolog lényege azonban talán ennél egyszerűbb hasonlat mentén is felfogható: olyan ez mint a jó gazda magatartása, azé, aki ad
arra, hogy betakarított termése – kévébe, kepébe, asztagba, boglyába, csűrbe rakva – világos együttesekben, jól és értelmesen legyen elrendezve.
Ami nem csökkenti az erős (olvasói, kritikusi) kihívást: egy közel hétszáz oldalas versgyűjteményt, egy több mint harminc esztendőt átívelő, egybe-szerkesztett poézist – főbb
útjait becserkészve, panoramikus összképre is törekedve – átfogó olvasatban ragadni meg.
A könyv metaforikus alcímét idézve: felderíteni a változatos „mozdulatok” rendszerét,
vagyis azt az egységet, ami e „költői arckép”-nek leginkább a sajátja. Előnyös is, csakhogy
a feladatot egyúttal meg is nehezíti, hogy a recenzens – a négy komoly, az egyes Tóth
László-kötetek kronológiáját követő betét-fejezetben – kiváló kortárs-kritikusok, költői

74

tiszatáj

pályatársak értelmező reflexióinak garmadáját is kézhez kapja itt. Vagyis nehéz lesz abban
bíznia, hogy az ő szempontjaikhoz, értékelő, elemező megállapításaikhoz valamit is hozzátehet, avagy előállhat bármivel, amivel ezeket a szemléket felülírhatja. Az Átváltozás
azonban kínál egy sajátos ösvényt, amin talán mégis végigsurranhat a figyelmes tekintet.
Akárha egy kettős (vagy többszörös) tükröződésre játszó koncept, installáció belső adottságát használnánk ki: Tóth egész költészetébe úgy merülhetünk el itt, hogy közben annak
fejleményeit többféle, folyamatosan szélesedő kritikai és kortörténeti vetületben is szemügyre vehetjük.

Leltár, jeltár
Első megközelítésünk legyen távlatos, száraz adatokkal operáló, tárgyilagos.
A felvidéki magyar költészetben egy igen tehetséges, modern raj kelt szárnyra a múlt
század utolsó harmadának kezdetén (az Egyszemű éjszaka [1970] antológiával, melynek
nevezetes címadó verse is az ő tollából való)*. Szerkesztők, kritikusok, kiadói emberek
hamar felfigyeltek az ifjú Tóth Lászlóra (és persze a hivatalos cenzorokban is bizseregni
kezdett a vadászösztön, hogy kellő időben lecsaphassanak majd rá): ennek a nemzedéknek az egyik legjobb tehetségeként lépett színre (és többnyire Varga Imrével emlegették
párban). Első kötete A hangok utánzata (1971) megjelenése óta kilenc költői könyve jött
ki (nem számítva gyerekvers-gyűjteményeit). Ebben a kötetben szerepel ugyan közel negyedszáz újabb költeménye, de – úgy tűnik –, hogy Tóth intenzív költői alkotókorszaka
1990 táján lezárult. (Hogy ez a benyomás mégis csak téves, arra csupán az ad reményt:
többféleképen is lehet értelmezni az Átkelés záróciklusának címét – „prológusként” szólnának ezek az utóbbi versek egy későbbi „utójátékhoz”?)
Több mint hétszáz költemény szerepel a kötet lapjain. És hogy ez nem csupán a korábbi Tóth-kötetek összesítése, arra nemcsak az előzmények átszerkesztett konstrukciója
utal, hanem az is, hogy szó szerint „egybegyűjtő” ölelésben jelenik meg minden verse: közel kétszáz darab egyáltalán nem is szerepelt a korábbi kötetekben, többségük csak folyóiratokban került nyilvánosságra, sőt félszáz költemény most lát először nyomdafestéket
a szerzői kéziratok nyomán.
A költő a költemények visszatekintő fejezetes elrendezésével maga periodizálja pályáját, egy korai (közös címén: Előidő. Előjáték, 1967–1971), egy elő-középnek nevezhető
(Átkelés, 1969–1979), egy centrális (Istentelen színjáték, 1976–1994) és egy epilogikus
(Utójáték helyett: prológus az utójátékhoz, 1989–2002) szakaszra tagolva azt. Érdemes
felfigyelni, hogy ezek a évszám-periódusok át-átmetszik egymást, vagyis Tóth költészetének egyes jellegzetes korszakai, tendenciái, irányai mintha korábban kezdődnének és később zárulnának, csengnének le. A fő fejezetek sorozata tehát egy elcsúsztatott kronológiát
követ, és verseskönyveiben eddig még nem publikált művekkel bővülve az Átváltozás sem
*

Egy későbbi, nagyobb távlatú tanulmányban valakinek talán érdekes lesz elemezni, hogy a velük
többé-kevésé azonos időben jelentkező Új Symposion első nemzedékének (Tolnai, Domonkos),
az akkor induló erdélyi költők (Szilágyi Domokos), illetőleg Tandori, Oravecz, Petri költői avantgárdjának törekvései hogyan függnek össze, milyen áthallások, és lényeges különbségek figyelhetők meg közöttük. Hogy ebben milyenek a ’68-as év eseményeinek a nyomvonalai, s hogy a radiális cseh, a szlovák, a román, a szerb költészeti közegnek, inspirációjának milyen hatásait lehet
– irodalomtörténeti perspektívában – észrevenni.

2004. szeptember

75

szerkezetileg, sem tartalmilag nem konvergál a korábbi rész-kötetekkel (beleérve a korábbi válogatásokat is).
Leltározó áttekintésünkből nem hiányozhatnak a ’Visszhang’ című fejezetek se – a költőnkről szóló hetvenhét kritikai írás. Ezek közül a legtöbb – közel negyven – Tóth ’80-as
években írt nagy trilogikus (kötet-)ciklusáról szól, igen széleskörű, mondhatni „összmagyar”
recepciót jelezve; akad ebben az összeállításban paródia, kéziratból közölt irodalmi-est
megnyitó szöveg, igazoló, magyarázó, törlendő sorokat leltározó lektori, szerkesztői jelentés, szerzői válaszlevél, és nem csak méltató, elemező szemlék, hanem bíráló élű publikációk is.
Tóth László irodalmi tevékenységi körének roppant széles a sugara; tucatnyi antológia, dokumentumkötet címlapján/címlap-verzóján szerepelt szerkesztőként az ő neve –
költőnk a felvidéki magyar kultúra prominense, sokoldalú kutató, fordító és redaktor is.
Saját poétai munkásságát összefoglaló könyvét nem méltatni ebben a tekintetben – mulasztás lenne. Kezdjük azzal a filológiai és az életmű kibontakozását poétikailag értelmező
ténnyel, hogy e könyvben valamennyi verse végén megadja a mű megszületésének datálását (hely- és időadatokat) – pályájának, sorsának igencsak változatos ’helyszínelése” ez, és
poézisének sajátos (regényes) kronologikus tükörvetületeit is felvillantják ezek a beszédes
adat-sorok. Sajátos szerkesztői-szerzői adalék az is, hogy – a színpadról kiszóló színészhez
hasonlóan – több helyütt (újabb irodalmunkban egyébként is igen jellegzetes esztétikai
szerepet játszó) lábjegyzetekkel tesz előre és visszamutató utalásokat költeményei bizonyos motívumai között. A ciklikus felépítési rendszerről ehelyütt csak annyit: a kiadvány
jól megkülönböztető betűtípusokkal segíti az olvasót abban, hogy a költemények sorozatai, vers-bokrai közötti összefüggések ne sikkadjanak el, és ezáltal a különböző részek
közti tallózásra, ide-oda lapozó olvasásra is ösztökél velük (és rájöhetünk: milyen jó dolog
egy szalagos könyvjelző).
A sűrű és gazdagon változatos életmű anyagában további segédletek is támogatják az
áttekintésre törekvő figyelem dolgát: a versek idegen nyelvű betét-idézeteiről szóló jegyzetek, a betűrendes cím- és ciklusmutató (eltérő betűformákkal szedve), valamint az a remekül megszerkesztett tartalomjegyzék, amivel nem csak az átnézetet segíti, de bizonyos
rövidítés-jelekkel a versek korábbi könyvbeli megjelenésére, illetőleg azokra a költeményekre is utalhat a szerző, amelyek cenzurális/szerkesztési okokból – s ezek, mint mondtuk, a pálya derekán szép számmal akadnak – eddig csak lapokban voltak olvashatók
avagy kéziratban maradtak. Summa summárum: az Átváltozás – kötetszerkesztési mestermunka.

Néhány főbb horizontvonal
Valószínűleg igaz az a megállapítás, hogy egy irodalmi műalkotás értékét, belső gazdagságát is jelzi, milyen sokféle értelmezést provokál, hányféle megközelítésre, akár eltérő
recepcióra ad esélyt. Ha valaki a Tóth László költészetével elmélyülten foglalkozó írásokat
megpróbálja mintegy ’egybeolvasni’, szempontjaikat egymás közelébe hozni (ebből
a négyrészes ’kritikai tükörből’ talán a Zalabai Zsigmond, Tőzsér Árpád, Grendel Lajos,
Varga Imre, Németh Zoltán, Mányoki Endre, Szkárosi Endre, Vörös István, Tandori Dezső tollából való szemléket, tanulmányokat érdemes kiemelni), akkor egyfelől arra a következtetésre jut, hogy alapértelmezéseik, értékeléseik néhány lényegi vonásában egybe-

76

tiszatáj

csengenek, másfelől viszont azt is észre lehet venni, hogy hangsúlyaik, „kiemeléseik”,
vagyis jellemzésük fő vektor-irányai sok mindenben el is térnek egymástól. Nagylélegzetű,
meg-megújuló, a modern magyar versnyelv sokféle lehetőségét kiaknázó poézisről beszélnek, azonban hol a költemények gondolati alapozását avagy a mitologikus horizontokat is
érintő költői együttesben az én-azonosság lírai problémáit, eredményeit emelik ki, hol inkább a szövegformák, a közvetlen, a perszonalitást hitelesen tükröző beszédmód felé irányuló merész alkotói mozgásokat, a quasi epikus, ciklikus szerkesztésmódot, a hosszú versekben megtestesülő „beszélyes” költői lendületet méltatják. (Hogy mindezek hátterében
a tehetségnek időnként milyen közegben kellett a maga alkotói egzisztenciájáért a harcát
megharcolni, arról a kiadói, lektori jelentések adnak jelzéseket – vagyis sokoldalú ez az
irodalomtörténeti dokumentáció.)
Némiképpen „utókori” nézőpontból szemlélve: Tóth László költészetének egész volumene kétségtelenül a „kései” modern magyar költészet megkapó, magas erősségei közé
tartozik. Csupa drámai nyugtalanság feszül mindvégig benne – egy kételyekkel telített,
alapvetően tragiko-groteszk színezetű, őszinte lélek életérzését, -szemléletét szólaltatva
meg változatos hangon és „maszkokkal”. Szinte minden kritikusa, olvasója rezonál Tóth
sajátos „egzisztencializmusára”, mellyel a kor emberének bezártságát jellemzi, és arra is,
hogy a perszonális létezés érzéki, gondolati körüljárásában mennyire lankadatlan az ihlete. Aminek az az eredménye, hogy az (egyes esetekben beckett-i) abszurditással is úgy
néz szembe, hogy a kitörés reményét mégsem adja fel. Különös pátosz hatását kelti érzéseinek, indulatainak, lírai reflexióinak szerves együttese (Gróh Gáspár egyenesen „eredendő romantikáról” beszél), megőrizve, sőt – érdekes módon – nem egyszer egy barokkos stílus mozdulataira emlékeztető gesztusokkal fokozva is azt, ami a klasszikus avangárd költészet hagyományára utal vissza. Fodor András finom esszéjének egyik fordulata
emlegeti ezt a kassáki tradíciót, és ennek mentén költőnk első két kötetéről még az is lehet
a benyomásunk, hogy ez a versbeszéd, a lírai tónus, a Kassákénál lágyabb hangszerelésű,
a mondatokat mégis bizonyos pátosszal telítő fiatal József Attila szabadverseihez is rokonítható.
Ezek a nyomvonalak, a kapcsolódási pontok – melyeknek „nevesített” jelzései Tóth
Lászlónál mottók, betét-idézetek révén igencsak gazdagon, verseinek szöveg-testét szinte
beindázva, szerepelnek – jó néhány kritikusát foglalkoztatták. Ez az „összes” talán azzal
bővítheti az elemző értelmezést (túl a nyilvánvaló „nagy-referenciákon”: Dante „Commediá”-ján, a shakespeare-i sírásón, Rimbaud „egy évadán”, Pessoa több-alakváltozatú lírai
énjén – hogy néhány fontosabbat említsünk közülük), hogy a magyar vershagyományok
mellett (sőt, néha fölött) erősen érzékelhető, hogy ez a Duna-táji költő organikusan veszi
és viszi nyelvünkön tovább a 20. századi cseh, szlovák és lengyel költészet modern nagyjainak hagyatékát is. Amelyekre időközben – többek között éppen Tóth műfordítói és
szerkesztői közreműködésével – a magyar olvasó egyre szélesedő közvetítések segítségével
láthat immár rá, és talán ebből is adódik, hogy költőnk modernségének egész mintázata
még inkább ide, ilyen közép-európai poétikai összefüggésekhez kapcsolható (amiben persze evidensen kitüntetett szerepe van Vladimír Holannak, akit igen sok recenzió emleget).
Érdekes, hogy a sok név- és idézet szerinti irodalmi referencia dacára Tóth költészete nem
az „irodalmiasság” hatását ébreszti – inkább a magányos személy belső kommunikációjának nyomait lehet látni bennük; hasonló módon ahhoz a vissza-visszatérő vershelyzethez,

2004. szeptember

77

melyben lámpa- és kozmikus csillagfényben, de könyveinek szellemkörében írja, érleli
a költeményt.
Kétségtelennek látszik a pálya zenitje, ami a „komplex versszövegeknél”, a nagy konstrukciójú kötetek, illetőleg az itt Istentelen színjáték főcímen összefoglalt és elrendezett,
lényegében a 80-as évekre tehető szakasznál jelölhető ki. A laza, a lírai meditációt és rejtetten szőtt önironikus epikumot szervesen hozó nagy versek és verssorozatok szigetei között hajózhatunk, kalandozhatunk e törzsrészt olvasva; itt érezhető igazán az, hogy a játékos, groteszk könnyed felszín mennyi réteget érint és fed, és ezáltal legjobb versei „egymásra exponált mozdulatok” sűrű benyomását ébresztik fel bennünk (amiről Varga Imre
egyik írása beszél). Abból adódóan, hogy ebbe a periódusba kerülhetett (vissza) a legtöbb
korábbi kötetből mellőzött költemény, sőt néha egy-egy egész versfüzér, talán nem jobb,
de dúsabb, színesebb lett az összkép. Az apró ’vers-szikráktól’, az az egészen sajátos,
mélytüzű és szomorúan gyengéd hangtól, ami szerelmes-erotikus szólamainak sajátja –
a kiemelkedő „egyebek” mellett (a több oldalról is méltányolt lét-ontológiai, „topográfiai”,
„szociográfiai” ciklus-menetek, avagy az „abszolút sírásó” versek körzetét alkotva): mindez együtt jelenik meg a főműveknek ebben a háromrészes együttesében. (Ez a „trilógia”
több mint négyszáz műből áll, vagyis a könyv anyagának több mint felét fogja át.)
Szemlénk elején utaltunk rá, hogy Tóth László könyvének igen fontos karaktervonását
maga a kötet-szerkezet adja, és hogy ez a komoly, nagyívű konstrukció maga is mély öszszefüggést mutat költészetének alapjaival. A posztmodern, a dekonstrukció új századából
visszapillantva: az ily módon is megnyilatkozó, a szétesés ellen küzdő, pozitív költői attitűd, mely ma már igen ritka, és a jelen „divatjai” felől szemlélve sajnos „idejétmúlt” is,
e sorok írójához igen közel áll. Tóth László nagyszabású kiadványa nekem azt is mondja:
a szomorú emlékű 20. század Közép-Európájában élve, a múlt század utolsó évtizedeinek
minden hányattatásai dacára a költői létezés – jelesül az övé – végül is mégis csak sorsunk, küzdelmeink nagy-nagy pozitívuma. (Átváltozás avagy az „itt” és az „ott”. Mozdulatok egy arcképhez a múlt századból. Összegyűjtött versek és értelmezések 1967–2003.)

Fogarassy Miklós

78

tiszatáj

Ninive, Matisse és az Aluljáró
BÁGER GUSZTÁV : IDŐTÁV MOLLBAN

Báger Gusztáv költészete nemcsak Magyarországon ismert, kevesen tudják róla, hogy Németországban több fórumon rendszeresen jelen van, közlik a lapok, folyóiratok,
vendégségbe hívják a klubok, egyesületek, a német írószövetségnek tagja, mondhatni, közszereplő a német médiában, talán nem túlzás azt állítani, hogy jobban ismerik,
mint itthon. Német nyelvű kötete is megjelent, Heiskaltes
Wasser, 2001. Báger Gusztávval interjúk készültek a német lapokban, a legkomolyabb orgánumok dicsérték, értékelték versművészetét. Franciaországban szintén könyve
jelent meg, amit a párizsi közvélemény nagy érdeklődéssel
fogadott.
Csak remélhető, hogy hazánkban is „felfedezik” egy kicsit jobban, mint eddig. Költészete megérdemelné. Tandori
Széphalom Könyvműhely
Dezső nem egy alkalommal leírta róla: nagyon egyéni, saBudapest, 2003
játos beszédmóddal rendelkezik, ami megkülönbözteti az
78 oldal, 1600 Ft
eddigi stílusoktól.
Kabdebó Lóránt írja Báger Gusztáv költészetéről: „Ne
legyen semmi, ami korlátoz. A korlátozott és a korlátozó az ő verséből ki van rekesztve.
A szabadság: a korlátok nélküliség. „ Táguló éjben / téglányi szobám / végre jót pihen”.
Bízzák rá, ő majd megszerkeszti magában a korlátokat és a korlátozót. Ez adja lírájának
személyes ihletét. Amin változtatni nem lehet. Amibe zárva formálódik az egyes ember
létezése. Bevallani ez éppen elég súlyos feladat: a tudomásulvétel fájdalma. Ez külső (politikai) korlátozásokat nem bír elviselni.”
Jól jellemzi Kabdebó Lóránt Báger Gusztáv alkotói habitusát és attitűdjét, ez a fajta
emberi természet az időtlen teljességet keresi, az esetlegességek csak annyira érintik meg,
amennyire hozzájárulnak az adekvát megnyilatkozás érvényességéhez. A transzcendenssel
szembeni tárgyias szkepszis ugyanúgy lételeme ennek a világ-megközelítésnek, mint
a klasszicista és a romantikus eszmény megkérdőjelezése, átírása. A mitikus jelképek sem
homályosítják el a tökéletlenségek jelenvalóságát, az időbeliségbe ágyazottság (a temporalitás) végkifejletét. „nem tudom miért-nekem / a clochard-ok köszönnek” írja az Időtáv
mollban nyitóversében.
A nyitóopus (Rejtély) több tipikus mondatot tartalmaz, amelyek a későbbi motívumokat magyarázzák, ezért érdemes foglalkozni részletesen a verssel.
A „talán csak belém ömlik / szétoszthatatlan a bor // talán megszagolhatatlan nőket /
mágnesezek sorra” sorok motivikus hálója a Mallarmé-féle objektivitás (szimbolizmus)

2004. szeptember

79

jeleit hordozza áttételesen. A látszat és a lényeg, előtér és háttér kétosztatú totalitása helyén az eleve ambivalens távlat képe bontakozik ki. Olyan költői adottsága ez Báger Gusztávnak, amely által új jelentések nyerhetők. Mallarmé reményét, ami a homéroszi tévutak
után az orphikusság regisztereit véli fellelni az új elbeszélő-perspektívában, átértelmezi,
Báger Gusztáv Weöres Sándorhoz hasonlóan a textusokat inkább beszélgetés-foszlányoknak tekinti, nem szakrális „szöveteknek”. Az új tárgyiasság szabályigényeit is áthágja,
mind szemantikailag, mind szellemileg. Eszménye az eszménytelenség, minden direkt
irodalmi törekvés kétséges számára, ezért az ironikus beszédmódot is iróniával fogadja
s írja újra. A „szétoszthatatlan bor” több jelentésrétegek takar/fed fel. Elsősorban a „szellem”-re, a spirit-re, a pneumára, a rúach-ra vonatkoztatható, ami annyi fele osztható,
amennyien vagyunk, emberek a Földön. Tehát nem kell izgulni, a bor örökké tart, nem
függ létszámtól, numerikus direktíváktól, a „vedrek” mindig tele vannak, a bor elfogyhatatlan, kimeríthetetlen és azok rendelkeznek vele, akiknek a bensejéből élő vizek folyamai
fakadnak, tehát a beszéd, az Ige kútja a Szellem forrása. De ez olyan áttranszformált allegória, hogy sok olvasatot foglalhat még magába ezen kívül is. A „megszagolhatatlan nők”
képe is találó, pláne a „mágnesezés” sebezhetőségének felvillantásával tágul világképi
szimbólummá. Amikor már teljesen lelki a kapcsolat ember és ember között, akkor érezzük meg egymás lényének magját, azt a szubsztanciát, amit az alanyi költészetek olyanynyira koptattak egészen napjainkig.
A vers folytatása még izgalmasabb: „talán léptem nyílik / titkos könyvet lapoztatva //
talán halhatatlan ellenség / a lökdösődő óra”. A műveltető képző (-tat, -tet) a lapozás, lapozgatás „átadását” prezentálja az olvasók, a mindenkori befogadók felé kinyújtva szabad
vegyértékű determináltságait. Jó kis vers a Rejtély, ahogy T. D. mondaná, annyira telitalálat, hogy tényleg a kötet élére való darab.
Aluljáró címmel lelhető fel az első ciklusban egy másik kulcsvers. A vers Tandori Dezső Koppar köldüs című könyvét juttatja a vájtfülü befogadó eszébe, de ettől még több
„kijelentést” is nyerhet a versmondatok által: „ hánum hánum hánum / menekülnék, nem
lehet / árum hánum árum / ánum sikkum ánum // menekülnék, nem lehet / át kell kelni
– kiéhezett / sárga imamalom / kerekei sivatagon”. A glosszolália crescendói mögött ott
van a felismerés súlya: a szomjúság az élet jó dolgai iránt mindennapos, a vágyak szűnni
nem akaró ostroma ott buzog fel, ahol nem várja a gyarló psziché és a küzdelem menekülésbe csap át, a mókuskerék mindaddig tart, amíg nincs szünet, de a pauzák is csak arra
jók, hogy még mélyebben újraíródjon a történet. A kötet legátfogóbb érvényű verse a recenzens szerint az Ugyanúgy, ezért egészében közli, persze mint minden B. G.-vers, ez is
rövid, szubtilis, kompakt anyagú: ha éjjel úgyanúgy állok / elfordul a vécécsésze // Ha
reggel ugyanúgy kelek / a lázmérő belém törik // Ha déltájt ugyanúgy botlok / leáll szívemben a verés // Ha este ugyanúgy hullok / völgybe ránt a mély // Időnként ha elkopok
/ egy porszem csillagot talál”. Ennek a költeménynek az értelmezői horizontja olyan tág
terű, hogy bőven ad támpontot a szerző világértelmezéséhez. Ahogy Kulcsár Szabó Ernő
írta a Törvény és szabály között című tanulmányában (Beszédmód és horizont 1996. Argumentum Kiadó, 69. oldal): „Beszédmód (jelhasználat) és megjelenítés egymást feltételező kapcsolatára … kizárólag a nyelvi magatartás hogyanjából következtethetünk.”
„Legelvontabb jelentésében ezért képes feltárni a műalkotás nyelvi magatartásként
a szubjektum önértelmezését és világhoz való viszonyát.”

80

tiszatáj

Mélyreható poétikai dilemmák kapaszkodnak egymásba B. G. monotón „himnuszában” az Ugyanúgyban: a fragmentumok között van egy talált nyelv, amely immár mítoszoktól mentes. S a költői képesség találja meg ezeket a töredékeket egy olyan érzékkel,
aminek előfeltétele ugyan a korábbi hagyományok, szövegek ismerete, de nem azok dogmatikus megismétlése, tisztelete. Ettől a bevett irodalmi viselkedéstől tud szabadulni
a Báger-féle modalitás, dikció és hanghordozás. Ahogy a Matisse a betegágyban című
szöveg tematizálja a létezést: „Miért él a tér / már tudom // világító kereszt előtt / takaró
kockái alatt / bambuszbotja végén / krétakeretű kendővel / a fehér fal homlokát”.
A Ninivébe majdnem pedig felel rá: „És megint más a szállodában / úgy aludni: ablakom / huszonöt emelet magasából / hétméteres fekete száj őrzi”
Az előttünk konstituálódó halál árnyékán a vers lép túl, az eredet felé fordul a szöveg,
a játékot igényli/igenli nem az elmúlást. Az organikus műegész illúziója helyett a szerző
a permanensen keletkező, szüntelenül változó olvasat híve, nem tekinti eleve adottnak
a lét állapotát s annak magyarázatát sem. A beszélő szubjektum a háttérbe vonul és átadja
helyét a nyelvnek, az ige pedig testté lett, a vers új utat talál.
Báger koncepciójának erejét, hitelét nemcsak az ironikus hangütés és a kontemplatív
távolságtartás adja, hanem a szintaxis rendkívüli merészsége, amely a legtisztább mondatokba is belopja az üdítő disszonanciát. A narrátor nemcsak ábrázol, maga is része az
enciklopédikus képnek. Ezért itt az abszurd nem abszolút értékű, a legváratlanabb poétikai megoldás is dekódolható retorikai alakzatként működik. Ezért az Időtáv mollban,
mint könyv, jelenkori irodalmunk egyik kellemes meglepetése, kitűnő teljesítménye.
A mikrokozmoszból újabb szintézis készül Báger Gusztáv műhelyében? Lehet. A csodák
türelmesen kivárnak.

Kántor Zsolt

2004. szeptember

81

A csendestárs megszólal
Hogy mi van Tarján Tamás legújabb könyvében?
Karinthy Frigyes Együgyű lexikonja (1912) óta tudjuk,
hogy az irodalom nem más, mint „gyűjteménye azoknak
a panaszkönyveknek és felfolyamodásoknak, melyeket tájékozatlan emberek, akik körülményeikkel elégedetlenek,
s a fennálló viszonyokkal sincsenek megelégedve, általánosságban feljegyeznek és összeírnak, nem ismervén az illető
hatóságok (minisztérium, vasútigazgatóság, sóhivatal) illető szakosztályát, ahová panaszaikat és véleményüket be
kellene nyújtani – esetleg benyújtották, de a hatóságok
visszautasították azokat. Az ilyen elégedetlen ember (író)
a nagyközönség elé terjeszti aztán véleményét, remélve, hogy
valaki megszánja, és segít rajta.” Egyes írók („oly egyén,
mely azt véli látni, amit mások nem gondolnak”) munkái
kritikusok („oly egyén, mely azt gondolja, amit mások, akik
vélnek valamit, nem véltek gondolni”) kezébe kerülnek. Az
Pont Kiadó
író éppen ezért jól teszi, ha már akkor rettegni kezd a kritiBudapest, 2003
kától, amikor a kiadónak leadja a kéziratot, még jobban,
211 oldal, 2240 Ft
amikor leírja, de egyáltalán akkor cselekszik a legjobban,
ha le sem ír semmit, mert a kritikus ízekre szedi azt, amit
ő véres verejtékkel kiizzadott magából, hiszen a kritikus – ismét csak Karinthy Frigyes
fogalommeghatározását kölcsönvéve – olyan „veszendő természetű ember, akinek különben semmi baja sincs, a fent említett panaszkodók [ti. az írók] felfolyamodását ellenőrizve, oly színben tünteti fel magát, mintha ő el tudná intézni, de ezeknek (kritikusok)
nem szabad felülni, mert rosszindulatú és csúfolódó emberek, és gyakran ingerlik a szenvedő írót; ha például, valakinek egy golyó van a hasában, és ezt egy V. (vers) panaszfolyamodásában leírja (»Golyó van a hasamban« címmel), egy ilyen Kr. képes rámondani,
hogy ez szép, szóval az, hogy nekem a hasamban golyó van, az tetszik neki (vö. káröröm).”
Karinthy az irodalomtörténetről csak annyit jegyez meg, hogy azt vessük össze a statisztikai tudományok „Éhenhaltak” rovatával.
A kritikus-irodalomtörténész Tarján Tamás legutóbb Csendestárs címmel terjesztette
elénk kötegelt felfolyamodásait, amelyekben „elégedetlen emberek” ügyeivel foglalkozik.
Bár magáról is előárul valamennyit: egy helyütt közli az általa legszebbnek tartott tíz
vers listáját (talán mert tőle nem kérdezték meg annak idején), másutt – mert annyira
kedveli és tiszteli Esterházy Pétert – azt is megengedi magának, hogy Esterházy legutóbbi
kötetének Névmutatóját – amely a Bevezetés a szépirodalomba „nagynévsorának jelentéseivel talál funkcionális kapcsolódást” – elemezze és megjegyezze: „Mondhatnám, recenzens, hogy nem találván meg magamat… legott láttam, hogy valóban mennyi…, de inkább

82

tiszatáj

még egyetlenegyszer szőrözök: a névkavalkád […] éppúgy nem teljes, ahogy a Tartalom
sem nyújt az írásokról egynemű, egyformán hasznosítható információkat.” Nem elsődleges hibákat tesz szóvá, de mert kritikus, valamit bírálnia kell. Ebből él. Ha komolyan nem
teheti, mert „az egyes szövegekkel való értékítélet-disputa nem vezet sehova. Esterházy
számára például jó karikaturista valaki, aki nekem nem. Kész.”, akkor teszi (ön)ironikus
humorral. Viszont élesen bírálja az alkotói viselkedést, és kemény véleményt mond Orbán
János Dénes Teakönyvében olvasható Táncóra kezdő haldoklóknak című írásáról, melyben az ifjú titán „súlyosan sértőnek, otrombán érzéketlennek mutatkozik”, amikor még
Petri György és Orbán Ottó életében azt írta a két idősebb költőmesterről: „Két hajdani lázadó siránkozása a halál előtt”, később a nemrég elhunyt Gadamert, „a humán elméleti
tudományok ganajtúró”-ját azzal átkozza, hogy „a pokolban meg kell tanulnia kívülről Juhász Ferenc összes verseit, s lefordítania a világ összes nyelveire”, tehát – Tarján Tamás
szerint – „a halottgyalázó élőgyalázó is”. Kemény, az irodalmi (és erkölcsi) értékítéletről
tanúskodó szavak, azonban Orbán János Dénest e túlkapások – melyeket semmi más,
csak az utálat lendülete indokol – ellenére is felmenti.
A könyv többi része tárgyilagos hangon szól. Amennyire lehet.
Tarján Tamás mindamellett, hogy irodalomtörténész és kritikus, (még) több anyagból
összegyúrt személyiség: tanár is, előadó is, és nem utolsósorban író (parodista) is. S ilyen
maga a kötet is; van benne tanulmány, van benne kritika, van benne előadásszöveg, van
benne kultúrhistóriai nyomozati jegyzőkönyv stb. A Csendestárs tehát magán viseli szerzőjének összes alkotói személyiségjegyét, így egyféle személyiségrajzként is értelmezhető.
S így párhuzamba állítható a már általunk említett s Tarján Tamás által bírált OJD-kötettel, melyben OJD mindenféle vegyes írást adott közre, verset, novellát, cikket, netnaplót,
paródiát is persze, mindent, ami az előző kötetekből kimaradt, s ez „az okos vegyesség
a röpke tíz esztendő során gyorsan és változatosan teljesedő – és sokat vitatott – életmű
glosszájává teszi. […] Egyes részei csakis szösszenetként értékelhetők, mások a nemzedéken belüli és a nemzedékek közötti párbeszéd színes, gondolatgazdag, játékos szavú dokumentumai. Jó lenne, ha folytonos kötet utáni szaladtában egy-egy arra érdemes, magyarországi fiatal írónak is juthatna hasonló, »kötetlen« megszólalási lehetőség.” Amikor
Tarján Tamás ezt Orbán János Dénes könyvéről írja, mintha a sajátjáról (is) szólna.
Azonban a Csendestárs egy igen tudatosan felépített (épülő) életmű igen tudatosan
összeállított darabja, melynek szerzője/szerkesztője nem sok értelmezési lehetőséget hagy
a recenzensnek – miképpen előző két könyvének (Kengyelfutó, 2001 és Szabadiskola,
2002) szerzője/szerkesztője sem. Hiszen ő maga állítja a kötet „utószavaként” is olvasható, s korántsem csak Az írások első megjelenésének adatait a cím alá sorakoztató
(ön)értelmezésben, hogy „nagyképűség lenne azt mondani, hogy [… a KF–SZI–CST-„trilógia”] »hármaskönyv« lenne. De azért igencsak összefüggnek”, hiszen „míg korábban
először a költészet és holdudvara, másodszor az epika, a dráma és a színház volt tárgyam
– s mindkétszer hat-hét év írásaiból válogathattam –, most eklektikusabb a csak 2002 és
2003 terméséből szemelgetett könyv. Mutatkoznak persze központi témái: a nemzeti lírakincs korpuszának értelmezése; a paródiaműfaj(ok) kérdései; nemzedékem – a középnemzedék – íróinak-kötőinek jelenléte stb.” Erősítheti a sorozatba állíthatóságot az előző
két könyvvel – illetve azok (ön)értelmezésével – való összevetése: a Kengyelfutóban „az
amúgy sem terjedelmes anyagot nem tagoltam ciklusokra, de e tudatos gesztussal sem

2004. szeptember

83

»folyamat«-, sem »egység«-képzeteket nem kívánok sugallni”, a Szabadiskolában pedig
„némi töprengés után arra bátorkodtam, hogy irodalom- és színikritikusi, tanulmányírói
és egyetemi oktatói törekvéseimnek egyként jelét adjam a két nagy fejezetben – tudva és
vállalva, hogy a tanulmányok és bírálatok sora így egy kissé szeszélyes (noha láncolatában
azért remélhetőleg logikus) lesz.” A kötetenkénti ciklusok számának gyarapodása – a
szerző/szerkesztő most hat kötegbe csoportosítja írásait – a választott tárgy(ak) bővülő
sokszínűségére utal.
A Szabadiskolát (egyébként is) célszerű többször is kézbe venni a Csendestárs olvasásakor, mert annak második ciklusában megtalálhatjuk jelen kötet egyes darabjainak
pár/ikerírását: míg itt Tersánszky egy dedikációjáról olvashatunk, ott egy regényéről, míg
itt Füst Milán összegyűjtött novelláiról, ott az összegyűjtött leveleiről, míg itt Szabó
Magda legutóbbi regényéről, ott az előzőről. Az érdeklődési kör tehát nem változott, csak
az érdeklődés tárgya újult.
Mint ahogy maradt Tarján Tamás címadó/címrejtő játékossága is. Az ugyancsak az
„utószóban” olvasható a címjelentés feloldására szolgáló utalás/utasítás szerint („címét
valahol a tanulmányok lapjain el is rejtő, meg is világító – e kötet textusaiban a fejezetcímeket is hasonlóképp elszóró”), ha elejétől a végéig sorban olvassa a kötet írásait, azonnal újra kell olvasnia, immáron az elbújtatott cím(ek)et keresve. A felfedezés örömét
meghagyva az olvasónak most csupán a nagyon is beszédes „csendestárs” lexikonbeli jelentését idéznénk fel: „Valamely vállalkozásban hivatalosan részt nem vevő üzlettárs.” Ki
lehet vajon ez a személy? Nyilván az olvasó. Lehet maga Tarján Tamás, aki az elemzett-bírált műveket olvasta, és lehet az Olvasó is, aki Tarján Tamás könyvét olvasta, a lényeg,
hogy csendes legyen és társ az olvasásban. A Csendestárs felirat azonban képaláírásként is
értelmezhető, Orosz István címlaprajza alatt. Azon az erdei pavilon – egy ismert optikai
illúzió segítségével a koherens világ benyomását és valami megmagyarázhatatlan lehetetlenséget egyszerre keltő – eltűnő-áttűnő oszlopai közé „bezárt” alaknak csak az egyik lába
érinti a talajt. Talán fut, talán táncol, de mindenképpen egy lábon áll, azaz egyensúlyoz.
Így egyensúlyoz Tarján Tamás: jót és rosszat egyaránt megmutat a tárgyalt (élet)mű(vek)ben. Írásai nem merülnek el a túlzott szakmaiságban, tehát érthetőek, és nem sekélyesednek el semmitmondó frázisokba, tehát tanulságosak. Ugyanígy egyensúlyoz az egyes műfajok között: bírálatai többek egy hírlapi kritikánál, a műfaj két áramlata között állnak középtájt. Az impresszionista kritika (mely az elemzőről szól) és a tudálékos kritika (mely
szintén inkább az elemzőről szól) között van egy keskeny sáv (melyen egyensúlyoznia
kell), az „igazi” kritika, amely a műről beszél és az olvasóhoz szól, mert az igazi kritika valódi célja az, hogy a mű értékeire és hibáira való rámutatással befolyásolja az olvasót, hogy
olvassa el vagy ne olvassa el az adott könyvet. (Régebben erre olyan – nem mindig objektív értékrendszer alapján bíráló, de formailag célravezető – módszerek voltak, mint például a negyvenes évek végén a Csillag első számainak hátlapján a Feltétlenül olvassa el,
a Ha sok az ideje, olvassa el és a Ne olvassa el rovatok, amelyben Solohov Új barázdát
szánt az eke és Korolenko Makár álma című regényeit feltétlenül, míg Sartre Férfikorát
és Márai Jelvény és jelentését semmiképpen sem ajánlották olvasásra.)
Tarján Tamás teszi az egyensúlyozást hat ciklusba rendezett húsz darabban.
Az első ciklus (Tenger) három írásában három versantológia a bírálat tárgya. A kritikusnak nincs egyszerű dolga, mert „összeállításról alig lehet szabályos bírálatot írni. De

84

tiszatáj

mert az irodalom- és ízlésszociológiai dokumentumérték, a specifikus becs kétségbevonhatatlan, bizonyos következtetéseket igencsak érdemes papírra vetni. Még akkor is, ha
a szépség gyakorta a kétség szinonimája.” Ha szabályos bírálatot alig lehet, Tarján Tamás
ír szabálytalant. Az elsőben a „szerkesztői közösség”, a Korunk által megkérdezett irodalomformáló-alakító (szak)személyek ízléséről, a másodikban Ferencz Győző szerkesztői
munkájáról, a harmadikban a Makkai Ádám által „nem egységes szempontok alapján
történt” válogatásról, melyben például „Szabó Lőrinc és Kannás Alajos egyként tizenöt-tizenöt költeménnyel járult a legszebb ezerhez”, és amely antológiában a versek jók (szépek), azonban maga „a kötet remek, de hiányos (egyben túltömött), problematikus szövegtár”.
A következő ciklusban (Tintaceruza) négy, a Nyugat-korszak egy-egy (illetve egy helyütt: két) alkotójáról írott tanulmány szerepel. Az első a drámaíró Déry Tibort mutatja
be; s egy, a címben és alcímében megjelölt, abszurdnak tűnő kérdés (Miért rosszak Déry
Tibor drámái? … és rosszak-e egyáltalán?) próbál válaszolni. A második írásban Illyés
Gyula és Nagy Lajos írói kapcsolatáról kiváló irodalomszociológiai áttekintést ad, mesterekkel, barátokkal, pályatársakkal, életutakkal, művekkel. A harmadikban Füst Milán öszszegyűjtött novelláiról, tehát a novellista Füst Milánról szól. A Tintaceruza utolsó darabja
pedig Egy Tersánszky-dedikáció utáni kultúrhistóriai nyomozás története, melyben persze magáról – a tintaceruzával dedikáló – Tersánszkyról is többet megtudhatunk.
A Textor ciklusban két, az idősebb írógeneráció jeles alkotójának műhelyéből kikerült
(ön)életrajzi regény bírálata olvasható. Szabó Magda Für Elise és Sándor Iván Drága Liv
kötetei alkalmat adnak (megkövetelik?) a bennük ábrázolt idő és eseménysor referenciáiról való beszédre is. „Szinte minden esetben, amikor (jelentékeny) önéletrajzi regény lát
napvilágot, problémaként merül fel a kritika számára az autobiográfia-írás és -olvasás
kérdése” – olvassuk a kritikus műhelygondjáról, majd persze részletesen megválaszolja
a kérdést. Az első bírálatban nem fukarkodik a mesterelemzői fogásokkal: egy jövőbeli
– a szerző által megelőlegezett – műről (a Magdaléna címmel tervezett folytatásról) is
beszél, kultúrhistóriai adalékokat ad Beethoven Für Elise-ének kottájáról, és nem eldönthetően dicsekszik vagy panaszkodik arról, hogy térképet is használt az olvasáshoz. Sándor
Iván (ön)életrajzi regényét szintén kortörténeti, sőt kulcsregényként elemzi, irodalmi és
irodalmon kívüli utalások (Ingmar Bergman, Liv Ulmann, Cristoph Ransmayr stb.) bevonásával.
A Csendestárs írásainak negyedik csoportja (Tű) a paródia műfajával és annak történetével foglalkozik. (A kérdésről azonban nemcsak jelen ciklus darabjai szólnak, de más
írásokban is fel-felbukkan a kedvelt téma: a kötet első írásaiban a paródiaműveket hiányolja a reprezentatív gyűjteményekből, az utolsókban két, a legfiatalabb generációhoz
tartozó alkotó parodisztikus műveit is vizsgálja.) A paródiától a paródiáig című tanulmányban az 1960 utáni magyar paródiatörténet vázlatát adja – egy majdani önálló kötet
csíráját magában hordozva. Ha ezt a vázlatot előszóként, bevezetésként olvassuk, akkor az
ezt követő két írás akár éppen ennek a számon kért paródiatörténet-könyvnek lehetne
egy-egy fejezete. Az Egy sosemvolt lap történeti jelentőségében a többek által is „az erdélyi magyar irodalom Karinthyjá”-nak nevezett Bajor Andorra és az általa írt-szerkesztett,
Ütünk címmel megjelenő szilveszteri Utunk-oldalakra hívja fel a figyelmet, majd a Humorral összezárva című írásban a „meglehetősen egyenlőtlen színvonalú” életművű

2004. szeptember

85

Páskándi Géza és a paródia kapcsolatát taglalja, különös figyelemmel „szerkesztetlen és
meghúzatlan”, ugyanakkor „leltározó technikájával, káprázatos névtani vegetációjával enciklopédikus paródiamű”-re, A sárikás anyós című vígeposzra.
Az ötödik ciklus (Térélmény) ismét a „rajongóé”; itt kizárólag elismerő-méltató írásokat olvashatunk. A ciklus hat bírálata közül az első három lírai, a többi három epikai műveket vesz górcső alá. Az első írásból – és a korábbi utalásokból – egyértelművé válik,
hogy Tarján Tamás legszívesebben Orbán Ottó verseit olvassa. Írásának sajnálatos apropója, hogy egy életmű utolsó könyvét kell bírálnia. Ezután következik a Múlástan, Parti
Nagy Lajos Grafitneszének méltatása. A dicsérő jelzőkkel nem fukarkodó – a „nagyszerű
folytatást” célszerű a „nagyszerű előzmény” (Esti kréta) mellé helyezni, a Rókatárgy alkonyatkor című Parti Nagy-vers pedig „ragyogva, romlatlanul, rettenetesen igazolja, hogy
a közelmúlt magyar lírájában kivételes hely illeti meg” – elemzés kétségtelenné teszi, hogy
Orbán Ottó mellett Parti Nagy Lajos a másik kedvenc költője a kritikusnak. Majd egy jól
összefogott pályaképvázlat olvasható Csordás Gáborról, „a nyomda sajtóhibákat fingó ördöge” miatt csak j/r-ként emlegetett javítások rontások című kötet kapcsán. E három
költészeti téma után Krasznahorkai László utolsó, „utánozhatatlanul molekularizált” „remekmívű munká”-ját (Északról hegy, Délről tó, Nyugatról utak, Keletről folyó) vizsgálja,
majd két esszékötetről ír: Esterházy Péter A szabadság nehéz mámora című gyűjteményéről már esett szó (vö.: Névmutató), Tandori Dezső Hét fejlövéséről pedig – több más
mellett – elmondja, hogy „szabálytalan iskola szabálytalan diákja szabálytalan érettségire
pompás tételeket dolgozhat ki ezekből a passzusokból”.
A kötet eddigi írásaiban Tarján Tamás az idősebb, illetve a középnemzedék kanonizált
alkotóinak műveiről írt – a hatodik ciklusban (Torzió) pedig a fiatalabb nemzedék két
számon tartott és elismert tagjának egy-egy kötete kerül sorra: a kritikus most Orbán János Dénes és Király Levente köteteivel foglalkozik. Az Orbán János Dénest „bíráló” írásról
fentebb esett már szó, az elsőkötetes Király Levente pedig – 1976-os születésével ő „a legkisebb” az elemzett-bírált szerzők között – verseinek kvalitása mellett parodizáló hajlamával igazolja, hogy felétlenül helye van a kötetben. Szerző az első írásban az erdélyi fiatal
szerzőkről, a másodikban a húszas éveinek végén-harmincas éveinek elején járó generációs társakról is szól. (A már többször ideinvitált Kengyelfutóban olvasható „iker-írások”:
egy korábbi Orbán János Dénes-kötet és a szintén „kezdő”, de már szintén elismert
Karafiáth Orsolya első kötetéről írott bírálat.)
Mindezt azonban – ne befolyásoljon minket az írásbeliség csalóka ténye s a szöveg látványa – mintha szóban tenné. A kötet írásai megszerkesztettségüket tekintve ugyanis az
előadásokat tartó Tarján Tamást mutatják meg: retorikailag mind tökéletesen felépítettek.
Mind egy-egy lendületes beszéd, beszély, előadás (élőadás), amelyet rendre egy figyelemfelkeltő, meglepő kérdéssel, nem egyszer ötlettel, „poénnal” kezd, s a tarjáni tanulmány/bírálat valójában nem más, mint a maga által feltett kérdésre adott válaszkeresés,
és általában megválaszolás. Ha dicsér, valóban dicsér, ha hibákat „kell” szóvá tennie, tárgyilagos hangon szól.
Ráadásul Tarján Tamásnak mindig mindenről eszébe jut valami, mutatván, hogy nem
csak az éppen elemzett/bírált írást ismeri, melyet ráadásul mindig az életmű egészében
vizsgál. Írásai mégis élvezetesen (végig)olvashatók és (végig)érthetők. Szívesen elemzi
a borítókat is a mű részeként, helyenként pedig kultúrhistóriai „mellékvágányokra” tereli

86

tiszatáj

a szót, például Déry-tanulmányában szép részt szentel a Szegedi Egyetemi Színpad tragikus sorsú központi alakjának, Paál Istvánnak, aki 1970-ben megrendezte Az óriáscsecsemőt, be(vissza)emelve Déryt a magyar színházi szerzők közé. Renitens recenzensként
többször megcsillantja humorát, (ön)iróniáját is. Egy helyütt megjegyzi, hogy az „egyik televíziós csatorna teletextjén az »Elhunyt Orbán Ottó« hírt az »Orbán Viktor beszéde« hír
előzte és – visszapillantva május 25-re – az »Orbán-napi vígasságok« követte.” Király Levente könyvének bírálatában a JAK füzetek sorozatszámát is a könyv részeként elemzi,
másutt pedig maga emeli ki a véletlenszerűséget: „Nincs, mert nem is lehet funkciója
annak, hogy a történet [ti. Sándor Iván Drága Liv című regényéé] meghatározó elbeszélője némely információk szerint 1936-ban, mások szerint 1938-ban született. »Ötvennégyben nem vettek fel nappali tagozatra« (10.) olvassuk, s hogy 1956 októberében a hazatérő
lelkes, győztes és fáradt fiú húszéves (54. – ez a kísértő ötvennégy, az írás ördögének nagyobb dicsőségére, a Liv név számértéke, ha római számként dekódoljuk…), tehát racionális
megfontolás szerint 1936-os születésű.” Recenzens el tudja képzelni, hogy egy élőszavas
előadáson ezek az észrevételek milyen csendes derültséget váltanának ki a közönségből.
A kötet egyetlen hibáját is ez utóbbi írásban találjuk. A hibás mondat így kezdődik:
„A Drága Liv nagyjából éppen az, ami e szerelmen kívül, egyben e szerelem által nyílik
meg (” – és nem is kell tovább folytatni, mert a hiba már idéztetett. A zárójel ugyanis nem
záródik be! „Tarján Tamás elfelejtette bezárni”, gondolhatnánk, de ez a hiányos, félbemaradt írásjel, ha jobban megnézzük, éppen úgy csak megnyílik, mint az előtte megidézett
szerelem, s így vizuálisan is érzékelteti a szomorú tartalmat. Tudjuk továbbá, hogy Tandori Dezső és Esterházy Péter idevonható művei után a hiányos vagy a kifelé nyíló zárójelek eleve többletjelentést hordoznak, s ha mindezekhez hozzávesszük azt, hogy az
ominózus „hiba” a 87. oldalon van, éppen a 87-en, amely nemcsak azért kultikus szám,
mert számjegyeit összeszorozva éppen 56-ot kapunk, hanem mert Tarján Tamás egyik
idolja, Karinthy Frigyes éppen 1887-ben született, tehát a zárójel nem hiba, mint elsőre
tűnik, hiszen minden úgy van, mint másodszorra tűnik, mert minden másképpen van.
Tarján Tamás kötegelt felfolyamodásainak ügyét ezennel továbbadom az illetékeseknek.

Balogh Tamás

2004. szeptember

87

Határtalan incidensek
FÖLDÉNYI F. L ÁSZLÓ: A GÖMB ALAKÚ TORONY

A mégoly akkurátus, eredményeiket alaposan magyarázó,
kiterjedt és elismert értelmezői életművek is sűrűn elhalasztják megválaszolni végső soron azt a kérdést, mely
a téma- és teóriaválasztás, a módszertani eljárások, a műfaj,
a stílus és preferenciáik indítékai felől érdeklődik. Ezekről
és az ezekhez hasonló, vélhetőleg személyesnek ítélt, a tudományos megszólalás keretei közé nehezen beszorítható
jegyekről jobbára csak interjúkból, visszaemlékezésekből
vagy alkalmi feljegyzésekből tájékozódhatunk – vagyis kizárólag olyan dokumentumokból, amelyek biztonságosan
és elvéthetetlenül leválnak a gondolkodás legálisnak tekintett, hivatalos és szabályszerűnek elismert fórumairól.
Földényi F. László nem hisz az effajta megosztás lehetségességében és abban, hogy ez mégis jelen van, sőt irányadónak bizonyul napjaink humántudományos diskurzusában, nem lát mást, mint egy civilizatórikus méretű psziJelenkor Kiadó
chológiai betegségnek, a személyesség vagy a személyiség
Pécs, 2003
végzetes sérülésének egyik tünetét. (Arra, hogy e formák
292 oldal, 2600 Ft
közötti, természetes átjárást, reverzibilis összekapcsolódást
ő maga hogyan képzeli el, legpontosabban a közelmúltban
megjelent két beszélgetéséből lehet következtetni. Ld. Sikerült felépítenünk Bábel tornyát
(Beszélgetés Zsidrai Péterrel) In. Kritika 2004/február; A periféria esélye (Takáts József
interjúja. In. Talált tárgy, Alexandra, Pécs, 2004.) Leginkább ott jelentkezik feltűnő anomáliaként mindez, ahol a jelenkori kritika a személyiség fogalmát tragikus/ironikus túlzásokkal feldolgozó és újraszituáló radikális művekkel találkozik, s e találkozás során ugyanúgy igyekszik elkerülni a (szak)nyelvét feldúló verbális szubjektivitás nyomait, mint az
egyéb, nem kevésbé elfogadhatatlan esetekben. Esszéinek legújabb gyűjteményében (mely
külalakjával és szerkesztésével egyaránt feltűnően jelzi, hogy az 1995-ös A tágra nyílt
szem ikerdarabja vagy folytatása kíván lenni) Földényi azzal a kevéssé irányított, spontaneitásához ragaszkodó, a feltétlen használatelvnek mindegyre ellenálló írásmóddal kísérletezik tovább, amellyel számos eddigi munkájában is, és e kísérlet során eltökélten esszéket ír, magyar nyelven, kérdéses témákról.
A könyv legfőbb kérdése a határ, a limes problematikája, amely ugyanúgy jelent nála
egyszerű térképészeti pontot a megosztott (majd egységes) Berlinben élve, mint a művészet átalakulóban lévő identitásával szolgáló „már nem és még nem” epochéját, vagyis
korfordulót, állat és ember közti határt Goya kései festményét szemlélve, és mindvégig,

88

tiszatáj

legtartósabban azt a kijelölhetetlen pontot, ahonnan az emberi szellem és kreativitás termékei műalkotásként kezdenek el létezni. Valójában ez az, amiért a határ szó poliszémiája
nem vezet a könyvben a kifejezés gyors elhasználódásához, kiüresítéséhez, aminek veszélyeire különben a szerző – igaz, más szavak történeti szemantikájának vizsgálatakor –
maga is több példával figyelmeztet (pl. természet 7: nagyság 152.). Ma, amikor „egy folyamatos műalkotás közepette”, azaz állandóan valamiképp a határon vagy a határ közelében élünk, a kortárs gondolkodás fundamentális feladata elsősorban saját helyzetének
minél pontosabb körvonalazása. Éppen ezért a hagyományos esztétikai érzékkel szemben
Földényi nyitottsága a világállapottal való számvetésnek azokat az eredeti művészetfogalom határait mindenképp fenyegetve megközelítő művészi vállalkozásokat helyezi előtérbe, melyek kérdések, sorozatos határsértések mentén nyerik el ingoványos önazonosságukat. Alapjában provokatív, plauzibilis művészetfelfogását, a művészet létét induktívan
kimutató, általában egyedi megnyilvánulásokra fogékony habitusát legjobban talán az
a vita fémjelezte mindezidáig, mely a bécsi akcionizmus megítélése körül robbant ki, és
amelyben világosan megmutatkoztak egy Földényi-típusú esztétikai beállítódásnak a határai és tágas lehetőségei is (Ld. A tágra nyílt szem, 183–218.; A performance-művészet –
szerk. Szőke Annamária, Balassi Kiadó, Bp., 2001, 185–253.). Elképzelésében a mű esztétikai mozgástere végtelen, a mű által kivágott és megteremtett világ pedig olyan immanens szükségszerűség, mely a nem-esztétikai vagy az esztétikait más (pl. szociológiai, morális vagy az életvilág szerinti) szemponttal párosító értékelés számára csak nem-önmagaként nyílhat meg. Művészetfogalma (kultúrafogalmához hasonlóan) következtető, azaz lehetetlen kategóriát, a kategórianélküliség kategóriáját tartalmazza. Erre utalnak egyébiránt az új könyv előtt megjelent, rendkívül széles érdeklődési területről árulkodó, főként
monografikus munkái is [Veronika kendője. Múzeumi séták 1992–1997; A testet öltött
festmény (1998); Heinrich von Kleist. A szavak hálójában (1999); valamint könyvek
Klimó Károly (2003), Záborszky Gábor (2001) és Sophie Calle (2002) művészetéről], melyek csakúgy, mint e kötet darabjai – bár terjedelmesebben – kollektíven hordozzák és
termelik újra az életmű ideális kötőanyagát, az esszé egzisztenciális tétjét. Az írások több
szempontból kérdéses, nehézséget jelentő önazonossága ez a tét, a magyar esszé jellegben
rejlő önigazolás és kudarc együttes jelenléte, ami sohasem engedi a hülomorfikus elgondolások tartalom-forma kettősére redukálni az írás indítékát, hanem úgy rendezi, hogy
a megszólalás eredendő bizonytalansága némileg determinálja a témaválasztást, mindazonáltal ösztönzőleg hasson a probléma kifejtésére. A ’magyar esszé’ meghatározás mindkét
tagja olyan jelenségcsoportot takar, mely már magában felidézi a határ képzetét, a valamivel határosnak lenni léthelyzetét, a perifériát, közösen pedig felerősítik annak a kérdésnek az erejét, hogy miért lehetetlenség magyar esszét írni, magyarul esszét írni (ami meszsze nem ugyanaz), magyarul írni, írni. Bonyolult kérdés, melyre Földényi egész könyvével
felel. A válaszban pedig éppúgy megfér egy, az imagológia sajátos nézőpontjából kialakított ítélet a magyarságban rejlő ellentétes tendenciákról, kontrasztokról, mint az, hogy az
a szintézisre törekvő alapállás, melyet a szerző képviselni látszik, milyen szakadozott, kétséges hagyománnyal rendelkezik a magyar szellemi életben (101.) és a nemzetközi filozófiában (18.) egyaránt. A jelenre fogékony, mégis minden ízével a múltban gyökerező esszé
pedig annak a felvilágosodás kori értekezésnek, tantörténetnek vagy vitairatnak az utóda,
aminek egyik legismertebb, máig sokat elemzett példájáról, Rousseau-nak 1750-ben a di-

2004. szeptember

89

joni akadémia kiírására benyújtott, díjnyertes pályázatáról (Értekezés a tudományokról
és a művészetekről) az esszékötet címadó munkája számol be. Földényi F. László szerint
nagyjából azóta és szüntelenül, sőt, a technikai fejlődés miatti fokozott ütemben, manapság még inkább szembeötlően „mazochisztikus” kultúrában élünk. A modernitás önreflexiója nem ritkán arra a szintre érkezik el, ahol az ön- vagy felülvizsgálat szorgalmasan
gyakorolt, bejáratott automatizmusa az alapjául szolgáló rendszer biztonságát is fenyegeti,
vagyis a logikai alapú megoldáskeresések, kísérletek egy váratlan ponton átfordulnak egy
minden logikai rendszeren kívüli, kimondottan anarchisztikus dimenzióba. A szerző a felvilágosodás eszmeköréhez köti a tudományos reflexió ilyesfajta megnyilvánulásait, emellett innen eredezteti a szekularizáció és a mind technicizáltabbá váló európai (kisugárzású
világ-) kultúra mai, általa kétesnek tekintett eredményeit is.
Viszont ugyanerre a veszélyesnek ítélt reflexív képességre utal maga is többször a kötet
megszerkesztése során, leginkább, mikor az esszék füzérszerű elrendezésében egy igen
bonyolult, előre- és visszautalásokkal teli mintázatot hoz létre, és ezzel kizár minden észszerűtlent (vö. 23.). Külön érdekessé teszi vállalkozását, hogy bár az írások akár több év
eltéréssel keletkeztek, nem egyszer kimondottan alkalmi jelleggel, mégis egy homogén
gondolkodói struktúrának valamely gondosan kiválasztott, majd helyére illesztett részeredményeként tűnnek fel. Valószínűleg a reflexivitás maximumát jelenti az első fejezet
(I. A gömb alakú torony) felépítése, ahol Földényi először a romantikus (a későbbiekben
kvázi felvilágosultnak nevezett) természetszemlélet antinómiáiról ír, majd második írásában megvizsgálja a felvilágosult Hegelt olvasó Dosztojevszkijnek a világtörténet filozófiáját hevesen bíráló megjegyzéseit és művészetét, talán csak azért, hogy azután a Dosztojevszkijt olvasó és őt mesterien kommentáló Lev Sesztov „radikális optimizmusáról” értekezhessen. A sor pedig még itt sem zárul le, hiszen a két nagy összefoglaló írás, A gömb
alakú torony és a Múzsák és titánok a korfogalom meghatározásakor nagyon sokat köszönhet nemcsak a kortárs civilizációkritika olyan jól ismert alakjainak, mint Jean Baudrillard, Slavoj Žižek vagy Paul Virilio, hanem az imént emlegetett Hegelnek vagy a preegsztencialistaként betájolt és a róla szóló tanulmányban érezhetően Földényi gondolkodói önarcképeként is megformált Sesztovnak. Az a későbbiekben is előfordul, hogy egyegy írás a gyűjteményben jól eltalált helye segítségével túlmutat önmagán, és képes bekapcsolódni abba az egyszemélyes, ám több hangon szóló beszélgetésbe, amit a szerző
önmagával folytat: a komplett magyar tárgyú blokk (II. Kitekintés és bezárkózás) ilyen, de
külön kiemelendő az a rejtett párbeszéd, amit A marionettszínházról szóló Kleist-esszé
(Az erotika színpadán) az őt közvetlenül megelőző A történet titka című munkával folytat. Történet és cselekmény Arisztotelészig visszapergetett hagyománya az Elbeszélő és
C. úr (a Kleist-anekdota két szereplője) történeteinek és az alatta húzódó – Földényi által
áterotizált színjátéknak nevezett – cselekménynek (az elbeszélés szintjén ugyancsak történetnek minősülő) együttesében és feltételezett zavaraiban nyer értelmet.
A Földényi által önmagához intézett kérdések és az ezekre adott válaszkísérletek nem
csak működésének hazai magányosságára mutatnak rá, vagyis arra az iskolára, amit szinte
egyedül képvisel, de jelzik azt is, hogy írásaiban – ezekben a bizonytalan körvonalú, néha
egyenesen az ideiglenesség apológiájaként feltűnő írásokban – a „modernitás ingája”
(Heller Ágnes – Fehér Ferenc), mint sohasem nyugvó, állandóan lendületben lévő imperatívusz leng ki. Talán nem véletlen, hogy a kötet borítóján látható szerkezet is egy idő-

90

tiszatáj

mérő eszköz, óra, egy a XVIII. századi udvari tárgykultúra szépséges semmittevőinek sorából, közelebbről a rokokó iparművészet remeke, s mint ilyen, gép, vagyis korai megtestesülésében máris összetetten egyesíti a prakticitásra, fejlődésre, a cogito-ra, dialektikára
irányuló emberi szándékot, a technika modern mítoszát (vö. 160.). Mint oly sok másik
a kötetben, e probléma is a felvilágosodás ideájának és gyakorlati eredményeinek a következményeként nyer értelmet, ugyanis gondolatmenetében egyértelműen ez az a „nyeregkor” (Koselleck kifejezése), melyből egyszerre származnak a szellem jótéteményei (pl.
a tudományok mai rendszere), és amelyből máig elhatnak az élő kultúra mindenkori
válságát előlegező kezdeti jelzések. Az óramű (az Isteni Építőmester szerkesztette óraművilág, a vis viva XVIII. századi megfelelője) borítón megjelenő emblémája nem avuló
érvényességgel veti fel azt az ötletet, amit az esszék körülírnak: hogy a felvilágosodás
hozta létre a jövőt, amiben élünk, mint állandó terjeszkedési és fejlődési ingert és
egyáltalán, mint mérhető, a ma bizonyosságát jelentő időtartamot. Földényi nem tekint el
attól a feltételtől sem, hogy a mai értelemben vett idő a felvilágosodás idején keletkezett
(egyrészről a középidő bevezetésével, másrészről a világtörténet feltalálásával), és az azóta
eltelt idő, e párszáz év, magában hordozza az irreális realizálására, megzabolázására tett
egyik legnagyobb emberi kísérletet, az időmérést, annak minden sikerével és kudarcával.
Az általa felmutatott művészi világegyetem koncepciója ebből a valójában rendkívül művi
és artisztikus kulturális energiából kiindulva képes fennmaradni és emlékezetes, bár
szélsőséges formákban ma is művészetként (majdnem önmagaként) megnyilvánulni.
A felvilágosodás tér-idejében élő kultúra jelenéről gondolkodva tehát bármiről ír, Európáról
ír, vagyis arról a példátlan és egyedi idővonatkozásról, amelyben „a jelen felé közeledve az
idő mind sűrűbb, mind bonyolultabb, következésképp mind egyenlőtlenebb emberi
realitásokat hoz létre.” (Pierre Chaunu: Felvilágosodás, Osiris, Bp., 1998.) Ugyanakkor
paradoxon a felvilágosodásra visszavezetett, azóta erősödő intenzitással teret követelő
szekularizáció, e mind „sűrűbb idő” visszavonását követelni (Földényi egy helyütt posztszekularizált vagy unipoláris korról beszél, 73.), hiszen az nem számolható fel a nélkül az
Európa-eszme nélkül, amelynek ötlete és első kivitelezése szintén a XVIII. századvégi
történetfilozófia és (a kötetben több ponton megemlített kulturális migráció írásos formájának tekinthető) útirajz-irodalom lapjain született meg. Vagyis mindvégig kérdéses,
hogy Európa vagy a felvilágosodás pozitív felfogása (mert a kötetben erre is akad példa),
mint kiindulópont, fenntartható-e azon körülmények közt, melyet a szerző mindegyre
a válság, az abszolút immanencia állapotaként egyébként szenvedélyesen kárhoztat. Hogyan egyeztethető össze Európa egyik (nyugati) felének kulturális mintát, mércét állító,
megújulásra kész mobilitása és e mobilitás nyomán kialakuló új világok lakhatatlansága?
E (feloldhatatlannak tetsző) feszültségről legemlékezetesebben talán a Visszaszámlálás
című esszé tájékoztat, melyben harmonikusan megfér egymással a Párizsba (Európa akkori kulturális fővárosába) a századelőn ellátogató, azóta jórészt elfeledett újságírónak,
Puszta Bélának Párisi feljegyzések című, a kulturális egyidejűség optimista, lelkesült felhangjaitól terhes beszámolója, illetve az az univerzális csőd beismerését szorgalmazó,
„detonátor retorika”, mely kölcsönzés, korrekció, bármilyen ésszerű tevékenység helyett
már csak az eltűnés (mélyen pesszimista) programját képes hirdetni: „Nyomhagyás helyett nyomeltüntetés. Visszakozni, hátrafelé menni, kitörölni az időt, semmivé tenni
mindazt, ami ide juttatott, fölszámolni a gyökereket, a múltat, sajátmagamat. Mindent.”

2004. szeptember

91

(115.) Ez nem csak egy kényszerhelyzetre adott adekvát, felelős válasznak tekinthető, de
közvetíti Földényinek azt a meggyőződését is, ami az élet lassú élésével függ össze. A lassúság dicsérete című kötetzáró írásában a korszerűtlen, anakronisztikus lassúságról szól,
ami mindig az idő háta mögött tudja és találja magát, nem a kezdeményezésben, és szemben a gyorsasággal, ezt az eredendő distanciát nem kívánja sem legyőzni, sem elveszíteni.
Az időbe-vetettség elfogadása összefügg azzal a művészetszemléletében döntő fontosságú
mozzanattal, mely a számára érvényes művészi teljesítményekben szintén felfedezi a humanitás passzív, elszenvedő módozatait, s ezáltal a lét-problémával való szembesülés aktív elemző verziói helyére a megmerülés, beavatás (végeredményként sokszor az anti-esztétikait feltáró) formáit állítja. Világossá válik, hogy a Földényi-esszé eszményi tevékenysége a megosztás – és nem az értéksemleges, mérlegelő közvetítés –, amelynek előzménye
az elsajátítás (és nem az elvont stúdium), a katharsis kiváltotta már-már érzéki bizonyosság. A szerző ettől még természetesen elemez, magyaráz, alkalomadtán elutasít vagy várakozásait fejezi ki, de mindig jelzi annak a nézőpontnak a paradoxitását, mely a magára
öltött szerepnek, de a lassúság rezisztens szemléletéből következően inkább a megélt feladatnak a lehetetlenségéből adódik: a posztmodern misztikusának pozíciójából (ld. ehhez:
Pethő Bertalan: A burok „művészisége”, In. A performance-művészet, 247.). Ha a tárgyában megmutatkozó művészit vagy transzcendenst egy értekező nem közvetíteni, hanem
reprodukálni próbálja, akkor végzetesen kiszolgáltatja magát nem csak primér tárgyának,
de annak a folyamatnak is, mely a műről alkotott szubjektív benyomások és provizórikus
megállapítások eldönthetetlenségeiben felfüggeszti a próféciától a kommentárig (és viszsza) vezető utakat.
Bár felfedezhető itt-ott nosztalgikus felhang Földényi egyes írásaiban, a hajdan létező
összhang, szintézis utáni vágyból mindig kihallatszik elemi kételye, mely saját szólamát
(ezt a hangsúlyozottan individuális hangot) ugyanannyira elhelyezhetetlennek tartaná
a felvilágosodás előtti, kollokviálisabb kultúra kevésbé plurális értékrendjében, mint az
azt követőkben.
A magasan indusztrializált kor vívmányai között mégis akad egy sokoldalú médium,
a film, mely szinte a technika „megváltásaként”, a pszichoanalízissel, a képzőművészettel, az
irodalommal szövetkezve egyedülállóan vesz részt a kultúra által felhalmozott szorongások terápiájában, vagy negatív megnyilvánulásaiban esetleg önmaga ültet el újakat.
A filmművészetről, moziról írott kritikákban, ismertetésekben (IV. Meghalni mindenki
fiatal) Földényi tekintete nem vált irányt, mert ennek az őszinte médiumnak a működése
számára éppúgy az átléphetetlen határral való ritka találkozást ígéri, mint például Hegel
történetfilozófiája, s így mindkettő egyazon jogon mű-tárgy. Megfigyelhető, hogy a szerzői
film elve alapján minősít, nem kimondottan filmesztéta vagy filmkritikusi magatartás szerint, hiszen a filmet alkotó rengeteg, szerencsés esetben egységbe összeforrott elem szétszálazása helyett a művet igazgató szándékra összpontosít. A színészi munka, a díszlet,
jelmez, rendezés, operatőri megvalósítás stb. olyan részmozzanatok, melyek csak valamely
hozzájuk rendelt, nagyon markáns jelentés kapcsán keltik fel figyelmét (pl. Götz George
szerepeltetése Fassbinder filmjében; Peer Raben filmzenéje ugyanabban vagy George
Tabori rendhagyó színházi közreműködője: Peter Radtke). A szerzői film múltjában és
majdnem-jelenében fedezi fel újra azt a határ-élményt, a művészet állandóan „csak” keletkezőben lévő identitásának mintapéldáját, ami elszakíthatatlan az alapját képező em-

92

tiszatáj

beri agytól, a modern tudat inkongruens tartalmától: „Nem túlzás tehát egyfajta vetítőgépként elképzelni az emberi agyat, amely a racionális és irracionális, kauzális és nemkauzális, világos és sötét szférák határán áll.” (210.) Ez az a határ, melyet elfedve az élet
legkülönbözőbb területein kialakulhatnak káros elfojtások, tagadások; de ezt a határt el is
lehet ismerni, és akkor olyan vigasztalan remekművekhez vezethet, mint Buñuelnek az
éhező spanyol faluról készített 1932-es filmje, a Föld, kenyér nélkül. A határ/limes paradigma egyik félelmetes megoldását Földényi Hegel már említett történetfilozófiai művének abban a mozdulatában látja, mellyel a filozófus az értelmes, teleologikusan elgondolható, céllal rendelkező történelem fogalmát megvonja egy egész földrésztől, nevezetesen
Afrikától. „Mit utasít el itt egyetlen mondatban Hegel? A fénylő aranyat, a gyermekkort és
az éjszakát” (28.), vagyis a határ örök túloldalán elhelyezkedő, akceptálhatatlan, elveszett
vagy soha meg sem talált dolgok metaforikus világát. Elzárja önmaga elől még a nyelvben
birtokolható, olvasható határ másikát is, és ezzel a történelem, örökre lemondva a határon
túlról érkező üzenetek mindegyikéről, a tér és idő logikus, ésszerű, józan egységeként nehezedik a kultúrára. Földényi célja feloldani ezt a határt minden írásában (melyet persze
mindannyiszor máshol fedez fel), egyszerre megtalálni azt, ami a határon innen van, és
türelmesen várni arra, ami azon biztosan túl. Azt mondanám tehát, hogy akkor járunk el
helyesen, ha, miközben könyvét olvassuk, mindvégig ezt az egyes szövegeiben, de bizonyos mondataiban is mindig ott húzódó hajszálvékony, eltűnőfélben lévő vonalat követjük
a szemünkkel. Valóban nagyon kell figyelnünk, mert jóllehet, féllábbal olykor még csak
Fekete-Afrika földjén lépdel, a másikkal talán már (és ekkor a legjobb): ismeretlen kontinensen.

Tóth Ákos

Művészet

Életfonalak
DEÁK BEKE É VA TEXTILMŰVÉSZETE

Hajdan az ember a hideg ellen és pőreségének elfedésére ruhát csinált magának, kezdetben állatbőrökből, melyekkel kibélelte alvóhelyét is. Sokezer éves praktikus gyakorlatában legérdekesebb az a „pillanat”, mikor növényi rostokból, állatok gyapjából fonalat
sodort és kezdetleges módon szőni kezdett. A szövés Ázsia, Egyiptom, Dél-Amerika ősi
kultúráiban már igen jelentős szerepet játszott. A gyékényszövés, lenszövés, gyapotszövés,
selyem- és gyapjúszövés több ezer éves emlékei néha e művesség olyan fejlettségéről vallanak, mely sokszor a mai – géppel dolgozó – ember számára is elérhetetlennek tűnik.
Amikor a réges-régi sírleletekből épen maradt textíliákra tekintünk, mintha valamit
megsejtenénk az Örökkévalóságból. Az évezredek során az egyszerű vászonszövésből
a szükségszerűségen, hasznosságon túl megjelent a díszítés igénye, a szépség és a pompa is.
A különböző anyagú szövetek nemcsak az ember testét burkolták be, hanem házának, palotáinak falait, falnyílásait is. Így jelentek meg az értékes, drága, díszes szőttesek – kárpitok – a kézzel szőtt iparművészeti remekek, melyek a román kortól kezdve igen nagy szerepet játszottak a nyugat-európai, majd közép-európai belső terek díszítésében. Amellett,
hogy a vastag gyapjúkárpitok a falak elé aggatva védtek a kőfalakból áradó hideg ellen, tereket választottak el velük „s ugyanakkor a rideg termeket pompássá vagy barátságossá
varázsolták. Bethlen István fejedelem nagyon találóan a szőnyegekkel együtt „házöltözék”nek nevezte őket. Néha a fejedelmek, hadvezérek sátraik díszítésére még a csatába is magukkal vitték képes kárpitjaikat.”1
A kárpitművészet hanyatlása akkor kezdődött el, amikor síkművészeti sajátosságait
feladva a festészettel szorosabb kapcsolatba került: a kárpitok tervezői és a szövők is
a festmények mázolására törekedtek. A kárpitok a 19. században már jellegtelenné váltak.
A műfaj megújulása a 20. század elején kezdődik, majd a 30-as évektől új virágkorához
vezet. A legjobb hagyományok újraélesztésén fáradozott a Gödöllői Művésztelep, mely a 20.
század első két évtizedében a szecesszió magyar központja volt: francia kárpit – vagyis
francia gobelinszövő iskolát is alapított és működtetett.
A legjobb gobelinművészeti hagyományok napjainkban is élnek. Ennek a nemes hagyománynak kiváló képviselője Deák Beke Éva, aki Erdély szülötte. Művészete, életműve
sokoldalúságával: műfaji és tartalmi gazdagságával, technikai egyetemességével reprezentálja az európai textilművészet fél évszázadát. Az impozáns megjelenésű francia
goblenjeit is kézi varrással, hurkolt szövéssel készült legújabb textil-munkáit a szegedi
Kass Galériában 2003-ban mutatta be. A szövés fáradságos, szinte aszketikus munkafolyamatát és különleges értékét idézi föl Ovidius versrészlete az „Átváltozások”-ból,
Devecseri Gábor fordításában

1

Némely gondolatát idéztem Banner Zoltánnak, aki D. B. É. monográfiáját írta.

94

tiszatáj
„Fára készül a fonál, sok szálát nád különíti,
Közben a bélfonalat vetik egyre a fürge vetélők,
Rendezik ujjaik ezt, vezetik be sűrű fonadékba,
Közben a fésűfogak verik egyre, tömítik a szőttest.
S ők igyekeznek, a mellük alatt megkötve ruhájuk,
jár ügyesen karjuk, könnyebbé kedv teszi dolguk.
...
S szőttesüket beleszövik hajdan megesett dolgokkal”.

Igen, beleszőve az egész élet. A virágzás, a szerelem.
A Földvirág. A Virágmadár. A Főnix.
A mag. A megtermékenyülés.
Beleszőve a szülőföld. Háromszék Erdélye, beleszőve magyarságunk.
Beleszőve az ősi föld, Sepsiszentgyörgy. Az Életfa. A Négy évszak.
Beleszőve Marosvásárhely, Kolozsvár, Emese álma. Ágnes álma.
Beleszőve a szabadság mámorító boldog érzése.
Beleszőve a Fény és az árnyék, az élet tragikus Irisz betegsége.
Valami sodor, visz. Nem a sorsomat kitartóan, nesztelenül szövő Párkák
orsópörgetését hallom, nem Ariadné fonalát követem, én Thészeusz,
ki a szörnyet megvakítottam.
A lendület ragad magával, sodor fonalai közé.
Nem hallom a szövőszék koppanásait, de látom a tóba hulló, recsenő fenyőszálak
méltóságát.
Én Ikarosz vagyok, ki a vöröslő napba bukom megvakultan.
Én vagyok Daidalosz, aki fehér gyolcs ingemben gyászolok.
Szálló madarak röpítenek. Húsomból etetem őket.
Útrakeltem vágyaimmal. Hímes mezők fölött röpülök.
Fölvetőszálak szoros párhuzamos rendje: útjaim kérlelhetetlensége.
Nő vagyok, virág vagyok, feleség vagyok, anya vagyok.
Földanya vagyok. Virágmadár, lélekmadár vagyok.
Hűségnek hívnak, be nem zuhanhatok.
A természetet a teremtés kezdete óta látom, betegségében óva gyógyítom.
Tengerek fölött lebegek, tengervíz az otthonom. Béke van bennem.
Főnixként tűzben élek, poraimból megéledek.
Bemutatom a maga valóságában az embert, az alkotót. Művésztársával – férjével –
„Deák Ferenccel, aki az erdélyi magyar könyvgrafika, tipográfiai kultúra megújítója és
napszámosa volt,”2 beírták nevüket a magyar csillagok közé...
Ha Deák Beke Éva ősi helyét keresem, szellemét kutatom: megtalálom e nemesen míves gobelinek között. Az emberiség táguló szellemkörében a magáraismerés és az egymásratalálás örök érzésével szembesülök.

2

A falikárpit–gobelin történetiségének, alakulásának megértésében László Emőke: Flamand és
francia kárpitok Magyarországon c. könyve vezetett (Corvina, 1980)

2004. szeptember

95

Ahogyan Deák Ferenc Williem Shakespeare múltbéli vagy Kányádi Sándor cselekvő
jelenébe visz, úgy Deák Beke Éva a maga által festett fonalakkal rabul ejt, megkötöz.
Nagyléptékű – a legendás Lurgat monumentalitását idéző műveivel ünnepet varázsol,
méltóságot teremt. Az Aranyszöm Rendezvényház tágas terében egy megújuló világkép
körvonala bontakozik ki. Pedig a főművek nagy része különböző égtájak irányában, közösségi gyűjteményekben talált méltó helyet. De így még élesebben, különösebben, még nagyobb térben mutatkozik meg az emberi szellem ereje. Deák Beke Éva ihletett alkotásai
azt sugallják, hogy korunk bábeli nyelvzavarában is érthető a művészet üzenete az emberek számára, ha az tisztán szól hozzájuk.
Éva asszony eleddig Erdélyben és most már a Sorsfonalak jóvoltából Szegeden dolgozik. itt is meg találnia a ma és a holnap titokzatos mérőműszerét – Altigráfját. Életereje,
hallatlan szorgalma, a jó akarása példaértékű. Kevés beszédű, a szavakkal csínján bánik:
vallomásai, igazságai a művei. Műveit alkotó aranyokkerei, földbarnái, természeti színeinek vörösbe hajló szövevénye, azoknak szivárványos árnyalatai a feltöltődés, gazdagodás
élményével ajándékoznak meg. A legszemélyesebb sorsvállalással, azonosulással iparkodom bemutatni, jellemezni Deák Beke Éva művészetét, mikor Lu Csi sorait idézem:
„Küzdünk a szemlélettel, hogy rákényszerítsük a létre,
Megkopogtatjuk a csöndet, zenét követve tőle,
Végtelen tereket foglalunk egy lábnyi papírlapra”...
Szeged, 2004. június 2.

Pataki Ferenc

„A T I S Z A - P A R T O N

M I T K E R E S EK ?”

„Saját együtteseimmel szeretném
megvalósítani zenei vágyaimat”
BESZÉLGETÉS GYÜDI S ÁNDOR KARMESTERREL

Rendhagyó módon indult Gyüdi Sándornak, a Szegedi Szimfonikus Zenekar igazgató-karnagyának pályája. Először a József Attila Tudományegyetem Természettudományi Karán
szerzett matematika-fizika szakos középiskolai tanári oklevelet, utána végezte el a Zeneakadémiát. Már szegedi egyetemistaként megismerte az ország, amikor győzött az 1983-as
Ki mit tud?-on saját alapítású együttesével, a Canticum Kamarakórussal, amellyel számos
nemzetközi versenyt is nyert. Amikor a város ösztöndíjasaként 1988-ban megszerezte
a karvezetői diplomát, rögtön a Szegedi Nemzeti Színház karigazgatója lett. Irányításával
megerősödött a teátrum énekkara, amit ma is az ország egyik legjobb operakórusának
tartanak. Időközben átvette a városi énekkar, a Vaszy Viktor Kórus vezetését is. Az együttes mára nemzetközi rangú oratóriumkórussá vált, tagjai közreműködnek a Szegedi Szabadtéri Játékok produkcióiban is. Gyüdi Sándor 1992-ben vendég-karigazgatóként a torinói Teatro Regio-ban dolgozott, operakarmesterként is tevékenykedik, repertoárján szerepelnek az operairodalom legjelentősebb művei. Gregor Józseftől Tokody
Ilonán át Rost Andreáig dirigálta már
a magyar énekesgárda krémjét, valamint
tavaly Montserrat Caballé Dóm téri gálaestjének is ő volt a karmestere. Színházi munkája mellett már 1990-től zenekari koncerteket is vezényelt, és 1999ben a szegedi szimfonikusok igazgatókarnagyává választották. A barokktól
a kortárs zenéig ível széles repertoárja.
Együttesével rendszeresen vendégszerepel Nyugat-Európában, például 2003
áprilisában a spanyol királyi család hivatalos húsvéti koncertjét dirigálta nagy
sikerrel a Palma de Mallorca-i katedrálisban. Különböző szervezetekben jelentős szakmai közéleti tevékenységet is
folytat, többek között a Magyar Szimfonikus Zenekarok Szövetségének társelnöke.

2004. szeptember

97

Szekszárdon született 1959-ben, gyerekkorában gordonkázni, majd később énekelni
tanult. A zene iránti érdeklődését mennyire határozta meg családi indíttatása?
Mindent a szülői háztól kaptam, tehát nagyon meghatározó volt számomra a családi
indíttatás. A szüleim nem voltak ugyan muzsikusok, de szerették a komolyzenét. Édesanyám gyerekkorában és fiatalon tehetségesen hegedült, ezért természetes volt, hogy engem is beírattak a zeneiskolába – anélkül, hogy különösebb zenei tehetségről tettem volna
tanúbizonyságot. Azt gondolták: biztosan ragad rám valami. Hozzá kell tennem: anyai
dédapám zenetanár volt Bonyhádon. Kisvárosi mindenesként vonós- és fúvós hangszereket is tanított, mellette szalonzenekart is vezetett. Ma is őrzöm a karmesteri pálcáját. Sajnos dirigálni nem lehet vele, mert nagyon más, mint amilyeneket manapság használunk.
Nehéz, vastag, közel negyven centiméter hosszú, elefántcsont és ezüst díszítésű ébenfa
pálca – már-már botnak nevezhető. Gyönyörű, de biztosan megmosolyognának, ha ezzel
jelennék meg a pulpituson. Apai ágon inkább a természettudományi tanulmányaim eredetét lehetne kimutatni. Édesapám 31 évvel járt fölöttem a szegedi egyetem matematikafizika szakán. Egészen biztos, hogy az ő példája határozta meg az eredeti pályaválasztásomat. Ő már nem élt, amikor ugyanerre a szakpárra jelentkeztem. Amikor tizennégy-tizenöt évesen utoljára beszélgettem vele a pályaválasztásról, egyértelműnek tűnt, hogy őt kell
követnem. Később pedig, amikor kissé elbizonytalanodtam, de nem tudtam, hogy mi mást
kellene választanom, maradtam annál, amiben vele megállapodtunk.
A középiskolai éveket a pécsi Nagy Lajos Gimnáziumban töltötte.
Babits is, aki ugyancsak Szekszárdon született, és később Szegedre is elkerült, oda járt
korábban. A muzsikusok közül Jandó Jenő vagy Ligeti András is néhány évvel fölöttem
ebben az iskolában tanult. Akkoriban gimnáziumi tanár szerettem volna lenni, mert úgy
éreztem, az a diákévek egyenes folytatása. Szüleim is pedagógusok voltak, édesapám
előbb a szekszárdi gimnáziumban tanított, majd a pécsi egyetemen dolgozott fizikusként.
Miért épp a szegedi egyetemet választotta?
Praktikus okok miatt is. Pécsett akkoriban még nem volt természettudományi kar,
csak tanárképző főiskola. Budapestre és Debrecenbe nem akartam menni, ezért Szeged
volt az egyetlen lehetséges választás. Édesapám ugyan nem mesélt sokat az itteni egyetemi
éveiről, mégis valamiért az a kép alakult ki bennem: Szeged egy komoly város.
Hogyan került kapcsolatba a kórusmozgalommal?
Nem ének-zenei, hanem német tagozatos általános iskolába jártam. Akkoriban minden jobb iskolában működött kórus. A mi énekkarunknak hangszeren tanuló zeneiskolásként húzóembere voltam. Az osztályunk tehetséges, muzikális gyerekekből állt, többen is
voltunk, akik hangszeren játszottunk. Osztályszinten is működött egy kisebb kórus, amiben feladatokat kaptam a karvezetőmtől. Egyszer egy népdalversenyre készültünk, és egy
hónap alatt kellett megtanulnom furulyázni. A sikerélmények egyre szorosabbá tették
a kapcsolatom a zenével. A Nagy Lajos Gimnáziumban három kórus és két zenekar is működött, az öt együttes közül csak a leánykarnak nem voltam tagja. A vonószenekarnak,
a Carl Orffról elnevezett, különleges ütőhangszereket és hagyományos instrumentumokat
egyaránt használó együttesnek, valamint a vegyes karnak és a férfi kamarakórusnak is
tagja voltam. A pécsi kórusélet nagyon aktív és magas színvonalú volt akkoriban, különösen Tillai Aurél együtteseit csodáltam. Később, amikor magam is elővettem azokat a dara-

98

tiszatáj

bokat, amiket az ő vezényletével hallottam, azt vettem észre: pontosan emlékszem, hogyan hangzottak Tillai interpretálásában. Pedig gimnazista koromban nem készültem muzsikusnak, nem törekedtem arra, hogy bevéssem, milyen például egy Kodály-mű előadása,
mégis benne maradt a fülemben, hogyan adta elő Tillai Aurél öt-hat évvel korábban.
Hogyan fordult Szegeden a matematika-fizika szak mellett érdeklődése még inkább
a zene felé?
Nem ugorhatom át azt az egy évet, amit a gimnázium és az egyetem között a katonaságnál töltöttem. Tizennyolc évesen roppant megrázó élmény volt számomra hirtelen elszakadni otthonról, és egy meglehetősen durva, primitív közegbe csöppenni. Egyértelműen negatívumnak számított a laktanyában, hogy belőlünk egyetemista, majd értelmiségi lesz. Szándékosan igen faragatlan elöljárókat neveztek ki hozzánk, akik kifejezetten
hangoztatták is nem éppen hízelgő véleményüket rólunk. Mi, akik tudományegyetemre
mentünk, mindannyian Hódmezővásárhelyre kerültünk, ami a többi laktanyához képest
még barátságos helynek számított. Jó társaságnak bizonyult az „előfelvett állomány”.
A körülvevő „barbárság” ellen azzal védekeztünk, hogy önképzőköröket alakítottunk, rengeteget olvastunk, teljesen a kultúra felé fordultunk. Legalább nyolc-tíz társamat gitározni
tanítottam. A nyelvszakokra készülők franciát, angolt oktattak nekünk. Napi két-három
óránk is jutott a nyelvtanulásra, én például néhány hét alatt elsajátítottam egyik barátomtól a teljes középiskolai francia anyagot. Ez nem jelentett persze tökéletes nyelvtudást,
de jó alapokat adott a továbblépéshez. Önvédelemből kicsit meg is játszottuk a kultúrembert. Néhány társammal énekelni is összejöttünk. Akkor alakult ki az a kis csapat – Németh Csaba, Freund Tamás, Kós Péter – akikkel később a Canticum Kvartettet megalapítottuk. Szegedre kerülve együtt jelentkeztünk az Egyetemi Énekkarba. Németh Csabából
vegyész, Kós Péterből biokémikus kutató, Freund Tamásból pedig Bolyai-díjas akadémikus, nemzetközi hírű agykutató lett. Ezeknek az élményeknek meghatározó szerepük volt
abban, hogy a zenei pályát választottam. A Canticum Kamarakórusban kialakult, hogy
mindig én adtam a kezdőhangot, és később tágabb értelemben is „hangadóvá”, az együttes
irányítójává váltam. Mivel azt szerettük volna, hogy minél jobbak legyünk, mindannyian
beiratkoztunk magánéneket tanulni a zeneiskolába. Ezekeben a Canticum jobbítását célzó
tanulmányokban közülünk azután én jutottam a legtovább. Az egyetem nem kötött le igazán, mert már nem matematika-fizika szakos tanárként képzeltem el az életemet.
Ezek szerint csak becsületből végezte el az egyetemet?
Igen, de egyáltalán nem bántam meg. Másodéves koromban határoztam el, hogy inkább muzsikus leszek, de úgy gondoltam, hasznos az egyetem, mert „okosodok”. Matematikából olyan dolgokat tanulok, ami edzi az agyam. Tartani akartam a szavam. Amit
a szüleimmel megbeszéltem, teljesíteni akartam. Közben persze egyre komolyabban tanultam zenét. Személyiségem kialakulásában az egyetemnek sokkal nagyobb jelentőséget tulajdonítok, mint a Zeneakadémiának, mert a legfogékonyabb korszakomban tanultam
Szegeden. A tudás olyan koncentrációját tapasztaltam a szegedi egyetemen, ami nagyon
megfogott.
Tanárai mit szóltak a zenemániájához?
Az oktatóim nem nagyon tudtak róla. Igazán ismertté csak 1983-ban váltunk, amikor
megnyertük a Canticummal a Ki mit tud?-ot. Az egyik kamerapróbám miatt Csákány Béla

2004. szeptember

99

professzornak reggel fél 8-ra kellett bemennie, hogy korábban kezdődhessen az államvizsgám.
Matematikát és fizikát sohasem tanított?
Dehogyisnem! Zeneakadémistaként magánórákat adtam. A Zeneakadémiát csak nappalin lehetett elvégezni, így kerek tíz évig jártam a két egyetemre. Amikor a Canticum már
nemzetközi sikereket ért el, akadtak olyan kulturális vezetők Szegeden, akik tudták, hogy
a Zeneakadémiára készülök. Nem akarták a kórust elveszíteni, ezért városi ösztöndíjat és
szociális alapon tanácsi bérlakást adtak. Akkor már nős voltam, feleségem, Roszík Melitta
ugyancsak 1983-ban diplomázott a szegedi orvoskaron. Akkoriban a televízió sokkal nagyobb dolog volt, mint manapság, a Ki mit tud? döntőjét az egész ország figyelte. Népszerűek voltunk, Szegeden megünnepeltek bennünket. A következő évek meglehetősen nehéznek bizonyultak, gyakorlatilag bejáró voltam a Zeneakadémián. Akkoriban sokkal olcsóbb volt a vonatozás, de nagyon fárasztott a mindennapi ingadozás.
Korán családot alapított.
Huszonkét éves voltam, amikor megnősültem, és a következő évben már meg is született az első gyermekünk. Azok más idők voltak, nem a határtalan optimizmus miatt alapítottak a fiatalok korán családot, hanem éppen a kilátástalanság elleni védekezésül. Ma
előbb egzisztenciát teremtenek, szakmai karriert építenek a fiatalok. A nyolcvanas évek
elején azt mondtuk: miért ne házasodjunk össze, hiszen ha arra gondolunk, hol fogunk
lakni tíz év múlva, csak az albérlet vagy a szociális tanácsi bérlakás jöhet szóba. Annyira
kilátástalannak tűnt a helyzet, hogy nem volt érdemes várni.
A Zeneakadémián kik voltak a meghatározó tanárai?
Bizonyos mértékig csalódást jelentett számomra a Zeneakadémia, amit a szegedi
egyetem után szinte középiskolának éreztem. A hallgatók és a tanárok viszonya a gimnáziumra emlékeztetett. Az egyetemen egyfajta kollegialitás jellemezte a hallgatói-oktatói viszonyt. A Zeneakadémián tapasztaltak biztosan azért is voltak annyira meglepőek számomra, mert a társaim többségénél öt-hat évvel idősebb voltam, és családapaként más
volt a helyzetem. Az egyetemen a tanárképzés részeként tanultunk többek között általános
lélektant, fejlődéslélektant, pedagógiát, pszichológiatörténetet, didaktikát. Minden félévben az adott szakterület specialistája tartott számunkra egyetemi szintű előadásokat. Ehhez képest a Zeneakadémián a pedagógiát ugyanaz az ember tanította négy éven át.
A melléktárgyak szintjén jelentős visszalépést éreztem az egyetem után. Akkor jöttem csak
rá, miután a záró tanítással befejeztem a zeneakadémiai pedagógiai tanulmányaimat,
hogy nem is kellett volna tanári diplomát kérnem, hiszen rendelkeztem már egy középiskolai tanári oklevéllel. Szerencsére a szakmai tárgyakból több olyan tanárom is akadt,
akinek sokat köszönhetek. Főtárgy tanárom, Párkai István tanszékvezető korábbról már
ismert kórusvezetőként, ezért a húszfős csoportból engem is beválasztott a négy közé, akiket maga akart tanítani. Úgy gondolta, mivel van már némi gyakorlatom, jobb lesz, ha ő
irányítja a szakmai fejlődésemet. Később is kissé kivételezett helyzetben érezhettem magam, mert azok a feladatok, amiket nekem adott, eltértek a többiekétől. Miután tudta,
hogy több száz madrigált adtam már elő életemben, számos rádiófelvételt is készítettem
belőlük, helyettük inkább olyan műfajú darabokat kért tőlem, amelyeket kevéssé ismertem akkoriban. Operarészleteket, oratóriumokat, sőt zenekari műveket is kellett az órákra

100

tiszatáj

vinnem. Olyan dolgokkal tágította a látókörömet, fejlesztette technikai tudásomat, amik
ma is nagy hasznomra vannak. Sokat tanultam zenetörténetből Kovács Sándortól. Az ő
előadássorozata volt az egyetlen, amit egyetemi mércével lehetett mérni. Önkritikusan azt
is hozzá kell tegyem: nem tudtam annyit profitálni az akadémista évekből, amennyit lehetett volna. Úgy érdemes zeneakadémiára járni, ha a tanár megemlít egy darabot, akkor
a növendék rohan a könyvtárba, kiveszi a kottáját, átzongorázza, megtanulja, és minden
este koncerten vagy az operában ül. Ezek a lehetőségek számomra nem voltak adottak, hiszen amint véget értek az óráim, azonnal vonatra ültem, és esténként már Szegeden próbáltam. Addigra már a Canticumon kívül az Egyetemi Énekkart is vezettem. A kórusvezetés többek között megélhetési forrás is volt.
Nyilvánvaló volt, hogy a diploma után Szegeden folytatja?
Ösztöndíjszerződést kötött velem a város. Úgy kaphattam havi apanázst, hogy vállaltam: a Zeneakadémia után a kijelölt munkahelyen kell dolgoznom annyi ideig – öt évig –,
ameddig az ösztöndíjat kaptam. Arra azért lehetett számítani, hogy a kijelölés nem lesz
teljesen önkényes, és igyekeznek olyan helyet találni, ahol a tudásomat kamatoztatni tudom. Így is történt: már harmadéves koromban behívtak a városházára, és megkérdezték,
mit szólnék hozzá, ha végzés után a Szegedi Nemzeti Színházat jelölnék ki munkahelyemül, és a karigazgatói posztot ajánlanák föl. Oberfrank Géza, az akkori szegedi főzeneigazgató ugyanis látott engem kórust dirigálni, és beleillettem a hosszú távú személyzeti
politikájába. Nagy megtiszteltetésnek éreztem a felkérést, mert karigazgatóvá általában
úgy válik valaki, hogy évekig korrepetitor a színházban, majd egy idő után kiemelik. Én viszont kórusvezetőként, azaz kifejezetten vokális szakemberként kerültem ebbe a pozícióba.
Ennek sok előnye lehet.
Azt hiszem, jobb, ha valaki énekesi tapasztalatokkal, és nem zongoristaként kerül egy
kórus élére. 1988-ban azonnal a mélyvízbe dobtak. A színpadi próbák egy részén a darabot próbáló karmester nincs jelen, mert épp a zenekarral dolgozik, vagy más dolga van.
Ilyenkor annak kell a próbát tartani, aki például az énekkart szokta dirigálni. Mivel karigazgatóként mindig jelen kellett lennem, egyre gyakrabban előfordult, hogy vezényeltem
is a színpadi próbákon.
Az opera nem állt távol öntől?
Nem, hiszen énekelni nagyon komolyan tanultam. Ha valaki megkérdi, milyen hangszeres vagyok, nem azt felelem: csellista, hanem azt mondom, énekes vagyok. A színházban rengeteg zongorás színpadi próbát kellett dirigálnom, sokszor előfordult, hogy csak
a próbatábláról értesültem róla: másnap délelőtt nekem kell vezényelnem például a Bohémélet vagy a Tosca egyik felvonását. Mivel addig az adott darabnak csak a kórusjeleneteivel foglalkoztam aktívan, ez hihetetlenül gyors felkészülést tett szükségessé. Emlékszem, mennyire meglepődtem, amikor az első szezonom végén a Szegedi Szabadtéri Játékok színpadán a Turandot egyik zongorás próbáját kellett vezényelnem, mert a produkció
karmestere épp a zenekarral dolgozott. Gregor József, Tokody Ilona és neves külföldi
vendégénekesek elé kellett kellő tapasztalat nélkül kiállnom, miközben a Dóm téri próbáknak mindig jelentős közönsége is van, én pedig nem írhattam a hátamra: csak beugróként helyettesítek.

2004. szeptember

101

Nem rettegett az ilyen beugrásoktól?
Nem, mert igyekeztem maximálisan felkészülni. Tudtam a darabot, ezért működtek a
helyettesítéseim. A szegedi társulat tekintélyes, vezető magánénekesei közül többen is dicsértek Oberfrank Gézának, aki már az első szezonban azt mondta: érdemes lenne operakarmesterként is bekapcsolódnom a színházi munkába. Egyetlen feltétele volt: továbbra is
vegyem komolyan a karigazgatást. Saját pályájára is önkritikusan visszatekintve meg kellett állapítania: a legtöbb karigazgató csak ugródeszkának használja ezt a pozíciót ahhoz,
hogy közelebb kerülhessen a dirigáláshoz. Azt is elmondta: úgy látja, én a szakterületem
elhivatott képviselője vagyok, ezért szeretné, ha továbbra is a karigazgatás maradna a fő
feladatom. A szezon végén Oberfrank Géza ugyan elkerült Budapestre, az Operaházhoz,
de későbbi főnökeim, Gregor József, majd Molnár László is bizalmat szavaztak nekem.
Gregor Józseftől kaptam az első előadást: 1990 májusában elvezényelhettem a Don
Pasqualét az ő címszereplésével, Gyimesi Kálmán, Réti Csaba és Vajda Júlia fellépésével.
Úgy mentem le a zenekari árokba, hogy gyakorlatilag először akkor jártam ott, a próbafolyamatban mindössze egyetlen jelenetet dirigáltam a zenekarral. A beugrás – vagy inkább „beugratás”, mivel előre tervezett volt – nem sikerülhetett nagyon rosszul, mivel
a következő szezontól már egyre több karmesteri feladatot kaptam az operatársulatnál.
Akadt olyan évad, amikor négy darabot is dirigáltam.
Még Vaszy Viktor alapította azt a városi kórust, amely ma már az ő nevét viseli, és
amelynek ön a vezetője.
1986-87-ben alakult újjá az együttes a Szegedi Zenebarátok Kórusából. Oberfrank
Géza irányításával szervezték át ezt az énekkart, amelynek életében új korszak kezdődött
akkor. Az volt a cél, hogy a Szegedi Nemzeti Színház énekkarából minél többen vegyenek
részt a Vaszy Viktor Kórus munkájában, hogy szakmailag megerősítsék, és igazi oratóriumkórussá válhasson. Ezért volt az elképzelés, hogy az együttes mindenkori vezetője
a színház karigazgatója, művészeti vezetője pedig a város főzeneigazgatója legyen. Munkaköri kötelességként kaptam meg az együttes irányítását 1988 őszén. Oberfrank Géza távozása óta azonban nincs városi főzeneigazgató, így rám maradt a kórus vezetése. Az oratórium az a műfaj, amiben hamar otthon éreztem magam, hiszen az énekkar súlya lényegesen nagyobb benne, mint egy átlagos operában. Az oratóriumhoz ugyanakkor szükséges az
operairodalom ismerete is, mert annak ellenére, hogy koncertműfaj, igazából nagyon is
drámai zene. A dirigálásom szempontjából is nagy változást hozott, hogy operákat kezdtem vezényelni, mert nem maradhattam kívül az előadások drámaiságán. Koncertzenét
lehet kicsit távolságtartó módon is dirigálni – én ilyen alapállású voltam addig –, de az
operaelőadások alatt a zenekari árokban az embernek a szívét-lelkét bele kell adnia. Ezek
az élmények később a nem elsődlegesen drámai zenékben is érzékenyebbé tettek a drámai
folyamatok iránt. Levetkőztem azt a szemérmességet, ami a dirigálásomat korábban jellemezte. Ma már a szimfonikus darabok – de akár egy madrigál – előadásában is benne
vannak az operakarmesteri tapasztalataim.
Irányításával a városi énekkar rengeteget fejlődött. Mi a titka?
Nagyon büszke vagyok a Vaszy Viktor Kórus szakmai értékeire. A tagság olyanokra
cserélődött, akik kottát olvasó, képzett énekesek, ahogy például Németország legjobb nem
hivatásos oratóriumkórusaiban is a tagok többsége a város zenetanáraiból, zenét tanulói-

102

tiszatáj

ból, és azokból a más pályákon tevékenykedőkből áll, akik korábban erős zenei képzésben
részesültek. Egy jó oratóriumkórusnak évadonként hat-nyolc darabot is elő kell adnia.
Hihetetlen az a műsoridő, amit rövid idő alatt elő kell állítani. Ez csak úgy lehetséges, ha
mindenki tud kottát olvasni. Ilyen együttessé alakult át az elmúlt másfél évtizedben
a Vaszy Viktor Kórus, amelynek ma már nem jelent gondot, ha november 1-jén Verdi, másnap pedig Mozart Requiemjét kell elénekelnie – mint ahogyan ez az elmúlt esztendőben
történt. A csapat remekül alkalmazkodik különböző habitusú karmesterekhez. Vaszy idején egy létszámában is állandó együttes létezett, amely darabtól függetlenül 80–100 fővel
működött. Ekkora létszámmal adták elő Bach kantátáit éppúgy, mint Verdi Requiemjét.
Ma már mást gondolunk a régizene előadásmódjáról, ezért ennek megfelelően átalakítottam az együttest. A jóval több mint száz főből álló törzsgárdából mindig a darabhoz igazodva kérek fel énekeseket. Rossini Messe solennelle című művéhez tizenhat, Bach János
passiójához huszonnyolc, Mozart Requiemjéhez ötven, a Carmina Buranához pedig százötven fős kórus szükséges. A Vaszy Viktor Kórus ma már rugalmasan képes alkalmazkodni a feladatokhoz. Kialakult egy roppant széles kör, amelynek a tagjai a hívásomra
azonnal jönnek. Vaszy idején még hetente kétszer szólampróbát tartott a kórus, ma már
ezzel a gárdával nincs szükség komoly szólampróbákra, legfeljebb csak extrém nehéz művek esetében. Egyébként kiosztjuk a kottát és átvesszük a darabot. Ha valami nehezebben
megy, lassítunk a tempón, és ismétlünk. Rendszeres próbálás helyett mindig célzottan
a soron következő koncertre készülünk. Ma már képesek vagyunk Mozart Requiemjét három-négy próbával is színvonalasan megszólaltatni.
Több díj és elismerő kritika jelezte: a Szegedi Nemzeti Színház kórusa is megerősödött irányítása alatt.
Ez nem csak az én érdemem. A szegedi operakórus a színpadi munka minősége tekintetében mindig is meghaladta az Operaház kórusának képességeit. Azoknak a kitűnő rendezőknek – főként Kerényi Miklós Gábornak, később pedig Kovalik Balázsnak – volt köszönhető ez, akik sokat dolgoztak az énekkarral. Kerényinek sikerült legyőznie a kórustagokban meglévő ellenállást, és hihetetlen színpadi aktivitást tudott kihozni az együttesből. Amikor a nyolcvanas évek végén átvettem az énekkart, már egy olyan csapatot kaptam, amelyik nagyszerűen játszott a színpadon, és nem a hagyományos, sablonos, merev
olasz operai magatartást követte. Ezt az erényét a zenei precizitás növelésével együtt igyekeztem megtartani, ennek köszönhető, hogy látványosan megugrott a teljesítmény. A nyugat-európai vendégszereplésekkel párhuzamosan akkoriban vált szokássá az eredeti
nyelvű operajátszás, nekem pedig volt gyakorlatom az idegen szövegek preparálásában.
Az énekkar hangja hihetetlenül megnövekszik, ha együtt, precízen, élő ritmussal és jó szövegmondással adnak elő valamit. Énekesi tapasztalataim alapján tudtam: a pongyolaságok a hangzást is maszatossá teszik. Ezen a téren is jelentősen sikerült előre lépnünk. Egy
karigazgatónak rengeteget kell énekelnie, bemutatnia. Ha ehhez megfelelő hanggal rendelkezik, akkor jó irányú egységesedés megy végbe a kórusában.
Sokakat meglepett, amikor megpályázta a Szegedi Szimfonikus Zenekar igazgatókarnagyi posztját. Miért váltott?
Először csak opera- és oratórium-karmesterként, majd filharmóniai koncertek dirigenseként is rendszeres kapcsolatban álltam az együttessel már 1990 óta. Az oratóriu-

2004. szeptember

103

moknak köszönhetően Acél Ervin után a koncertpódiumon én dolgoztam legtöbbet velük.
1999-ben, amikor meghirdették az igazgató-karnagyi pályázatot, a zenekar tagjai megkerestek, hogy induljak el én is. Először meglepődtem, de ez a biztatás épp egy olyan időszakban ért, amikor a színházi jövőmben kicsit bizonytalan voltam. Mint tudjuk, a szegedi
teátrum története folyamatos válságok sorozatából áll, és ezekben a konfliktusokban mindig olyan poszton voltam, ahol nem függetleníthettem magam teljesen a vezetés ügyeitől.
Nem mondhattam azt: semmi közöm hozzájuk, hiszen magam is a vezetés része voltam.
Sőt a gyakori váltások után a kilencvenes évek végére a legrégebben hivatalban lévő színházi vezetőnek számítottam – miközben érdemben nem tudtam befolyásolni a dolgokat.
Sok tapasztalatot szereztem, láttam, hogy mit lehetne jobban csinálni, de nem voltam
döntési helyzetben a változtatáshoz. Ez komoly belső válságot jelentett számomra, ugyanakkor épp újabb vezetőváltás zajlott a színházban, amitől – finoman szólva – nem voltam
túlzottan feldobva. A zenekar igazgató-karnagyi posztjára tizenöten pályáztunk, végül nekem sikerült nyernem, nem kis részben a zenekari tagok támogató véleményének köszönhetően. Nem vettek velem zsákbamacskát, karmesterként egy évtizede ismertek, és vezetőként is találkoztak velem a színházi operaturnék irányítójaként.
Karigazgatóként egy olasz operatársulat élén, a torinói Teatro Regióban is kipróbálhatta magát. Hogyan adódott a lehetőség?
Pál Tamástól milánói impresszáriója kérdezte: nem tudna-e ajánlani egy profi szakembert, aki Berlioz Faust elkárhozása című operáját, ami roppant komoly kihívást jelent
az operakórusok számára, beugró karigazgatóként betanítaná a Teatro Regióban. Pál Tamás engem ajánlott. Ez még 1992-ben volt, harminchárom éves voltam akkor, és „már”
négy éve dolgoztam a szegedi színházban. Olasz környezetben, francia darabot kellett betanítanom. Fontos tapasztalat volt számomra az a munka, mert akkoriban kétséges volt
számomra, valóban jó irányba haladok-e, tényleg alkalmas vagyok-e azokra feladatokra,
amelyekre felkérnek. Attól tartottam, a szegedi elfogadottságomban, szakmai elismertségemben túl nagy szerepe van annak, hogy emberileg kedvelnek. Bizonytalan voltam, hogy
mennyi a tényleges szakmai tudás szerepe ebben. Ezért volt jó megméretnem magam egy
olyan idegen közegben, ahol még a nevemet sem hallották – és nem is tudták kimondani.
Torinóban semmi más nem számított, csak az, hogyan dolgozom. Jó érzés volt megtapasztalni, hogy pusztán a munkám alapján is nagyra értékelnek. Olyannyira, hogy majdnem
egy évtizeddel később, amikor Győriványi-Ráth György a Magyar Állami Operaház főigazgatója lett, azért hívott engem Budapestre karigazgatónak, mert évekkel utánam dolgozott
a torinói operatársulattal, és a kórustagok engem emlegettek neki. Győriványi-Ráth
György azt mondta: jól ismeri az olasz operaházakat, ha valahol még évekkel később is dicsérnek valakit, akkor az csak nagyon jó lehet.
Komolyan gondolkodóba esett, amikor megkapta az operaházi felkérést?
Igen, mert 2001-ben reális alternatívának tűt számomra. Feltettem a kérdést: mi az
érdekesebb, egy világszínvonalat megközelíteni képes operaházban egy szűkebb szakterülettel foglalkozni, vagy maradni egyszemélyi vezetőként egy olyan együttes élén, ahol
több kompromisszumot kell kötni, de több fajta dolgot, a saját ízlésem szerint válogatva
csinálhatok. Az operaházi karigazgatás mellett az Erkel Színházban operakarmesterként is
dolgozhattam volna. Mivel 2002-ig szóló szerződésem volt a szegedi zenekar élén, azt

104

tiszatáj

semmiképp sem akartam felbontani. Azt mondtam Győriványi-Ráth Györgynek: valószínűleg a következő zenekari pályázaton is indulok. Ha nem nyerek, és munkanélküli leszek,
örömmel elvállalom, amit kínál. A főigazgató nem hitte el, hogy nem akarok az Operaházhoz menni. Úgy gondolta, ha megmutatja, milyen lehetőségeim lennének, milyen irányba
kívánja elindítani az intézményt, akkor biztosan kedvet kapok az operaházi munkához.
Ezért külső szakértőként bevont a kórus minden tagjára kiterjedő meghallgatás és a száznál több új jelentkező próbaéneklésének folyamatába. Győriványi abban a modellben – az
Operaház és az Erkel Színház erőteljesebb szétválasztásában –, amit elképzelt, nekem is
jelentős szerepet szánt. Sok olyan döntést hozott, ami az én javaslatomra született meg.
Mindezek ellenére nemet mondtam, de nem taktikai megfontolásból, nem az inogni látszó
főigazgatói széke miatt, hanem mert Szegeden képzeltem el a jövőmet. Az operaházi felkérést egyébként az új megbízott főzeneigazgató, Kovács János is megismételte már a kinevezése napján. Néhány nap múlva Szinetár Miklós, majd amikor fél év múlva kinevezték, Petrovics Emil is felhívott: Miért is nem akarok én Pestre menni? Tényleg nem akartam, mert számomra fontos ez a munka, amit Szegeden végzek. Nem csupán a karmesteri
tevékenységemre gondolok, hanem arra a zenei világra, amit kialakítottam magam körül.
Ma már nem tipikus az a régi modell, ami nálunk változatlanul megmaradt: a karmester
egyben intézményvezető is. A többi zenekar már nem így működik.
Miért tartja jobbnak a régi típusú felállást?
Nekem nemcsak az jelent sikerélményt, ha magamra öltöm a frakkot, kezembe veszem
a karmesteri pálcát, és az én mozdulataimra szólal meg a zene, nekem tapsol a közönség,
hanem az is, ha az együtteseimet a jó muzsikálás közös élményéhez juttatom. Óriási siker
az is, ha egy új hangszert tudunk venni, amit örömmel szólaltat meg valamelyik muzsikusunk, vagy hallom a saját zenekaromat fantasztikusan játszani egy olyan karmesterrel,
akit jól választottunk ki. Nincs bennem féltékenység, boldog vagyok, ha ihletetten muzsikálnak. Fontos az is, hogy anyagi szempontból is kicsit jobb helyzetbe jutassam az együttes tagjait. Amíg mindebben sikerül eredményt elérnem, érdemes a vezetői munkát is felvállalnom. Nem szeretném a magányos karmesterek útját járni, akik egyik zenekartól
utaznak a másikhoz, mindenhol igyekeznek maximálist nyújtani, de igazán sehol sem érzik magukat otthon. Számomra fontos, hogy a saját együtteseimmel valósíthassam meg
zenei vágyaimat.
Két nemzetközi rangú, nagy tapasztalattal rendelkező karmestert, előbb Lukács Ervint, majd a Franciaországban élő Fürst Jánost kérte fel, hogy legyen zenekarának művészeti vezetője. Miért épp rájuk esett a választása?
Ezt a pályát folyamatosan tanulva lehet csak művelni. Bruno Walter azt mondta:
a karmesterség az élet második felének mestersége. Csak épp ennek az igazságnak az
a paradoxona, hogy a pályára felkészülni kizárólag a mesterséget művelve, azaz folyamatosan dirigálva lehet. A karmesternek már a legelső próbájára, azaz huszonévesen is úgy kell
kiállnia, hogy nem hivatkozhat arra: még tapasztalatlan kezdő. Némi határozottsággal és
önbizalommal kell felvérteznie magát – talán ez a legnehezebb. De tudomásul kell venni:
dirigálni akkor is kell, amikor az ember még alkalmatlannak érzi magát rá. Így én folyamatos tanulóidőnek tekintem a pályám – nemcsak a jó pap, hanem a jó karmester is holtig tanul. Merni kell határozottan kiállni a zenekar elé, és határozottan azt mondani: utá-

2004. szeptember

105

nam emberek. Ugyanakkor a dirigensnek reálisan kell látnia önmagát, pontosan tudnia
kell, mennyi tanulnivalója akad még. Ezért is akartam olyan karmestereket megnyerni
a zenekarom számára, akiktől az együttes is tanulhat és én is. Olyan idősebb, rendkívül felkészült, nemzetközi tapasztalatokkal is rendelkező, nagyon rangos zenekarokat is dirigáló
mesterekre volt szükségünk, akiket vitán felül tekintélynek fogadhatunk el. Lukács Ervinnek és Fürst Jánosnak nem kellett a próbák során kivívniuk ezt a tekintélyt, hanem már
a köszönés pillanatában mindenki elfogadta őket. Miután világhírű zenekarokat is szoktak
dirigálni, ők nem mennek bele olyan kompromisszumokba, amelyeket a hazai realitásokhoz szokott karmesterek időnként könnyebben megkötnek. Mi hamarabb elfogadjuk egy
muzsikustól, ha azt mondja: a hangszerén egy adott szólót nem lehet jobban vagy a kért
tempóban eljátszani. Lukács Ervin és Fürst János a világ legjobb együtteseinél megtapasztalták, mit lehet. Rendelkeznek olyan tekintéllyel, hogy ezt el is fogadtassák a muzsikusainkkal. Ez hihetetlenül inspirálja, fejleszti a zenekart. A munkájukat a saját együttesemnél figyelve sok hasznosítható tapasztalatot szerzek a zenekarom egészére és a saját
tevékenységemre vonatkozóan is.
Hogyan látja a szegedi szimfonikusok hosszabb távú esélyeit az uniós csatlakozás
után?
A zenekar perspektívái szorosan összefüggnek Szeged perspektíváival. A város előrelépése is az unión belül elfoglalt pozícióján múlik majd. Bekövetkezhet lecsúszás is, annak
ellenére, hogy a starthelyzetünk nem rossz. Fel kell ismernünk, mik az értékeink, és tudatosan kell rájuk építenünk. Szimbolikusnak érzem, hogy amikor Magyarország az Európai Unióhoz csatlakozott, a Szegedi Szimfonikus Zenekar épp Spanyolországban vendégszerepelt, mint ahogyan a csatlakozásról szóló szavazás idején is útban voltunk Bilbao
felé. Együttesünk már régen csatlakozott Európához: ugyanúgy működik, mint a nyugateurópai zenekarok – ha finanszírozásának szintje nem is azonos azokéval. Hosszú évek
óta rendszeres szereplői vagyunk Franciaország, Németország, Spanyolország, valamint
Olaszország zenei életének. Áprilisban már ötödik alkalommal vendégszerepeltünk Bilbaóban, ahol Bizet Gyöngyhalászok című operáját mutattuk be nemzetközi szereplőgárdával nagy sikerrel. A bilbaói operaszezonban évadonként már két darabot is a mi közreműködésünkkel tűznek műsorra. Bilbao Spanyolország EU-s csatlakozása idején egy lepusztulófélben lévő iparváros volt, ahol a kohászat és a nehézipar tönkrement. Tanulságos
lehet számunkra is, ahogyan ez a város a kultúrára építve kilépett reménytelen helyzetéből. Bilbaót önkormányzatának vezetői regionális kulturális fővárossá igyekeztek változtatni. A város központjában működő ipari üzemeket, például a hengerműt, a kohászatot és
a kokszolót letarolták, és a világ legmenőbb építészeivel rendkívül látványos épületeket
terveztettek. Ezek egyike a világszerte ismert Guggenheim Múzeum, amely nemcsak
a benne látható modern képzőművészeti alkotásokkal, hanem már külalakjával is felhívja
magára a figyelmet. Az utóbbi években mi is tanúi lehettünk, hogyan nőnek ki a földből
a szebbnél szebb modern épületek. A kongresszusi központ és zenepalota, ahol játszani
szoktunk, 2000-ben készült el, és az idén elnyerte a kongresszusi központok világszövetségének díját. Az ilyen többcélú épületek akusztikájával gyakran gond szokott lenni, ám ez
a palota a legérzékenyebb fülű muzsikusok tetszését is elnyeri. Bilbao példájából kiindulva
úgy látom: fontos dolog a pénz is, de talán még fontosabb lenne a koncepció és az öntudat.
Fel kell vázolni a nagyra törő terveket, és rendelkeznünk kell azzal az önbizalommal, hogy

106

tiszatáj

meg is tudjuk valósítani őket. Ebben részt kell vállalnia az önkormányzatnak, meg kell
pályázni az állami forrásokat, valamint meg kell nyerni a meghatározó szegedi cégek támogatását is. Fel kellene ismernünk a közös érdekeinket. Szeged egyetlen esélye az, hogy
regionális kulturális, tudományos és idegenforgalmi központtá válik. Ehhez jó alapokkal
indulunk, de új létesítményekre van szükségünk. Zenekarunknak például nincs hol játszania – a nagyszínház nem igazi koncertterem –, így igazából nem tudja megmutatni,
hogy mit tud.
Milyen a Szegedi Szimfonikus Zenekar megítélése más hazai együttesekkel összehasonlítva?
Tekintélyes pozíciót foglal el a nem fővárosi együttesek között. Ezt nem kis részben az
utóbbi néhány év alapozta meg. Nemcsak az én érdemem ez, hanem azoké a kiváló karmestereké is, akik hozzájárultak a szakmai fejlődésünkhöz. A művészeti vezetőkön, Lukács Ervinen és Fürst Jánoson kívül is csak nálam jobb dirigenseket hívok meg vezényelni. Nálam nem egyéni érdekek motiválják a meghívásokat – talán azért, mert egyben
igazgatóként is felelős vagyok a zenekaromért. Más együttesnél a zeneigazgatónak vagy
a művészeti vezetőnek nem érdeke jó karmestereket felkérni, mert attól tarthat, ha az illető
jobban tetszik a zenekarnak, akkor a saját pozíciója gyengülhet. Én nem így gondolom,
hanem épp fordítva: intézményvezetőként attól erősödik a pozícióm, ha a zenekarom
mindig egyre jobb koncerteket ad. Akkor is, ha épp mások dirigálják. A vendégkarmesterek tevékenységének is köszönhetően a zenekarunk előre lépett, művészileg értékes, jó
szellemű társaság alakult ki.
Elégedettebbnek is tűnnek a tagok, mint néhány pár évvel korábban…
Elégedett muzsikusok talán sehol nincsenek, de a munkához való hozzáállás és a művészi önbecsülés terén pozitív változások történtek. A szegedi zenei élet jövője szempontjából az is fontos, hogy a befogadói oldalon is lassú változást tapasztalok. Az elmúlt években a zenefogyasztási szokások Magyarországon másként alakultak, mint Nyugaton.
Pontosabban: fáziskésés tapasztalható. A hangrögzítési technika fejlődésével, a CD-k elterjedésével a muzsika iránt érdeklődők számára sokkal hozzáférhetőbbé vált a komolyzene, ami megváltoztatta a zenehallgatási szokásokat. Az emberek CD-t gyűjtenek, jó minőségű konzerv zenét fogyasztanak, teljesen más a helyzet, mint amiről a múlt század
kezdetén Kodály beszélt, aki szerint a magyar gyermekek zenéhez való viszonyát az határozza meg, hogy a tanítójuk hogyan énekel. Ma már nem ez jelenti az alapvető zenei élményt a gyerekek számára, hanem az a konzerv zene, amit a családban, otthon hallgatnak.
A 20. század végétől megváltozni látszik Nyugaton a presztízsfogyasztás: ma már nem
a minél újabb hifi berendezés, nem is a saját CD-gyűjtemény az igazi érték, hanem az élő,
személyes jelenlét a koncerteken, kulturális rendezvényeken. Mindez az árakban is tükröződik. Magyarországon ma még egy jobb CD ára a koncertjegyek árának többszöröse is lehet, miközben Nyugaton ez épp fordítva van. Nálunk is fokozatosan megváltozik majd
a korábbi torz értékarány. Reményeim szerint, ez hozza majd jobb helyzetbe a zenekarokat.
Az emberek élőben akarják majd hallani a muzsikát, aminek az lesz a következménye,
hogy a hangversenyek is jövedelmezőbbé válnak, több pénz kerül a kulturális intézményrendszerbe.

2004. szeptember

107

Szegeden a színház zenekara operetteket és részben operákat játszik, a szimfonikusok adják a filharmóniai bérleti koncerteket és az operaszolgálat nagyobb részét. Sokszor felmerült már, hogy egy ekkora városnak, amely komoly adóssággal rendelkezik,
az egyre csökkenő számú operaelőadás mellett érdemes-e fenntartania két önálló zenekart. Mit a véleménye erről?
Azt gondolom, azt a fajta színes működést, amit a jelenlegi modell biztosít, meg kell
tartani. Az másodlagos kérdés, hogy milyen szervezeti keret alkalmas leginkább a megfelelő működés biztosítására. Egy hasonló német városnak általában egyetlen zenekara
van, de az akkora, mint a két jelenlegi szegedi együttes együttvéve.
A Szegedi Szabadtéri Játékok jövőjével kapcsolatban általában két véleményt hallani. Az egyik szerint meg kellene őrizni a népszínházi jellegét, azaz sokszínű műsorral,
továbbra is vegyes kínálatot kellene nyújtania. A másik elképzelés szerint Verona, Salzburg vagy a finn Savonlinna mintájára európai rangú, minőségi operafesztivállá kellene alakítani. Mit gondol erről?
A realitás az, hogy a következő években sem szakad ránk annyi pénz, amiből salzburgi
színvonalú nagy produkciókat lehetne létrehozni. De ha meghirdetnénk egy hasonló minőségű programot, akkor sem jönne ide annyi vendég. Roppant bonyolult ez a kérdés.
Nem szeretném, ha a Szegedi Szabadtéri Játékok teljesen elmenne a popularitás és
kommercializálódás irányába, de nem szabad figyelmen kívül hagynunk azt sem, hogy
nem túl sok pénzből létrehozott produkciókra kell egy négyezres nézőteret megtöltenünk.
A gazdálkodást meghatározza, hogy a nézőszám itt roppant fontos tényező. Nemzetközi
mércével mérve is jelentős produkciók kellenek a Dóm térre, de csak fokozatos átalakítást
tudok elképzelni. Lehet, hogy hosszabb távon sem kell szakítani az igényesebb populárisabb műfajokkal, azaz operettet, musicalt, táncprodukciókat a jövőben is műsorra lehetne
tűzni. Professzionális marketingmunkával meg kell próbálni az igazán értékesnek tartott
nagy produkciók esetében kialakítani azt az érdeklődést, ami külföldről is ide vonzza az
embereket. Sokan mondják: Miskolcon sok pénzzel, szinte a semmiből sikerült operafesztivált létrehozni. Ezzel kapcsolatban én komoly kérdőjeleket látok. Miskolc nem lesz Salzburg, összevásárolt produkciókból nem lehet élő operakultúrát teremteni. Szegednek nem
szabad elveszítenie azt az előnyét, hogy a saját operatársulatára is építve képes kiváló produkciókat létrehozni.
Norman Lebrecht, a Daily Telegraph kritikusa több világsikerű könyvében is fejtegeti: a zene üzletté válása, a produkciók kereskedelmi termékként való reklámozása
nagy csapást jelent a komolyzenére. Mit gondol erről?
Egy amerikai sztárzenekar szervezetében nagyobb a háttérapparátus létszáma, mint
a muzsikusoké, rengetegen dolgoznak azon, hogy hogyan adják el az együttes produkcióját.
Az európai zenekaroknál már mások az arányok, de a produkciót értékesíteni kell, azaz
olyan foglalatba kell helyezni a muzsikát, ami rá irányítja a figyelmet. Ehhez persze pénz
kell, megfelelő koncertteremben kell muzsikálni, adni kell a külsőségekre is. Nem lehet
szénapajtában Beethovent játszani, mert nem tud érvényesülni a zene, ha nem méltó
hozzá a környezet, ahol előadjuk. Az emberek, az ország ízlését kell figyelembe venni annak eldöntésekor, hogy mi számít alantas eszköznek a produkciók és az együttes reklámozásakor. Szerintem téves az az álláspont, amikor valaki azt mondja: művész vagyok, ne-

108

tiszatáj

kem csak az a dolgom, hogy a lehető legjobban muzsikáljak, nem kívánok a kereskedelmi
szempontokra is figyelni, mert ha jól végzem a dolgom, akkor magától is jön a siker. Nem
lehet ma már elefántcsonttoronyba vonulni, és azt mondani: nem érdekel a PR, az a CocaCola ügye, nem a magas művészeteké. Ugyanakkor a másik végletbe esni is nagy hiba
– a közelmúlt magyar zenei életéből számos példát lehetne erre is mondani –, amikor egy
muzsikus úgy érzi, ahhoz is ő ért a legjobban, hogyan lehet menedzselni a produkcióját.
Azt gondolom, vannak kiváló marketingszakemberek, akik jól csinálják ezt. Mi egyelőre
azért nem tudjuk bevonni őket a munkába, mert erre még roppant kevés a pénzünk. Ha
csak annyi pénz mozogna a hazai zenei életben, mint a sportban, sokkal könnyebb lenne
a dolgunk.
Karmesterként kit tart példaképének?
Nem tudok egy ilyen dirigenst megnevezni. A pályámnak abban a fázisában vagyok,
amikor már sok nagy karmestertől lestem el értékes dolgokat, amiket igyekeztem felhasználni a saját munkámban. Talán az utazó sztárokkal szemben azok a karmesterek, akik
létrehoztak együtteseket, és tartósan összeforrott a nevük egy-egy zenekarral, közelebb
állnak hozzám. Például John Eliot Gardinert a konkrét karmesteri tevékenységét tekintve
egyáltalán nem szeretném követni, viszont zenekarépítő alapállása számomra roppant rokonszenves és követendő példa.

Hollósi Zsolt

A Tiszatáj Könyvek legújabb darabja Egy szabad ember címmel a Vekerdi Lászlóról szóló
írások válogatását adja közre. Vekerdi László nyolcvanadik születésnapjára a Természet
Világa című folyóirat különszámot adott ki.
*
Móra Ferenc születésének 125. évfordulóján, július 19-én múzeumi sétával emlékeztek
Szeged nagy írójára. Móra Ferenc Roosevelt téri szobránál Lengyel András, a Dóm téri
Panteonban Kozma József alpolgármester, a Boldogasszony sugárúton, az író utolsó lakóhelyén Olasz Sándor beszélt az íróról. Az évfordulóra jelent meg a Hannibál feltámasztása című Móra-regény első cenzúrázatlan változata.
*
Elmélet/irodalom/történet. A komparatív megértés lehetőségei címmel szeptemberben
adja ki a Tiszatáj azt a kötetet, amely az SZTE Összehasonlító Irodalomtudományi Tanszéke doktoranduszainak tanulmányait tartalmazza. A kötet, melyet Tóth Ákos és Sághy
Miklós szerkesztett, az elmúlt évben megjelent klasszikus – magyar – irodalom – történet
folytatása.

Októberi számunk tartalmából
GERGELY ÁGNES, KOVÁCS ANDRÁS FERENC, KUKORELLY ENDRE versei
BÁNKI ÉVA regénye, TŐZSÉR ÁRPÁD drámájának részlete
Balassi Bálint emlékezete
(Nagy Gáspár, Buda Ferenc, Gömöri György írása, Szilasi László, Ötvös Péter,
Vadai István, Pap Balázs, Fazekas Sándor tanulmánya)
Diákmelléklet: ALFÖLDY JENŐ Weöres Sándor Psychéjéről

Ára: 350 Ft
Előfizetőknek: 300 Ft

9 7 7 0 13 3

116008

0 0 4 0 9

