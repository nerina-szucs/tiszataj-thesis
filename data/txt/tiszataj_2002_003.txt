tiszatáj
2002. MÁRC. * 56. ÉVF.

Ágh István, Gömöri György,
Lászlófíy Aladár, Lövétei Lázár László,
Szöllosi Zoltán, Veress Miklós versei
Ferdinandy György, Grecsó Krisztián
novellája
Tornai József esszéje
Bertha Zoltán Szilágyi Domokosról
Diákmelléklet: Vadai István
Csokonai Vitéz Mihályról

tiszatáj
IRODALMI FOLYÓIRAT
Főszerkesztő:
OLASZ SÁNDOR
Szerkesztő:
HÁsz RÓBERT
A szerkesztőség tagjai:
A N N U S GÁBOR
(művészeti szerkesztő)
DOMÁNYHÁZI EDIT
(nyelvi lektor)
HAJÓS JÓZSEFNÉ
(szerkesztőségi titkár)

tiszatáj
Megjelenteti a Tiszatáj Alapítvány Kuratóriuma
a Csongrád Megyei Önkormányzat, Szeged Megyei Jogú Város Önkormányzata,
a József Attila Alapítvány és
.«* ilr*.
a Nemzeti Kulturális Örökség Minisztériuma
^ h j rff
Nemzeti Kulturális Alapprogram
., «.
támogatásával.
í
i
|
NKMZKfl KltriRAI IS OUOKSH,

h
Felelős kiadó: Tiszatáj Alapítvány.
Szedés, tördelés: Tiszatáj Alapítvány.
A lapot nyomja: Officina Press Kft., Szeged.
Felelős vezető: Dr. Kékes Tiborné.
Internet: www.tiszataj.hu e-mail: tiszataj@tiszataj.hu
A folyóirat internet-szolgáltatója a V-fon Rt.
Szerkesztőség: 6741 Szeged, Rákóczi tér 1. Tel. és fax: (62) 421-549. Levélcím: 6701 Szeged, Pf. 149.
Terjeszti a HÍRKER Rt. és az N H Rt. Előfizethető a hírlapkézbesítőknél és a Hírlapelőfizetési
Irodában (Budapest, XIII. Lehel u. 10/A, levélcím: HELIR, Budapest 1900), ezen kívül Budapesten a Magyar Posta Rt. Levél- és Hírlapüzletági Igazgatósága kerületi ügyfélszolgálati irodáin,
vidéken a postahivatalokban; közvetlenül vagy postautalványon, valamint átutalással a Postabank Rt. 11991102-02102799-00000000 pénzforgalmi jelzőszámra.
Egyes szám ára: 200 forint.
Előfizetési díj: negyedévre 600, fél évre 1200, egész évre 2400 forint.
ISSN 0133 1167

MINIS/rími/MA

Tartalom
LVI. ÉVFOLYAM, 3. SZÁM
2002. MÁRCIUS
LÁSZLÓFFY ALADÁR: Fehér hó fia; Ugyan milyen
bolygó fények; Piros csizmák tele? .........................
LÖVÉTEI LÁZÁR LÁSZLÓ: Cinema Paradiso ................
GRECSÓ KRISZTIÁN: Gombolyagos történet ...............
GÖMÖRI GYÖRGY: Közérzet-jelentés egy nizzai szállodából; Chagall sírja .................................................
SZÖLLŐSI ZOLTÁN: Ellátok innen hazáig ....................
FERDINANDY GYÖRGY: Apánk tyúkja ........................
ÁGH ISTVÁN: Őszvégi lamentáció; Szentséges éj ..........
LÁZÁRY RENÉ SÁNDOR: (Leám! Leácska!…); (Jöjj, tavasz…); (Álmodj csak egy sort…); Szentábrahámi
zápor; (Idők suhannak…) ........................................
AARON BLUMM: A Krpilonac nappal is támad ............
VERESS MIKLÓS: Szentvérnap után (Bálint Sándor emlékének) ...................................................................
KELEMEN ZOLTÁN: Psalmus barbaricus; Bodrogköz;
Balkán .....................................................................
TORNAI JÓZSEF: A három misztika .............................

3
5
8
15
17
19
23

26
30
37
41
43

TANULMÁNY
BERTHA ZOLTÁN: Szövegköziség és sorsjelentés (Szilágyi Domokosról) ..................................................

52

ÖRÖKSÉG
LENGYEL ANDRÁS: A polgár-éthosz és a „gavallérvilágnézet” ütközése (Tömörkény István „lovagias
ügyei”) .....................................................................

61

KRITIKA
VEKERDI LÁSZLÓ: Németh László Emlékkönyv .........
FÜZI LÁSZLÓ: Műalkotás vagy információ-hordozó?
(Németh László munkái CD-ROM-on) .................
TÓTH ÁKOS: Befejezett múlt (Tandori Dezső: Aztán
kész) ........................................................................
KISS LÁSZLÓ: „Azt hiszem, meg kell találnom a helyes
arányokat” (Hazai Attila: Szex a nappaliban) ........

71
78
82
88

„A Tisza-parton mit keresek?”
HOLLÓSI ZSOLT: „Sokat jelentettek számomra a szegedi barátságok” (Beszélgetés Szathmáry Gyöngyi
szobrászművésszel) .................................................

94

SZAJBÉLY MIHÁLY: Csetri Lajos professzor emlékére
(1928–2001) ............................................................. 104
Szerkesztői asztal ........................................... a belső borítón

ILLUSZTRÁCIÓ
SZATHMÁRY GYÖNGYI munkái a 16., 22., 25., 29., 93.
és a 103. oldalon

DIÁKMELLÉKLET
VADAI ISTVÁN: A kétéltű költő

LÁSZLÓFFY ALADÁR

Fehér hó fia
Keleti vagyok, tízezer éve nyugaton felejtve.
Nyugati vagyok örökre keletre ítélve. Szabad ember vagyok, csak kiszolgáltatott.
Harcomban, munkámban hajlongok ég és föld
között, lovak és diadalívek hasa alatt bújok át.
Szabad ember vagyok, csak kiszolgáltatott.
Heverhetnék itt akár csata után is, élettelenül, de egy élet után estem el, térdig, övig, lassan
homlokig vágott vissza az anyaföldbe őfelsége, a
sárkány. Mert velem egyáltalán meg kellett birkóznia.
Szabad ember vagyok, csak kiszolgáltatott.
Fehér hó fia lehetnék, mintha engem is valaki
papírra írt volna Jónásnak, Jánosvitéznek – ha nem
volnék ennyire szabad és kiszolgáltatott.

Ugyan milyen bolygó fények
Cinke veri az ablakot.
Mit kérhet és mit adhatok?
Csak a pelyhek milliárdja
marad tőlem a világra.
Egy-egy téli vasárnapon
magam bizony azon kapom,
nem bánom a reumákat
csak az emlékeim fájnak.

4

tiszatáj
Régi karácsonyok jönnek,
az ablakon beköszönnek.
Visszanéznek piros fények.
Háromkirályok szegények.
Átszegezve, fűrészelve
lehetnék a fenyő lelke?
Visszaszerzett kereszt mára
lehet még a bölcső fája?
Mennyi volt a jövő ára?
Vizes pelyhek milliárdja?
Mit mutatnak, hova érnek?
Milyen mélységeket mérnek?

Piros csizmák tele?
A kimerültség négyszögeket rajzol
Az ezerszázév sorsszimfóniákat?
Most névtelen Koppányok hada nagyzol
egy senki-Dózsa Petőfikre támad?
Az őszi harmat tavasziba váltott?
Vivaldiból egy Polonius tört ki?
A hányadik szép hófúvásban álltok?
Sziget a vár s most sem fogtok kitörni?
Nem hálát habzsol a méltánytalanság?
És Edvárdot égetnek velszi bárdok?
Mutatják: erre ment el az igazság
s ti arra tartva, másik úton jártok?
Kik megmaradtak, önként Rodostóban
alakítják a hím oféliákat?
Most történik a hágókon, a hóban,
mert kánya, kígyó, féreg egyre támad.

2002. március

5

LÖVÉTEI LÁZÁR LÁSZLÓ

Cinema Paradiso
Giuseppe Tornatore filmjét nézem

1
A Malom utcán végig azért izgultam,
hogy mi fog kisülni a dologból,
mert ha egyszer nem volt pénzem,
csak lophattam a könyvet: színes
lapjain csodálatos tájak voltak,
épp olyanok, amilyennek a mennyországot képzeltem akkoriban.
Azóta is csodálkozom a történeten
(a könyvön, mennyországon és
rajtam kívül még egy boltos is
szerepelt benne, aki kézen fogva
vezet a polchoz, ahol nyitott lapjaival
ott állt a könyv), mert a küszöböt
átlépve már se élő nem voltam, se holt.
„De vajon az ajtócsapódás hangja is
a túlvilágról származott-e?”, spekuláltam
később, ahogy loholtam végig
a Malom utcán, vissza a pokol felé.

2
Tíz évig mindig ugyanazt azt utat
kellett végigjárnom az egymásra
dobált kőtömbök között, ha a közeli
boltból kenyérre vagy sörre volt
szükség: P., a kőfaragó
az utca mindkét oldalát durva szikla-

6

tiszatáj
darabokkal rakta tele, mintha folyton
ugyanazt a félkész diadalívet tervezné:
„Az aprómunka nem nekem való –
mondta, mikor egyik útján
a kőbánya felé ott ültem mellette.
– Most pedig felejts el minden hangot.
Ha jól csinálod, egy idő után mindig
ugyanaz a lámpaoszlop, ugyanaz
a benzinkút, ugyanaz az útkereszteződés
fog következni…”
„Nem ezt akarta –
írta később anyám, mikor egy alázuhanó szikla szétlapította a kőfaragót –,
de a sírköve legalább kedvére való.”
––––––––––––––––––––

1’
Október van, lehull a sötét,
mint a nedves szivacs. Kopaszra nyírt,
öt éves fiúcska ül az üres autóbuszon olyan jólnevelten, mintha egy
ideje már puha tollpárnák közt
ringatózna: „Apu, mikor érünk haza?”,
fordul a sápadt férfihoz, s bár nem érti,
a világ legegyszerűbb kérdése miért lett
hirtelen a legbonyolultabb („Ne vágj
pofákat, fiacskám!”), mégis boldogan
simul a férfihoz.
Nem csoda, ha később
nem érti, miért sír apja a színpad
egyetlen reflektorfényében, mikor
körben már semmi nincs, csak az angyal
hangja valahonnan a sötétből…

2002. március

7
Nem folytatom, de ha lenne túlvilág,
bizonyára ugyanúgy nem értené:
álmosan bámulja az utat, ami végül
olyan sima-végtelenre nyúlik,
mint a körhinta acélrúdja.

2’ (vidéki kápolna)
…Mielőtt még rászánta volna magát,
hogy a pocsolyák közt fölkapaszkodjon
a domboldalra, néhány percig ott állt
a kiürült buszmegállóban, majd kihúzta
kezét a zsebéből, és hagyta, hogy
az eperfáról kifordított tenyerébe
hulljanak az esőcseppek:
„Meleg tenyérben
egy átlagos nyári esőcsepp is sokkal
nehezebb, mint rendesen”, gondolta később,
ahogy átlépett a kápolna küszöbén,
és szótlanul sétált el a szenteltvíztartó előtt.

8

tiszatáj

GRECSÓ KRISZTIÁN

Gombolyagos történet
…És a ház körüli gesztenyefák, három van: szorosan egymás mellett, emlékeiben inkább diók. Nem szebbek, de nemesebbek, s ezzel együtt háziasabbak
is. Mikor a házról beszél, legszívesebben mondatonként emlékeztetne az összefolyó árnyékok természetére. Ilyenek. Szóval a fák fél úton, metszetben,
elegyben, ahogy tetszik, a gesztenye és a dió között. És nem is csak ez az egy
példa van egymásra folyt rétegekre: a gesztenye illatot, ahogy mondani szokás,
arra felé harapni lehet.
A házról, arról a barátságtalanul terebélyes téglaépületről, neki is a gombolyagos-történet jut az eszébe, nem csoda: öt év alatt az egyetlen eredeti tréfa. Valamennyi ablakon átalvetik a fonalat: ki, be; a megkötözött ház úgy tűrt,
ahogy végül az önkéntes fogságot vállalták mindnyájan, nem szabadult onnan
senki – sértetlenül. Legalábbis szerinte nem, és ha ez így van, a kevésnél mások
számára is sokkal többet kell, hogy jelentsen.
A mama is kötött pulóvereket: ma már bármi eszébe juthat. A gombolyagos történet jelentheti ezt is. Hogy kövér lakodalmas kalácsok kígyóztak, haránt.
Három gesztenyefa, zavaróan közel egymáshoz, hajba kaptak hamar, elég
volt, ha a Tisza felöl böffentett egyet a szél. Ha huzat volt, hullottak az ágak,
nem csontos ujjak: szemét. A ház előtt a Csuka csárda, mögötte srégen a Köztemető. A Csuka mögött a Holt-Tisza kúszik, Gróf Széchenyi állítólag maga
kérte, hogy vágják le ezt a terhes kanyart: szaladjon csiklandós jókedvében
a Tisza. Ilyesmi sokkal később kezdi el érdekelni, de azon a szilveszteren sokat
foglalkozik vele, amikor korán sem véletlenül visszatérnek oda, a csárdába,
mely éppen annyira édestestvére a háznak, mint amennyire ellensége is. Fontos
támpont a házhoz képest, ez biztos, mint ahogy az is onnan nézve lehet csak
valamilyen. Hat és fél deci égetett szesz csúszik le büntetlenül. Hazafelé azt
meséli neki a taxis, hogy Mindenszentekkor, ki tudja, az év első napján hogy is
kerül elő a téma, a központba több panasz is érkezett, zavarják az áhítatot a sírok közül mobiltelefonon taxit rendelő nénik.
A csárda teraszán nyáron sokat várakozik a férfikar, onnan indulnak próbálni a házba, egy fél barack, két deci kóla, a túros csusza fogyasztása közben
föltűnnek a válogatott kajak-kenusok. Ők edzenek tényleg: kopottas nemzetiszín melegítőjükön szapora izzadságszigetek. Balról, a házzal átellenben, egy
vágóhíd határolja a Csukát, nem lehet véletlen, gondolja évek múlva, még min-

2002. március

9

dig sértődötten, gúnnyal; ilyenkor ha maga van, akkor is mosolyog. A Közvágóhíd kívülről is mogorva környéke megannyi haragot, és pusztulást takar,
ő is járt ott, tudja. Érdekes véletlen, hogy akkoriban nem a házban próbáltak,
így mégsem kapcsolható hozzá az a szomorú történet. Mérei, a szatmári és sok
egyéb koreográfia szólója, először egy csákánnyal léket vágott a rémülten zokogó bocin, azután kezdett el egy a rozsdától sárgálló drótot húzgálni az állat
gerincoszlopában, végig az idegektől párnázott barlangban. Ennél nagyobb
fájdalmat élő ember el nem képzelhet.
A csárda cigányzenekara akkoriban megyeszerte híres, hallanak róluk a tömörkényi útkaparók, a felgyői kocsmárosok, de a sárasági gyógyszerészt is
kérdezhetjük, meg fogja mondani. Léteznek. Ennyi érdemük már akkor is
van, és ez nem kevés. A ház és a Csuka között húz el a szentesi út, teli kamionokkal, lovas kocsikkal, az út az egyetlen dolog, ami fönntartja a távozás, menekülés, kirobbanás lehetőségét, reményét, mégha ebből a szempontból csak
illúzió is. A Csuka, mint a próbák alfája és ómegája a házzal közrezárja az utat,
nincs menekvés.
A megkötözött ház nem rögtön lett metafora, csak a fél évtizedes tűrés juttatta odáig a tréfát. Érdekes, hogy addig is visszajárt, helye volt a képben, mégsem tűnt föl senkinek. Még neki sem, pedig hajlamos azt gondolni magáról, kimagaslott onnét. Ilyenkor is tapintani lehet, mennyire nem. Úgy izzadtak még
télen is, hogy centi vastagon dermedt rá a pára az ablakra; szerinte a természet
is örökké ezt a motívumot ismételgette. Fonál kígyózott ott is: a jégvirágok is
ezt rajzolták meg, le, újra és újra. Megkötött ház is lehetne, hiszen fonálról van
szó, az együttesvezető egy már a születése pillanatában is divatjamúlt kardigánon dolgozott éppen, a tenyérnyi kezdemény mellől kapták ki, Mérei, Sára
meg még valaki. Gyapjúkardigános ház, szereti a lakóit. Mégsem lett kötött
ház, vagy ha az lett valakinek, miért is ne, akkor meg, úgy, nem jelentett semmit. A folyamat is lenyűgöző volt, kívül Sára várta a gombolyagot, passzolgattak Méreivel. Nem emlékeztetett labdázására, titkon már akkor sejthető volt,
hogy több lesz ez ennél, sőt az is, hogy kevés azt mondani rá, „annak az öt évnek a legeredetibb tréfája”.
Van, hogy görcsösen szeretne szabadulni mindentől, ami onnan származik;
butaság, be kell látni, minden életkornak megvannak a stigmái. A maga stigmái.
Három fa, éppen egy-egy Polski Fiatnyi közzel, prímán be lehetett emelni
közéjük az egyik korábbi együttesvezető autóját, a Teremtő nem passzít jobban. Azok alatt a fák alatt kellett csapásolni, tehát a házon kívül vert ő is a bokát, combot véresre folyton, vagy legalábbis vörösre; alul egy bolyhos, fekete
melegítő, meg egy papírtalpú bakancs. Mellén egy szellemeskedő föliratú póló;
körben szúrós, civileknek ismeretlen mélységű verejtékszag. A dió-gesztenyefák alatt, ahol ősz volt mindig, feléjük különben sincs egyéb évszak, csak ősz.

10

tiszatáj

Nem tudja, miért, de nem mert fölfelé nézni sosem, csak a földre, persze a földet nézni nem szabad, üvöltenek érte, igaz, édes mindegy, mindenért üvöltenek. Ezekre az emlékekre, a hiedelemmel ellentétben, vagy legalábbis azoknak
a képzelgéseivel ellentétben, akik még tűrnek ott, sosem akkor gondol, mikor
olyan zenét hall a rádióból, vagy egy koreográfiát lát, valami nyugati fesztivál
képeit a televízióban, esetleg a házhoz hasonlít egy sarki, bírósági épület. Sohasem akkor ilyen leszámolóan igazságtalan. Neki mára ezek kódok, hangok, sőt
legtöbbször idegborzoló zörejek, és ha nem tudná, hogy azok a mozdulatok,
dallamok, ahogy a világ, önmagukból lettek, nem is hinne nekik. Ez a mozgalom nem hal, mert alulról bűzlik, gúnyolódott a tévé előtt karácsony másnapján, de ahogy a pudingon, rajta is kiütött pöttyökben valami, a szivárgás lassúságával tudatosult benne, nem tud szavatolni, konzerválni, dunsztolni semmit
abból az öt évből, és persze ez azt is jelenti, hogy ez a folyamatos leszámolás,
szükségszerűen állandó törődés, helyesebben kénytelen vergődés is kell, hogy
legyen.
Idén először nézőként sem ment el a karácsonyi gálaestre.
Ki tudja, hány év végig szenvedett, töltelékszámoktól elnehezült műsor végigvergődése után mégis korainak bizonyult a távolmaradás. Aznap este nem
gondolt rá, pontosabban rá sem gondolt, hogy most, mi történik, de később
éppen emiatt jutott eszébe annyiszor. Hogy mikor volt, föl sem merült benne.
Nem kevésbé ambivalens az emlékezés többi szelete sem, de azok közül alig
néhány tudatosan az. A ház, szerelmének legalábbis így beszél róla, nem érdekes, már nem az, egy üres tégely, urna, kosár, sehol semmi nyom. Nem tudni,
a lépcső hányadi fokán állt Nádasi, a nagy táncos, mikor a legnagyobbat tarolva hazajött Pestországból. Nem bírt fölnézni őrá sem, csak hallotta, ficánkol az elismerésben, várja az üdvözleteket ott kívül, a cigarettázó lépcsőn,
mindegyik után nyújtózkodik egyet; és látta, legalábbis ameddig a csapott tekintet fölért, hogy annyira felnőttesen esik a nadrágja!
Égkék farmer volt akkoriban a divat, menthetetlenül férfiasan lengett
Nádasi bokáján, nem lehetett nem megalázkodni előtte. Ahogy szilveszter éjszakáján az elszakadt családi fonál miatt kesereg, és persze megint, ki is
mondja, a gombolyag visszatér, tudatos ember, úgy fogalmaz, mint motívum,
szóval az elvékonyodott családi fonáltól, amiről visszafelé meglepően korán
nem tudni már egyáltalán semmit, megijed, egészen komolyan megrémül,
mekkora behozhatatlan hátrány ez, betegség, fekély, tályog, nincsen rá ír,
ahogy, mivel nincs, az sem lehet orvosság semmire: a közös múlt, amire a gyarapodó személyes múlt páncélja mögül nézve, mint fegyverre végül is egyre kevesebb szüksége van, de ott, akkor mindent jelentett volna. Teljesen törvényszerű, hogy megint az vetődik föl, szorítja meg szerelme karját, már hajnalodik, nem innen festem-e oda ezeket a színeket; lehet-e az, hogy a történése pillanatában, abban a bizonyosban, mikor önmagából lesz, tudjon valami magá-

2002. március

11

ról. „Kevés év, csöppnyi történés, törpe lét”, azt éreztem akkor is, mondja és
a lány szeméből próbál meg valami vigasztalót kiolvasni. Nem volt előre elhatározva, de hogy a bizonyos közök keretesek legyenek – azért mennek a Csuka
csárdába szórakozni, csak ketten, amiről hamar kiderül, szilveszterkor kevéssé
életképes fölállás. Abban sohasem lehetett egészen biztos, hogy elment-e
Nádasival az akkori választottja, természetesen ez volt számára a legcsípősebb
bizonytalanságok egyike: az igen és a nem között minden apró részletnek
megvolt a maga helye (és ideje is!) a hierarchiában. De mégis, micsoda naivitás
már megint. Az efféle dolgokban soha sehol sem lehet tökéletesen biztos,
örökké akad egy kis remény, mikor már menthetetlen, akkor is. Hátha nem.
Vetkőzés, mondja, minden tekintetben. A Csukában izzik a levegő, úgy tűnik,
mások számára emlékezetes búcsú lesz ez az évtől.
Hogy Gróf Széchenyi mit kért, kért-e valamit, csak a lelkek mélyén tudják,
nem akadna helytörténész, aki ott rábólintana. Szívszaggató és ocsmány nóták
váltogatják egymást, megerősítve a két szerzemény közötti átmenet nyújtotta
szenvedést.
Azt is sűrűn emlegeti, hogy az izmosak levetették a pólót, vagy akinek szőr
volt a mellén, akkoriban a szőr nagyon ment. Ledobták magukról a göncöket,
hogy a gesztenyefák alá kitévedő tekinteteknek legyen lehetőségük mérlegelni,
választani az öregek közül. Az öregek uralták a pőreség minden dimenzióját,
a zuhanyt is, amiről akkoriban azt gondolta, hogy a lehető legtöbb. Egy házibulin figyelte meg tavaly (hosszan rágódott a konyhába szorult drogosok lassúságukban is kapkodástól terhes reakcióin), hogy ennél sokkal több is lehetséges, és ez ott, a házban is megtörtént: a lehetséges legtöbb volt a vég, nem azok
az apró falatok, amik akkoriban nem mentek le a torkán. Hogy mikorra beszappanozta testét, kilökték a szárazra. Ez egy kicsit honvédő történet, tudom,
mondja szigorúan barátnője szemébe nézve, csak alulról szagolva. Be sem tudom határolni, a megalázottság melyik zsákjába tartozik ez, mire végigvárja
a dolgozó az öregeket, szappanosan, kendőzetlenül, addigra pörög le róla a rászáradt a hab. És akkor oda ne rohanjak, neveti el magát alig néhány perc
múlva, hát én is voltam öreg. Nem lehet kimondani, sziszegte, hogy én akkor
sem csináltam ezt, pedig nem, ha lerozsdáll a sárasági szélkakas, akkor sem.
A pucérság mélyebb területein aratott győzelmük sokkal jobban fájhatott volna
neki; de azt akkor nem akarta, nem tudta észrevenni. Pedig az öregek szemével
nézte ő is a saját testét. Az ő undorukkal. Tartósan berendezkedő, idegen viszolygás. A lányok a csapásolás alatt odabent ropták, forogtak, bokáztak a tükör előtt. A házban a hatalmas próbaterem egy fala félig tükör volt, igazi nagy,
táncos-tükör. A terem két, külön-külön sem kicsi óvodai szoba volt egybenyitva, a kivert falat egy méteres csonk jelezte, akárha sonkákat, kolbászokat
rejtő kémény bújna benne ott, az oldalsó fal mellett, valahol középtájon.
Ő hasznos darabnak gondolta, különben nem lett volna egy talpalatnyi sziget

12

tiszatáj

sem, ahol ne kellett volna tánc közben látnia magát. Elég volt az, hogy nincs
egyetlen intim szeglete sem a háznak. A két öltöző állandóan teli, a lányoknál
is gyanús pára. Az iroda legjobb helye a fotelágy, örökké foglalt. Jó néhány
prímás lány, és fél tánckar szüzességének vesztőhelye. Ha a falak beszélni…,
mondták és nevettek. A falak pedig ugyanolyan jeltelenek, mint maga az ágy,
mindegy, hogy azon történt, az a bármi is. Erőszak, fájdalom, megmondtam,
hogy oda ne tedd be. Vége, nem lehet elképzelni a nem létezőt. A lányok akkor
is a tükör előtt ropták, ha nem lett volna muszáj. A lányoknak mindig muszáj
volt, csak neki nem volt sejtelme sem, miért.
Ez a test még úgy működött, mondja szerelmének, hogy az akarástól nem
tudott tenni.
A Csukában eltöltött szilveszterüknek valódi jelentősége előre nézve lett
volna, ha lehetne látni előre. Hogy az, ez a szerelem lesz – ha ezt kivethették
volna kártyán, vagy megidézhették volna szellemekkel, akkoriban divatozott
a poharas módszer (Jézus Krisztusra egész csapatnyi előjegyzés), akkor megkapta
volna az őt illető helyet. Így túlzás azt mondani róla, fordulópont, szignált, kitüntetett hely, mikor ebből a helyzetből, csak annyira az, akár egy elszalasztott, észre sem vett isteni kegyelem. Nem maguk a dolgok fontosak: a legtöbbnek önmagában van az előzménye. Ezt sűrűn mondod, mosolyog rá szerelme,
láthatóan megkönnyebbül tőle, hogy letértnek a sokat emlegetett, feszegetett
családi vonalról (fonál!). Te nálam, önmagad után következel. Ezt egy korábbi
alkalommal ejtette el; termő földbe hullt mag. Az sem irányítatlan történés,
hogy innen nézve már akkor báb volt az a szerelmi vihar, a mostani pillangóhoz viszonyítva. Lehet-e az, hogy a történése pillanatában, abban a bizonyosban, mikor megszületik, tudjon valami magáról? Hogy a hamar jött egymásra
találást követő szakadás, törés már a reccsenés pillanatában is épebb felületet
eredményezzen, mint annak előtte volt. Hogy a mostani hála Istennek már akkor is szenvedéssel teli, de megadó belenyugvás a szükségesbe. A csábítás zsákjába bekötöztettek a kismacskák, de vízbe nem vetette őket senki.
Csapásoltak a gesztenyefák alatt, ő percenként nézte az óráját, pedig tudta,
nem szabadul, hiába lesz vége az ütlegnek, az öregekkel együtt mennek inni,
mert az is a próbához tartozik, ami nem, végtelen sora van a már fölfogásuk
pillanatában elfelejtett híreknek, hogy mi mindent érdemes megjegyezni
mondjuk egy esztergapadról, merre tud elfordulni rajta az izé, és akkor mi
van, ha elpattan a fene se tudja már, mi. Akkor mi lesz. Utólag a kocsmatúrákba is sokkal több keserűség vegyül, mint amennyi zacc annak idején lötyögött az alján ennek a pohárnak. Hamar kiitta. Aki azóta lett, az van megsértődve mindezért, és a torzítás ebben az esetben erősen tudatos, valamint
megengedhetetlenül gonosz. Még ha az ő lelkében igenis van árnyéka, vetülete
ennek az elvileg szétfolyt múltnak, hiába is hitegeti magát, hogy még csak
a többiek sem azok, már csak figurák, akiket bármilyen variációban oda tud

2002. március

13

képzelni, és ez egy nem létező helyzet, ami ezáltal nem is hathat semmire. Vákuum, horpadás, beesés jelentkezik: ez a nem létező helyzet őrá mégis hat,
s noha a tudatosság megóvja az elvetéléstől, jó sem származik az belőle. Hogy
„aki csak olvas, az nem él, annak próba után semmi mondanivalója” – utólagos
hozzáköltés, ő sem hasalt könyv fölött soha, nem csak azért hallgatott tehát
folyton, mert egyébként is „kuss volt a neve”, de mert nem tudott volna olyat
mondani, amire bárkinek is szüksége volt.
A csárdában ez különös kontúrokat kap, az óév búcsúztató dínomdánom
monotonitása, a változatlanság: a bika fej, ami már nyolcvanhétben is ugyanott
díszelgett, és ugyanennek a jószágnak a hatalmas bőre, ami szintén, már akkor,
mikor életében először evett étteremben, ami (ez már szinte erőltetettnek hat)
szintén a Csukában történt, jelzi, mennyire hamar pimpósodik az emlékezet.
Nem is értem, mondja a lánynak, hová lett az időm, nem voltak kézzel fogható ügyeim, szemben az esztergapaddal, ami nagyon is az. Finom a simítása.
Válaszúti legényest okádott kifelé a ház, ősz volt, a lépcsőn sorakoztak a csizmák Nádasi lába mellett, az ő két nagy teknője is, összekötve. A zokni rothadás-határon. Nem volt rossz, bár sokat bántották érte, hogy tuskónyi vastag
a lába, legalább nem vették el a csizmáját, harangozott benne az öregek piszkafa
vádlija; a gólyaláb, a nád. De csak az maradt meg, ami az átlagtól szélsőségesen
elütött, így éppen azzal, hogy megvolt, megalázóan emlékeztetett a bajra, hogy
az a testrész hibás, és ettől jelet kapott, neki magának sem volt kedve hozzá,
hogy fölvegye, magára akassza, akárhova kitűzze. A ruhatárban három babfőzelékkonzerv volt a belső polcon, négy évig lepte a rizspor. Az új együttesvezető ette meg végül, másnak nem lett volna hozzá gusztusa, az a Szekszárdról betévedő férfi, aki végül biztosan elszerette a nőjét, és akinek Ladája
volt, nem Polskija, ami nem szorult be a gesztenyefák közé sehogy, lehetett
erőltetni. Szekszárdról az az irtózatosan büdös lábú férfi jutott eszébe aztán,
aki egyetlen találkozás alatt szerette el azt a másik lányt. Arról a városról, ami
mára a legtöbb nem létező történet színhelye.
Idő és levegő az a néhány hét azóta, pedig akkor minden volt csak lehetőség
és tér nem.
Az első pizzázás vele, no nem a Csukában, az azért már sok lett volna. Újra
remegő gyomor a ház közelébe érve, üdítő megújulás, a ház szereti lakóit.
Azok a babkonzervek a legkedvesebb emlékek, mondta egyszer viccelődve, az
ő öt éve csak három fémdoboznyi szépség, nem hazudik. Aztán komolyra váltott, hazafelé tartottak, ő vezetett, és ha viccelődött, lassított, ha komolyan beszélt, rálépett a gázra; amikor több, folytatta (száguldottak), akkor egy kicsit
kevesebb is. Így adja a kedvem. Nádasit körberajongták a lányok, ő meg csak
rugdosta felnőttesen eső farmerében a gesztenyét, nem igen törődte őket, csak
éppen annyira, hogy ne hagyják ott. A megkötözött házat csak azok érthetik,

14

tiszatáj

akik már nem tartoznak oda. Akik ottmaradtak, már mind elfelejtették. Nekik
nem lehetne megmagyarázni.
El sem hinnék, hogy eszembe sem jutnak, mondja neki szerelme, és hogy
milyen könnyű elszakadni.
A fonálra nagyon kellett vigyázni, hogy ne szakadjon el, ez fontos volt.
Mérei, Sára, meg még az valaki, igen óvatos volt, de a fonál így is többször elszakadt. A megkötözött ház ki nem bontható metaforáját ekkor kellett volna
megérteni. Amint Sára óvatosan és kínok közepette, akárha horgot kötne egy
damilra, újra folyamatossá teszi a fonalat.
Valóban igen könnyű volt elszakadni, helyesel, és ezzel a legmélyebben
egyet is ért.
A fonállal körbefont ház képe hullámzik előtte mégis; a lakó jó a háznak.
Azok a lányok, akik civillel szűrték össze a levet, feszengtek, ha megjelent
Nádasi. A civilek gyarlóságára emlékeztette őket tökéletessége. Nádasi sem tettel, sem szóval nem tiltotta őket semmitől. Csak a saját javára csalt, az meg néhány lány kivételes adománya volt. Mégis, ő úgy érezte, ezeknek a látogatásoknak lett hozadéka az, hogy a satnya, sánta, billegő tekintetű öregek, a civil
szeme láttára szerették el (és legtöbbször vissza) annak kedvesét. Ő kivonult az
öltözőbe, figyelje ezt, akinek a pokolban szellőztetik a lelkét. A civil vak, akár
az ajtó, nem látja, hogy ez a forgatás még így, de a következő már amúgy, pedig a lejtésén látszik, a tapintásán, a szellőzésén, hogy milyen huzatot csinál,
abból tudni lehet, megvan, eladta magát, a szuka; hiába kacsintgat visszafelé. Ki
kell nyomni, azt mondták mindig, a szemét az ilyennek, pedig ő mára azt gondolja, dehogy, kacsingasson csak, különben, ha rögtön az elején rájön a civil,
micsoda belterj, beltenyészet az, nem jegyzi meg eléggé.
Azért táncolnak is, a zenekar megkegyelmez, a Csuka nagy mulatói visszaszorulnak, az apály, akárha hetes esőzés után jönne. Oda a gesztenyefák alá
vissza mennék, súgja fülébe a lánynak, mert ott jó lenne, csapásolnék kettőt
a betonon, annál többet nem bírnék már úgy sem. Ahogy leülnek, kiveszi a kistáskásból a dugi Metaxát, és leránt még egy felest. Oda kellene állni a Nádasi
helyére, mondja; közel a házhoz, de kívüle. Képzeletben kidobja a gombolyagot
az ablakon. Ő dobja ki. Elrúgnék két gesztenyét, hogy ez akkor most remek
volt. A lány mosolya halvány lejtő. De a világnak hála érte, vége: elszaka…

2002. március

15

GÖMÖRI GYÖRGY

Közérzet-jelentés egy nizzai szállodából
„Kis tüzes kötőtűk döfködik combomat”.
Nem jó, hogyha ezzel kezdődik a nap.
Volt ez korábban is, de inkább
napközben, vagy néha estefelé.
Hogy ez a korral jár? Nem elégít ki
ez az előlegezett orvosi válasz.
Közben az Azúrparton vagyunk,
egy kicsi szállodában, ahol a kert
délceg pálmái és illatos bokrai közt
meg lehet érteni, miért lakott itt Csehov,
amikor a „Három nővért” írta.
(V. I. Uljanovról már nem is beszélek).
A „harmadik kor” sivatagában araszolva
egyszerre csak oázishoz ér az ember,
s ez az a perc, amikor elfelejti
a tikkadt torkot, a fájós, rossz bokát,
meg azt, hogy lábát is ismeretlen tettesek
már reggel tüzes kötőtűkkel döfködik.

Chagall sírja
Egyszerű kőlap egy kis hegyi temetőben,
Provence-ban, ahol a helyi előkelőségek
mellett kevés hely jut minden más halottnaksűrű rozmaringbokor áll a sír fejénél,
s magán a kőlapon: kövek és kavicsok
halomban, meg a név: „Marc Chagall”, élt
ennyi és ennyi évet; milyen gazdag élet
volt ez az orosz falucskából Párizsig és tovább…
Napközben zuhognak rá a forró nap-nyilak,

16

tiszatáj
máskor trópusi eső veri, de estefelé
egy sápadt hegedűs lebeg a sír fölött
és játszik egy füllel nem hallható dallamot,
amitől otthonos lesz a száműzöttnek
kövekkel borított sírja.

CSONKA PÁL

2002. március

17

SZÖLLÕSI ZOLTÁN

Ellátok innen hazáig
Ellátok innen hazáig: állok
magamnak háttal,
betöltöttem az ötvenhatot,
ravasz csönd,
elkezdett párbaj –
indulok immár két irányba,
szobám hangos faláig,
elémvetül a visszaút s megyek
amerről jöttem,
tanyáig.
Amit látok s hallok,
nem tudom,
múltban-e vagy jelenben,
egymásba nyíló tükreimben –
szellős már a hőség,
szöllőtől véres ősz még,
zsalugáter
zsanérgerincen
szerelem ajtaja, ablaka testem.
Csont leszek, csukhatatlan,
porszem és rezgő gondolat
szétválaszthatatlan.
Hűtlenségem bizonyítható, de
hűségem mikor?
hazafelé is elfelé, s értelmem
és érzelmem,
beleőrül a testem –
én ifjúságom, nem öleltem
világom.

18

tiszatáj
Szapora vadnyom körülöttem –
lehet,
hogy én még sosem öltem.
Farönk égen a Nap,
véggel,
fény-gyűrűi táguló körökben
csörömpölnek az őszben,
világfa ága csonttörései,
csillagok éjjel –
méhek zúgása fűrészel.
Ily egyedül nem voltam soha,
vadak hűlt nyomának
pásztora.
Agancsos éj,
szarvas Hold fara,
nyerít,
nyerít
a férfi lélek,
zongorára cserélt paripa –
szerelmet utol nem érek.
Ködvárosnak ködlovas kéne,
párnámon áthallik szívem
közeli ügetése,
félelmemre
nincsen dalom –
pornográf árnyak a falon
s hazafelé magamban
szalmahajad hajamban

2002. március

19

FERDINANDY GYÖRGY

Apánk tyúkja
A grillcsirke itt az Újvilágban a magányos férfiak mindennapi kenyere. Mióta egyedül élek, én is egyre gyakrabban ráfanyalodom. Ímmel-ámmal, igen, de
ennek oka és magyarázata van. Ez az amerikai sültcsirke ugyanis csak külsőre
hasonlít a szárnyasjószágra, ami egy talán sosemvolt régi világban kint kapirgált az udvaron.
Kezdve azon, hogy se feje, se lába. Itt jön! – mondják vállvonogatva az amerikaiak. Ám legyen! Van azonban még valami, ami a csomagból kimaradt.
Mert a régi idők szárnyasaiban volt egy magányos, vé-betű formájú csont. Valahol a mellük húsában, ahonnan nem is olyan könnyű kiszedni. Márpedig,
útban az Újvilág felé, ez a csont, a szerencsecsont is elveszett.
Kölyökkoromban verekedtünk érte. Megfogtuk a szárát, és nagyon erősen
kívántunk valamit. Azután addig feszítettük, amíg elszakadt. Akinek a hoszszabbik fele maradt a kezében, nyert. Ilyenkor persze be kellett volna vallani,
hogy mire gondolt az ember. De ezt már senki se szerette. A titkát mindenki
csak ennek a csenevész csirkecsontnak súgta meg.
Nem mintha olyan sok mindenre vágynék. Tulajdonképpen már nem is vágyom semmire. És különben is: kettőn áll a vásár! Én pedig egyedül élek, mint
az ujjam. Kivel húzna sorsot itt az Újvilágban egy hozzám hasonló idegen?
Azért valami más is van a pakliban. Mert én, valahányszor betévedek egy
grillbe, apám gőzölgő becsinált levesére, a háborút követő első békés vasárnap
sültcsirke-illatára gondolok.
*

Aznap beállított hozzánk, a romok közé, egy ember:
– A doktor úr él! – mondta. Várja magukat.
Apa nem volt velünk: úgy tudtuk, eltűnt a háborúban.
Vizet forraltunk, lesikáltam magam. Anyánk mind a hármunkra hófehér
inget adott. A villamosok még nem jártak, akinek dolga volt, gyalogolt. Vagy
teherautón utazott.
Apa pedig valahol messze, egy külvárosi klinikán dolgozott. Emlékszem,
takaros kis tér volt a háza előtt. Errefelé az utcák se voltak romosak. Április
volt, lágy, hófehér tavasz, ő pedig, apa, kint várt minket a kapuban.
Apa, hogy is mondjam, furcsa volt. Egészen előrehajolt, és két rövid mankóra támaszkodott.

20

tiszatáj

– Muci! – mondta anyának, és mintha megbicsaklott volna a torkában
a hang.
Körülültük az asztalt. Középen, egy nagy piros fazékban, zöldségleves illatozott.
– Ez itt Erzsike nővér!
Apánk elénktolt egy fehérbóbitás lányt, aki eddig a konyhában matatott.
– Na, mi lesz ebédre? – kérdezte diadalmasan.
A tyúkot – mert az volt – Soroksárról hozta egy beteg. Erzsike kirakta
elénk a mélytányérokat.
– Apátok tyúkja! – mondta anya, és a bóbitásra sandított.
Akkor már hónapok óta nem ettünk meleg ételt. Egy kicsit égette a szánkat
a leves. A tányérba hajoltunk, az asztal körül mindenki hallgatott.
*

Először – mint kacsa a nokedlit – lenyeltük a cérnametéltet. Azután apánk
kihalászta a fazékból a sárgarépát meg a zellert. Utoljára az aprólék következett. Ez volt az egészben a legizgalmasabb. Én a májat kaptam, öcsém a zuzát.
– A szív – mondta apánk – Puppinak!
Ez is olyan furcsa volt, hogy a régi, bugyuta becenevünkön szólított. A húgomból girhes, kutyaképű bakfis lett a háború alatt. A Kuvasz. És anyánkat se
szólította már senki Mucinak.
– Erzsike a lábát szereti – folytatta apánk.
– Pfuj!
A nővérke elvörösödött, de azután mégiscsak kivette a pikkelyesbőrű, citromsárga lábakat.
– A taraját? – kérdezte apa, mert a tyúk feje is ott úszott a levesben. – A taraja – mondta nevetve – ínyencfalat!
Ő maga megelégedett a szemével. Cuppogva szopogatta. Anyánk sápadtan
hallgatott. Később gyakran mondták nekem a halászok, hogy a halnak is
a szeme a legfinomabb.
A leves után pedig a főétel következett. A csirke! Erzsike behozta a tálat.
– Valódi csirke! – mondta öcsém.
Olyan, aminek két szárnya, és két combja van.
Itt már könnyebb volt az osztozkodás. A combokat a két fiú kapta, a mellehusát anya és a Kuvasz. A nyakát szőröstül-bőröstül lenyelte apa. A kedvesnővérnek csak a csenevész szárnya maradt.
Melegünk volt. Az ablakon besütött a nap.
– Nem hagyunk meg semmit! – mondta apa.
A hátukon alig volt hús ezeknek a háborús szárnyasoknak. Csak két hoszszú, vékony izom. A faruknál háromszög alakú párna, a püspökfalat.

2002. március

21

Emlékszem, szűk volt és büdös volt a szolgálati lakás. Tele idegen holmival.
Amikor elment, apánk nem vitte magával a bútorokat. Egy aranykeretes kép
volt az egyetlen ismerős darab. Az asztal fölött lógott, pontosan középen. Engem ábrázolt, állítólag. Hálából festette valami bolond.
Nem emlékszem, hogy ki kapta a püspökfalatot.
*

Csak mostanában jut eszembe: szegény apánk reménykedett valamiben
ezen a napon. Béke volt újra, béke és tavasz. Talán elhitte, hogy győzött a jó
ügy, az igazság. Hogy nem hiába verték őt agyon.
De még nem ért véget a nap. Hátra volt az a bizonyos vé-betű formájú szerencsecsont. Apa letisztogatta, szárazra törölte.
– Ki húz velem ujjat? – kiáltotta vidáman. Senki? Akkor – fordult hozzám –
gyere te, fiam!
– Kívántál valamit?
Olyan erősen kívántam, hogy kis híján elsírtam magam.
– Mire gondoltál? – nyűgösködött a Kuvasz.
Ott lógott már apánk nyakában. A kis Puppi, aki apa egyetlen szavára sírva
fakadt.
– Gondolni! – legyintett anya.
Le kellett szedni az asztalt, középen, a tálban, csak a csupasz, lerágott csont
maradt.
– És most mi lesz? – kérdezte apánk.
Anyánk komoran hallgatott.
Kimentünk a ház elé, a térre. Körberohantunk, de mi se beszéltünk valami
sokat.
– Hintázunk? – kérdezte öcsém, és a Kuvasz azt felelte:
– Nem tudom.
– Ide nézzetek! – mondta anya, amikor visszaértünk. Apátok megette a csontokat!
Cakompakk. A tálban semmi, de semmi se maradt.
– Nem volt nehéz – felelte halkan.
– Na gyerünk! – szólt ránk anya. Köszönjetek el!
– Erzsike! – intett a szemével apánk. A botomat!
Felállni nehéz, ma már én is tudom. Apa megragadta az asztalt, tétovázott,
nekirugaszkodott. A lány a könyöke alá illesztette a mankót, úgy tűnt, hogy
apánk egy pillanatra meginog.
*

Mentünk, mentünk keresztül a téren. Később felvett egy teherautót. A romok között már lebukott a nap.

22

tiszatáj

Egyikünk se mondta meg, hogy mire gondolt. Ma már tudom, hogy miért:
ugyanarra gondoltunk mind, azon a vasárnapon. Hogy jöjjön haza. Hogy ne
menjen el soha többé. Hogy helyreálljon a béke és a nyugalom.
De mi lesz a fogadásból, ha mind ugyanarra gondolunk? A csontnak ugye
két vége van. A játszmát mind a két fél mégsem nyerheti meg!
A levegő lehűlt. Emlékszem, az út mentén virágoztak a mandulafák, és
a szél az arcunkba vágta a virágillatot.
– Mi lesz apával? – kérdezte a Kuvasz.
– A leves finom volt – mondta öcsém tárgyilagosan.
Hát igen. Az ízét még ma is érzem. A hús is kemény volt és illatos. Ropogósra sült, nem úgy, mint a grillcsirke, amit itt esznek az amerikaiak. Ennek is
nyúlós, lucskos a bőre, és még a csontja is ehetetlen. Olyan, mint a szivacs.
Régen kicsordultak a könnyeim, amikor ez a vasárnap eszembe jutott. Szomorú, anyánk, szótlan öcsém, vézna húgom. Az, hogy magukra hagytam őket
én is. És hogy most mit érek vele, ha itt vagyok.
De ma már nem sírok. Elmúltak az évek, a múltra is egyre ritkábban gondolok. A fogadásra, amit megnyertünk, mind a ketten. Igazam lett, apa nem
jött haza soha többé. Nélküle takarítottuk el a romokat. És mégis, igen, ő nyert.
Hiszen ma, fél évszázad után is, itt van velem, itt nevet rám az asztalomon.

BÉKÉSY GYÖRGY

2002. március

23

ÁGH ISTVÁN

Õszvégi lamentáció
Más évszak, új tél, megint a szokásos kényszer
megismételni azt, mit eddig annyiszor
időtlen közhelyekkel, sohasem elégszer
próbálok fölidézni minden napfordulón,
ami bizonyosabb a harsány tarkaságnál,
rendületlen mohos törzseknél biztosabb,
mégis a félelem fölfoghatatlan ráadása
hízik mint az avar, jéggé hűl mint a hab,
miként a Kaszáscsillag közeledtét megérzi
a jós, de képtelen jósolni már tovább,
lassan kopár gyümölcsfa leszek, koronám
sápadt napfényt zsugorgat a kietlen kertben,
hamis aranyból az udvar ágaim szála körül,
közben a hideg konyhák birsei leverten
árasztják illatukat holt kedvesek után,
mintha egy csöpp kosárra való emlékezésre
futotta volna csak a gyüjtőszenvedélyből,
elveszett asszonyok készülnek helyettem a télre,
dióval kopogtatnak, almaszívvel szeretnek,
minden befőttes üvegen keblük formája dereng,
hova lett az a kaptár, az a csűr, az a kamra?
mivé a fáradozás elsóhajtott gyümölcse?
szerelmes létem sűrű édessége idegen
ízzé szikkadt, nem ismerek magamra,
kuporog csak a lélek a szív parázstartója körül,
nem akar belenyugodni, keserű avarfüstben
ábrándozom pásztortüzekről, ujjaim elfehérülnek,
mégis nektek a leghidegebb, kedveseim,
ha én fázom miattatok a csontjaitokban
lélegzetem gyapjával átmelegíthetetlen,

24

tiszatáj
ki bízik abban, hogy elcsitítható a só
meg a sav kristályaiból növő szorongás?
eleven hússal melengetni vázakat ki tud?
ha tövig belerendül az időváltozásba,
s elszörnyed, micsoda próbát muszáj kiállnia
valami ismeretlen hőmérsékleten,
amitől meghibbannak a lágy nyári sejtek
minden egykori kellemüket feledve,
mintha nem is lett volna semmi más,
csupán a kapkodás a temetővel szemben,
hőskölteménybe írni sovány históriánk
lehetetlen ilyen gyengülő képzelettel,
nem súgja senki fülembe égi versem,
hogy toll- s papírtalan fölhívjak egy nevet,
írná, mielőtt elfelejtem, pedig ott vár
minden utcában a telefonfülke a járdán
kivilágítva, mint fölállított üveg
koporsó, tele hullott levéllel, szóval,
annyi ott a segélykiáltás, ahány szerelmes suttogás,
ahány elévült telefonszám, annyi utolsó mondat.

Szentséges éj
Az este olyan szép volt, hogy lehetne
utolsó is, annyira földi-égi,
annyi malaszttal teljes, hogy a bőség
ünnepélye az éjféli misével
elég volna egy élet emlékére,
s mert azonképpen nyugodott le minden,
embertelenül gyönyörű az éjjel
a hó kietlen síkjain, tetőin,
ha nem figyelném állásom helyéből,
ami kívül van, másvilágon volna,
s ha elfordulna éppen az Úristen,

2002. március

25
ki vigyázna a téli álmú fákra?
a lassú szívveréssel telelőknek
ki igazolná életét, ha én nem?
ki lenne velük együtt halhatatlan
ebben a némán elmúló időben?

MAGYARI ENDRE

26

tiszatáj

LÁZÁRY RENÉ SÁNDOR

(Leám! Leácska!…)
Leám! Leácska! Drága félfelem!
Meggyűltem itt, mint máz a téfelen.
Vastagszom is – terelget hízni Tusnád!
Fenyves susog köröttem, nem Nilus-nád.
S merengek is – miképp egy babuin
Bölcs Hermupolis képes kapuin.
Óh, távol innen Túna-el-Gebel!
Sóhajtozom, mint bún a telt kebel,
Míg dundi nőkre bámul több kifent úr
Meg dandy – bár nem tudja: merre Dendúr?
S hol is magaslik égre Edfu, Karnak?
De rímes naplóm mégse vedd fukarnak!
Megírom inkább: mint gyűjték kazalt,
S hogy Imhotep kőszobra mért bazalt?
Megírom inkább: merre van Dabúd?
Csak épp ne bántson egyre sanda búd:
Nevess, Leácska, drága félfelem!
De versből is megárt az értelem.
(Tusnád-Fürdőn, 1880 júliusában)

2002. március

27

(Jöjj, tavasz…)
Jöjj, tavasz, oh, gyere, jöjj el!
Fölhagy a medve a böjttel:
Barlangból kifelé mászkál,
Mancsa ma négyfele császkál!
Csúszik a zord, fene medve –
Álmaitól menekedve
Morczos még, szimatol, dörmög,
S megy köszörülni a körmöt…
Persze, a medve sem érti – mivégre
Bambul a keskeny, a jéghideg égre?
Halvány még a sugár – csalfán
Nem nyalogatja a talpán…
Jöjj, tavasz, oh, gyere tényleg!
Az egyszeri medve bokázzon, örüljön a fénynek:
Már ezután sose fázzon,
Nyáron a lányok, a fák derekán dalokat cziterázzon!
(1881 februárjában, Kolozsvárott)

(Álmodj csak egy sort…)
Álmodj csak egy sort… Ébredés után,
Ha kell, ha nem, már kettő lesz belőle.
Mihez kezdj véle?… Forgatod, bután
Babrálgatod – csak fejben, egyelőre,
Páris fölött, míg párás délután
Árnyéka leng a ferde háztetőre,
S az „ihlet” is gyors záporként fut, ám
Dallá sosem lesz! Nyughass hát, te dőre,

28

tiszatáj
Hisz nem tudod: miképp kezdjed, s hogyan zárd
Majd versedet… Künn cserfel egy veréb,
Nap süt megint, ragyog párkány, vizes cserép,
S nagy fény alatt ropogva ring a mansarde –
(Páris, 1884. június 12-én)

Szentábrahámi zápor
A vén Zsidóhegy omló
Vállára szállt a felhő:
Tollászkodik gyümölcsös,
Borzong a lázi erdő.
Rezzenti már a bükköst
A pörgő zápor árnya:
A Gagy vizére röppen
A nyár gyors fecskeszárnya.
Szentábrahám fölé leng,
Remeg, czikáz a telt hő:
Lezúg magas hazákból
A fény, a láz, a felhő!
(Szentábrahám, 1889 május–június)

2002. március

29

(Idõk suhannak…)
Idők suhannak ifjan,
Battyognak majd gyalog,
S meg-megszaladnak olykor
Örömmel, hetyke kéjjel:
Madárhanggal kibomló,
Boldog, nagy hajnalok
Mögött czirpelni kezd már
Egy ösmeretlen éjjel.
(1901 júniusában)

VARGA MÁRTON

30

tiszatáj

AARON BLUMM

A Krpilonac nappal is támad
„mert a mi akaratunk szabad, és sem fű,
sem varázslat erőt nem vehet rajta”
Cervantes

Hagyd, mondtam, majd én megeszem a csikket.
Laza voltam, mint egy róka.
Pedig csak sétálni indultunk J-vel, elhatároztuk, hogy ezentúl nemet mondunk a káros szenvedélyeknek, az élvezeteknek és egyedül csak a sétálás szenvedélyének és élvezetének fogjuk magunkat átengedni, legyen szó nappalról
vagy éjszakáról, mi csak sétálni fogunk ezután.
Miután én elnyomtam a jubiláris tizennegyedik utolsó cigimet aznap, köhögtem egy csomót, mondtam, ugye, hogy nem kellett volna, mondtam J-nek,
ő meg csak bólogatott és elindultunk. Csak két utcányit bírtuk a sétálást, azaz
kábé kétszáz métert, amikor én kitaláltam, hogy Guaruanára és Munchmallow-ra van szükségem, J. mondta, hogy rendben, ez lesz az elsődleges célunk,
hogy megvesszük nekem ezeket a cuccokat és sétálunk tovább.
Amíg az első boltig eljutottunk, J. arról beszélt, hogy szerinte a skandináv
országokban élnek a legkulturáltabb népek Európában, nem, a németek nem,
tudja ő, hiszen két hétig dolgozott feketén egy német anyahajón rakodómunkásként, persze kulturált népek azok is, de azok túlságosan is kemények, túl
komolyan veszik a dolgokat, ellenben a finnek, svédek és norvégok igazán eltalálták a kulturáltság legmegfelelőbb fokát.
Hogy ezt miért is kezdte el nekem mesélni, arra már nem emlékeztem,
rémlett, hogy felmerült a Nokia is, hogy az finn cég-e, de hogy a kulturáltság
miért került szóba, azt már nem vágtam.
Az első boltba nem mertünk bemenni, mert úgy láttuk, hogy ott túlságosan
sokan vannak az állapotunkhoz képest, megindultunk hát a másik bolt felé,
mondtam J-nek, hogy neki kell bemennie, és megvennie nekem a szükséges
holmikat, addig én kinn fogom várni, mert pillanatnyilag azt sem tudom, hogy
fiú vagyok-e vagy lány. J. ebbe könnyelműen belement, igaz, láttam a kirakaton át, hogy rögtön meg is bánta, mert még soha életében nem vett se
Guaruanát, se Munchmallow-t, fogalma sem volt, hogy néznek ki ezek a cuccok, ezért sokáig kellett keresgélnie a polcok között.
Soha ne keress semmit, üzentem a kirakaton át J-nek, mert minden ott van,
ahol lennie kell. Azt szuggeráltam neki telepatikus sugarakkal, hogy az az, ott
áll előtte, csak fel kell néznie, és máris megtalálta.

2002. március

31

Amikor J. visszatért a Guaruanával és a Munchmallow-val, meg három dobozos sörrel, amit csak úgy önmaga szórakoztatásaként lopott, én már J-vel
beszélgettem, aki a buszállomás felől érkezett, békéltető tárgyaláson volt, nem
jött össze a dolog, mondta röhögve, és azt kezdte el mesélni, hogyan akarta leszúrni az új szerelmének a volt fickója egy disznóvágó késsel, mert iszonyatosan ki van készülve, hogy J. otthagyta őt. Nekem közben az járt az agyamban,
hogy J. új szerelme volt fickójának is kínálhatnék megvételre egy pisztolyt, az
mégiscsak hatásosabb, baz, mondtam, ha ez igaz, J. festőnő létéhez méltóan,
stílusos részletességgel ecsetelte az esetet, a volt szerelme mindent bevetett,
hogy megtarthassa J-t, de hiába, J-t már csak a szíve húzta. Az a kis kurva nő,
ahogyan J. mondta.
J. aztán otthagyott bennünket, hívogatott ugyan, hogy menjünk el vele
a Lordba meginni valamit, de mi elcsábíthatatlanok voltunk, azt hazudtuk,
hogy nincs pénzünk, meg egyébként is most csak sétálni akarunk.
Sétáltunk hát tovább J-vel, én faltam a Munchmallow-t meg nagy kortyokban iszogattam a Guaruanát, J. pedig az uralkodás legideálisabb formáiról beszélt, hogy ha ő államelnök lesz, miként fog uralkodni a csőcseléken, vagyis
rajtunk, milyen új módszereket fog bevezetni a titkosszolgálatoknál, miféle titkos ellenőrzések lesznek, amelyekkel nem csak az emberek gondolatait, vágyait és érzéseit, de szenvedélyeit is irányítani lehet. Meg azt is mondta, hogy
neki nem pisztolyos testőrei lesznek, hanem állatokat fog tartani maga körül,
libákat, gondoljak csak Rómára, pulykákat, talán kutyákat is, igaz a kutyák kicsit megbízhatatlanok, mert csak akkor ugatnak, amikor kedvük van, de még
mindig jobbak a testőröknél. Meg hogy ha államelnökként megtudja, hogy mi
is az igazság az UFO-kkal, akkor nekem is elmondja.
Én csak fél füllel figyeltem J-re, mert ezeket az elméleteket már sokadszorra
mesélte el nekem, de azért résen voltam, elvégre soha nem lehet tudni, melyik
barátodnak jön be a tripje, és tudtam, hogy a fejében ott rejtőzik a megoldás
a harmadik évezred közlekedésére, amire elmondása szerint úgy jött rá, hogy
a nagynénje véletlenül bezárta huszonnégy órára a vécébe, de a megoldást semmi
áron nem akarta elárulni senkinek, és lehet, hogy most véletlenül kikotyogja,
én meg eladom General Motorsnak jó pénzért.
J. a Saxban talált ránk, ahova csak azért ugrottunk be, hogy J. megigyon
egy ásványvizet, én pedig újabb Guaruanát tankoljak magamba, de éppen ott
volt J. is, akivel udvaroltatni akartam magamnak, ezért hát maradtunk, J.
mondta, hogy menjünk el hozzá, rengeteg boruk van otthon, azt megihatnánk, J. mondta neki, hogy azt nem lehet, mert nekünk haza kell érnünk időben, különben megvernek bennünket az apukáink. J. kérdezte, hogy ez hogy
van, hiszen mi már nagykorúak vagyunk, azt csinálhatunk, amit akarunk,
amire J. mondta, hogy mi csak papíron vagyunk nagykorúak, lélekben pedig
csak négyévesek, így nem tudunk felelősséget válalni a tetteinkért, ezért nem

32

tiszatáj

maradhatunk el sokáig. Én közben kérdeztem J-t, hogy ismeri-e az osztrákos
viccet, és mondtam neki, hogy van egy ismerősöm, oszt rákos, de nem nevetett.
De ha jók azok a borok, mondta J., akkor felmegyünk.
J-ről tudtuk, hogy vannak ferde hajlamai, ezért én kicsit paráztam, mert
mindig is idegesítettek az ilyen alakok, öt perc után mindegyik belém szeretett,
tetszettek nekik az anyajegyek a nyakamon, nekem persze nem volt bajom velük, de hetero voltam keményen, egy homós kalandomat leszámítva. Haboztam hát, hogy elmenjek-e velük, de aztán J. mondta, hogy semmi pánik, majd
ő közbelép, ha úgy adódna. Mondtam, hogy akkor rendben, megyek én is.
J. bevezetett bennünket a szobájába, aztán minden szó nélkül eltűnt hirtelen, ücsörögtünk hát unottan, én azzal kezdtem el foglalkozni, hogy különböző undorító pofákat vágok J-nek, aki erre úgy röhögött, hogy a lábait a nyakába vette, aztán megfrízeltük J. számítógépének a prociját, elolvastuk a titkos
naplóját, bekapcsoltuk a tévét, szétnéztünk a polcokon, én felhívtam J. ottfelejtett mobiljáról J-t, aki éppen Kubában ütötte agyon az időt, mondta, hogy
most éppen Marxot olvas, ezen kicsit nevetgéltünk, mondtam neki, hogy üdvözlöm Marxot, meg mondja meg neki, hogy Lenin él és üdvözli, az előbb találkoztam vele a Saxban, sztriptízt táncol a pódiumon. Próbáltam minél tovább beszélni, hogy minél nagyobb legyen J. számlája, de J. mondta, hogy
mennie kell, addigra már J. és J. J. ágyában nyomult nagyban a pokróc alatt, és
mivel J. se akart sehogysem visszajönni, kis csigákat kezdtem el tekerni a cigarettás doboz kartonjából.
Szerinted megkérdezem J-t is? kérdeztem J-t.
Későn vettük észre, hogy J. szobájában nem lehet cigizni, legalábbis nem
tudtuk hova dobni a csikkeket, sehol sem volt hamutartó, vagy valami szemetesnek használható alkalmatosság, J. meg mindjárt rágyújtott, amint J. kiment
a szobából, tekergettük a fejünket, hogy hova lehetne hamuzni, végül a hamut
a virágcserepekkel megoldottuk, de a csikkel sehogy sem tudtunk boldogulni,
először voltunk J-nél, nem tudtuk, hol a fürdőszoba, hogy mit szabad csinálni
és mit nem.
J. az akváriumra gondolt először, de J-nek gyönyörű gülüszemű halai voltak, bámultam is őket vagy tíz percig, és mondtam, hogy azt inkább ne, ma
este ne legyünk kegyetlenek.
Ezt szerinted most komolyan gondolja? kérdezte J-től J.
Aha, mondta J.
Éppen egy kelet-európai pornófilm ment a tévében, erre J. mondta, hogy
szerinte a bársonyos forradalmak nem is voltak forradalmak, egyszerűen csak
divatozni akartak a kelet-európaiak, nem volt semmi bajuk a rendszerrel, csak
egyszerűen szép ruhákat és kocsikat akartak maguknak, meg hogy Ronald
Reagen milyen fasza ember volt, mert meg tudta csinálni, hogy teljesen legyön-

2002. március

33

gítse a Szovjetuniót, és az térdre kényszerült, de J-nek mindenki fasza ember
volt Adolf Hitlertől Platónig, aki valamit is meg tudott csinálni, úgyhogy ezzel
a Ronald Reagen-es mondatával nem igazán törődtünk.
J. mondta, hogy a bársonyos forradalom az úgy oké, csak ezt már régen
megírták, jöjjön J. valami mással.
Képzeljétek, mondtam, ma el kellett ásnom egy tyúkot, mert szólt anyám,
hogy megdöglött, és amikor kimentem megnézni milyen állapotban van, már
tisztára meg volt merevedve, fogtam hát egy ásót, és elkezdtem gödröt ásni,
közben arra gondoltam, milyen szar lehet így eltemetve lenni, kijön valaki, öt
perc alatt megás egy kis gödröt, közben nem is gondol rád, nem gondolja végig
az életed, hanem csak a saját világán jár az agya, te meg fekszel ott holtan, aztán egyszer csak belerúg a gödörbe, elkezdi rád visszadobálni a földet, megtapossa, nehogy kiássanak a kutyák, aztán meg ráköp a kis halomra, ami a te
sírhalmod tulajdonképpen és elmegy. Miközben túrkáltam a földben, ez járt az
agyamban, de akkor hirtelen leállítottam a gondolkodásomat, mert fél méter
nagyságú kukacszerű nyálkás robotok kezdtek el kibújni a föld alól, először az
ásóval kaszaboltam őket, de egyre nagyobbak és nagyobbak jöttek, némelyik
már a térdemet harapdosta veszetten, ezért a lábaimat is igénybe kellett vennem, iszonyatosan rondák és nyálkásak voltak, én meg, tudjátok, mindig is
undorodtam az ilyen nyálkás dolgoktól, elképzelhetitek, hogyan éreztem magam, huhh, mondtam, és gyorsan vettem egy mély levegőt, amire szerencsésen
eltűntek mindannyian.
Ez most komoly? kérdezte J.
Éppen bevettem a számba a csikket, persze jött is mindjárt vissza J. a poharakkal és az üveg borral, éreztem hogyan alakul át az arcom J. gülüszemű halaihoz hasonlatossá, egyrészt a dühtől, hogy megúszhattam volna csikkbevétel
nélkül is, másrészt mert akárhogy is ügyeskedtem a nyálammal, a parázs csak
megégette a nyelvem, így nem hogy válaszolni, de még mozdulni sem tudtam,
csak arra ügyelni, hogy ne forduljak le ott rögtön a székről.
J. töltött a poharakba, kérdezte, hogy milyen zenét szeretnénk, J. mondta,
hogy mindegy, de a legjobb lenne valami, ami a tehnóra hasonlít, persze már
előtte megnéztük J. lemezeit, és láttuk, hogy olyan aztán nincs, de J-t ez nem
zavarta, betett egy CD-t, ami inkább volt valami szar elektronikus komolyzene, de tehno az egyáltalán nem.
Éppen kíváncsi voltam, hogyan fog folytatódni az este, én például személy
szerint utáltam az ilyen ücsörgős borozgatásokat, újabb energiaitalra vágytam,
pörgésre, az agyam pihentetésére, és eszembe jutott, hogy mi tulajdonképpen
sétálni indultunk, de láttam J-n, hogy nem úgy néz ki, mint aki rábeszélhető
ilyesmire, sőt a zenét is elég alacsony intenzitáson pöngette, és láttam rajta azt
is, hogy mindjárt valami halálfontos dologról vagy valami lelki nyavalyájájáról
fog nekünk dumálni, ami engem aztán egyáltalán nem tudott érdekelni.

34

tiszatáj

És? kérdezte J.
J. erre elkezdte mesélni a napunkat, hogy voltunk bulizni a városban, ahol
sikeresen össszeismerkedtünk egy parkolós nővel, aki még egy cigit is elfogadott tőlünk, de arra már nem volt hajlandó, hogy el is jöjjön velünk egy italra,
amit J. igazából nem is bánt, csak úgy csinált, mintha bánta volna, mert inkább
hasonlított egy citromsárga törpe télapóra, mint egy olyan nőre, akinek a társaságában szívesen iszogatnánk. Aztán elmesélte, hogy hogyan indult az egész,
hogy én a szembe jövő sávon repesztettem, miközben széjjeldübörögték az
agyunkat a hangszórók, a rendőrt, aki leállított bennünket, de aztán mégsem
büntetett meg engem, sem gyorshajtásért, sem azért, mert semmi sem volt
a kötelező felszerelésből, meg nem is talált meg semmit a cuccokból, mert én
bemagyaráztam neki, hogy J-t visszük szülni a kórházba, amihez J. megfelelően nyögött, aztán elmesélte a CD-árust is, aki megkérdezte tőlünk, hogy buzik vagyunk-e, és ha igen, akkor melyikünk a lány, amire J. mondta, hogy
nem vagyunk buzik, különben meg én meg J. vagyunk a lányok, csak ez rajtam nem látszik. A CD-árus azt is mondta J-nek, hogy ne Doors CD-t vegyen,
mert az már nem divat, most minimum Nirvanát kell hallgatni, az az igazán
menő, ő csak tudja, ő már volt minden az életében, hippi, punk meg szkínhed
is, amire én kérdeztem tőle, hogy akkor most hol tart, amire ő mondta, hogy
most éppen zenbudhista erőművész, amire én mondtam, hogy jól van, akkor
hagyjuk. Meg hogy aztán J. és én kitaláltuk, hogy ezentúl kacsák leszünk, elegünk van abból, hogy azt beszélik rólunk a hátunk mögött, hogy leszbik vagyunk, ezentúl úgy fogunk viselkedni, mint a kacsák, hápogunk az utcán, meg
verdessük a kezünket a testünkhöz, mintha szárnyaink lennének, és az emberek majd lassan arról kezdenek el sopánkodni, hogy mekkora tévedésben is éltek eddig, mert csak ránk kellett volna nézni, és rögtön láthatták volna, hogy
mi kacsák vagyunk tulajdonképpen, és nem leszbik, ahogy eddig hitték.
Szerintetek miért van az, kérdezte J., hogy mindenről, amit csinálunk az
életünkben, szeretnénk tudni, hogy azonos a tökéletességgel?
Szinte boldog voltam, hogy a csikk szétégette a nyelvem, mert így nem tudtam válaszolni, különben visszaküldtem volna J-t az anyjába, mondhatta
volna, hogy ilyen filozófikus tripjében van, mert akkor elég lett volna csak Jnek eljönni, mi meg maradhattunk volna a többiekkel a Saxban.
Tudtam, hogy el van baszva ez az este, kénytelen leszek reggelig hallgatni J.
és J. beszélgetését a Tökéletesről, az Abszolútról, meg ezekről a hülyeségekről,
és J. semmi áron nem fog bennünket elengedni, ezért úgy döntöttem, hogy
bosszúból telepatikus üzeneteket küldök neki, közben pedig mindkettőjüket
meghipnotizálom.
Nietzsche válasza erre az volt, mondta akkor J., hogy ez a gyakorlati hasznosság fölött álló igazság iránti vágy csupán az emberi gyengeség számos jele
közül az egyik, annak jele, hogy képtelenek vagyunk önmagunkra támasz-

2002. március

35

kodni, elviselni magányosságunk terhét, és úgy tekinteni akaratunkat, mint
mindannak végső alapját, amiben hiszünk, képtelenek vagyunk belátni, hogy
önmagunk vagyunk önmagunk alapoka, és nem védelmez bennünket a dolgok
semmiféle egyetemes rendje.
Megehetem ezt a télapós csokit? kérdezte J.
Hirtelen arra gondoltam, hogy biztos karácsony van, mert ez már a második télapó, ami az utamba került a nap folyamán, csak én feledkeztem meg
róla, most éppen mindenki ajándékokat osztogat, szikráznak a csillagszórók,
készülnek a karácsonyi vacsorára, vagy már éppen az éjféli misén vannak, és
csak én ülök itt a csikkel a számban ezekkel a marhákkal.
Elhatároztam, hogy nekem is karácsonyom lesz, ezért azt fogom behipnotizálni J-éknek, hogy én magam vagyok a Tökéletesség, a tökéletesség az én
agyam, vegyük ezt most egy biztos pontnak, és el fogom velük hitetni, hogy
tulajdonképpen kár beszélgetniük bármiről is, mert úgysem fognak eljutni sehova mindaddig, amíg úgy képzelik, hogy fejlettebbek az esőkukacoknál, vagy
bármelyik fajnál, ami létezik a világon, amíg azt képzelik, hogy egyedül csak
ők képesek a gondolkozásra, közben nem veszik észre maguk körül a többi intelligens lényt, még az állatokat sem, nem hogy a tárgyakat, a házakat, az utcákat, a tereket, a városokat, amíg nem tudják elhinni, hogy nem csak ők az
egyedüli intelligens civilizáció, addig kár koptatni a szájukat. És most bármit
gondolhatok, gondoltam, és most ők is csak ugyanezt gondolják, az én agyamtól vezérelve, az én agyam uralkodik fölöttük, és tudniuk kell azt, hogy alábbvalóak a vízi szúnyogoknál is, kezdtem el bedurvulni, mert azok legalább tudnak járni a vízen, mint Jézus, és azt is tudniuk kell, hogy mi tulajdonképpen
csak egy föld alól kibújt faj vagyunk, amelynek időnként vissza kell bújnia
a föld alá, hogy pihenjen és melegedjen, hiszen a föld alatt sokkal melegebb
van, kár hát a sok picsogás, és hogy a víz is egy hozzánk hasonlatos faj, amely
ugyanúgy él és gondolkozik, ahogyan mi élünk és gondolkozunk, csak egyszerűen nincs szemük hozzá, hogy ezt észrevegyék, és azt is tudniuk kell, hogy az
autók olyan bogarak, amelyek megtanulták ügyesen irányítani az embereket,
de ez is teljesen mindegy, mert csupán az én agyamra van bízva, hogyan is nézzen ki a világ, és közben csikk sincs, róka, káros szenvedélyek, élvezetek, sétálás, nappal, éjszaka, utolsó cigi, utcák, Guaruana és Munchmallow sem létezik,
célunk sincs, boltok, skandináv országok, kulturált népek, Európa, németek,
anyahajó, rakodómunkások, finnek, svédek, norvégok sincsenek, a kulturáltságnak sincs legmegfelelőbb foka, Nokia, cégek, állapotunk se, szükséges holmik, fiúk, lányok, kirakatok, élet, polcok, telepatikus sugarak, dobozos sörök,
szórakoztatás, buszállomás, békéltető tárgyalások, új szerelmek, volt fickók
sincsenek, disznóvágó kés, festőnők, stílusos részletesség, esetek, szív, kis
kurva nők sem, Lord, pénz, az uralkodásnak sincs legideálisabb formája, államelnökök, csőcselék, új módszerek, titkosszolgálatok, titkos ellenőrzések, em-

36

tiszatáj

berek, gondolatok, vágyak és érzések sem, testőrök, állatok, libák, Róma,
pulykák, kutyák, kedv, igazság, UFO-k, fél fülem, elméletek, barátok, tripek,
fejünk, megoldások, harmadik évezred sem, közlekedés, nagynénik, véletlenek, vécé, General Motors, és a Sax sem létezik, ásványvíz, bor, otthon, haza,
apukáink, papír, lélek, négyévesek, felelősség, tetteink, viccek és ismerőseim
sincsenek, ferde hajlamok, anyajegyek a nyakamon, heterók, pánik, szobák,
undorító pofák, lábak, nyak, számítógép, proci, titkos naplók, tévé, mobiltelefon, Kuba, idő se, Marx, Lenin, sztriptíz, pódium, számla, ágy, pokróc, csigák,
cigarettás doboz, karton, hamutartó, szemetes, fejünk, hamu, virágcserepek,
fürdőszoba, akvárium, gülüszemű halak, pornófilm, forradalmak, divat, keleteurópaiak, rendszerek, szép ruhák és kocsik se, Ronald Reagen, fasza emberek,
Szovjetunió, Adolf Hitler, Platón, mondatok, tyúkok, anyám, ásó, gödrök,
élet, föld, kis halmok, sírhalmok, kukacszerű nyálkás robotok, térdem, lábaim, nyálkás dolgok, poharak, düh, nyálam, parázs, nyelvem, szék, zene,
tehnó, lemezek, CD-k, elektronikus komolyzene, este, energiaital, halálfontos
dolgok és lelki nyavalyák sem, város, parkolós nő, ital, citromsárga törpe télapók, szembe jövő sáv, hangszórók, rendőrök, gyorshajtás, kötelező felszerelés, kórház, CD-árus, buzik, Doors, Nirvana, hippik, punkok, szkínhedek,
zenbudhista erőművészek, kacsák, leszbik, kezünk, testünk, szárnyaink, emberek sem és életünk sincs, üzenetek, Nietzsche, gyakorlati hasznosság, vágy, emberi gyengeség, jelek és magányosság sincs és a magányosságunknak sincs
terhe, akaratunk, végső alap, alapokok, egyetemes rend, télapós csoki, karácsony, ajándékok, csillagszórók, vacsora, éjféli mise, esőkukacok, fajok, világ,
intelligens lények, házak, terek, civilizáció, vízi szúnyogok, Jézus se, víz, autók, bogarak sem, de ez is teljesen mindegy, mert egyedül csak az én agyam létezik és uralkodik mindörökké a nem létező mindenség fölött, és ők, J-ék is
csak az én agyamban léteznek, egyedül csak az én agyam az, ami van a nem létező világban és egyenlő magával az Abszolúttal és a Tökéletességgel.
Nem tudom, hogy mindebből mi jött át J-éknek, de egyszer csak azt vettem
észre, hogy végtelen idő óta hallgatnak, és meredten néznek maguk elé.
Te voltál az? kérdezte J.
Persze, hogy én voltam.
J. mondta, hogy ideje lenne menni, szedelődzködjünk és húzzunk most
már a nyálba, mert az ő agya teljesen lefáradt már ettől az estétől, ülünk itt,
mint valami faszomok, ahelyett, hogy pörögnénk tovább.
J. kikísért bennünket az ajtóig, és mondta, hogy örült a látogatásnak.
Már majdnem benn voltam a liftben, de visszaléptem hozzá.
J., mondtam selypítve, miközben kivettem a számból a csikket, nézd csak,
kapsz tőlem egy kis ajándékot.
Jé, mondta J., ez meg mi?
Fogd rá a nyuszira, akartam mondani, de aztán nem válaszoltam.

2002. március

37

VERESS MIKLÓS

Szentvérnap után
BÁLINT SÁNDOR EMLÉKÉNEK
„Minden temetőben egy angyal
kimegyen, egy angyal megfujja a
trombitáját, mindenki felkél, ahogy
mondtam, hogy mindenki harminckét
éves lesz.”
(Parasztbiblia)

Pislog a gáz. Zúg a kályha,
ahogy a szél átaljárja.
Csak én hallom. Szunnyad mélyen
unokám meg feleségem.
Vizslám néha fölneszel;
várja, mikor alszom el.
Télidő jön, későn virrad.
Tüze helyén vak a csillag;
nem lök vissza hajnalonta
mindennapi koporsómba,
hogy míg a szél fölriaszt,
elálmodjam ugyanazt;
ott térdeljek a templomban,
hol harminckét éves voltam,
s félborosan, félig lázban,
didergőn elimádkozáltam –
ilyen, aki sírni lát
szűz Fekete Máriát.
Mintha szeme odajárna
Purgatórium-oltárra:
azon szép arany debence,
középül fia keresztje –

38

tiszatáj
piros vére abba foly.
Körébe sok szent hajol.
A szögedi neves piktor,
Hogger János festé egykor
ezerhétszáznegyvenhétben,
reménykedvén idvességben,
mit így hirdet általa
Alsóváros temploma.
Mert a szép kereszt-medence
irgalom forrása lenne,
ha ki kedvén Krisztus úrnak
hét nagy bűntől megtisztulhat.
Három csöppnyi vér elég
annak, lenn ki tűzben ég.
Üdvözültek seregével
maga Péter odatérgyel,
s ivókagylót tart a kútnál;
holott ő a legfőbb kulcsár,
mégis mintha harmadszor
szólna mind a kakasszó.
Árnyékába búvik mármost
ninivei törpe vámos:
tisztult háza, mint a lélek,
vendégeltén Istenének,
hogy szegénnyé lett a juss,
egeké meg Zakeus.
Hátulról, hogy vétkét lássa,
Longinus vár: szent a lándzsa.
Az Úr vére ahogy csordult,
szeméről a hályog elmúlt –
írja szögedi barát –
hogy értsed a lött csudát.

2002. március

39
Magdolnát is méri Isten,
aki földdel egyelessen
fölszedé gyorsan a Szent Vért,
hogy lemossa bűnös testét,
melyben mint a páva járt,
s díszölögtette magát.
Tisztulásra Tőle számít
– Cicellét elhagyva – Dávid.
Hiába, hogy az ő vére,
mégis vére ír bűnére:
torpan a holdbéli tánc,
ha eljő a Messiás!
Ádáméva újra boldog:
mert befelé nézhet álmot,
mint mikor vak mert még lenni,
s nem láthatta, hogy a Semmi
méhében a földgolyó
édenkerti embrió.
Becsapta – ezért van ő itt –
Dismas Krisztus üldözőit,
hogy az búzába meneklett,
s még nem hordta a keresztet.
Ezért szent a jobb Lator –
s a másiké a pokol.
A szentképen hátul posztol
végezetül: Pál apostol.
Pallossal ki sok vért ontott –
egy csöppért új igét mondott,
inségben hogy gazdagon
Tőle váltságunk vagyon.
Ottlenn, láncon tizenhárman
irtóznak tisztító lángban,

40

tiszatáj
hogy megnyilna ez az oltár,
és a vér a tűzet oltná –
általuklan mirriád
lélek kérlel Egy Királyt.
Templomából ily vigasszal
izen Havi Boldogasszony:
mintha újra föltámadnánk,
mind harminckét éves volnánk –
fújna angyal harsonát,
hogy szétfújja a halált.
Pedig csak a hajnal harsog:
mindennapi gép-koporsók
riadozzák, hogy a lelkem
valahol én ottfeledtem,
s testembe csak visszajár
reggel, mint sötét madár.
Mert odavan éjjelente,
ahol az a szép medence,
miben mosdanak a holtak,
kik az ifjúságom voltak:
hány szegedi odaát
zsolozsmázza az imát;
s velük mondom is ma hajnal:
Kerülj kereszt, őrizz angyal.
Nehéz álom el ne nyomjon,
az ellenség el ne haggyon.
Emberségünk álljon mög.
Krisztus vére áldjon mög.

2002. március

41

KELEMEN ZOLTÁN

Psalmus barbaricus
Ideiglenes tartózkodási helyemen
Az otthontalanság szélességi és a
Képtelenség hosszúsági fokain
Szétnézek mint a vékony szél
Hárfa húrjai közé akadt dal
Elfogadva többségi szavazattal
Elfogatva az ideges tartózkodási helyen
Ég alatt a csillagkarámban
Az értelmetlenség széles hosszán
A megmagyarázhatatlanság hasonlataiban
Az ige vérében és testében
Hűs idegen testvérében
Ahol szomjukat oltják a csillagok
Hiszen mindegy már ha égve hagyja
Folyósón a villanyt ki hallaná
Hogy pattog igemód a wolfrám szálban
Ha rekkenő nyáltenger nyár van
Csatlakozásra váró utasok fűtött büdösségben
Elidegenített tartózkodási helyen
Szitok és szerény kegyelem

Bodrogköz
Papíron vonalak
Levél a Nap alatt
Borszínű hársak
Tán sose látlak

42

tiszatáj
Tártan a dombok
Párálló combok
Feszesen állnak
Nyíltan a nyárnak
Halk eső leplén
Fut fel a repkény
Vékonyka patak
Elnyugszik a nap.

Balkán
Ősi tükrök rozsdásodnak
Táncosnő csípeje rándul
Fából gyalultan a holnap
Leválik az éjszakáról
Hamura hold bora csordul
Alszanak az ígéretek
Ringó hídpallóikon túl
Csöpp tengeri ékezetek
Leválik az éjszakáról
A hold táncos tükörfénye
Ringó csipejéről fátyol
Hullik a tenger ölébe

2002. március

43

TORNAI JÓZSEF

A három misztika
Evolúció és szellem. Nem akkor és nem úgy „kezdődött” a mindenség élete,
amikor és ahogy a héber mítosz – különben nagyszabású – víziója elmondja
a Bibliában. Ma úgy tudjuk, az atomoknak, magoknak, részecskéknek mindig
megvolt az a képességük, hogy kellő föltételek között egysejtűvé, molekulává,
plazmává, protozoává alakuljanak. A metafizika nyelvén szólva: minden
atomban, sejtben ott van a teremtő szellem potenciája s ha lehet, ki is bontakoztatja mérhetetlen alkotóerejét a galaxisok, bolygók, csillagok, növények, állatok elképzelhetetlen változatosságú formáiban, egészen addig, míg az emberfélékben közvetlenül is megjelenhet a maga biofizikai, lelki és szellemi-tudati
hármasságában.
A különféle népek, törzsek teremtéstörténetei ehhez a folyamathoz képest
(s ez nem csupán múlt: ez jelen is, jövő is) pusztán helyi mítoszok. Nem az
a legérdekesebb bennük, hogy állatok (totemek), kultúrhéroszok, istenek, tengerek hogyan hozzák létre sötétségből a fényt, hogyan választják el a szárazföldet
a vizektől, hogyan készítik fából, agyagból, hamuból, aranyból, ezüstből és
másból az embert, hanem az, hogy ebbe az új lénybe ők „lehelik” a lelket,
a szellemet. Ebben az értelemben többet tudnak, mint a darwini evolúcióelmélet, mert az valójában még nem tudta kimutatni, hogyan keletkezik az élettelenből az idegrendszer, az élet, az életből a tudat, a szellem.
Természetesen föltételezhetjük: az agy fejlődésének (mennyiség, bonyolultság, méret) bizonyos fokán megtalálhatjuk a tudat, az önreflexió szintjét, de ez
még nem tudományos tény. Annyit mindenesetre ez is nyilvánvalóvá tesz,
hogy a szellem létező valami, és hogy minőségileg különbözik a nem-szellemi,
a mondjuk, kozmikus vagy természeti világ dolgaitól.
*

A három misztika egyik formája. A monoteista vallások egyszerűen (?) mitológiákból gyártanak föltétlen érvényű tantételeket. A Jahve-féle törzsi mítoszból az univerzális egyistenhitet, az Ádám–Éva-mítoszból a bukás, a bűnbeesés
tanát, a Jób-történetből az isten előtt való megalázkodás (istennel szemben az
embernek sosincs igaza – Pilinszky) doktrináját.
A Jahve-féle törzsi mítosz egyistenhitét Mózes (a „föltalálója”) megtoldja
a „ne csinálj magadnak faragott képeket” parancsolatával, mert ráébred: a túlságosan személyesre, individuálisra sikerült istenfogalom mégiscsak ellentmond
a metafizikai semmi, az Abszolút fölismerésének. Ezzel azonban csak elfojtás
születhet együtt. Sokkal természetesebb, hogyha már a személyes istenatyában

44

tiszatáj

hiszünk, hogy látni akarjuk, képet is szeretnénk alkotni róla. Ez viszont csupán lélektanilag s nem ontológiailag teszi rendbe a dolgokat, melyek, valljuk
be, ilyen alapozás után, tisztázhatatlanok maradnak.
Mindezek fényénél látható: mekkora fordulat volt, amikor Buddha nem
volt hajlandó istenről, túlvilágról, halál utáni életről tudni. Világos: képtelenségnek tartotta, hogy a mitológiák képzelgéseit metafizikának tekintse. Az
persze hibája, hogy minden metafizikát elutasít, igaz: egy misztikának, a nirvánának utat enged. A nirvána nyilvánvalóan a három misztika egyik formája.
*

Márai naplójából (1966). „Végső fokon nem az a probléma, van-e szellem,
tudat a mindenségben, hanem az: személyes-e?”
*

Vigyáznunk kell: a mítoszoknak azokat az elemeit, melyek valótlanságokat,
téves ismereteket közölnek velünk, ki kell szűrni, mert tekintélyüknél, szuggesztivitásuknál fogva hosszú időkre megakadályozhatják a helyes gondolkodást.
*

Jézus és Jahve. Az Ószövetség a törzsi isten, Jahve és a nép egyessége. Mi
köze ehhez az Újszövetségnek, hiszen Jézus sose mondta ki Jahve nevét? Csak
az Atyáról beszélt.
*

Rövid evolúciós áttekintés. Emberszabású majom és modern ember között 66 és fél milliárd év. A ma élő főemlősök száma 183 faj. Kihalt 250 faj. A teljes
szám 6000. Vagyis csak 3 százalék maradt meg. Az emberszabásúak és a homo
sapiens között 16 homo sapiens tűnt el. Az átmenet tehát nem szakadékszerű.
Neandervölgyi ember 150.000 év (30.000 éve tűnt el). Homo sapiens 100.000
év (a cro-magnoni ember származéka). A kultúra evolúciója 40.000 éve tart.
*

Sárköpülés. Az, hogy a történelmi ember elveszett lény, és hogy a világ,
a politika csupán sárköpülés – csak ma érvényes lét-törvény; ma, amikor a nyugati világ elérte azt a szabadságfokot, melyen a bajokat már nem lehet külső,
társadalmi, életmódbeli, anyagi körülményekre fogni. Szanszára csak ma, a XXI.
században valóságos mint a lehetséges jövő leírása. Vagyis annak a képnek,
helyzetnek a fölismerése, melyből ki kell lépni.
*

A hit paradoxonjai. Voltaképpen kiábrándító tény, hogy bármiben lehet
hinni. A hit erőt ad, áldozatkészséget, boldogságot. Azonban nem föltétlenül
igazságot. Amiben hiszünk, megcsalhat minket, kiderülhet, hogy hitünk puszta
hiedelem, babona vagy kifejezetten visszataszító hazugság.
Ilyenformán a hit valamilyen pszichés jelenség: fölkelti az ember odaadását,
eltökéltségét. Meggyőződésünkké válik, amiben hiszünk. Kártékony lehet,

2002. március

45

éppúgy, mint megnemesítő. (számtalan a példa). Ne csak azt nézzük, hogy valaki „őszintén hisz”. Azt is, miben.
*

Mindenféle paradicsom-mítosznak egyetlen jelentése van: el kell veszítenünk
az ártatlan létezést. A vadgalamb golyóval a mellében bukik le az ágról, és
a költő utolsó verse papírlapját véresre sebezve zuhan az íróasztalára.
*

A reflektáló tudat. Ki tudna válaszolni arra a kérdésre: minek, hogyan jött
létre az emberi agyban a maga-vizsgálódó tudat? Mi a célja, értelme, hogy
egyik főemlős elvontan, kívülről is látja magát és a világot, a dolgokat, a természetet? Hiszen nem gondolhatja végig teljes magát. Mi visszhangzik a saját
létünkre a tudatunkon túlról? Semmi. Ez a homo rationalis csapdája.
*

Krisztus vagy a kétségbeesés – találták ki a jelmondatot az újkori katolikusok
(talán a jezsuiták). Nagyon hatásos. Krisztus azóta vallási kiméra lett. Maradt
a kétségbeesés. Nem biztos, hogy olyan jó az efféle vagy-vagyokat – kedvező
választ remélve – fölvetni.
*

Úgy látszik, a közel-keleti kultúrában a bűnbeesés mítoszának kígyószereplője az első totemállat. A Mózes-elpusztította aranyborjú, rézkígyó és egyéb
meghatározatlan, bálványnak nevezett állattisztelet csak megerősíti ezt a föltételezést.
*

A mítosz: archetipikus emlékeken alapuló őstörténet.
*

„Krisztus története nyilvánvalóan éppúgy költemény, mint történelem,
és egyáltalán csak az történelem, ami mese (mítosz) lehet.” (Novalis)
*

Hogy csak erkölcsinek tartja, etikai problémának az embert – ez a zsidóságkereszténység tanítóinak egyoldalúsága Mózestól a prófétákon át Jézusig, Szent
Ágostonig, Kálvinig, a keresztény szektákig. Etikánk másodlagos létünkhöz képest. Nem morális, hanem ontológiai-antropológiai probléma vagyunk. Tévedés azt hinni, hinni, hogy mindenséget, istenfogalmat, embert, természetet, történelmet egyetlen elv fog át: a jó és a rossz. Mintha lét, nemlét, egyedi és egyetemes, viszonylagos és abszolút, szép és rút és a többi ellentét nem volna.
*

Állatokat tartani? Miért? Nekem a két macskám: természet. Mintha kint táboroznék az erdőben, isten szabad ege alatt. Mintha a paradicsomban: együtt
az őzekkel, madarakkal, fákkal, folyókkal...
*

46

tiszatáj

A líra eltűnése. Közvetlen az összefüggés a szabadság meg a költészet visszaszorulása között. Az ok: a föltételektől egyre kevésbé függő embernek nincs
szüksége önmaga megjelenítésére: kifelé, lelkiség, bensőség helyett az eszközeivel (kibernetika, űrhajózás, világháló) él.
*

„Modernek mindig azok voltak s azok is lesznek, akik az idő teljes drámáját
átélik.” (Pilinszky: Szög és olaj)
*

Állatversek. Föltűnő: a világlíra állatversei egyúttal nagy filozófiai versek is.
Pilinszky: Lupus in fabula; Stefan George: A sziget ura; Blake: A tigris; Rilke:
A párduc; Vigny: A farkas halála; Rupert Brook: Halak; D. H. Lawrence: A hal;
Poe: A holló; Anakreon: A tücsök; Baudelaire: Az albatrosz; Áprily: Az irisorói
szarvas; Nagy László: A vértanú arabs kanca.
*

Szemben az égbolttal. Nézni az ablakon át az éjszakát. Egyedül. Leghűségesebb jegenyefád is idegen. Szemben az égbolttal. Valahol fény reszket. A lassú
hajnal száján csillagok.
*

Az írás ösztönkielégülés. A tudatalatti föláramlása. Jó, mert ott vannak a képek, álmok, ritmusok, energiák.
*

Fürdőruha a parti nádban. Széttéptük volna egymást, ha közben nem lépünk be a zöldes habokba. Durva szél. A víz pofonjai az arcomon. Válla és
melle egyre jobban elolvad. Másnap egy fürdőruha a parti nádban. Este az egeken feküdt, feje fölött csillagok arany kápolnája.
*

A művek evidenciája. A művek metafizikai síkjának evidenciája ellenáll
minden további értelmezésnek-magyarázatnak. Ha valaki ezen a fokon nem
rezonál, semmit sem tehetünk érte.
*

„Csak a fájdalom teheti tudatossá a szenvedélyt.” (Denis de Rougemont)
*

A három misztika.
1. A mája-fátyolé vagyis az Egyé,
2. az egyedi dolgoké,
3. a kettő egymásban-létezéséé.
Hosszú időt kell eltölteni olvasással, beszélgetéssel, gondolkodással, míg ezt
így összefoglalhatjuk.
Hány éves korában ébred rá az ember, hogy eleve megoldhatatlan létbe születik bele apja és anyja jó-rosszvoltából? Vagy létezhet úgy a lélek, hogy sose

2002. március

47

döbben rá erre az iszonyatra? És hogy ezt csupán magányos, sokszoros elmélkedéssel lehet túllépni? Mit jelent a túllépés? A megvilágosodásnak is nevezett
tételekkel való életszerű azonosulást:
1. Mindegy egy, de ez az egység nem érzékelhető, a világ illúzió.
2. az egyedi, konkrét dolgoknak-lényeknek is van öröklétük egy-egy pillanatra, ez az individualitás elve,
3. az együtt-látás, melyben föloldódik a kettő közti különbség.
Mindegyik misztika külön-külön is érvényes tanítás. Hiszen az elmélkedésben megszűnik a tárgy és az alany, a megfigyelt és a megfigyelő közti látszatviszony. A meditáció különböző fokain juthatunk el a lét és a nemlét, szanszára és nirvána semmisségének fölismeréséig. Az ember fölszámolja önmagát,
megsemmisíti Én-jét, hogy azzal a valamivel, amit még senki sem tudott véglegesen megnevezni, eggyé válhasson. Az embernek így kell transzcendálnia.
D. H. Lawrence is erre érez rá a Templomok című versében:
Ó nem kívánunk mi mást a földön,
csak a csönd és feledés központjait itt-ott,
hol megszűnhet tudásunk és amennyire tudunk,
megszűnhetünk mi magunk is
a felejtés édes teljességében.
*

A rassz-túllépés. Transzcendálni a rasszok, fehérek és színesek, feketék és
sárgák, rézbőrűek és barnák között is kell. A faji közeledés csak azzal a tudatossággal valósulhat meg egyszer, hogy a rassz-túllépés éppenolyan megvilágosodás, mint a minden-egy fölismerése. Az ezt követő érzelemnek túlságosan
elkoptatták a nevét. (Szeretet.) Jaspers is csak egy történelmi célt tud még elképzelni: az összemberi tudat lassú évszázadok alatt történő megszilárdulását,
végleges állapotát.
*

Miért olyan nagyképű (dölyfös?) ez a mi jelentéktelen kis emberi fajunk?
Mert csakugyan jelentéktelen és kicsi. Persze, mihez, kihez képest? Önmagában semmi sem mérhető. Szóval: az óriáscsillagokhoz, a galaktikákhoz, 130
milliárd naprendszerhez képest. És amit ez a dimenzió (melyet lehetetlen elképzelnünk!) jelképez, ami mind metafizikai rejtjel! Azt hiszem, egyszerűen
nevetségesek vagyunk, mikor fönséges, önistenítő himnuszokat zengünk teljesítményeinkről: tudományunkról, művészetünkről, filozófiánkról és vallásainkról, isteneinkről.
„Följebb tesszük magunkat a valónál.” (Arany)
Sajnálkoznom kell a magunk-gerjesztette öntetszelgésünkön. Hogy ugyanabból vagyunk (nemcsak, mint Shakespeare szerint az álmaink), mint a mindenség, mint az ideák, mint az öröklét, és az idő: az rendben van. Ugyanabból
vagyunk: a szellem és az anyag nászaként. A nászban mindkét résztvevő

48

tiszatáj

egyenlő, egyenlően eksztatikus és semmi. Semmi: mint végső szentség, magasztosság, tisztaság, teljesség, céltalanság és cél-elértség. Reflektálhatatlanság, amire
még elragadtatásunkban sem láthatunk rá. Istenek nevei jutnak eszembe.
Mondjam ki őket? Nem: korlátok közé zárnának.
*

A nő-férfi: szimbólum. Nőnek a férfi, férfinak a nő elsősorban szimbólum.
Természetesen nemcsak az, hiszen hús-vér ember, egyéniség, jellem is: különféle tulajdonságok, rosszak és jók együttese. Amit azonban jelképez, az a legfontosabb a társnemnek. Blake pontosan érezte:
Mi nőnek a férfiban a varázs?
A teljesülő vágy adta vonás.
Mi férfinak a nőben a varázs?
A teljesülő vágy adta vonás.
De ez csak valamiféle elemi szint: érzelemé és nemiségé. Hogy ez az érzelem és nemiség mit rejt, az nincs benne ebben a remek négy sorban. Nincs
benne, hogy a nemiség a lét alapvető kettőssége, és egyben a lét mindenen-túli
egysége ugyanabban a szimbólumban, ahogyan azt egy férfi vagy egy nő megtestesíti. Sőt, éppen az a mélysége ennek az élménynek, félvak fölismerésnek,
hogy megfogalmazhatatlan. Hogy ősi szorongás és ugyanolyan archetipikus ártatlanság is megjelenik benne. Innen az ellenállhatatlan vonzása: zuhanás, ami
röpülésnek érződik. Benne van valami abból a létből, mely megelőzte a lényekre-dolgokra szakadt kozmosz káoszát és rendjét. Nem egyszerűen – ahogy
régen gondoltam – az unio mysticáról van szó. Olyan hatalmas ellentétek,
erők törnek föl a tudatunkba, amiket szépségnek, halálnak és odaadásnak nevezünk. De ezek csak szavak.
A férfi és a nő szimbólumként jelenik meg egymásnak (többnyire fogalmuk
sincs róla!). De minek a szimbólumai? Még ha egyesülnek, se érthetik meg
soha. Éppen ez ennek a szimbólumnak a jellegzetessége: minél jobban megközelítjük, annál megsejthetetlenebb, fenyegetőbb, boldogítóbb.
*

Azért értelmetlen dolog a teremtésről beszélni, mert a kozmosz, a galaktikák,
csillagok vannak is, nincsenek is. Egyfolytában robbannak szét és állnak össze
új naprendszerekké. Ahhoz, hogy – amint a vallások mondják – megteremtette
légyen valaki a „nagy mindent”, annak léteznie kellene. De minden dolog,
lény, kicsi, nagy, óriási, mérhetetlenül apró, végtelen alakváltásban mozog a lét
és a semmi állapotai között. Ilyeténképpen: mi lehetne az, ami van, és mi az,
ami nem ölt formát? Vagy a káosz nem létezik?
*

2002. március

49

Az absztrahálódás folyamata. A valóságvesztés az absztrahálódás hosszú folyamatának következménye. Akkor kezdődött (talán Galileivel?), amikor saját
érzékszerveinket megtoldottuk a műszereinkkel. Valójában az ötvenezer éve
tartó fegyver- és szerszámkészítés folytatódott, csakhogy amíg az a gyakorlatot, a megélhetést segítette, a tudományos, a laboratóriumi fölszerelések, csillagászati obszervatóriumok az elvont megismerést szolgálják. Ezzel kerültünk
abba a felemás helyzetbe, hogy míg egyrészt jobban beleláttunk a makro- és
mikrovilágba (fizika-vegyészet-biológia), egyúttal távolabb kerültünk a közvetlenül fölfogható természettől. Két-háromszáz éve ebben a paradox helyzetben
vagyunk.
Ráadásul ehhez még hozzájárult a művészet művészetté válása, azaz a funkcióvesztése. A civilizáció előtti nomád vagy törzsi közösségekben nem létezett
a művészetnek még a fogalma sem. A zene, a tánc, az ének, a festett maszkok
és a faragott, fonott fétisek, szobrok a mítoszt mondták el a rítusokban egyegy ünnepen. A szertartásra szükség volt, hogy a törzs fönnmaradjon, vadászhasson, a jó és a rossz szellemekkel a kedvező kapcsolatot megtarthassa.
Ez volt a varázslás, a sámánok, a mágia kora.
A barlangfestmények is ennek az emlékei. A tánc, az ének, a testfestés,
a kultikus tárgyak, jelképek a vallásokban is megőrizték a kapcsolattartásnak
(religio=viszony) ezt a praktikus célt követő jellegét. Csakhogy már keveredtek babonákkal, hiedelmekkel, veszedelmes tévhitekkel. Ezek a világ vallásaiban mindmáig megmaradtak, nem kevesebb kárt okozva, mint a törzsi állapotban, amikor ráadásul a hisztérikus, képzelődés-keltette félelem is nagyobb
volt. Ezt a korszakot az „istenfélelem” kifejezés híven megőrizte,
A művészet és a vallás a Tigris és az Eufrátesz-közi, az Indus-völgyi és az
egyiptomi, a kínai, görög városalapításoktól kezdve fokozatosan veszíti el életszerűségét és szakad szakmai műfajokra, teológiai irányzatokra, szektákra.
Megszületik a külön zene, tánc, dráma, költészet, rituálé, filozófia. Mindegyik
nagy eredményekkel (erre az európai nagyzenekar létrejötte a legjobb példa):
de közben vitathatóvá válik mindegyik. Mire jó a művészet, ha csak szellemi
élményt ad?
Ez az aggály a XX. századra létében teszi kérdésessé az irodalmat, a költészetet, festészetet, az abszolút zenét, színházat. De legfőképpen a filozófiát,
a szemlélődésnek, elvont gondolkodásnak azt az ősi módját, mely egyre használhatatlanabbnak bizonyul, amint a politika, az elnyomás vagyis a szabadság,
a szegénység, a nemzetek közti konfliktusok, azaz a hatalom, a Wille zur
Macht: az ismétlődő háborúk, sőt világháborúk visszatérő botrányaival kerül
szembe.
A közvetlen valóságtól való eltávolodásnak a hatalom mániája, az Erő és
Erőszak-bálvány föltétlen imádata lesz a megjelenési formája. Mindegy, hogy
ez pénzt, információt, eszmét, művészetet vagy vallási egyeduralmat jelent-e.

50

tiszatáj

A XXI. század fordulójára nincs többé úgynevezett „tiszta” művészet, tiszta
demokrácia, tiszta tudomány, vallás vagy bölcselet. A Wille zur Macht (Nietzschének ez az „örök visszatérésnél”, az „Übermenschnél”, az isten halálának
bejelentésénél is betegség-jelzőbb fogalma) így lett valóság az eleven valóság helyett. A hatalom előtti letérdelés tesz országokat, kontinenseket, népeket, vezetőket, tudósokat és vallásokat paranoiától vagy tudathasadástól megszállottakká.
A valóságot közvetlenül nem érzékelő ember kórosan beteg. Mégha jómódnak örvend is.
Nem lehet normális.
A normalitásnak a valóság teljesen megfelelő tapasztalata és elgondolkodása
az alapja, mértéke. A részlegesen vagy egészen fogyatékos, hiányos, esetleg
kompenzálóan fölnagyított vagy lekicsinyített valóságkép pszichés zavarokat,
komplexumot, mániát, depressziót, agresszív tetteket eredményez. A bagatelizálás vagy túldimenzionálás olyan kényszerét, melyet ma mindenfelé s minden
dologban tapasztalhatunk a földön.
Amióta az élőbeszédet és az eleven szertartás őskorát fölváltották, az agyagtáblák, a papirusztekercsek és a könyvek vagyis a rögzített Ige, lépésről lépésre
jobban elszakadtunk a valóságtól. Az emberi nem spiritualizálódásában reménykedünk, ehelyett azonban egyre jobban absztrahálódtunk. Igazat mond
Hamvas, amikor megállapítja, hogy legnagyobb szellemi mestereink: sem
Buddha, sem Kon-fu-cse, sem Szokrátesz, sem Jézus, sem Mohamed nem írásban tanított.
Az írásnak, a lejegyzett tudásnak, az adatnak azonban éppúgy meg kellett
jelennie, mint a bőrkaparó kőnek, dárdának, íjnak, késnek, baltának, tűrnek,
keréknek, ekének. Aztán már a gépek áradatát, az energia-kihasználás technikáját semmi sem állíthatta meg egészen a szövőgépig, ágyúig, tankig, gépkocsiig, repülőig, kobaltbombáig, rakétáig, űrhajóig. Miközben a laboratóriumok műszerei, az obszervatóriumok óriásteleszkópjai meghosszabbították látásunkat az atommag belsejéig vagy a galaktikák születéséig és szétrobbanásáig.
Az így nyert ismeretanyag, más szavakkal az alapkutatások újabb és újabb tudományágakká való szakosodása tudás és valóság-vesztés ambivalenciáját teremtette meg bennünk.
És akkor jött a film, a magnetofon, a rádió, a televízió, a világháló, CD-lemez, a CD-film.
Azt hittük, a film megöli, mert helyettesíteni tudja a színházat. A színpadi
dráma azonban az emberi lény közvetlen jelenlétével ajándékozza meg a közönséget. Ezért maradt meg. Az újabb absztraháló eszközök: a rádió, de főleg
a televízió radikálisabban hat a közvetlen átélés ellenében: passzív, végül is egykedvű nézővé teszi a TV-társadalmakat. Csak kitételesen ragadja meg a gondolkodó elmét: arra késztet, hogy elverjük az időt. Ezért tűnik el és tölt be

2002. március

51

minden műsort és helyet az erőszak-, a szex- és pornó-film vagy a gátlástalan
akciófilm. Természettudományos ismereteket és történelmi dokumentumot,
többrésztvevős vitákat is ad a televízió. Ugyanígy: azonnal adatokat, művek
szövegeit az internet. Azt azonban már most látjuk: az irodalomnak, költészetnek, nem használ. A képzőművészetnek, zenének is csak kis intenzitással.
Inkább futólagosan, a felületen. A TV-ben a műnek, a formának, a különleges
nyelvezetnek az átélésére nincs sajátidő, nincs saját, közvetlen anyagi megjelenési mód, ami a könyvben, a valóságban látott festményen, szoborban, színházi, hangversenytermi előadásban megvan. A TV-ben vagy a világhálón a legnagyobb vesztes a vers, a novella, a regény- vagy filozófiai részlet. A médiazált
remeknek nincs időtere, hogy megérintsen mint formai zsenialitás. Helyette:
információt kapunk, s jónéhány fokkal tovább távolodunk saját létünktől, világunktól.
Meg lehet érteni a főként amerikai, de más országokban is százával-ezrével
gyártott filmek rendezőit, producereit: véres, naturalista verekedéssel, robbantással, lövöldözéssel, mészárlással vagy kifogyhatatlan szeretkezési jelenetekkel
próbálják elérni az elérhetetlen célt: hogy a nézőt megrezzentse, fölébressze az
élet, a valóság. A végtelenségig növelik, és ezzel a rombolásig eltorzítják, semmivé teszik a valóság-dózist. A néző így persze egyáltalán nem a valósággal
szembesül, hanem a cinikusság minden-mindegy rezignáltságába süpped. Még
jobban elszakad attól, amire életét, gondolkozását, világlátását alapítania kellene.
Addig zúdulnak ránk elektronikus eszközökből az adatok a világ minden
háborújáról és ügyeiről, míg már végképp nem tudunk és nem érzünk semmit.
És főként: nem akarunk semmit. Hozzátehetem: ez még nem a végpont, ez
még fokozható. A valóságot kikerülhetetlenül pótolni tudják a közvetítő eszközök. Ezek lesznek a valóság. Gautier, a XIX. századi francia költő kevélyen
írta le: „Ami nem kifejezhető, az nincs is!” Egy mai, vagy holnaputáni internethitler biztosan közli majd velünk! „Amit nem közvetítünk, az nem is létezik!”
De akkor talán még megjelenik egy Orpheusz Eurüdike nyitott erkélye
alatt, lantjának kíséretével énekelve valamit a madarakról, a fákról, és a szerelemről, mert az már régen elhagyta a földet.
Ez lesz az utóhang egy hosszú-hosszú történethez, amelyről azt hittük,
hogy fejlődés. Hiszen űrlaboratóriumaink már a Marsról és Vénuszról adják
részletes elemzéseiket. Az ember így bizonyítja, hogy csakugyan homo rationalis. Vagyis, hogy nem tudja, mit csinál és mit gondol. Akkor már nem menekedhetnek a csődtől csak a három misztika hívői és tanító prófétái.
Ez az én hitem.

TANULMÁNY
BERTHA ZOLTÁN

Szövegköziség és sorsjelentés
SZILÁGYI DOMOKOSRÓL
A szövegköziség, az úgynevezett intertextualitás irodalomelméleti felfogásmódjának távlatai elválaszthatatlanok a kultúraértelmező posztmodernitás korszakképző
szellemiségétől. Ha a művészeti modernség kései fázisának is egyik alapvető sajátossága
lehetett még a létezés transzcendenciájára vonatkozó metafizikai reflexió és jellemezhető volt a Pomogáts Béla által körvonalazott ún. heideggeri paradigmával – addig
a posztmodern lét- és nyelvszemléleti fordulat (a „wittgensteini paradigma”) a nyelvbe
írt lét meghaladhatatlanságának tételezésével immár döntően a szövegelvűség immanens viszonylatait állította előtérbe.1 A lét elrejtett lényegvalóságaihoz közelítő létélményi szubjektivitás elsődlegességének és előzetességének helyére a nyelviség létazonos folytonossága és a szövegszerűség monisztikus univerzalitása kerül; az a felülmúlhatatlan, nyelv és egzisztencia, jel és jelentés határait el nem különítő tapasztalat, mely
szerint az emberi megszólalás nem tekinthető többé a kontextuális nyelvi világ urának:
legfeljebb fordítva. A „nincs semmi szövegen kívüli”, azaz a „minden szöveg” derridai
tézise (vállalva azt a termékenyen megoldhatatlan logikai önellentmondást is, amely
a mindennemű logocentrizmus iránti szkepszis, illetve az egyetemes érvényű kijelentéstétel igazságigénye között húzódik2) leszögezi a nyelvszerűség és a nyelvlényegűség ontológiai és ismeretelméleti határokat feloldó prioritását és eredendő kisajátíthatatlanságát, birtokolhatatlanságát – ekként fogalmazva: „Heidegger szüntelenül emlékezetünkbe idézi, hogy a lét értelme nem a ’lét’ szó, sem pedig a lét fogalma. De mivel ez
az értelem a nyelven, a szavak nyelvén kívül semmi, hozzá van kötve – ha nem is valamely specifikus szóhoz vagy nyelvrendszerhez (concesso non dato) – legalábbis
azonban az általában vett szó lehetőségéhez. És a szó leküzdhetetlen egyszerűségéhez”;
s „vajon mindaz, ami a gondolkodás vagy a lét kérdésének nevében oly mélyen elgondolódik, nincs-e bezárva a szónak egy olyan ódon lingvisztikájába, mellyel itt is élünk,
anélkül, hogy tudnánk róla?”3 „A kontextus két értelemben határtalan. Először, bármely adott kontextus nyitva áll a további leírás számára. Elvileg nincs határa annak,
hogy mi foglalható egy adott kontextusba, hogy mi mutatható ki egy adott beszédaktus végrehajtásával relevánsnak (…) A kontextus egy másik értelemben is uralhatatlan: a kontextus kodifikálására irányuló bármely kísérlet abba a kontextusba oltható,
amelyet leírni kíván, és ez olyan új kontextust eredményez, mely kisiklik a további
megformálás alól” – fejtegeti és hangsúlyozza Jonathan Culler is.4 Vagyis, „minthogy
egy ’mű’(/szöveg) intertextuális kapcsolatrendszere már csak azért sem lehet rögzíthető, mert nem kizárólag egy későbbi szöveg idézheti egy ’pretextusát’, hiszen az idézés mint textuális folyamat mindig reverzibilis, a ’kanonikusan’ rögzített intertextuális
háló is ki van szolgáltatva az irodalom későbbi, előreláthatatlan történésének.”5
Az intertextualitás mint jellegzetes jelenkori teoretikus konzekvenciák összessége
és természetesen mint irodalmi szövegalkotó eljárások fő meghatározója azért is válha-

2002. március

53

tott a posztmodern létszemlélet egyik alapvető vonásává, mert a végteleníthető jel- és
jelentésszóródás lehetőségét hordozó nyelvjáték közvetlenül a viszonylataira széttöredező, a viszonylagosságát és bizonytalanságát adottságként megélő emberlény, a szubjektum létszerű megragadhatatlanságára utal. Az eleve a többértelműség határolatlanságában és határozatlanságában (esztétikai értelemben: eklektikusságában) képződő szöveguniverzum így mintegy kikapcsolja létérzés és létkifejezés egyirányúsíthatóságának
tendenciáit – vagyis relativizálja (fragmentalizálja, ironizálja, hibridizálja stb.) azokat
a szemléletformákat és poétikai alakzatokat, amelyek egyfajta világmagyarázó, mitikus
metanarratíva („nagy elbeszélés”) keretébe, valamiféle sorsot, végzetet, tragikumot jelentő perspektívák, illetve szenvedélyt, (világ)teremtő akaratot és indulatot, abszolútumkereső intenciót sűrítő érzelmi konstrukciók közegébe épülnének. Az eredetiségigényt az imitáció hatálytalanítja, a feltétlen egyedi nyelvi öntörvényűség illúzióját az
idézés, az utalás, a parafrázis, a reminiszcencia: az átírás változatos fajai, variációi váltják fel. Derrida, Lyotard, Jameson, Ihab Hassan és mások alapművei erőteljes különbséglátással jelölik ki a modern és a posztmodern közötti választóvonalakat,6 a szövegköziség jelenségét és jelentőségét vizsgáló elemzések (az intertextualitás fogalmát a hatvanas években először használó Julia Kristevától vagy Barthes-tól Genette-ig és Riffaterre-ig, sőt visszamenőleg Saussure-ig és Bahtyinig7) pedig szintén rámutatnak a szöveghatások, allúziók, rájátszások különféle szellem- és stílustörténeti horizontok
szerinti változataira, változásaira. Mert bár a szövegformák időkön és korokon átívelő
dialogicitásának (dialógusainak és polylógusainak) a jelensége természetszerűleg nem
függvénye a temporalitás törvényszerűségeinek, szerepbetöltő karakterisztikuma,
funkcionalitása korszakonként lényegesen eltér egymástól. „Közismert (…) hogy nemcsak a posztmodern jelentésképzés alkalmaz intertextuális eljárásokat, hanem a modernség más nagy paradigmái is. Mivel a klasszikus modernség – értékként fogva fel
a szubjektum integritását – még kitartott a szubsztancialista műfogalom mellett, határozottan a szubjektum (már akkor jól látható) feloldódási tendenciái ellen foglalt állást.
Az Én autonóm tételezése ugyanis elvileg zárta ki annak veszélyét, hogy a szubjektum
’szétoldódhassék’ a differáló jelentések végtelen hálójában”;8 „A posztmodernség művészi világképe kivált azzal megy túl a klasszikus-modern és az avantgarde nézeteken,
hogy felfogása szerint a kontinuitás megtörése éppúgy lehetetlen, mint az intertextusból való kilépés. A posztmodernségnek ugyanis kétségkívül már az az alaptapasztalata,
hogy a szövegek univerzális diszkurzusában sem a szöveg, sem a szubjektum nem szituálhatja magát tetszőlegesen és szabadon.”9 „Ha valami, akkor talán az megkülönböztető jellegzetessége a posztmodern kultúrának, hogy együtt szerepeltet olyan sajátosságokat, amelyek a múltban nem számítottak összeegyeztethetőnek.”10 A felbomlás,
pontosabban az addig integratív entitásként képzelt személyiség diffúziója, szétszóródása a már előzetesen működő és lényegében újrateremthetetlen heterogén szöveguniverzum belső összjátékaiban (a kódkonfigurációk véletlenszerűségében, inkongruenciájában vagy aleatóriájában): a szubjektum felülkerekedését célzó metafizikai egységteremtő törekvésekről lemondó, bizonyos állapotszerű folyamatossággá állandósul. Az
egyéniség, az individualitás (romantikus) fölülállását konstituáló utópia elvesztése
a nyelvi létesülés disszeminatív terében pedig megkérdőjelez bárminemű homogén értékképzetet vagy érzetminőséget.
*

54

tiszatáj

Mindezek a szempontok hozzájárulhatnak a Szilágyi Domokos-i költészet líratörténeti helyének a kijelöléséhez, annak a sajátos magatartásnak és szellemi pozíciónak
az értelmezéséhez, amely modernség, avantgardizmus, neoavantgarde és posztmodernizmus különféle inspirációi között kereste és találta meg örökérvényű hitelességét. Hiszen valóban, ahogyan Cs. Gyímesi Éva megállapította, „csupán most, az ezredfordulóról visszatekintve nyeri el igazi jelentőségét Szilágyi Domokos lírájának értéküzenete”, mivelhogy „kelet-európai bélyegeivel együtt fejezi ki két egyetemes érvényű, ám
egymástól gyökeresen eltérő világlátás – a modern és a posztmodern – szembenállását,
egyidejűségét és összeférhetetlenségét. Szilágyi Domokos a modern és a posztmodern
látásmód és formavilág közötti átmenet – még pontosabban: ütközés – képviselője;
költői értékpozíciójának alakulásában, az életmű belső ellentmondásaiban e két összeegyeztethetetlen magatartás- és költészeteszmény lényegi szembenállásának lehetünk
tanúi”;11 életművében a „végső kérdéseket is eljelentéktelenítő alapállással szemben
minduntalan felébred a bizonyosságok iránti nosztalgia, így a posztmodern látószög
mellett végig megmarad az eszményvesztettségével küszködő modern értéktudat.
E kettősség feszültségéből ered Szilágyi Domokos értékpozíciójának alapvetően diszharmonikus jellege. A modern kor értékrendjének összeomlásán túl, de a posztmodern
egyértelmű viszonyításnélküliségén innen, mintegy a kettő küszöbén közvetíti az
egyetemes célnak, emberi távlatoknak azt a hiányát, amit az előbbi már nem, az utóbbi
még nem tud betölteni. Életművét a benne egyszerre kifejeződő kétféle szemlélet áthidalhatatlan különbsége, a válság heveny tragikuma teszi egyedi értékalakzattá. Mert
ugyanazon értékekhez egyszerre viszonyul az értékvesztettség modern és posztmodern
attitűdjével: a tragikum és az irónia jegyében. Megmaradva a modernizmus jövőorientált értékszemléletének vonzásában, az a nagyvonalú relativizmus is megkísérti, ami
a posztmodern sajátja, de a távlatnélküliséget, ami az utóbbira jellemző, érzelmileg képtelen magáévá tenni”.12 Az a sokszólamú szövegköziség, amely oly hallatlan gazdagságával – a citációk, az utánzások, a stílusimitációk, a travesztiák, a szójátékok (olykor
szinte) „pastiche”-szerű polifóniájával – strukturálja Szilágyi Domokos enciklopédikusan monumentális versszimfóniáit (intarziás, építményszerű montázs-kompozícióit,13
szintetikus küzdelemverseit,14 zenei és vizuális hatású szöveg-szőtteseit) vagy akár
bökverseit is: szenvedéllyel és szenvedéssel telített hangokon elsősorban tragikus létfelismeréseket és drámai sorsjelentéseket hordoz. Az irónia is leginkább vagy legjellemzőbben élesen maró, fájdalmasan tomboló szarkazmus, a beat-költészettel rokon
„üvöltést” intonáló hangvétel. Mindez mélyen az avantgárd újabb hullámaihoz, például a neoexpresszionizmushoz is köti ezt a kifejezésmódot, vagyis ahhoz a – s tágabban az olyan típusú – modernséghez, amely nem tud elvonatkoztatni az erkölcsi értékeket exponáló és szembeállító drámaiságtól, az értékdemonstráló és értékütköztető
tragikus etikai látásmódtól, a történelmi ősélmények katarzisától, vagy a költő-embernek a világ kínját magán viselő médium-helyzetétől.15 A paródia próféciával és vezekléssel töltődik fel,16 a játékosságot kegyetlen vagy vészjósló,17 keserves kiábrándulás
itatja át,18 a groteszk mindegyre a tragikumra villant rá.19 A megismerés is félelemkeltő,20 a poézis fájdalmasan vigasztaló,21 s ahogyan Nicolae Balotă fogalmazza: „Szilágyi Domokos számára a poétikus vagy a profetikus szó egy és ugyanaz”; „kiáltása
egyfajta analógiát mutat a Schrei-féle esztétika expresszionista sikolyával”.22 A nyelvjáték nála sors-játék, végzetes játék a halállal, az élettel, a végességgel és a mindenséggel.23 A szövegkonstrukciók egészén átütő elemi affektivitás, az egzisztencializmussal
és az abszurddal érintkező filozófiai aspektus (maga az átható és illúziótlan negativitás-

2002. március

55

tudat), s a morális nézőpont kérlelhetetlensége végül is inkább totalizálja (akár a létezés
végleteihez feszíti) ezt az élmény- és szemléletvilágot, mintsem középpontjában és
gondolati stabilitásában kikezdené és így széttörné azt. S bár a költői aspiráció az
egyediség expanziójának vagy meghaladásának a kísérletét is magában foglalja,
mondhatni: a „kollektív individuummá” való átlényegülés késztetését – a kialakuló
„imaginárius interszubjektum”24 mégsem igen lépi át a posztmodern korszakküszöböt;
a lírai én, a beszélő hang multiplikációja nem távolít el olyan mértékben az érzelmeket
izzító vallomástétel közvetlenségétől (a felhevített lelki tartalmak konzisztenciájától),
mint ahogyan az például Kovács András Ferenc műveiben megtörténik – annál
a költőnél, akinek virtuóz posztmodern („szétjátszató”25) lírai formatechnikája éppen
intertextuális összetettsége, sokrétűsége okán is összevethető a Szilágyi Domokoséval.
Szilágyi Domokosnál sem a beszédmód, a formanyelv egyszerű koherenciája: viszont
valami ezek mögött mégis erőteljesen (gyakran szinte a ragaszkodás paroxizmusáig
jutva) megtartott, akár nyelven túlinak nevezhető lelki identitás az, ami eleven
összefüggésrendszert teremt a széthangzó, szétlövellő nyelvi elemek között is. Valami
titkos erő, a humanitás létének lényegéből, mintegy antropológiai mélységeiből fakadó
szuggesztivitás sűrűsödik a szavakba és sugárzik belőlük. Külön-külön az egyes szavakból is tehát, s nemcsak kapcsolatrendszerükből. Ahogyan Cs. Gyímesi Éva állítja:
„a teljességnek ez az eszménye nem puszta kinyilatkoztatás, de műve anyagában is élő
valóság: mert költői univerzumába minden szó befér, s mindegyik külön intenzív totalitás. Nincsenek egyértelműségükben megnyugtató jelképei, mert minden szavában egyszerre jelen van az összes lehetséges – kézenfekvő vagy éppen önkényes asszociáció.”26
S bár nyilvánvaló a versszerkesztés, a disszonanciákat feszítő komplex szerkezet döntő
szerepe is Szilágyi Domokosnál, az egyes szó kimondásának mágiája szintén visszaköti
ezt az eredendő líraiságot a modernség attitűdjéhez, enthuziazmusához. Mert ha igaz
az, hogy a posztmodern jellegű „nyelvkritikus költészet (…) midőn a nyelv segítségével
próbálja (…) leírni a nyelvileg elvileg kimondhatatlant (à la Wittgenstein), s a szavak relatív érvénytelenségét látja be és fogalmazza meg, akkor, a szavak jelentésének elkopásával és elértéktelenedésével szembesülvén, a szavak önálló poétikai szerepét fogja korlátozni, s a szavak körülírására, egymás közötti összefüggéseire, kontextusára, azaz
a mondatokra fog koncentrálni. A szavak szerepét a mondatok fogják átvenni”27
(Margócsy István). E szerint a leírás szerint a szó szubsztancialitásába vetett hit, a név
mágikus, megigéző erejében, a szó „varázsbirodalmában” való bizodalom jellemzi például Nagy László költészetét is – hiszen ez fejeződik ki többek között a variatív és
áradó metaforikus, látomásos-megnevező ismétlések gesztusában nála és másoknál (például Juhász Ferencnél). Szilágyi Domokos e tekintetben is korszakhatáron áll: már
„búcsúzik” a „trópusoktól”, „prófétája” pedig „elfeledte” az „Igét” – de ez apokaliptikus gyötrelem a tényszerűségében (az Igére való érdemtelenségében) amorális, megváltatlanságában viszont mégiscsak feloldozásra szoruló világgal szemközti értéktudat fényében. Végtelen kín és ítélkező megváltáskívánalom összeszikrázásában. A könyörtelen leszámolás tébolyító elfogadhatatlanságában.
Ebből a szempontból – a bajvívás drámai konfliktusosságának, az érzelmi ellentéteket felfokozó, felajzó tonalitásának a közegében – is relevánsak a Nagy László-reminiszcenciák vagy -párhuzamok. Az egyik adys intonációt hevítő korai Nagy Lászlóvers így hangzik: „Ebek a magyarok, / ebek, ebek, ebek, / hűségtől ugatnak, / bajtól
nyüszítenek. // Kócos komondorok, / nagy posza agarak, / pici pulik egymás /
szivének ugranak. / Ha majd bundájukat / pörkölik istenek, / akkor meghuzódva /

56

tiszatáj

újra nyüszítenek” (Ebek a magyarok). Ugyanez a fájdalmas, kínkeserves (önemésztő-önostorozó) ambivalencia forrósodik fel Szilágyi Domokos kései – s mottóként, mintegy
paratextusként Vörösmartyt és Petőfit idéző – Magyarokjában: „Bárgyú zsibbadatban,
/ másfélezer éve, míg vihar / zúgott körötte (tudniillik / a szellemé), ül bávatag; / igricei – míg múlton múlik / az idő – fölvonítanak / olykor”; „cigány egy nép, nem tesz,
csak jajgat”; „Önkéntes gladiátorok: / egyik a másra acsarog / és támad újra, újra, újra,
/ s az öregisten hüvelykujja / lefelé bök – rajt, hejjehujja!” – Nagy László megrendítő
képzetsűrítése – a „káromkodásból katedrálist” (Ki viszi át a Szerelmet) – Szilágyi Domokosnál így visszhangzik: „káromlom az összes isteneket / – ennyi az enyém –
rabbá-szabadultan” (Rab). (Sokatmondó adalék, hogy éppen a drámaiság lényegéről
valló – Dráma és legenda című 1939-es esszéjében – így határozza meg a lélek viharzásainak mibenlétét Németh László: „az istenek néha valóban nagy s nemes vadakat, s a
mi eszünk szerint kegyetlen módon ejtenek tőrbe, akár végzetnek, akár predestinációnak hívjuk a hálójukat. Meghajolni, de közben az Örök Rend oszlopait is megrecsegtetni egy vad lázongásban: istenkáromlás az istentiszteletben, ez a dráma ingere Prométheusz és Szophoklész óta. S ez még inkább Shakespeare-nél. Itt szinte táncolnak már
az oszlopok, s a szilaj emberháborgás hányja hullámait.”28) S megint Nagy Lászlóra rímelő ritmus-parafrázisként is olvasható Szilágyi Domokos kései költeménye, a Megvert
az Isten: „Megvert az Isten / élettel. / Meg a szerelem: / élnem kell. / Meg a halál is: /
félnem kell. / Megvert az Isten / élettel. // Meg a poézis / vallással (…) Föld alatt dől
el, / nem másutt, / föld felett, füstben – / nincs már út”. Jellegzetes Szilágyi Domokosi létfilozófiai számvetés ez, a játékosság groteszk-rezignált iróniájával, a lét és nemlét,
élet és halál, föld és ég dimenziói közötti kiúttalanság – választás nélküli determinációt
és transzcendens választalanságot egyszerre demonstráló – végszituációjáról. A kozmikus magány, magáramaradottság egzisztencialista mélységű sorsnyomorúságát az önirónia szardonikus vibrálása, a játszi szellem könnyedsége, a lélek titkos energiája ellenpontozza: sőt bűvöli, stilizálja, énekli. Bizarr dallamossággal, amelynek ritmikus-ütemes menete szótagszám, rímképlet szerinti pontossággal megegyező formában játszik
rá Nagy László bájosan naiv, gyermekien tiszta és egyidejűleg kérlelhetetlen emberi
méltóságot sugárzó dalszerű fohászára, népies köszöntéses könyörgésére, az Adjon az
Istenre: „Adjon az Isten / szerencsét, / szerelmet, forró / kemencét, / üres vékámba /
gabonát, / árva kezembe / parolát”. Még a versek első sorában szereplő Isten-képzet is
részint analóg (amennyiben a befolyásolhatatlan abszolútum rendeléseinek öntörvényűségét, az emberlény kicsinységét implikálja) – s mégis mennyire eltérő két külön
költői világot, világszemléletet tud felidézni. Az egyik a folklorisztikus, „pogány” életöröm – élethit és életkultusz –, egyfajta heroikus vitalizmus és magabízó moralitás
hangulatát árasztja, a másik az abszurd kiszolgáltatottság rémületét. Amely az iszonyat
fanyar-gunyoros, önlefokozó és alulstilizáló önreflexióját József Attilá-s hangvétellel
közvetíti (s ezt a kapcsolódást Kántor Lajos is külön hangsúlyozza a hetvenes évek Szilágyi-lírája kapcsán29 („Fekszem, virrasztok / megverten. / Balekség díját / megnyertem. / Ostobaságét, / én, marha. / Lettem ilyen kész- / akarva. // Lettem, hát lettem,
/ nyöghetem”; „Lettem, hogy legyek / végtére / ország-világnak / cégére”; „Vagyok.
És ez is / valami”). (Vö. pl.: „Éltem – és ebbe más is belehalt már” – József Attila: Kész
a leltár.)
Világkép, műfaj, stílus rendkívül bonyolult belső hasonlatosságaival áll rokonságban egymással Nagy László szimbolikus-mitikus remekműve, a Menyegző és Szilágyi
Domokos egyik utolsó nagy poémája, a (ritkán elemzett vagy emlegetett) Tengerparti

2002. március

57

lakodalom. Mindkettő mondhatni összefoglaló igényű gondolati-filozófiai szintézisköltemény, jelképes-vizionárius tömörségű hosszúvers vagy hosszú-ének,30 szemléletes-érzékletes képek zuhatagában koncentrálódó létösszegzés, emberi és kozmikus sorshelyzetek archaikus-időtlen távlatú mitologizációja. A Menyegző olyan látomásvers, amelyben a „fenséges elszántsággal védett teremtő tisztaság”31 a „poláris létértékelés, a küzdőönheroizáló emberi elv”32 ősmítoszi struktúrái révén egyetemesedik és állandósul –
a szakrális méltóság és teljességigény (mint eszményi törekvés) szoborszerű mozdulatlanságának, illetve az alantas vágytobzódás elszabadulásának morális összemérhetetlenségében.33 Értékeszmény és értékromlás-értékrontás ütközésének drámai közegében és
atmoszférájában. A rítus imaginációjának kimerevítő időtlenségében.34 A statikus rendíthetetlenségbe zárul tehát a tragikus-hősies eszményóvó akarat, az értékszembesítő
örök emberi küzdelem.
A Tengerparti lakodalom hátteréhez és konnotációihoz mindezek a jelentéstartományok (kultikus-rituális hangulatiságukkal, archaikus-folklorisztikus modalitásukkal,
a dikciót magasztossá emelő előadásformájukkal) elevenen hozzátartoznak – s a vers szöveg-mögötteséből élénken át is tetszenek, sejlenek. Már maga a cím olyan explicit vagy
amplifikált intertextusnak35 tekinthető, amely a Nagy László-műre való emlékeztetésen keresztül azonnal természetiség és emberlét, kozmosz és antropologikum primordiális lényegösszefüggéseit láttatja. A Gérard Genette-i kategóriák36 szerinti szövegtranszcendenciának és transztextualitásnak így több (para-, meta- és architextuális)
rétege is mozgásba lendül, s érvényesül a hypertextuális vonatkozás, amely által a szuverén Szilágyi-poéma valóban nem kommentárként viszonyul hypotextusához, a Menyegzőhöz, hanem mint bizonyos analóg műfaji képződmény, szemantikai motívumtranszformációkat, jelentés- és képzethasonlóságokat működtető témavariáció. Amelyben a mozgalmas és expresszív lakodalomleírásnak például a csujjogatás indulatszavaiban és az azok sodró lendületében megnyilvánuló explicit szövegközisége a sors- és
emberiséglátomás implicit sugallatösszetettségével töltekezik.
A Menyegző az autentikus emberi fenomén alapprincípiumát méltóság és méltatlanság infinit szembenállásában, harcában úgy modellálja, hogy a „két emberi csillag”
– a „fenség”, az „örökös láng” „márványlap-arcél”-űvé kristályosodott, szoborrá feszülőöntődő hiposztázisa – számára a tenger abszolút értékhorizont és ideálképzet, a végtelen teljesség, a mindenség hívása és igézete. „Igazi násznagy”-ként mintegy a statua-létminőség eszményövezete, csillagfényköre, kozmikus glóriája. A küldetés aureólája és
önerősítő igazsága. A Tengerparti lakodalomban ehhez képest a tenger elsősorban a személyiség erkölcsi őselvén túli, az emberi faj egészét közvetlen kozmikus-biológiai értelemben is meghatározó arkhé, metafizikai és embertörténelmi őselem. A menyasszony
itt nem statikusságában, hanem mozgásában, extatikus termékenységi táncában valósul
át időtlen életjelképpé. A mindenható természeti-vitális folyamat irdatlan tempójába,
elementáris áramába olvad a menyasszonytánc, s maga a menyasszony nemcsak szemléletében, morális igényében vagy apoteózisában, hanem létében, testi-lelki mivoltában
is azonosul a vízzel, a tengerrel. Személyessége voltaképpen a feminin jellegű megvalósult univerzum mitikus vetülete – a világmindenség, s benne az emberi nem, a genus
eredete és kontinuitása: „Viszik a menyasszonyt, sej, a menyasszonyt, viszik, viszik,
viszik, / tengernyi fátyla, sej, a láthatáron uszik, uszik, uszik, / az uszálya fehér felleg,
sej, sűrű fehér felleg, / menyasszonyi uszályt, sej, sűrű fehér uszályt ájtatos szelek
emelnek, / a menyasszony göndör fürtjét, sej, szögszín fürtjét kacskarintják szellőviháncok, / viszik a menyasszonyt, sej, a menyasszony tenger hullámaival járja

58

tiszatáj

a menyasszonytáncot, / hajladozik a homokon, sej, hajladozik a hanga, / hullám
karján hajladozik a menyasszony”; „ropja a táncot, sej, a lakodalmi táncot ropja a föld,
víz, tűz, levegő, minden elem, / ropja a táncot, sej, a szokottat, friss-dühösen a történelem, / csillagos égbolt villog odafönn, sej, vele zölden a tenger is ég”; „rogyjon az
ég rád, sej, szóljon a szférák talp alá való muzsikája, / az a legény most, sej, ki a menyasszony tenger iramát reggelig állja, / itt a menyasszony, sej, a menyasszony, végtelen
öblű, thalatta, thalatta, / ruháit rendre leszórja a Föld, sej, termékeny tenger alatta,
alatta”; „fölfakadó víz / áttör a szennyen”. A természeti elemek nyilvánvaló életmegtartó hatalommal bírnak: „kushad a koncért, elemekéért, kushad mohón az emberiség”. A látomást energikussá a históriai időiség, a világtörténelmi (a „történelem egészére”37 kiterjedő) időáramlás dinamizálja – s a genezistől az apokalipszisig, a származástól az önelvesztésig, a bőséges-virulens kezdettől az elszárasztó végig – a meg nem
becsült természeti önazonosságtól való sivár-élettelen elszakadásig – jutó hanyatlásfolyamat visszafordíthatatlanságának keretében: „kiisszuk a tengert, sej, de kiisszuk,
szájunk szikkadt, bendőnk telhetetlen, / itt a menyasszony, sej, hullámok karján, világ
ölében, itt az egyetlen, / ragadja az ár, sej, tengermély az ágyhely, világ ha kihal”;
„megfertőztettek, sebeztek rajban, aj, kivilágos éjjelek, és / szúr a sugár is, aj, átszúr
rajtam közömbös heggyel-éllel e kés, / virrad a tenger, aj, végtelen öblű thalatta, pirkad a, pirkad a part, / melyet a násznép, aj, csuda násznép a sötétségből ki- és kikapart,
/ hozzák a menyasszonyt, aj, vissza az asszonyt, jön, jön a koravén, szeplős gyermek,
/ fövenyre vetődött moszatoktól, aj, kikönyörögni egy kis kegyelmet, / kiittuk a tengert, aj, fenékiglen, halait megettük, nyaltuk sóját, / csupasz mederben, aj, gurulnak
itt-ott tátogó, céltalan, bilincstelen bóják, / elapadt a dagály, aj, elakadt minden, vízen
átvádló, cirmos hajó és / nagy fene cirkáló, aj, polipdögökre tátog az ágyúnaszádon
a lőrés, / ős elemünk, aj, ős anyaméhünk, meddőn maradott förtelmű bánat, / nincs
tenger, nincs sziget, aj, nincsen part sem, anyányi árnyak futnak utánad”; „anyányi
menyasszony, aj, parttalan parton, húzasd a nótát, húzzuk a mi / világteremtő dalunkat, sej, hogy időnk ne legyen felejteni / Atlantiszunkat, a vízből valót, aj, – elnyeltük
földül, el mindenestül, / csak egy falás volt, aj, jól palástolt izgalmunkban pillánk most
se rezdül, / kihalt a menny, aj, ki a pokol, jaj, kiittuk a tengert, végtelen a part, / kóválygunk hosszán, új menyasszonyt hozván, ki talán mégis, aj, tengert akart”. A virradat az ősmélységektől eltávolító sorsromlás metaforája, a semmihez közelítő „kóválygás” pedig a reményvesztést érzékelteti. Mindazonáltal egy „új menyasszony”, a feltétlen szükségességével halvány lehetőséget is sejtető újjáteremtődés, megújulás jelképe
talán oldja is a lezárulás végérvényességét. A költői nézőpont mindenképpen a lét- és
értéksorvadást, a devalválódás és degenerálódás előrehaladottságát konstatálja;38 olyan
pozíciót vesz föl, amelyből meglátható és megítélhető a történelmi lét tragédiája.39 S ez
az a modern és a klasszikus magyar sorsköltészetbe szervesülő világkép, amely az
intertextuális perspektívatágítás révén is „holt-súlyos” igazságokból építkezik, s a szellemi-erkölcsi szövetkezés esélyének őrzésével a humánum egyetlen hitelesen fenntartható létkompenzációját szolgáltatja.

2002. március

59
JEGYZETEK

1
2

3
4
5

6

7

8

9
10

11

12
13

14
15

16
17

18
19
20
21

Vö. Pomogáts Béla: Változatok az avantgárdra. Bp., 2000.
Vö. Kalmár György: A másik allegóriái. Az alteritás pozíciói a dekonstrukcióban. Alföld,
2000/7. 68–80.
Jacques Derrida: Grammatológia. Szombathely, 1991. 44.
Jonathan Culler: Dekonstrukció. Bp., 1997. 174–175.
Kulcsár–Szabó Zoltán: Intertextualitás és a szöveg identitása. In: Uő: Az olvasás lehetőségei.
Bp., 1997. 6.
Ld. pl. Posztmodern filozófiai írások. Szerk. Bujalos István. Debrecen, é. n.; A posztmodern állapot. Jürgen Habermas, Jean-François Lyotard, Richard Rorty tanulmányai. Bp., 1993.;
Fredric Jameson: A posztmodern, avagy a késői kapitalizmus kulturális logikája. Bp., 1997.;
Richard Rorty: Esetlegesség, irónia és szolidaritás. Pécs, 1989.; Ihab Hassan: The Postmodern
Turn. Columbus: Ohio, 1987.; Steven Connor: Postmodernist Culture. Oxford, 1989.;
A posztmodern. Szerk. Pethő Bertalan. Bp., 1992.
Ld. pl. Graham Allen: Intertextuality. London and New York, 2000.; Vincent B. Leitch:
Amerikai irodalomelmélet és irodalomkritika. Pécs, 1992.; Bókay Antal: Irodalomtudomány
a modern és a posztmodern korban. Bp., 1997.; Hima Gabriella: Az irodalomtudomány jelenkori irányzatai. Bp., 1999.
Kulcsár Szabó Ernő: A szimmetria felbomlása? A posztmodern intertextualitás kérdéséhez. In:
Uő: Beszédmód és horizont. Bp., 1996. 272–273.
Uo. 278.
Szegedy-Maszák Mihály: Modern és posztmodern: ellentmondás vagy összhang? In: Uő: „Minta
a szőnyegen”. Bp., 1995. 241.
Cs. Gyímesi Éva: Álom és értelem. Szilágyi Domokos lírai létértelmezése. Bukarest, 1990. 154–
155.
Uo. 162–163.
Vö. Kis Pintér Imre: „Káromlom az összes isteneket” (Szempontok Szilágyi Domokoshoz). In:
Uő: Esélyek. Bp., 1990. 101–113.; Szakolczay Lajos: Lázunk enciklopédiája (Szilágyi Domokosról). In: Uő: Dunának, Oltnak. Bp., 1984. 173–189. (Bevezető tanulmányként in: Szilágyi Domokos: Válogatott versek és műfordítások. Kortársunk, Arany János /Tanulmány/. Bp., 1979.
5–18.); Széles Klára: A versszerkesztés rendhagyásai (Szilágyi Domokos). In: Uő: Szeged–Kolozsvár 1955–1992. Bp., 1993. 50–65.
Vö. Görömbei András: Napjaink kisebbségi magyar irodalma. Bp., 1993. 75–92.
A költő mint „a közösség szószólója”, mint „vátesz”, „elöl-járó”, „corpus” stb. mutatkozik
meg. Ld. Pécsi Györgyi: Szilágyi Domokos Búcsú a trópusoktól című kötetének világképe; és
„S ha már itt tartunk: mit is tehet a költő?” Vázlat Szilágyi Domokos ars poeticájáról. In: Uő:
Olvasópróbák. Miskolc, 1994. 67–111.
Láng Gusztáv: A költő és az őszinteség. In: Uő: A jelen idő nyomában. Bukarest, 1976. 21.
K. Jakab Antal: A kétely költője; és Búcsú az előjogoktól. In: Uő: A névmás éjszakája. Bukarest,
1972. 29–55.
Pomogáts Béla: Búcsú a költészettől? In: Uő: Kisebbség és humánum. Bp., 1989. 216.
Kántor Lajos: Szilágyi Domokos. In: Uő: Korváltás. Bukarest, 1979. 175.
Egyed Péter: A meggondolt véges. In: Uő: A jelen-létről. Kolozsvár, 1997. 157.
Lászlóffy Aladár: A fájdalmasan vigasztaló (Szilágyi Domokos). In: Erdélyi csillagok. Szerk.
Kántor Lajos. Bp., 1990. 214–228. (Kísérő tanulmányként – bevezetőként, illetve utószóként –
in: Szilágyi Domokos: A fájdalmasan vigasztaló. Kolozsvár, 1991. 5–16.; és in: Szilágyi Domokos: Válogatott versei. Bp., 2000. 251–262.); Uő: A Reménytelen Alapvető. Korunk,
1978/2. 97–101.

60
22
23

24

25
26

27

28
29

30

31
32
33

34
35
36
37
38

39

tiszatáj

Nicolae Balotă: Szilágyi Domokos. Bárka, 2001/2. 55–60.
Kántor Lajos: Szilágyi Domokos játékai. In: Uő: Korunk: avantgarde és népiség. Bp., 1980.
410–439. (Bevezető tanulmányként in: Szilágyi Domokos: Kényszerleszállás. Bukarest, 1978.
5–23.); Uő: Ki vagy Te, Szilágyi Domokos? Bp., 1996.
Vö. Kulcsár Szabó Ernő: Poesis memoriae. A lírai mnemotechnika és a kulturális emlékezet „újraírása” Kovács András Ferenc verseiben. In: Uő: Az új kritika dilemmái. Bp., 1994. 175.
Uo.
Cs. Gyímesi Éva: Szilágyi Domokos. In: Uő: Találkozás az egyszerivel. Bukarest, 1978. 151.
(Részben idézi Lászlóffy Aladár: i. m. 225.)
Margócsy István: „névszón ige”. Vázlat az újabb magyar költészet két nagy poétikai tendenciájáról. In: Uő: „Nagyon komoly játékok”. Bp., 1996. 260.
Németh László: Dráma és legenda. In: Uő: Két nemzedék. Bp., 1970. 578–579.
Kántor Lajos: Ki vagy Te, Szilágyi Domokos? Bp., 1996. 83. (Vö. Szilágyi Domokos kijelentését József Attiláról: „Ez a költészet mindennapi kenyerünk.” A költő életei. Szilágyi Domokos
/1938–1976/. Szerk. Kántor Lajos. Bukarest, 1986. 152.)
Ld. Pomogáts Béla: A „hosszú vers” és a mitologikus költői számvetés. In: Uő: Sorsát kereső irodalom. Bp., 1979. 463–477.; Fülöp László: Nagy László pályaképéhez. In: Uő: Élő költészet.
Bp., 1976. 377–418.
Görömbei András: Nagy László költészete. Bp., 1992. 255.
Jánosi Zoltán: Nagy László mitologikus költői világa. Miskolc, 1996. 322.
Ld. Kiss Ferenc: Írások Nagy Lászlóról. Bp., 1993. 86–100.; Vasy Géza: Nagy László. Bp.,
1995. 185–191.; Széles Klára: Nagy László himnusza. In: Uő: A létté vált hiány. Miskolc, 1995.
19–29.; Ködöböcz Gábor: Nagy László költői világképe hosszú énekei alapján, különös tekintettel a Menyegzőre. In: „Inkarnáció ezüstben”. Tanulmányok Nagy Lászlóról. Szerk. Tasi József.
Bp., 1996. 128–134.
Ld. Tolcsvai Nagy Gábor: Nagy László. Pozsony, 1998. 125–132.
Ld. Laurent Jenny kategóriáit: A forma stratégiája. Helikon, 1996/1–2. 23–50.
Gérard Genette: Transztextualitás. Helikon, 1996/1–2. 82–90.
Bezzeg János: Szilágyi Domokos: Tengerparti lakodalom. Jelenkor, 1979/6. 575.
„Mi lesz a világgal, amely nem vers, nem szó, szabályai nem a végtelen könnyűség, a nyelvben, a versben fellelt szabadság szabályai?” Markó Béla: „Játsszuk, ami nincs, de lehetne” (Szilágyi Domokos: Tengerparti lakodalom. Hátrahagyott versek). In: Uő: Az erdélyi macska. Csíkszereda, 1999. 54.
„Mintha az emberből kívül került szellem nézte volna általa saját földi megjelenítését: a testet, fájlalva, hogy nem alakíthatja a maga képére, mint a nyelv a gondolatokat… Vagy
mintha a földi test képes lett volna örök gondolatokat látni.” Csiki László: Utóhang. In: Szilágyi Domokos: Tengerparti lakodalom. Kolozsvár, 1978. 108. – A Szilágyi-líra „egzisztencialista”, „sorsköltészet”- és „gondolati dráma”-jellegéről, s utolsó korszakbeli egyes groteszk –
és a kései Nagy Lászlót idéző – vonásairól ld. még: Baránszky-Jób László: Chagall-szárnyú
angyal – Szilágyi Domokos: Tengerparti lakodalom. In: Uő: Teremtő értékelés. Bp., 1984. 464–
469.

ÖRÖKSÉG
LENGYEL ANDRÁS

A polgár-éthosz és a „gavallér-világnézet” ütközése
TÖMÖRKÉNY ISTVÁN „LOVAGIAS ÜGYEI”
1.
A nyolcvanas évek elején, múzeumi pályám kezdeti szakaszában Tömörkény István lányától, Kőszegi Dénesnétől – egyebek közt – három kézzel írott jegyzőkönyvet
is sikerült megvásárolnom a szegedi múzeumnak. A jegyzőkönyvek, amelyeket ezek
szerint nemcsak az író, de örökösei is gondosan megőriztek, Tömörkény István „lovagias ügyeit” dokumentálják. Az első 1893-ból, a második 1898-ból, a harmadik 1899ből való. Párbaj – fegyverhasználat – egyikből sem lett, az „ügy” mindegyik esetben
megállt a „jegyzőkönyvi elégtételadás” stádiumában. A három affér azonban így is,
vagy talán éppen így, roppant tanulságos. Együtt belevilágítanak a Tömörkény-életrajz
olyan szegmenseibe, amelyeket eddig nem láttunk, nem ismertünk, s ezek egyben
mint a korszak dokumentumai is igen beszédesek.

2.
A párbaj – párviadal, duellum – története messzi történelmi múltba nyúlik vissza,
de „modern” (s éppen e formájában már anakronisztikus) alakja Magyarországon elsősorban a dualizmus (1867–1918) évtizedeire jellemző. Léte sajátos kettősséget mutat.
A jog tiltotta (az 1878. évi V. tc. fogházbüntetést ígért a párbajozóknak), a társadalom
uralkodó csoportjainak konvenciója viszont gyakorlatilag megkövetelte a konfliktuskezelés e módját. Az egykorú Pallas Nagy Lexikona, amely mindmáig a legjobb magyar általános lexikon, tisztán, világosan fogalmaz, amikor arról beszél, hogy a párbaj
akkoriban dívó formája „azon a társadalmi felfogáson” alapult, „hogy bizonyos becsületbeli ügyek csak vérrel intézhetők el, bizonyos sértések csak vérrel moshatók le;
a sértő magaviseletéért fegyveres elégtétellel tartozik; a bírói segély igénybe vétele
a reparációra alkalmatlan” (13:835). Nem kétséges, ez a problémakezelés nem illett, nem
illik a modern jogállam szelleméhez, a becsület sérelmének fegyveresen, párviadalban
való reparálása jogállam előtti, premodern technika. A magyar társadalomfejlődés sajátos alakulástörténete azonban 1848, sőt 1867 után is megőrizte a nemesség norma-diktáló szerepének és erejének igen tekintélyes részét, s ez a nemesség, a hadsereg hivatásos tisztikarának közvetítésével, a „tiszti becsület” normává emelésével, a tételes joggal
szemben is érvényesíteni tudta – legalábbis a nyilvánosságban, „kifelé” – saját normáit.
Ez a helyzet, mint a kortársak is tudták s olykor nyilvánosan is megfogalmazták, meglehetősen álságos volt, hiszen a párbaj – miközben a közreműködők a becsületre hivatkoztak – a legkülönfélébb magánéleti és közéleti becstelenségre adta meg a feloldozást:
a lényeg az „elégtétel adás”, azaz a fegyveres párviadal vállalása volt. (Vö. Wirth István:
A párbaj; Gerő András: A politikai párbaj – mindkettő a Rubicon 1991. évi 9. számában.) A kibontakozó kapitalizmusnak és a továbbélő feudalizmusnak ezt az álságos

62

tiszatáj

összekapcsolódását szépen érzékelteti a kortárs-politikus, Vázsonyi Vilmos (1868–
1926) 1900-ban megfogalmazott diagnózisa: „… a bankok és minisztériumok előszobái
és a lovassági kaszárnyák egyszerre népesedtek be képviselőkkel. Egyszerre terjedt
a gazdasági rendszer és a lovassági pisztoly birodalma. A büntető törvénykönyvbe nagy
képmutatással beletették, hogy a párviadal büntetendő cselekmény. De a törvényhozók voltak az elsők, akik átugráltak a tilalmon. A parlamentben is bebizonyult […],
hogy a színvonal süllyedése együtt jár a párbaj emelkedésével. Minél több nulla tódult
be a képviselőházba, annál több lett a lovagias ügy. Utóvégre már a miniszterek is párbajt vívtak és megjött a humor teteje: a belügyek, a rendőrség minisztere rendőreinek
fedezete mellett párbajozott.” „A nálunk dühöngő párbaj divat egyszerre két tünetet
mutat ki; egyik, hogy politikai életünkben nincs őszinteség, hogy az irányzatok mind
képmutatóak és a gavallér-világnézetben, különböző cím alatt is élve, végre találkozhatnak, a másik, hogy a rendiség visszahódította a társadalom uralmát, sőt a parvenü polgárokkal gyarapodva erősebb, mint valaha” (Rubicon, 1991. 9. sz. 28.).

3.
Tömörkény István (1866–1917), akinek élete – egy évvel „előresietve” – szinte hajszálra egybeesett a dualizmuséval, a német eredetű, elmagyarosodott polgárság szocializáltja volt. Ezt nemcsak életrajzának külső eseménytörténete, de 1890-es évekbeli
publicisztikája (pl. Hétről hétre [2000] című kötete anyaga) is tanúsítja. A rendies kiváltságok világa idegen volt tőle, arra volt például büszke, hogy hajdanán Szeged város
polgárjogát még a nemesember is csak akkor kapta meg, ha azt a polgárok ítélete szerint kiérdemelte. Származása, életkörülményei és – írások sorában dokumentálódó –
rokonszenvei nem a privilégiumok világához, hanem az önerejükből élő, polgárként
kezelt „kétkézi” emberek világához vonták. Nem várnánk tehát, hogy neki is „lovagias
ügyei” legyenek; ez, valljuk meg, nemigen fér bele a róla élő – okkal s joggal élő –
képbe. De – mint látni fogjuk – mégis voltak ilyen ügyei. E tény, persze, ha jobban
meggondoljuk, valójában egyáltalán nem érthetetlen, hiszen neki is az adott társadalom konvenciórendszerébe belekényszerülve kellett élnie, nem seholsincs sziget utópiájában; s ez ugyanakkor sok mindent meg is világít, mert az egyéni életút konkrétságában rajzolja ki azt a szociokulturális erőteret, amelyben s amelynek ellenében kellett
Tömörkénynek (is) igazi önmagát megalkotnia.
Tömörkény fiatalkori „lovagias ügyeinek” számbavétele tehát – a kínálkozó anekdotikus interpretáció vonzása ellenére – az életút és a pálya mélyebb megértésének lehetőségét ígéri.

4.
Az időrendben első jegyzőkönyv kelte: 1893. július 22; aláírói pedig – „mint Tömörkény István úr megbízotta[i]” – Taschler József és Kószó István. A „lovagias elintézést igénylő ügy”-ben eljáró mindkét megbízott jogász volt. Kószó István (1861–1932),
akinek ügyvédi irodájában a jegyzőkönyv készült, ekkor gyakorló ügyvéd (később országgyűlési képviselő, majd – már az 1920-as években – államtitkár), Taschler József
(1867–1916) pedig – bírói és ügyvédi vizsgája birtokában – éppen akkoriban helyezkedett el az „igazságszolgáltatás kereteiben”. (Később a legnevesebb szegedi bírók egyike
lett.) Mindketten a szegedi közélet ismert figuráinak számítottak, saját – részben máig
élő – legendakörrel. Kószó ekkoriban – 1891-től 94-ig, az író megnősüléséig – a még le-

2002. március

63

gényember Tömörkény szobatársa is volt. Közös bohémeskedéseik története a Tömörkény-irodalom visszatérő motívuma. Taschler megbízottként való közreműködése
pedig jelzi, ekkor már ő is az író benső baráti köréhez tartozott.
A konfliktus, amely a „lovagias ügyet” kiváltotta, Szegeden 1893. július 21-én, egy felsővárosi kocsmában robbant ki. A „tényállást”, amely mindezt rögzíti, a jegyzőkönyv
így adja vissza: „alólírottak mint Tömörkény István úr megbízottai július hó 21-én délután 1/2 3 órakor megjelentek Andrássy honvédhuszárfőhadnagy úrnak Hétpacsirta u.
17. sz. alatti lakásán, hogy tőle felvilágosítást kérjenek arra nézve, miként értette és miként értelmezi Tömörkény úrral szemben azon kijelentését, hogy ő zsidóval vagy újságíróval egy asztalhoz nem ül, mely kijelentést egy felsővárosi korcsmában Tömörkény úrral szemben 1893 július 21-én tett.” A sértett – s következésképpen a „lovagias” eljárás
kezdeményezője – ezek szerint Tömörkény volt, aki nehezményezte Andrássy főhadnagy kétségkívül arrogáns és – nyilván – eleve sértő szándékú megjegyzését. Az inkriminált kitétel, hogy tudniillik a főhadnagy „zsidóval vagy újságíróval egy asztalhoz nem
ül”, önmagát – s a tétel megfogalmazóját – minősíti. Egyben jelzi és dokumentálja azt
a katonatiszti habitust is, amely akkor valószínűleg szélesebb körben is érvényesült. Éle
kétségkívül az akkor a Szegedi Naplónál újságíróskodó Tömörkény ellen irányult, de
a személyesnél általánosabb érvénnyel bír; jelzi az újságíró-szakma alacsony presztizsét is,
hiszen eszerint a „zsidó” és az „újságíró” egyaránt nem „érdemli meg”, hogy egy asztalhoz ülhessen egy katonatiszttel. A jegyzőkönyv sajnos nem mondja meg, hogy Andrássy
N. (valószínűleg: Nándor) megjegyzésében konkréten mi nem tetszett Tömörkénynek:
a személye ellen irányuló gesztus, az újságíró-szakma „testületi becsületének” megsértése,
esetleg az újságíróknak és a zsidóknak azonos (negatív) megítélése? A válasz erre magából
a jegyzőkönyvből nem derül ki, ismerjük azonban Tömörkénynek a Katolikus Néppárt
antiszemitizmusával szembeni elutasító álláspontját (vö. Hétről hétre, 124–129.), kizárható tehát annak föltételezése, hogy a zsidókkal való azonosítás ellen berzenkedett
volna. Annál inkább állítható az, hogy – maga is benne élve kora magyar társadalmában –
tisztában volt a kijelentés valódi intenciójával. Azaz tudta: az őt személyében és hivatásában sérteni szándékozó huszártiszt szándékosan kapcsolta össze őt, az újságírót és az
(ott jelen sem lévő) zsidókat, hogy a zsidó szóhoz „hagyományosan” kapcsolódó megbélyegzést, stigmát rá, az újságíróra is átvigye. Tömörkény elégtétel-keresése tehát, ha
a kor uralkodó fölfogásához igazodó anakronisztikus formában is, a rendies habitus – zsidókat és a „zsidós” szakmát, az újságírást megvető – alapvetően korlátolt és diszkriminatív
megnyilatkozása ellen irányult.
Az ügy azonban, bár a sértés nyilvánvaló volt, végül nem jutott el a fegyveres elégtétel-adásig, a párbajig. (Valószínűleg a két megbízott, Taschler és Kószó „diplomáciai”
érzékének, személyes közreműködésének köszönhetően.) Ami bizonyos: 21-én délután Taschler és Kószó nem találta otthon a főhadnagyot, ezért – ahogy a jegyzőkönyv rögzíti a megbízottak elbeszéléseit – „névjegyük hátrahagyása mellett új találkozásra 1893. július 22-ének délután 1/2 3 óráját tűztük ki”. Ekkor – a jegyzőkönyv
tudatosan konfliktust-tompító megfogalmazása szerint – a két megbízottnak „Andrássy főhadnagy úr oda nyilatkozott, hogy tudomása szerint az általunk feltett kérdésben foglalt kijelentést nem tette, s ha tette volna is [?!] ő azt Tömörkény úr személyére
vonatkoztatni nem akarja és nem akarta [,] sem őt sérteni nem akarta, mert ő Tömörkény úr ottlétére is csak homályosan emlékezik és oka nem lehetett vele sértegetésbe
bocsátkozni, hisz őt nem is ismeri és barátainak egy jó részét hírlapírók képezik.” Ez
az érvelés, amely végső formáját tekintve alighanem Taschler és Kószó jogászi rabu-

64

tiszatáj

lisztikájának eredménye, logikai képtelenségek sora. Némi túlzással azt mondhatnánk,
egy szó sem igaz belőle. Egyetlen célja – s valódi funkciója – a párbaj elkerülésének
verbális „megalapozása”, úgy hogy sértő és sértett egyaránt presztizsveszteség nélkül
kerülhesse el a fegyveres összecsapást. (Hogy Taschler, Kószó és Andrássy között ekkor valójában milyen beszélgetés zajlott le, hogyan érveltek a megbízottak s hogyan
reagált erre a főhadnagy, a dolog természete szerint legföljebb elképzelhető. Taschler
híres konfliktus-kezelő bölcsességével számolva föltételezhető, hogy eleve úgy adta elő
mondókáját, hogy Andrássynak kiskaput hagyjon a visszavonulásra.)
A becsületügyek szabályai szerint természetesen Andrássy főhadnagy formálisan
nem térhetett ki a párbaj elől. Ezt a jegyzőkönyv rögzíti is, így adva vissza szavait:
„Amennyiben lovagias elégtételt óhajt Tömörkény István úr, azt megadni kötelességének tartja ugyan, de sajnálatát fejezte ki a fölött, ha netalán olyan kifejezéssel élt volna,
mi által Tömörkény úr annyira sértve érezné magát, hogy ezen felvilágosító kijelentését elégnek nem tartaná.” Ez a megfogalmazás megintcsak a jogászi logika terméke,
s – jól érzékelhetően – a megbízottak által, Tömörkény nevében, de Tömörkény
távollétében meghozott – elsimító, párbaj-elkerülő döntést készíti elő. A jegyzőkönyv
ugyanis ezek után így folytatódik és zárul: „Mi ezek után kijelentettük, hogy Tömörkény István úr ezen magyarázattal megelégszik és mi ezen ügyet lovagias emberekhez
illő módon befejezettnek nyilvánítjuk és arról Tömörkény István úrnak ezen jegyzőkönyvet kiadtuk.”

5.
A következő eset, fordított szereposztásban, öt évvel későbbi. Az ezt megörökítő
újabb jegyzőkönyvnek a kelte: 1898. május 24, de maga a konfliktus, amely „becsület
üggyé” vált, két nappal korábbi. Ezt a jegyzőkönyvet már nem ketten írták alá, hanem
négyen: Görbe Samu százados és Böhm Miklós főhadnagy, mint Barutza Sándor százados megbízottai, és dr. Gróf Árpád (1866–1940) és dr. Kószó István, mint Tömörkény megbízottai. (Utóbbiak mindketten ügyvédek; Gróf a maga szakmájában nem
kevésbé ismert mint Kószó: ügyvédi sikereinek ma is megszemlélhető eredménye az
úgynevezett Gróf palota, a szegedi építészet e nevezetes emléke, amelyet ő építtetett.)
A kihívó, mint „sértett” most nem Tömörkény volt, hanem Barutza százados, jóllehet
az affért ezúttal sem Tömörkény kezdeményezte. A konfliktus generálójának ezúttal is
a katonatiszti arrogancia tekinthető – Tömörkény csak arra reagált.
A „tényállás”, amelyet ez a jegyzőkönyv is kötelességszerűen rögzít, a négy megbízott közös szövegezése szerint a következő volt: „Folyó hó 22-én az esti órákban
férfi társaságban Barutza Sándor százados úr borozás közben Tömörkény István úr nejére, ismételten, Tömörkényi [!] úr kifejezett kérelme ellenére, ezen szavakkal »a szép
asszony egészségére« poharat emelt. Tömörkényi [!] úr ezen felindulva Barutza százados úrnak azt mondta »paraszt« és a társaságot elhagyta.” „Ezen utóbb említett kifejezésért Barutza százados magát sértve érezvén Tömörkény úrtól elégtételt kért; amit
utóbbi készséggel elfogadott.” Sajnos, ez a jegyzőkönyvi helyzetkép szempontunkból
némileg homályos; csak sejteni lehet, hogy ezúttal Emma asszony, Tömörkény felesége is jelen volt, s az ugyanott mulatozó katonatiszti társaság – nyilván az ilyen esetekben szokásos metakommunikatív gesztusok kíséretében – „kikezdett” vele. (Tömörkény felesége ekkor még, bár már két gyerek anyja, fiatalasszony volt, mindössze
27 éves.) Nem teljesen kizárt, persze, hogy az író némileg túlreagálta a dolgot. A történtekben azonban bizonyos „macsó” vonás mindenképpen fölfedezhető, hiszen

2002. március

65

Barutza százados ismételt kérésre sem hagyott föl provokatív gesztusával. (A teljes
tisztánlátáshoz, e ponton, szükség lenne a százados – szavait kísérő, de jegyzőkönyvileg meg nem örökített – metakommunikációjának ismeretére.) Annyi mindenképpen
bizonyos: Tömörkény elvei szerint a gyermeket nevelő, férjes asszonyok „elcsábítása”
becsületbe vágó dolog volt. Ezt pár évvel korábban, 1895. július 28-án egyik cikkében
meglehetős nyíltsággal nyomtatásban is kifejtette: „a becsület, az úgynevezett társadalmi becsület, melynek elvesztése esetén a mort civile éri a halandót, valami sajátos
dologgá változott, amihez a valódi értelemben vett becsületnek semmi köze nincs.
Például a lehető legcsúnyább vétek megcsalni és szerencsétlenné tenni egy leányt, de
aki ezt teszi, még mivel sem szolgált arra, hogy elérje a mort civile. Ha valaki elcsábít
egy fiatal asszonyt, aki nemcsak szép menyecske, de két-három, nevelésre váró gyermek
anyja is, szintén nem vét a modern becsület szabályai ellen.” (Hétről hétre, 80.) Ezt azonban Tömörkény, jól érzékelhetően, nehezményezte, s az ilyesmit – kora új gyakorlatával szembeszállva – a „valódi becsület” sérelmének tekintette. Barutza százados elleni
kifakadása tehát, azt mondhatnánk, elvszerű, beállítódásából logikusan következő volt.
Érdekes s mindenképpen jellemző azonban, hogy – a provokációként fölfogott katonatiszti gesztusra reagálva – Tömörkény immár nem párbajra hívta ki a századost,
hanem egyszerűen „leparasztozta”. Ez azt jelzi, hogy a párbaj, mint konfliktuskezelő
eljárás már nem vonzotta. Elég volt számára az, hogy a századost, aki egy úri velleitásokat hordozó testület tagja volt, úriságában vonta kétségbe.
Magából a konfliktusból, bár a kihívó hivatásos fegyverforgató volt, ezúttal sem
lett párbaj; a fegyverhasználat ezúttal is elmaradt. Az ügy jegyzőkönyvi „kiegyezéssel”
zárult. A modus vivendi megtalálása alighanem megintcsak a megbízottak kompromisszumkeresésének eredménye. Hogy Barutza százados megbízottai, maguk is katonák, mennyire ambícionálták a kiegyezést, nem tudjuk. Tömörkény megbízottai viszont, kik jogászok voltak, bizonyosan a megegyezésre törekedtek: törvénytisztelő
ügyvédekként nem is tehettek másként. S ezt a kötelességüket, a jegyzőkönyv tanúsága
szerint, teljesítették is.
A megoldást végül a négy megbízott együtt találta meg. Hogy szükség volt némi
egyeztetésre, a vélemények összehangolására jelzi, hogy a 22-én este történtek jegyzőkönyvi elintézésére – az ilyenkor szokásos azonnali bonyolítás ellenére – nem másnap,
23-án, hanem csak 24-én került sor. Ekkor azonban a megbízottak „az elégtétel adás
következő módjában állapodtak meg”: „Barutza Sándor százados úr kijelenti: »a szépasszony egészségére« kifejezést minden egyébb mellékgondolat és sértő szándék nélkül
használta, és sajnálja hogy az adott viszonyok között szavai félremagyarázásra adhattak okot.” „Ezzel szemben Tömörkény István úr kijelenti, hogy a felindulásában használt sértő kifejezést visszavonja és azért bocsánatot kér.” Ezt a – megbízottak által
konstruált – modus vivendit, megerősítésként, a szembenálló felek személyes találkozása pecsételte meg. A jegyzőkönyv végén ott van a kiegészítő záradék: „A fentjelzett
elégtétel adás felek személyes találkozása mellett a mai napon megtörtént. Szegeden,
1898. május hó 24-én.” A záradékot a megbízottak külön is aláírták, igazolván a személyes találkozás megtörténtét.

6.
A harmadik kéziratos dokumentum a szó tulajdonképpeni értelmében nem jegyzőkönyv, hanem egy jegyzőkönyv hivatalos kísérőlevele. Ezt Kószó István és Polczner
Jenő írta alá, maga a szöveg utóbbinak hivatalos – ügyvédi – levélpapírján olvasható.

66

tiszatáj

(Kószót, mint Tömörkény „lovagias ügyeinek” állandó közreműködőjét már jól ismerjük, Polczner Jenő [1840–1911] szintén tekintélyes helyi polgár volt – ügyvéd, függetlenségi párti politikus, egy időben még országgyűlési képviselő is.). A levél címzettje
– megnevezetten – Tömörkény volt, kelte pedig 1899. június 10. Ez a dokumentum
a következő helyzetet rögzíti: „Egyrészről Andor Béla, Weitner Antal honvéd főhadnagy és Veres László honvédhadnagy urak, másrészről meg Uraságod között felmerült
lovagias ügyben felvett jegyzőkönyvet annak megemlítésével van szerencsénk ide ˙/.
alá zárva Önnek átszolgáltatni, hogy az ezen jegyzőkönyvbe megállapított közlemény,
a »Szegedi Napló« című hírlap mai nap megjelent és ide 2/. alá csatolt 148-ik számának
»Újdonságok« rovatában közzé téve lett.” A csatolt mellékletek, sajnos, nem maradtak
meg, így a jegyzőkönyvet nem ismerjük, ám a Napló-beli közlemény könnyen visszakereshető, s innen elindulva már rekonstruálhatjuk, hogy mi is történt: hogy keveredett újabb „lovagias ügybe” Tömörkény?
Az affér, amely így tetten érhető, a maga idejében meglehetősen nagy port vert föl:
a Szegedi Napló több közleményben, napokon keresztül foglalkozott vele. Kirobbantója tulajdonképpen nem is Tömörkény volt, hanem – meglepő módon – a Napló kiadója, Engel Lajos (1860–1912), akit bizonyos, pontosan nem rekonstruálható kijelentése miatt három katonatiszt a Kass Vigadóban karddal összevagdalt. Engel és a katonatisztek afférjába Tömörkény utólag, mint az esetről beszámoló újságíró sodródott
bele – a három tiszt őt, az esetről tudósítót hívta ki párbajra.
Az Engel Lajos összekaszabolásáról beszámoló cikk – június 5-i keltezéssel – 1899.
június 6-án jelent meg a Szegedi Naplóban Polgárvér három tisztikardon címmel, Vérengzés a Kass-vigadóban alcímmel. Hosszú, több mint egy kolumnás írás ez; nagy része
– négy hasábból majdnem három egész hasáb – az affér leírása, a bevezető valamivel
több mint egy hasáb azonban kommentárszerű állásfoglalás. E névtelen, de minden
kétséget kizáróan Tömörkény írta cikk tehát egyszerre az eseményről tudósító tárgyias beszámoló s egy jelenség éles hangú elítélése. A „közvélemény” meghatározott
nézőpontú befolyásolása. (Az esetet nyilván éppen ezért írta meg Tömörkény s nem
valamelyik másik, kevésbé súlyos szavú újságíró.) Szempontunkból Engel Lajos összevagdalásának története is, az ezt fölvezető tömörkényi kommentár is fontos.
Maga az affér, rövidre fogva, néhány mondatban összefoglalható. Három honvédtiszt: Andor Béla és Weitner Antal főhadnagyok és Veres László hadnagy június 4-én
este a „Csorvay-mulatóban időztek s ott három orfeumdámával s egy, ugyanazon társasághoz tartozó, Bánáti (Banet) férfiénekessel együtt mulattak.” Éjfél után valamenynyien fölkerekedtek, s átmentek a Kass vigadóba, ahol „igen vidáman voltak”. Az
egyik „orfeum-dáma” szintén jelenlévő komornájával (!) „brudert ittak a katonák, azután nagy csókolózások történtek, egymásra dőltek – kurta szóval mondva oly módon
viselkedtek, hogy a helyiség közönsége, amely még számosabb társaságból állt, ezt
a megbotránkozás kétségbevonhatatlan jelei között vette zokon.” Az egyik társaságban
ott volt Engel Lajos is. A bonyodalom abból adódott, hogy „két orfeum-hölgy kiment
az úgynevezett toalettszobába”, s ott, a „toalettszobának a férfiak [!] részére fenntartott
helyiségében” összetalálkozott két férfivendéggel, akik közül az egyik Engel volt. „Itt
támadtak azután a természetszerűleg kellemetlen jelenetek, amik az ilyen dolgokkal
együtt szoktak járni.” Magyarán: Engel valami sértőt mondott az „orfeum-hölgyeknek”. A cikk e ponton némileg homályos; Tömörkény vagy szeméremből, vagy
Engelt védve nem mondja ki expressis verbis, mit is mondott Engel. A toalettből a társasághoz visszatérő „egyik »hölgy« visszatérőben” azonban elmondta az esetet Andor

2002. március

67

főhadnagynak, aki – a nők fékező, visszatartó gesztusai ellenére – elégtételt akart venni
a sérelemért. Engel megpróbált kitérni a főhadnagy elől, ám azután – szóváltásba keveredve vele – „elmondta, hogy botrány az, hogy ilyen hölgyeket erre a helyre hoznak
s közben egy nyers, de egyébként teljesen igaz kifejezést használt.” Magyarán: alighanem lekurvázta az „orfeum-hölgyeket”. A három tiszt erre kardot rántott s közös erővel öszszevagdalta Engelt, sőt a segítségére siető Biró Benő városi mérnök is kapott két könynyebb vágást.
A tiszti akció eredménye nem is maradt el; a sebeket a cikk így leltározza: „Engel
Lajos fején három kardvágás, megannyija nagy és súlyos és a csonthártyáig terjedő, […]
az arca baloldalán, közvetlen a szeme fölött egy kardszúrás, amelybe négy centiméternyire megy bele az orvosi kutasz, továbbá egy, fokkal ütött kardcsapás nyomán el van
törve a bal alsó karjában a sípcsont.”
Tömörkény állásfoglalása egyértelmű; az eset leírásának módja, a cikk sarkítva kiemelő címe s fölvezető kommentárja egy irányba mutat: leplezetlenül elutasító. Bírálata vonatkozik mind a katonatisztek mulatozásának körülményeire és stílusára, mind
„elégtételszerzésük” módjára. Ízlése számára elfogadhatatlan volt ahogy a tisztek az
„orfeum-hölgyekkel” mulattak, „palam et publice csókolózván s dülöngélvén egymás
hátára.” „Minden intelligens ember meg fogja érteni – kommentálta e fejleményeket
Tömörkény –, hogy ez a viselkedés megbotránkozást kelthet az ottlevő közönségben
egyrészt, másrészt pedig ezen szabad viselkedésű nőszemélyek szinte provokálják s elkövetik azokat a dolgokat, amiknek azon előkelő helyen semmi keresetük nincsen.”
Ám nemcsak ezekről az „exkurzáló nőszemélyekről” volt meg a maga egyáltalán nem
leplezett véleménye, de a tiszti „becsületvédelem” módjáról is. „A közönség – írta az
affér helyi megítéléséről – általában nem tudta, mik voltak a véres tény előzményei, de
mindenki bele volt állapodva, hogy bármi történt légyen is, három embernek karddal
menni egy fegyvertelen ellen: oly dolog, amely föltétlenül a legerősebben elítélendő. Ha
hozzátesszük, hogy a három vagdalkozónak a hivatalos vizsgálat hivatalosan közlött
eredményei szerint az affér megindítására kezdődőleg egy fillér ára igazsága sem volt
(mert még azon »hölgyek«, kiknek úgynevezett védelmére keltek, csit[ít]ották őket),
akkor hamar tisztában lehet mindenki azzal, hogy itt ismét szemben állunk a legsajnálatosabb, legszomorúbb kardafférek egyikével.” Diagnózisa tehát nem is lehetett kétséges: „országra szóló csúf botrány történt Szeged legelőkelőbb nyilvános gyülekező helyén, a Kass-vigadóban, elkövetve három honvédtiszt által, akik fékevesztett indulatukban véresen megvagdaltak és súlyosan megsebesítettek egy polgárt. […] Az ismert és
többé nem szokatlan brutalitás esete ez is, mely együtt jár a kard szolgálaton kívüli viselésével, mint immár a polgárságot fölháborító esetek egész légiója igazolja.”
Az esetből, részben Tömörkény cikke hatására is, országos skandalum lett. A hivatalos – polgári, majd katonai – vizsgálat mellett a helyi és fővárosi sajtó egyaránt
kommentálta a történteket. Holló Lajos országgyűlési képviselő, a Magyarország főszerkesztője például táviratban üdvözölte a megvagdalt Engel Lajost, s lapjában is hírt
adatott a „véres botrányról” (vö. Szegedi Napló, 1899. jún. 7. 4.). A Magyarország e
– Naplóban is újraközölt – cikkéből tudjuk, hogy a „ma [azaz június 6-án] reggel Szegeden megjelent hírlapok hosszú tudósításokat közölnek a botrány részleteiről s igen éles
hangon kritizálják a katonatisztek eljárását. A három tiszt erre a mai délelőtt folyamán
elküldte segédeit mind a három újság szerkesztőségéhez s tőlük a közleményekért fegyveres
elégtételt kért.” Mivel, mint tudjuk, a Szegedi Napló cikkét Tömörkény írta, az egyik
párbajra kihívott újságíró ő lett. Ez a fejlemény sem zavarta a Naplót abban, hogy 8-i

68

tiszatáj

számában – Polgárvér a kardon címmel – továbbra is fölszínen tartsa az ügyet, s újabb,
a tisztekre nézve dehonesztáló adatokat hozzon nyilvánosságra. (Idézték például Andor főhadnagy halhatatlan kérdését, melyet egy korábbi alkalommal intézett a Kass
főpincéréhez: „—Hát itt [ti. a Kass vigadóban] a poharat se szabad összetörni?”) A három tiszt és Tömörkény „lovagias ügyének” lefolyását, sajnos, részleteiben nem ismerjük; csak annyi bizonyos, hogy a hatodika délelőtti kihívás után valamiképpen megindultak a tárgyalások a párbajsegédek között. Tömörkényt – amennyire a jegyzőkönyvhöz írott kísérőlevélből kikövetkeztethető – Kószó István és Polczner Jenő képviselték, a három tisztet pedig – egy később idézendő, június 10-i közlemény utalásából következtetve – valószínűleg Szarvassy Dezső és Holly Béla főhadnagyok. A párbaj,
a „fegyveres elégtételadás” azonban a jelek szerint egyik fél érdeke sem volt. Kószóéknak nem volt, nem lehetett célja, hogy Tömörkényt kitegyék három hivatásos fegyverforgató céltáblájának (maga Tömörkény, vélhetőleg, mint látni fogjuk, immár elvi okokból sem akart párbajozni), a tisztikar számára pedig már úgyis nagy volt a botrány –
nem állhatott érdekükben tovább mérgesíteni a helyzetet. (Más kérdés, hogy a három
tiszt az adott körülmények között kénytelen volt fegyveres elégtételt kérni; ezt a „tiszti
becsület” megkövetelte tőlük.) A modus vivendit a párbajsegédek végül abban a sajtóközleményben találták meg, amelyre Kószó és Polczner július 10-i, már idézett levele
hivatkozik. Ez – A kardafférhez címmel – a Szegedi Napló június 10-i számában, a 3-4.
oldalon jelent meg, s kétségbevonhatatlanul jelzi, hogy Tömörkény nem hátrált meg
a párbaj elkerülése végett, ám egy – az egész ügy szempontjából lényegtelen – részletkérdésben némi engedékenységet mutatott. A közlemény teljes szövege ez:
„Lapunknak 1899. évi június hó 6-án megjelent 144. számában »Polgárvér három
tisztikardon« cím alatt közzétett cikkünkben egyebek között a következő kitétel is foglaltatik: »Voltakép nem kávézni, hanem pezsgőzni akartak. Ezt ugyan megtehették
volna abban a korcsmában is, ahol voltak, de ott – mint a kihallgatott orfeumhölgyek
vallják – a pincér kijelentette, hogy csak azon esetben hozhat pezsgőt, ha az árát előre kifizetik.« Miután ezen közlemény tartalma szerint az abban jelzett tényt nem mi állítottuk mint valót, hanem abban a közleményben ez a tény úgy van közölve, mint a rendőrségnél kihallgatott két orfeumi egyén vallomása; tekintve, hogy Szarvassy Dezső és Holly
Béla főhadnagy urak biztos tudomásukra való hivatkozással azon orfeumi egyének
vallomásában állított tényt, továbbá azt, hogy a tisztek azért mentek volna el a Csorvay
mulatóból a Kass kávéházba, mert ott pezsgőt adni nekik nem akartak, valótlannak
mondják – a nevezett főhadnagy uraknak ezen kijelentését már csak azért is készek vagyunk valónak elfogadni, kinyilatkoztatni, közölni és ehhez képest a netán félreértett
közleményünket kiigazítani, illetve felvilágosítani, mert mi abban a közleményben a magunk részéről nem állítottuk az orfeumi egyének vallomásában foglaltak valódiságát.”
Nem kétséges, hogy ez a szöveg – túl jogászi bonyolultságú fogalmazásán – meglehetősen mondvacsinált: nem hatálytalanítja Tömörkény cikkét s nem „adja vissza”
a három tiszt „becsületét”. Minden lényeges állítást érintetlenül hagy. Valójában csupán
alibi-gyártás; ürügy, hogy az „ügyet” elintézettnek lehessen tekinteni. De míg Tömörkény megbízottai legföljebb minimális engedményt tettek a párbaj elkerülése végett,
a három tiszt megbízottainak igazában még a látszatot sem sikerült fönntartaniuk: az
ilyen, a lényegtelen pezsgőkérdést kiemelő elintézés voltaképpen a lényegi vádak indirekt beismerését, a cikkben foglaltak igazát jelentik. Ezt a helyzetet jól mutatja, hogy
ugyane – 10-i – lapszám élén a Napló egész oldalas vezércikkben (A kardafférek) tért
vissza az ügyre, s szólalt föl ismételten a „meg nem engedhető és el nem tűrhető egy-

2002. március

69

oldalú fegyverhasználat” ellen. (Igaz, ezt a cikket már nem Tömörkény, hanem – névtelenül – Kulinyi Zsigmond vagy Békefi Antal írta.)
Föltűnő azonban, hogy a „lovagias” elintézésnek szánt közlemény nem említ neveket, így a Tömörkényét sem, s formailag sem a klasszikus „jegyzőkönyvi elintézések”
egyike. Ha a hátteret nem ismerve olvassuk e szöveget, szinte semmi nem utal benne
a szokásos „becsületügyek” koreográfiájára. Ez valószínűleg abból adódott, hogy Tömörkény és a három tiszt ügye már nem is volt klasszikus „lovagias ügy”. A Napló június 11-i száma legalábbis erre enged következtetni. Ebben ugyanis két írás is foglalkozik az üggyel, s ezek nem a hagyományos ügyintézés jegyeit mutatják. A lap A szegedi
kardafférről címmel – magyar fordításban – újraközli a német nyelvű budapesti lap,
a Pester Lloyd e tárgykörben írott nagy cikkét, s ebben – egyebek közt – ez a meglepő
állítás olvasható: „az affair gyorsan fejlődött, kihívások történtek, melyeket elvi alapon
visszautasítottak, mivel a sajtó nem engedhette meg, hogy a jogosult kritikában
háborgattassék, és mivel a párbajokat megtagadták, a korcsmai botrány hirtelen a honvédek kérdésévé lépett elő”. Ha ez igaz, akkor ezúttal Tömörkénynek nem volt „lovagias ügye”, hiszen nem fogadta el a kihívást. E hírlapi közlés azonban, legalábbis Tömörkény esetében, legföljebb féligazság lehet: a már többször említett június 10-i levél
egyértelműen „lovagias ügy”-ről tanúskodik. S a Napló június 11-i számának minket
érdeklő másik közleménye (A kardafférhez) is megerősíti, hogy volt ilyen ügy. E közlemény ugyanis expressis verbis kimondja, hogy: „A kardafférból kifolyólag egyrészről
Andor Béla, Weitner Antal honvéd főhadnagy és Veres László honvédhadnagy urak,
másrészről belmunkatársunk: Tömörkény István úr között fönnforgott lovagias ügy,
mindkét fél részéről, a lovagiasság szabályai szerint elintéztetett és befejeztetett.” Ám
aligha véletlen, hogy e közleményben utalás sem történik az elintézés konkrét módjára
és menetére; maga a közlemény inkább csak a nyilvánosság megnyugtatását célozza
s a lezárás tényét hangsúlyozza. Nem lenne tehát meglepő, ha egyszer kiderülne, hogy
Tömörkény ekkor már megsajnálta a tiszteket, akikre a sajtó össztüze irányult, s ez valami olyasféle gesztusra késztethette, mint amilyennek a Pester Lloyd cikkírója is hangot adott: „Ha az illetők [ti. a három tiszt], amit föltétlenül hiszünk, megbüntettetnek,
nem akarjuk a büntetésüket még publicisztikai ítélettel is szigorítani.” Azaz, a maga
részéről valóban lezárta az ügyet, s immár csak jogi esetként kezelte azt.

7.
Tömörkény „lovagias ügyeinek” áttekintése több következtetés levonását is lehetővé teszi. Az első s legfontosabb, kétségkívül az, hogy e korspecifikus társadalmi rituáléból az író sem tudta teljesen kivonni magát, jóllehet az ellenkezett habitusával,
polgár-éthoszával. E vonatkozásban azonban nem lényegtelen momentum, hogy Tömörkény – bár három „ügybe” bonyolódott bele – maga csak egyetlen egyet, a legelsőt
kezdeményezte, a többibe csak – maga is a társadalmi konvenciók szorításában élve –
belekényszerült. Az egyetlen aktív szerepvállalása is valószínűleg azzal az életrajzi
ténnyel van összefüggésben, hogy akkor, 1893-ban még alig két évvel volt leszerelése
után, s hároméves katonáskodása (1888–1891) mentális hozadéka elevenen élt benne.
S az is valószínű, hogy ő, aki – bár újságíró volt – nem lehetvén úgynevezett egyéves
önkéntes, azaz katonaként nem a tisztek, hanem a legénység közé tartozott – leszerelése után kicsit kompenzált is: öntudatlanul is egyenrangúsította magát a katonatiszttel,

70

tiszatáj

aki megsértette. Ezen az önérzeterősítő lelki kompenzáción azonban alighanem hamar
túljutott, s íróként önértékének egy másféle tudata erősödött meg benne.
Figyelemre méltó az is, hogy valamennyi affér katonatisztekkel történt. Ez márcsak azért is releváns fejlemény, mert a bohém Tömörkénynek elvileg igen sok alkalma
lehetett volna fehér asztal melletti összeütközésre, ám ilyesmire sohasem került sor.
Írónk – úgy látszik – csakis tisztekkel különbözött össze. E tény pedig – bár hiba lenne
elsietve általánosítani – a katonatiszti arrogancia széleskörű meglétére, a tiszti és a polgári viselkedéskultúra diametrálisan ellentétes szerkezetére vall. (A három ügy öt tisztjének viselkedése egy ilyen föltételezést nagymértékben valószínűsít.)
Ugyanezt az összefüggést erősíti a három ügy konfliktus-szerkezete és jellege is.
Mindhárom esetben ugyanis egy, a katonatiszti kaszthoz köthető sajátos viselkedéskultúra mutatkozik meg: az arrogancia a kaszton kívüliekkel, a lenézett „civilekkel”
szemben. Az első, Tömörkényt aktivizáló eset a tisztikar antiszemitizmusáról és polgárellenességéről, a második az „urizáló”, agresszíven önérvényesítő habitusról, a harmadik – a föltételezhető látens antiszemitizmuson túl – az erőfitogtató brutalitásról,
a becsületvédelem álcájában föllépő önkényről és kíméletlenségről árulkodik. Mindhárom eset korjellemző társadalomtörténeti jelzés, leleplezi a társadalom egyik normaképző csoportjának valóságos habitusát és egyben a hagyományos becsület-eszmény
visszájára fordulását. Ez utóbbit maga Tömörkény is világosan látta; 1895. július 28-án,
heti tárcáját indítva, világosan kimondta: „A becsület több okosok véleménye szerint
is abból állna, hogy becsületesen kell viselkedni. Ez nem éppen csak abból áll, hogy ne
lopjon az ember, és sokkal többől áll, mint amennyit sok nagyhírű gavallér, akikről
három mérföldnyiről érzik a becsületszag, teljesíteni képes volna. Becsület nem bántani a másét, becsület nem bántani a gyengébbet ok nélkül, becsület bátornak lenni,
becsület védeni az elnyomottat, becsület megbüntetni a bűnt, becsület nyílt embernek
lenni. Látnivaló, hogy a becsület erényeit azokhoz a kritériumokhoz kötötték, amik
a nemes embert jellemezték, természetesen valaha régen, amidőn becsület volt nemes
embernek lenni.” „A becsületnek ez a fogalma azonban kiveszett”, s a becsület immár
„azon fejtetőre állított szabványok alá esik, amely alá hoz a társadalom más egyéb dolgokat” is (Hétről hétre, 80.).
Látnunk kell azt is, hogy az évek során megváltozott, átalakult Tömörkénynek
magához a „becsületügyhöz”, mint konfliktus-kezelő eljáráshoz való viszonya is.
1893-ban, amikor „kihívta” Andrássy főhadnagyot, még valóságos lehetőségnek vélte
a problémakezelés e módját. Utóbb azonban, mint reagálásai mutatják, ebben a lehetőségben már egyáltalán nem hitt. A feleségét molesztáló tisztet 1898-ban már csupán
„leparasztozta” s otthagyta, a „vagdalkozó” tisztekről pedig egy év múlva már – stílszerűen – „csupán” elvi jelentőségű cikket írt, azaz tollával vett elégtételt. A párbajtól való
idegenkedésének a jele az is, hogy „megbízottai” – kezdettől – jogászok, méghozzá
jónevű jogászok voltak (nem pedig – mondjuk – újságírók), azaz eleve igyekezett konfliktusait jogászi „felügyelet” alá helyezni. Ez pedig – bár nyilvánvalóan polgárias óvatosság is motiválhatta – alapvetően a jogállamiság normájának tiszteletére vall. Ám
a helyzet paradox voltát éppen ez mutatja, hiszen – mint erre már utaltunk – a párbaj
gyakorlata, sőt elvi lehetősége is ellenkezett az akkor érvényes tételes joggal.
A három ügy „elintézésében” megmutatkozó érték-kollízió ténye tehát tagadhatatlan. A társadalom viszonyai, amelyben élnie adatott, saját habitusával és értékelveivel
ellentétes szituációkba kényszerítették bele az írót.

KRITIKA

Németh László Emlékkönyv
Szörnyen megijedtem, mikor Monostori Imre megbízott ennek az Emlékkönyvnek a bemutatásával. Hosszú recenzensi-könyvbemutatói tapasztalatomból tudom,
hogy milyen nehéz egy (műfajilag ilyen szükségképpen szerteágazó) gyűjteményt értelmesen ismertetni. Pláne ha kefelenyomatból kell dolgozni! Dehát Imrének hogyan
mondhattam volna ellent, kivált hogy a kötet az Olasz Sanyi szerkesztette Tiszatáj
Könyvek-ben jelenik meg. Belevágtam hát. Elolvastam egyszer, kétszer: elkezdtem
harmadszor, de feladtam. A bekötetlen papírhalmaz lehetetlenné teszi az áttekintést,
mert amíg az ember egy ötlet nyomán visszalapoz a vélt vagy valódi kapcsolatig vagy
utalásig, rég elfelejtette, hogy miért kereste. (Ez egyébként az internetes szörfözésnek
is a nagy hátránya a hagyományos filoszkodással szemben.) Felosztottam hát a paksamétát gémkapoccsal egyedi tanulmányokra (ez se volt – ahogy ma mondják – „problémamentes”, mert sokszor ugyanazon lap versóján kezdődött egy új tanulmány, amelyik rectóján az előző végződött).
A negyven írás három főcsoportba sorolható: I. Két köszöntőbeszéd. II. Hermeneutikai – irodalomelméleti – (irodalom) filozófiai esszék. III. Filológiai – irodalomtörténeti tanulmányok. A II. és III. csoport értelemszerűen továbbosztható; munkahipotézisként a III. esetében az alábbival próbálkoztam: 1. Kapcsolattörténeti tanulmányok
(az idén megjelent monumentális három kötetes Levelezése miatt külön alosztállyal),
2. Regény- és drámatörténeti-, 3. Orvosi jellegű vagy egészségügyi hatást bemutató írásokról szóló –, 4. 56-tal és következményeivel összefüggő tanulmányok. Azonban
e csoportok szerint végigfutva a megszéljegyzetelt egységeken nyomban kiderült, hogy
a beosztás jószerével használhatatlan: az egyik jellegzetes kapcsolattörténeti tanulmány:
„Bibó, a legcsendesebb” című a például alighanem legpontosabb megvilágítása Németh
nem egyszerűen két drámájának (VII. Gergely és Az áruló), hanem általában drámaírói
módszerének vagy inkább tán drámaírói „megragadottságának”; vagy ezen is túl „a temporálisan megképződő önazonosság szemléletszerkezeti referencializálhatóságának”,
hogy kulcsárszabóernősre fordítsam a szót. Ami azonban a legfontosabb, a két dráma elemezése rámutat az
alapvető különbségre Németh és Bibó történelemértelmezése között, miután demonstrálta, hogy egyébként általában milyen sok a hasonlóság történelemszemléletükben. Nem, világért sem „az ördög a részletekben lakik”
elcsépelt hazugságáról van itt szó (az ördög különben
mindenütt lakik), például nem holmi „konkrétumokról”, hanem … de előbb szeretném még egy kicsit körüljárni, hogy – a technikaikon túl – miért jár annyi nehézséggel ennek az Emlékkönyvnek a bemutató recenzeálása.
Tiszatáj Könyvek
Szeged, 2001
560 oldal, 2250 Ft

72

tiszatáj

„A helyzet tisztázása – kezdődik a Németh László Proust-esszéjé-ről szóló tanulmány –
a legfontosabb számára, írja Esterházy Péter Beck András esszékötetének ajánló soraiban.
Az egyik legtalálóbb EP megjegyzés.
Többről szól, mint amennyit mond.”
Elég baj, mondhatnám, ha nem így szólna ma többnyire mindenféle (nem csak irodalmi) „beszéd” többről még akkor is, ha nem mond semmit. De ne politizáljunk,
folytassuk inkább a jelen kötetre próbálva vonatkoztatni az idézetet. „Nem állítanám,
hogy a kötet minden írásában teljességgel megvalósul ez a cél [ti. a helyzet tisztázása],
de […] igen értékes változatokban irányítja rá a figyelmet arra, hogy a magyar gondolkozástörténetben és az irodalomról való beszédben hiánycikk a tiszta helyzet keresése.”
A három pont helyett az idézett szövegben persze a hivatkozott szerző, „Beck
András” neve áll; így, három ponttal, az idézet inkább parafrázisnak tekinthető, és
egyáltalában nem biztos, hogy alkalmazható a jelen kötetre; legalábbis a tanulmányok
többségére. De amennyiben igen, úgy semmiképpen sem szánom elmarasztalásnak;
a „helyzet” ugyanis többnyire tisztázhatatlan; de akkor mi végett „hiánycikk” a keresése? Meglehet épp ezért? „A tisztázást kereső pillantás visszabont az értelmezésekkel
már megmerevítetthez-agyonbeszélthez, átrendezi a kánonokba kövesedett kontextusokat, és az újabb kor irodalmi-művészeti-történeti tudatában visszahozhatatlannak tekintett eredetit keresi. Az eltűnt nyomában járva a még fel nem fedezettet.”
Így vetülne a tanulmányokban sorra új fény vagy homály a jólismert, helyesebben
ezerszer ismételt Németh László-fogalmakra és metaforákra? „Igazság”, „Minőség”,
„Kert”, „Értelmiség hivatása”, „Tájhazák”, „Kelet (közép)Európa, „Tejtestvériség”,
„Görög pajtáshagyomány”, „Bartóki modell” és a többi „eltűnt metafora nyomában
járva vagy inkább „szörfölve” Németh világában hová juthatunk? Szerencsés esetben
valami még fel nem fedezetthez: de hogy aztán ez az „átrendezés” Németh Lászlóra
vonatkozik vagy önmagunkra? Vagy netán valamilyen közelebbről meg nem határozott, meg nem határozható „helyzet”-re, ami azonban ezáltal aligha lesz „tisztább”,
hanem sokkal inkább még „homályosabb”?
Mert mondjuk „Üzenni a jelennek” nyilván lehet új csatlakozást keresve az „eredeti” metafora és a „jelen” között; és kijelenthető, hogy a „Tájhaza”, „Kert”, „Értelmiség” eszméket „az a társadalom, az a civilizáció, amely a nyugati világban most kibontakozik, és amelynek kialakítására, európai integrálódása következtében, Magyarország is törekedni fog … előtérbe fogja állítani, minthogy a regionalizációnak,
a posztindusztriális berendezkedésnek és az értelmiségi társadalomnak máris a születő
új Európa talán legfontosabb értékei között van a helye.” Ám ki mondja meg, hogy
miről „szól” ez a „beszéd”, amíg nem tudjuk, mi a kapcsolat „Tájhazák” és „regionalizáció”, „Kert” és „posztindusztriális berendezkedés”, „Az értelmiség hivatása” és „az
értelmiségi társadalom” között. Fellapozva ugyanis a Forrás 2001 áprilisi N. L.-számában Orosz László „Németh Lászlóról, 1946-ban” írt „Igény az új Európaiság iránt” című
tanulmányát (kár, hogy ezt a ma már utolérhetetlenül közértelmes irást a jelen kötet
nem közli), nyomban kétségessé válik, hogy annak „a »kétlelkiismeretű« új értelmiséginek”, akit N. L. a bomlófélben lévő középosztályból kívánt „új nemesség”-ként
differenciálni, az égvilágon semmi köze ahhoz, amit a mai „nemzetstratégia” értelmiségi társadalmon ért. A „Kert” pedig egészen másképpen lehetett volna ezeknek a „kétlelkiismeretűeknek” a platóni „tájhazája”, mint a „posztindusztriális” berendezkedés”

2002. március

73

definiciószerűen (felső)középosztálybeli polgárainak egy „létező” magyar piacgazdasági
régió. Mindenféle „üzenetkeresésnél” minden féle tisztázást kereső „visszabontás”-nál
fellépnek tehát jelentés-gondok, melyek értelmezése – azaz újabb kánonokba szorítása –
nélkül kérdésessé válhatnak „A fordíthatóság esélyei”.
A kötet ezen címmel közölt tanulmánya messze a pontosan kidolgozott nyelvi-irodalmi kérdéseken túl joggal emlékeztet rá, „hogy a megnyilatkozásoknak utóélete van,
melyekért nem valamely egyén, de a történelem felelős, s az egyén is ennek a részét alkotja.” S hogy ez az (a fenti II.-vel jelölt hermeneutikai kategóriába bevonható tanulmányból vett) idézet mennyire találó, azt egy (jellegzetesen III. kategóriába tartozó) filológiai értekezés mutatja legszebben: „Németh László szovjetunióbeli utazása”.
A cikk tüzetes, jórészt moszkvai levéltári kutatás alapján napról-napra feltárja Németh szovjet útjának körülményeit, bemutatja az utazás itthoni sajtóvisszhangját és
a körülötte kibontakozó (kibontakoztatott?) médiakampányt, majd összeveti Németh
Szovjetunióról szóló megnyilatkozásait honi és európai Szovjetutazókéival. „Németh
László nem járt [mikor a Tanu VII. számában, 1934 februárjában, a Sztálin-cikk megjelent] a Szovjetunióban, de többet látott, mint akik személyesen megfordultak ott:
azok, úgy látszik, csak néztek.
Még egy óriási különbség van a nyugatiak és Németh László útja között. A nyugatiak önszántukból, minden kényszer nélkül utaztak, Németh László pedig harapófogóban volt, kelepcébe került, nem volt számára jó megoldás. A nyugati írók politikai rokonszenvből utaztak, másért nem is utazhattak, hiszen például sem Gide, sem
Feuchtwanger nem tudott oroszul, az orosz kultúrát nem ismerték mélyebben. Németh László tízezer oldalt fordított oroszból, ezért magától értetődőnek kellett volna
lennie, hogy meghívják, s a meghívást elfogadja. Utazásával 1956 előtt nem is lett
volna semmi gond.” Azaz „a történelem felelőssége” nem hagyható figyelmen kívül
a megnyilatkozások értelmezésénél, a történelem felelőssége azonban kegyetlenül kronologikus: az utalás 56-ra egyszerű életrajzi-filológiai adatból – hadd legyek nagyképű –
„hermeneutikai kategóriává” lépett elő. S mint ilyen korlátozza bár egyúttal meg is teremti „a fordíthatóság esélyeit”.
Ezen az esélykorlátozó és -teremtő mozgástéren belül érvényes csupán, „hogy Németh László – amint A fordíthatóság-tanulmány írja – főként 1945 után kényszerült
megalkuvásra”, és „hogy munkásságában [1945 előttre tán még inkább érvényesen]
nem elhanyagolható az alkalmi jelleg.” És a „kettős távlat”, egy európai és egy honi állandó villódzása és olykori éles szembekerülése – hisz többnyire nem egyszerűen
holmi hegeliánus-dialektikus „ellentét”-ről van szó – meglehet épp az „esélyek” tágulásával-beszűkülésével függ össze. Mert a fordíthatóság esélyeinek megteremtése és megőrzése alapvető egy kultúra megismerésében és elfogadásában: mégpedig nem egyedül
az idegen kultúrákra vonatkozóan. Egy kultúra saját múltja legalább akkora fordíthatósági gondokat vet fel, mint egy idegen kultúra a jelenben. „A történelem: közvetítés
múlt s jelen között, s az újraértelmezés erőfeszítést igényel. Szokás arra hivatkozni,
hogy Németh túlbecsülte Ortegát. Talán érdemes szóba hoznom, hogy bírálta is
a spanyol értekezőt. 1934-ben »Görögség vagy a halott hagyomány« című tanulmányában például elutasítja Ortegának azt az állítását, hogy a görög-latin ókor művei többségükben »már nem szólnak hozzánk«. A kifejezésnek súlya van. Németh László azzal
érvel, hogy a hagyományt meg kell szólítani, mert önmagában nem hozzáférhető.
Amikor azt hangsúlyozza, hogy a hagyomány nem adott, de »sorsa« van, közel jár
a hagyománytörténés gondolatához. Nem általában beszél görögségről, ehelyett Dante,

74

tiszatáj

Montaigne, Goethe, Hegel s Nietzsche görögségéről elmélkedik. Az foglalkoztatja,
miként látja a mindenkori jelen sajátmagát a múltban.”
De az nem foglalkoztatta, nem foglalkoztathatta, hogy „pajtáshagyomány” a görög
netán csak Kerényi Károlynak és az ő elindító mestereinek, Frobeniusnak, Walter Ottónak, Altheimnak, Reinhardtnak, a frankfurti neohellén filológiának az értelmezésében-újraélésében lehet. Ez az irány a 19. száza végére az ismeretek hihetetlen felhalmozódásából kibontakozó „válságot” egy személyesebb, nyitottabb, önmaga megértésére
építő vagy számító „existentialis” értelmezéssel kívánta feloldani: megpróbált olyasféle
kapcsolatot teremteni az antikvitással, mint egykor a renaissance. A humanizmuson
felnőtt, de azon „létében” túlemelkedett renaissance. „Egészen más megközelítése ez
a görögségnek, mint a historizmusé, mely a görögséget, mint történeti tárgyat, önmagában akarta vizsgálni, s nem a mi korunkhoz való viszonyában”, olvashatjuk a „Németh
László és a görögség” című és már ebben a sorrendben a tartalomra utaló értekezésben.
Azaz a „hagyománytörténés” lényegében „fordíthatósági esély”-ként revelálódik és realizálódik; amint a következő, megint egy jellegzetesen „III”-ba tartozó tanulmány
Németh László és Kerényi Károly barátságáról már találóan választott címével kifejezi:
„A mítosz tanít meg rá, hogy az igazi valóságban elférnek még az istenek is.” El, ha a „hagyománytörténés szellemében értelmezzük a múltat, azaz ha az ember „önmagából,
önmaga szellemi igényéből és érdeklődéséből indul ki.” De nem állítódik-e épp ezáltal
elháríthatatlan akadály a tisztázást kereső „visszabontás” elé, és nem vezet az egész
posztmodern (bevallottan-bevallatlanul a német neohellén szellemiségből kibontakozó) dekonstrukcionizmus újabb „kánonokba kövesedett kontextusokhoz”? Hagyjuk, az Emlékkönyv nem bolygatja a kérdést; Németh László munkássága második felében, 1945 után, amikor vásárhelyi óraadóskodása során beleszeretett az újkori történelembe, különben is sokkal inkább tekintette már ezt irányadónak, mintsem a görög
„pajtáshagyományt”.
Mindenesetre 1945 utáni történelemszemléletére semmiképpen sem jellemző már
az a görögségre hivatkozó longue duré történelemszemlélet, amit a Magyarság és Európa
II. fejezetéből a „Németh László és a görögség” című írás kiemel és joggal kipellengérez;
„Az elveszett éden” című frappáns tanulmány pedig közvetve a „német filozófia” utópia-körzetébe utal (vagy véli nyomán oda utalhatónak az olvasó).
De nehogy azt a látszatot keltsem, mintha az Emlékkönyvben valahogy túlhangsúlyozódna Németh – annyiszor szemére hányt – „utópisztikus” hajlama. Ellenkezőleg, ha valami, hát éppen az derül ki, hogy Németh igazából nem annyira „utópiákban” gondolkozott, mint inkább „A közhasznú igazságok fajairól és fokozatairól” állított
fel téziseket, még ha ezek a történelem véletlenei folytán nem is valósulhattak meg.
„Ma (paradox módon) nem ritkán több megértést, beleélő készséget tanúsítunk a napóleoni háborúk után, elmaradott Magyarország állapotán kesergő nemzedék, mint azok
iránt, akik (mint Németh László) Az 1920-as években, Trianon sokkja után próbáltak
kiutat találni. Holott Magyarország egyformán súlyos helyzetében kívánt a szellemi
erők organizátora lenni 1825-ben egy huszártiszt, 1925-ben egy fiatal orvos… Hogy
Széchenyi kezdeményezéséből miképpen nő fel két-három évtized alatt az új Magyarország, általános iskolai tankönyvek is szemléletesen be tudják mutatni, akár az Akadémia, a lóverseny, a gőzhajózás, a Lánchíd ábráival. De hogy mivé fejlődhetett volna
a másik elit-mozgalom, ha nem szól közbe a II. Világháború, sosem fog kiderülni. Éppenséggel számba vehetők lennének egyébként az életképes kezdeményezések: De ne
tegyük, hiszen, mint éppen ez a tanulmány tanít rá, „a XX. század végére az un. hu-

2002. március

75

mántudományokat is elérte (a hermeneutika térhódításának köszönhetően) az a fordulat, amely a tudománynak a felvilágosodástól örökölt mechanikus igazság- és egzaktság-fogalmától megszabadulva a tényeket és gondolatokat konkrét számunkra-valóságában mérlegeli”. Pontosan amint Németh László tanította, ám éppenséggel nem a felvilágosodást elmarasztalva, Vásárhelyen a filozófiát.
Az Emlékkönyv nem nagyon foglalkozik a „vásárhelyi” Németh Lászlóval, amint
egyébként „Háborús korszaká”-val sem: nyilván Grezsa Ferenc monumentális triptichonja elbátortalaníthatja az erre vállalkozót. De a Dosztojovszkij – Czeslaw Milosz –
Németh László párhuzamokat és eltéréseket kereső „A Semmi közelében” című tanulmány idéz Németh Lászlónak Gulyás Pálhoz 1941 április 29-én írott leveléből egy
hosszú részt, ahol tisztán felsejlik az önmaga, általában az „önmagaság” jelentéktelenségére való ráismerés; a vásárhelyi tanárság és a sajkódi szerzetesség hangulata. Nyugalmat, enyhülést lehetővé tevő vagy akár teremtő hangulata, amitől még „életfelfogása”, akárcsak „pályája első nagy korszakában”, maradhatott „hősies” és kereshetett
„meghódítandó területeket” magának, bár „legyőzendő ellenfeleket” Németh többé
már valószínűleg soha nem keresett. Ennek a „hangulatnak” és ennek az „életfelfogásnak” nem annyira „Bartók” mint inkább „Kepler” értelmében disszonás azaz kört
ellipszisbe váltó harmóniájából született, amint az újkorelő természettudományára
való utalással a tanulmány maga jelzi, az Irgalom. De a címen igazítanék egy kicsit.
„A Semmi közelében” ugyanis talán többről szól, mint amit mond. Pontosabb lenne
Illyéssel az a cím, hogy „A semmi közelít” történésként, sőt így „hagyománytörténés”ként. Ami persze világért sem személyes vagy pláne magára vonatkoztatott kontextusban értendő. „A csend időtlen kerete/ emberi neszekkel pontozódik tele/… Az egyre
távolibb pici neszek/ úgy telítgetik, hogy – ürítgetik/ oly zaj-üresre a földet-eget,/
hogy, – végy lélegzetet! –/ a Semmi a legközelebb”
Ez lenne az a közelség, ahonnét a Németh regények, az Emberik színjáték-tól az Irgalom-ig fölfénylenek? Túlságosan kínálkozó megoldás lenne ahhoz, hogy hihető legyen. De talán mintha valahogy „határértékben” efelé mutatnának a „Műfaji örökségek
a Németh László-regényben”. Ez bújhat meg a vallomásosság „megkülönböztetett jelentősége” mögött. „Regényeit a személyesség az önéletírás, önéletrajzi munkáit (Ember és
szerep, Magam helyett, a Homályból homályba írásai) a regény felé billenti. Számára
mindkét műfaj a szubjektivitás megkülönböztetett terepe, olyan hely, ahol az én
a maga teljességében válik kimondhatóvá.” Jól figyeljünk a szóra: „hely” és nem „helyzet”. Németh regényei és önéletrajzi munkái „helykereső” művek, csak éppen a keresést nem valami eltökélt szándék vagy éppen ideológia mozgatja, hanem a Kocsik szeptemberben jószerencsére hagyatkozó bizalma és az Alsóvárosi búcsú „paulo maior
canamus”-a. Emberi neszektől hangos csend ez, az emberi cselekvés időtlen kerete;
mert ha az ember helyéhez csakugyan „a Semmi a legközelebb”, ennek a helynek
semmi köze nincsen a Semmi heideggeri abszolutizálásához. Ezért nincsen semmi közük a Németh-regényeknek a goethei (vagy mutatis mutandis a „heideggeri”) Bildungsroman-hoz. Ha valamihez, akkor már inkább a Grüne Heinrich-hez van közük.
A Párduc-hoz. Legalábbis „Arc és kánon” ama „dialógusának” értelmében, „hogy saját
igazát csak egy érvényében is méltányolt másik igazság idegenségén teheti igazán
próbára” az ember. Ha ez sikerül, akkor azután felesleges „a referenciális státuszú szövegben észrevétlenül bekövetkező tropológiai helyettesítésekre” bízni „az elrejtő föltárás műveleteit”. Az efféle „kitárulkozó elleplezés nyelve ugyanis” idegen a Némethregénytől, bár drámáiban kétségkívül megjelenik. Úgyhogy ebből a szempontból talán

76

tiszatáj

csakugyan beszélhetnénk „Bildungsdramen”-ről; ha valahol, ezekből hallható ki az
a „foné tisz daimoniosz”, amiről a kötetben két műfaj-értelmező tanulmány is szól; egyszer az „Arc és kánon”, másodszor „Az »igaz devotio« apostolai” címén: egyszer „az önmagával egybeesőként elgondolt saját”, másodszor „az eredendően nem racionális ragaszkodás” jegyében.
De ezeknél az okos irodalomelméleti megfontolásoknál többet mondónak (tán épp
mivel kevesebbről szólónak) érzem Bibó véleményét a VII. Gergelyről és Az áruló-ról
a „Bibó, a legcsendesebb”-ben: „De ha VII. Gergely következetes marad a keresztény kiindulásokhoz – idézi a tanulmány Bibót –, akkor az egyház szellemi és erkölcsi fölényét át tudta volna menteni. Így pedig az egyháznak a világi hatalmak egyikévé és nem
is a legnagyobbikává való válását indította el.
Itt van ennek a színdarabnak az elégtelensége a probléma megmagyarázására.” De
akkor végső soron mit „szeretett” VII. Gergely? „az Igazságot”, vagy önnön keresztény
nagyságát a könyörületességben? Hasonlóképpen téves szembeállítani Kossuth „romantikáját” Görgey „józan realizmusával”. „Lehet, hogy Görgey katonai kérdésekben
reálisabb volt, mint Kossuth, azonban politikában legalább olyan délibábos volt az
oroszokban való gyanútlan bizalma, mint Kossuthnak a nemzetközi segítségben való
délibábos bizalma.” Ez okozta Görgey személyes tragédiáját; elhitte, hogy az oroszok
előzékenysége „kiterjed az összes tábornokokra, nemcsak éppen őrá és mikor kiderült,
hogy őt megkímélték, de összes barátait – és éppen a legjobb barátait – kivégezték,
mert ti. a 13 aradi vértanú mind mérsékelt Görgey-párti tábornokokból került ki,
mert a republikánus és szélsőségesebb és Kossuth-párti, vagy annál is ballabra álló tábornokok eszük nélkül menekültek a határ felé és semmiféle orosz vagy osztrák kecsegtetésnek nem hittek”, akkor a közvélemény óhatatlanul valamiféle árulásra gondolt. „Nem azért, mert szükséges volt az árulóra, hanem azért, mert olyan rettenetes
volt ennek a helyzetnek az összeesése, hogy Görgey, a legfőbb vezér, Zichy Ödönnek
a kivégzője, az megmenekült és 13 aránylag mérsékelt tábornok és még sokan mások
pedig odavesznek. Kicsit is a rafináltnál primitívebb gondolkozás másra nem tud kilyukadni, mint arra, hogy itt árulás történt.” … „Ez a két félrecsúszás a darab alapgondolatának a két hibája”. De nem éppen ennek a két félrecsúszásnak és VII. Gergely óriási keresztényi tévedésének a fényében (vagy árnyékában) láthatók legszebben a két
Németh-dráma történelmen túli önértelmező vonásai? Hiszen „saját igazát csak egy
érvényében is méltányolt másik igazság idegenségén teheti próbára” az ember. De mindig csak a „hely” és az „idő” függvényében. Meglehet éppen ez a legizgalmasabb a Galilei-ben?
A fenti tétel ugyanis ebben az „erős” formájában nyilvánvalóan nem áll meg. Csak
abban a gyöngébb megfogalmazásban érvényes, ahol „igazság” helyett „vélemény”,
„megalapozott vélemény”, „doxa” áll; vagy logika helyett érthetőbben és pontosabban
szólva Simonyi professzorral: „De mi az igazság…” Így, három ponttal és kérdőjel nélkül. Ebben az értelemben használja Galilei, a „történelmi” és a „drámahős” egyaránt,
a Dialogo-ban: véleményt szembesít véleménnyel: a hatalommal történt előzetes megegyezés értelmében, az egyházi cenzúra teljes, sőt lelkes jóváhagyásával. Ezért rökönyödik meg annyira, mikor a pör során a hatalom különböző rendű és rangú képviselői folyamatosan a szemébe hazudnak. A Galilei – nem egyetlenként a Németh-drámák
sorában – kéthősű dráma, a Hatalom és Galilei drámája: mondhatjuk csakugyan, hogy
„Hatalom és igazság” drámája, de csak annak a kiegészítésnek az értelmében mondhatjuk, amit a tanulmány a nevezetes 1992-es pápai hermeneutikai korrekcióhoz fűz, ami

2002. március

77

szerint a nagy pört mindkét részről tévesen értelmezték „»mint a tudomány és hit
alapvető ellentétének a következményét.« Valóban nem az; hanem a hatalom és igazság, hatalom és szabadság alapvető ellentétének a következménye minden időben.”
Azaz az „igazság” ebben az összefüggésben a „szabadság” analogon-ja, járuléka. Éppen
ezért annyira izgalmas dráma a Galilei ma is, ezért foglalkozhatott ebben a kötetben is
több tanulmány a Galilei-vel, ezért kerül fő helyre az Emlékkönyv úgyszólván minden
drámaelemző tanulmányában, még a „Credo quia absurdum”-ban is, amely a Galilei
központi helyre kerülése miatt méltatlankodik Németh hatalmas drámai életművének
recepciókritikájában: „Füzi László Alkat és mű című nagy munkájában (2001) is majdhogynem kizárólagosan a Galilei kapcsán kerül reflektorfénybe a drámaíró Németh
László.” Igen, mert ebben a drámában összegeződnek úgylehet legfrappánsabban
„A drámaíró Németh László dilemmái.” A tanulmány, bevezetőül, Németh 1935 júniusában Keresztury Dezsőnek írt leveléből idéz: „készült, érett valami jó, a csirkefogók,
élükön a miniszterelnökkel, megszimatolták, a maguk javára fölhasználták, s most cinikusan vigyorognak azokra, akik a reformot komolyan vették.” Ez az emlék is ott
motozhatott Németh László emlékezetében a Galilei írásakor; vagy legalábbis első
bemutatójakor, amikor a közönség a megvilágított nézőtéren láthatta Révai Józsefet
a páholyában tapsolni. Mindenesetre ez a tanulmány, és még két másik is, idézi Kállai
Gyula kijelentését a Galilei-ről: „a darab irodalmilag jó, de számos célzás van benne,
amit a fasizmus alatt a fasizmusra értettek volna, de minthogy népi demokráciában
élünk, arra értenék.” Ez volt tehát a döntő »esztétikai« szempont”, teszi hozzá a nevezetes idézethez a „Hatalom és igazság”. Az irónia jogos, de nem érvényes: ugyanis
a szempont csakugyan esztétikai volt. Hatalom és igazság párviadala az esztétikum síkján zajlik. A dráma kulcsa a harmadik felvonás vége, amikor Barberini kardinális, az
Egyházi Állam afféle miniszterelnöke, miután ál-egyezkedések sorával kikényszerítette
Galileiből az alávető nyilatkozatot és bíboros-beosztottjai egyikének-másikának ódzkodása ellenére mindőjükkel aláíratta az ítéletet, ő maga közömbösen és látványosan
nem „elhatárolódik”, hanem „pártatlanul” fölülemelkedik:
„SINCERI (Barberinihez). Még eminenciád neve sincs rajta az okmányon.
BARBERINI (gőgösen legyint). Csak nem gondolja tisztelendőséged, hogy ezt én
aláírom? Szólítsuk be a vádlottat.”
Ez a mozdulat a harmadik felvonás végén magába sűríti, épp esztétikájával szimbolizálja a hatalom mindenkori természetét. Mert a hatalomnak is megvan a maga esztétikája, Lukács Györgytől Zsdanovon és Kállai Gyulán keresztül el egészen Bayer Zsoltig és az Ezüsthajóig, az ördög ritkán szokta mutogatni a patáit. Épp ezeket a rejtett
patákat leplezi le a Galilei. Igaza volt Illyés Endrének, amikor a dráma kikényszerített
megváltoztatása miatt aggódó szerzőnek válaszolt: „A negyedik felvonásban akár az ellenkezőjét is írhatod annak, amit írtál: a dráma ugyanazt mondja.” Mert elmondta már
a Harmadik Felvonás végén.
És mondja máig, mert mondja a hatalom is, öntelt barberinis mozdulatával, a maga
igazát. Ó Osiris, hol a pofátlanság határa?
(Elhangzott 2001. december 10-én, a Magyar Írószövetségben rendezett könyvbemutatón.)

Vekerdi László

78

tiszatáj

Mûalkotás vagy információ-hordozó?
NÉMETH LÁSZLÓ MUNKÁI CD-ROM-ON
Tudtam, hogy készül Németh László munkáinak CD-ROM-on történő kiadása,
mégis meglepődtem akkor, amikor a Németh Magda által megcímzett borítékból
a vékony tok, majd pedig az egyetlen lemez előkerült. Nem értek a számítógéphez,
viszont használom, munkahelyemre, a Forrás szerkesztőségébe az írások nagyobbik
része e-mailen vagy – ahogy mondani szoktuk – „lemezen” érkezik, a magam írásait is
a „gépbe” ütöm be, ezért aztán évek óta azon gondolkodom, hogy különbözik-e a számítógépbe írt írás attól, amit kézzel írnék, szeretném azt mondani, hogy nem, de hát
nem mondhatom, mert tudom, hogy különbözik, s mégis minden esetben a gépet választom… Mindezt most csak azért említem meg, hogy jelezzem, bár több az, amit
nem tudok a gépről, mint az, amit tudok, mégsem érzem magamtól teljesen idegennek.
S most mégis megdöbbentem, amint végiggondoltam, hogy a sokat író, ma már szinte
grafománnak tartott – nem volt az, az életét akarta az írással tisztázni – Németh László
valamennyi munkája rajta van ezen az egyetlen lemezen. (Aztán kiderült, hogy nemcsak valamennyi művet, azaz a lila-arany-fekete szegélyű életműsorozat huszonöt kötetének anyagát találjuk meg a lemezen – az egykori sorozat borítójának lilája egyébként
a kazetta borítóján úgy tűnik, hogy végérvenyesen rózsaszínűvé változott –, hanem levelezésének négy vaskos kötetét is, aztán a Hartyányi István és Kovács Zoltán által
összeállított bibliográfiát és a Németh László élete képekben című kötet anyagát: négyszáz fényképet és a hozzájuk tartozó szöveg-részleteket.) Ismertem Domokos Mátyás
számítását az életmű terjedelméről: ő mintegy ezer ívre, azaz negyvenmillió betűre becsülte a terjedelmet – a lemez igazolja ezt a számítást –, s bármennyire is tisztában voltam az adatrögzítés és tárolás lehetőségeivel, mégis csak megéreztem az írással foglalkozó ember kiszolgáltatottságát vagy inkább parányi voltát: egy szinte teljes egészében
végig írott élet, mintegy száz önállóan megjelent kötet, s mindez itt van, ezen az egyetlen lemezen, az eligazító bibliográfiával és a kíséretnek is nevezhető képekkel együtt.
Az ellentét Németh László esetében különösen hangsúlyos, hiszen életét az írással, a kéziratlapokkal, a fordítások oldalaival, javításaival és a korrektúrák özönével viaskodva élte meg. Aztán a képernyőn feltűnő
szövegtengerre gondoltam, s arra, hogy hány kötet,
folyóirat-szám anyaga olvadt bele ebbe a folyamba, s
egyből megértettem, hogy – később az ezzel kapcsolatos sejtésem igazolódott is – az összkiadás homogenizációja tulajdonképpen a lemezre vagy a képernyőre
kerüléssel vált teljessé. Az itt felbukkanó szövegeknek
nincs történetiségük: az időrendet már az életműsorozat eltüntette, ám annak a sorozatnak mégiscsak volt
Arcanum Digitéka
Budapest, 2001
CD-ROM

2002. március

79

története, így a sorozat mögé lehetett látni a megelőző történeteket is: az Ember és szerep történetét, azzal, ahogy a kötet utolsó lapjain Németh először rendszerezte a maga
munkáit, aztán a Tanu történetét, a Kisebbségben-ét, A minőség forradalma címet viselő
kötetekét, a Sorskérdések sorsát, s így tovább. A történetiséghez hozzátartozott a forma
is, az, ahogyan az írások megjelentek, a mára már sárguló, vagy inkább barnuló, szinte
töredező papír, a szépen metszett címbetű, néha az elegáns tükör vagy éppen a sűrűn
szedett szöveg. Így vagy úgy, az életmű történetiségéről beszélt valamennyi, arról,
hogy Németh gondolkodása az időhöz kapcsolódott, az időben és az idő által formálódva bomlott ki. A kötetek, valahányszor kézbe vettem őket, felidéztek egy másik
történetet is, annak a történetét, ahogyan találkoztam velük, ilyen találkozásokra a cdt olvasva(?) aligha nyílik lehetőség.
Amikor a lemezt a cd-lejátszóba helyeztem, s a képernyőn feltűnt a lemez fentebb
már jelzett tartalma, nyilvánvalóvá vált, hogy készítői (itt, ezen a helyen írom le, hogy
a cd az Arcanum Adatbázis Kft. gondozásában, az Osiris Kiadó közreműködésével jött
létre) a már meglévő, úgymond szentesített anyagot fogadták el, s azt digitalizálták.
Mást nem is tehettek, végső soron nem az ő feladatuk lett volna egy hiteles Németh
László-életműkiadás elveinek kidolgozása és megvalósítása. Így viszont mégiscsak sajnálattal állapíthatjuk meg, hogy a „régi”, a hatvanas évekig visszanyúló kultúrpolitika
nyomait magánviselő kiadás öröklődött azokra, akik a különböző kereső programokkal valamilyen adatra vagy összefüggésre szeretnének rábukkanni. (Arra, hogy valaki
Németh életművébe a képernyő közvetítésével szeressen bele, gondolni sem tudok, az
olvasás szó számomra más képzetek előbukkanásával jár együtt.) Ennek a kiadásnak
a hibáit sokan és sokszor elmondták már: politikailag cenzúrázott, eredeti összefüggéseikből kiemelt írások jelentek meg benne, az időrend teljes egészében felborult, még
a nagyobb tömbökben egymáshoz tartozó írások is messze kerültek egymástól, s így elvesztették természetes kötődésüket – ezért annak, aki immáron cd-n is használni akarja
a szövegeket, gyakorlatilag minden adatot ellenőriznie kell. A levelezés anyaga is a már
kötetből ismert tömböket tartalmazza: a Németh László élete levelekben című négy nagy
kötetben közölt leveleket, aztán a Gulyás Pál és Németh László közötti levelezést,
s Némethnek a Magda lányához írott leveleit, így egymástól elkülönülve, nem egységes
időrendben. Erre sem tudok azonban mást mondani, mint amit az életműsorozat szövegeinek átvételéről mondtam: a szakma mindeddig nem produkált mást, többet, ezért
azoknak, akik fel akarják használni vagy éppen közvetíteni akarják a szakma eredményeit, ezt kell használniuk. Más kérdés, hogy az ún. szakmának nem is nagyon állt
módjában az eddigieknél többet vagy pontosabbat produkálnia, sőt, mindaz, ami ennek kapcsán eddig megvalósult, hatalmas egyéni és intézményi erőfeszítések árán valósulhatott csak meg. Valamivel másabb a helyzet a bibliográfiával kapcsolatban:
Hartyányi István és Kovács Zoltán terjedelmes és pontos bibliográfiájának anyaggyűjtése 1988-cal zárult, ezt követően a hódmezővásárhelyi Németh László Városi Könyvtár kiadásában, Kőszegfalvi Ferenc munkájának eredményeként megjelent az 1987 és
1996 közötti évek anyagát feldolgozó füzet, ennek véleményem szerint mindenképpen
meg kellett volna jelennie a lemezen is, így nem tizenhárom, hanem csak öt év anyaga
hiányozna róla.
Mindaz, amit eddig leírtam, akár egy recenzió – csak éppenséggel nem egy könyvvel, hanem egy cd-vel foglalkozó recenzió – részének tűnhet, noha nem annak szántam, ahogyan talán egyfajta számítógép vagy „cd-lemez ellenesség” is kiolvasható a leírtakból, pedig a számítógép-ellenességet egyáltalán nem tartom magamra jellemzőnek.

80

tiszatáj

Ellenkezőleg: éppen az foglalkoztat, hogy az, ami a lemezre kerül, miképpen használható, miben tud újat nyújtani akkor, ha hasznosítani akarjuk. Ahhoz azonban, hogy
a lemezen rögzített adatok valóban hasznosíthatóak legyenek, pontos szövegeknek kellene felkerülniük, annál is inkább, mert a keresés – a rögzítés és a tárolás mellett a cd-n
való rögzítés legfőbb értelmét ez adja – szavakra irányul, az írói szövegek „átírása”,
törlése valójában a keresés értelmét kérdőjelezi meg, mégpedig – ha lehet ezt mondani –
jóval nagyobb mértékben, mint a hagyományosnak tekintett olvasásnál. Egy-egy bekezdés értelmét, annak a bekezdésnek az olvasóban való továbbrezgését egy kifejezés
kevésbé változtatja meg – ezzel nem a cenzúra ténykedését akarom elfogadhatóvá
tenni –, mint mondjuk a statisztika-készítés eredményét. A tájékozódást is nehezíti, ha
egyes szavak, kifejezések eltűnnek az életműből, ezzel a rájuk való kérdezés lehetőségét is elveszítjük. Hasonlóan fontosnak tartom, hogy a rákérdezés lehetőségét felkínáló
nagyobb tömböket az életmű belső logikája szerint alakítsák ki. Németh László esetében – a rendelkezésre álló anyag logikája szerint – a műveket és a leveleket külön-külön közlik, arról már szóltam, hogy sem a művek, sem a levelek közlésénél – hiszen
korábbi önálló kötetek változatlan anyagát vették alapul – semmiféle időrendet nem
követnek. Azt, hogy a művek és a levelezés anyagát elválasztották egymástól, természetesnek tűnik, két okból is. Egyrészt azért, mert a kötetekben közölt levelezés – kivéve a Magdához írott leveleket – a Németh László által és a hozzá írott leveleket is
közreadja, így mindenképpen el kellett különíteni a leveleket a művektől, másrészt viszont azért is, mert a megszokás ezt a hagyományos felosztást veszi alapul. Ám egészen más lenne a helyzet, ha figyelembe vették – vehették – volna, az életmű belső
logikáját, s azt, hogy Németh – mivel az élete alapkérdéseit akarta írásban tisztázni, számos esetben műveivel egyenértékű levelet tett postára, ahogyan életrajzi írásai is, pontosabban azoknak egy része az írói-gondolkodói életmű legfontosabb darabjaihoz tartoznak. Ennek a belső szerkezetnek a megtalálása-kialakítása filológusok feladata lesz,
a cd nyújtotta lehetőségekkel viszont maradéktalanul csak akkor tudunk élni, ha a lemezre „felvitt” anyag követni fogja ezt a belső logikát, Németh László esetében is,
s nyilvánvalóan mások esetében is. Az önálló, zárt tömbök is hiányoznak erről a lemezről. A Tanu anyagát nyilvánvalóan együtt kell-kellene szerepeltetni, most még a tartalomjegyzékek alapján sem állítható össze, az együttszerepeltetésnek pedig azt kellene
jelentenie, hogy a többi anyagtól elkülönítve is vizsgálhassuk, s esetenként hozzárendelhessük az életrajzi írásokat és dokumentumokat. A zárt, együvé tartozó, s a többi
egységtől elkülönülő tömbök kialakítása nyilvánvalóan megsokszorozhatná a lemezek
hasznosíthatóságát.
Mert a valódi kérdés mégiscsak az, hogy mire is használható egy írói életművet tartalmazó lemez. Eddig nagyobbrészt a hiányokról, köztük a történetiség hiányáról és
a felmerülő problémákról beszéltem, most pedig azt mondom, az a lenyűgöző benne,
hogy a lemezre felvitt egységeket képes egyetlen hatalmas folyamnak tekinteni, s így
olyan összefüggések észrevételére és érzékeltetésre is módunk nyílik, amelyekre hagyományos módszereink segítségével nem is gondolhatnánk. Ám ennél a megállapításnál is szükséges megszorítást alkalmaznunk. Annál inkább így van ez, minél inkább
egyszerű információ-hordozónak tekinthető egy szöveg, s annál nehezebben fogalmazható meg egy megállapítás, minél inkább megfelel a műalkotás kritériumainak egyegy általunk vizsgált szöveg. Lássunk minderre pár példát. Arról talán szólnom sem
kell, hogy a bibliográfiában való adatkeresésénél a kereső rendszer kiválóan hasznosítható, s hasonlónak tűnik a helyzet a tanulmányok vagy esszék vizsgálatakor is. Aki

2002. március

81

például a minőség szónak – Németh László egyik alapkifejezése ez – a jelentéstartományát szeretné felmérni, fontos észrevételeket tehet, ám nem feledheti azt sem, hogy
Németh az esszéiben is íróként használta a nyelvet, ezért a minőség kifejezéssel egyenértékűen számos más kifejezést is használt. Könnyen tekinthetnénk például a Tanu
programjából a legfontosabbnak a minőségszocializmust, annál is inkább, mert a Tanu
indulását bejelentő, Gulyás Pálnak írott leveléből a minőséggel kapcsolatban a „gép”
ezt a kifejezést dobja ki (a „gép” által megjelölt kifejezés ebben a a mondatban szerepel:
„A szocializmus tömegtörekvéseiben helyet szorítani a kvalitásnak: minőség-szocializmus, ahogy nevezem…”), ám ha megnézzük a levelet, az idézettek előtt ezt olvashatjuk ugyancsak fontos feladat megfogalmazásaként: „Egy új nemesség erkölcsi, esztétikai és vitális magatartásának a rendezése: az ’új etikett’”. Vajon ez az új etikett nincs
összefüggésben a minőséggel? A kérdés talán még csak nem is szónoki. Ahogy az irodalmi szövegek felé közelítünk, úgy lesz egyre nehezebb a kulcskifejezésekre való rákérdezés. Az Irgalom című regény szövege nem tartalmazza például az irgalom kifejezést, a „lemez” vagy a „gép” segítségével így a Németh László által használt fogalom
tartalmát sem tudjuk meghatározni. Ennek egyébként örülök, ahogyan viszont azt is
el kell ismernem, hogy az előbbi állítást a gép segítsége nélkül nem fogalmazhattam
volna meg. Az Iszony is csupán négyszer tartalmazza az iszony kifejezést, az így előbukkanó tartalmak sem fedik le azt, amit a mű elolvasása után az iszony kifejezés tartalmának gondolunk. Viszont: az irgalom kifejezés előfordul az Iszonyban, Kárász
Nelli mint az irgalom tárgyára emlékezik Takaró Sanyira, ez azoknak a véleményét
erősíti meg, akik az Iszony záró részét mintegy az Irgalom előhangjának tekintik. S szerepel az irgalom kifejezés Németh egyik levelében is, ebben a levélben a szeretet és az
irgalom láncszemeit említi, ami számomra ismét csak azt mutatja meg, hogy Németh
a leveleit is írói munkáinak igényességével és azok jelentéstartalmát felidézve vetette
papírra. Nem biztos, ezt ismét csak a gép javára mondom, hogy az említett példákat
a hagyományos cédulázás mellett meg tudtam volna említeni. Ahogyan azt sem tudnám
biztosan állítani, hogy a világtól a minőség képviseletében elkülönülő Németh Lászlóhősök jellemzésére Németh ezt a kifejezést soha nem használta, mert sem az Emberi
színjátékban, sem a Gyászban, sem az Iszonyban, sem az Irgalomban nem találjuk meg.
Ám ugyanakkor abban is biztos vagyok, hogy ezek az állítások, ahogyan más művek
esetén más, a „gép” által támogatott állítások nem a legfontosabb állítások, úgy érzem,
hogy a művek megértése vagy megélése mindig a gépen innen történhet. Ha a művet
műnek, s nem csupán információhordozónak tekintem, akkor minden bizonnyal
mindig maradnak olyan összetevői, amelyeket a „gép” nem tud megmutatni. A lemezt
pedig faggassuk tovább, hátha újabb összefüggésekre mutat majd rá…

Füzi László

82

tiszatáj

Befejezett múlt
TANDORI DEZSÕ: AZTÁN KÉSZ
Vas István 1969-es ajánlásában (Egy tenyér csattanása – In.: Tengerek nélkül – Szépirodalmi, 1978) Tandori Dezső első kötetét akkori líránk legexportképesebb „cikkének” nevezi. Valóban, a kortárs költészeti panoráma problémafeltevéseire érzékenyen
reagáló, jól fordítható könyv volt, miként a második kötet, az Egy talált tárgy megtisztítása is, mely a nemzetközi neoavantgarde-dal párhuzamosan alakította ki a magyar lírában később revelatívnak minősülő versbeszédét. Tandori Dezső legújabb kötetének, (melyet többen nagyvonalúan az 1976-os harmadik kötettől kezdődő korszakhoz sorolnak) az Aztán kész verseinek többsége azonban a fordíthatóság legelemibb
kérdéseivel szemben fogalmaz meg kételyeket, hiszen a magyar poétikai hagyomány
immanenssé tétele és újraolvasása a szövegek egyik leglátványosabb szervezőelve.
„Költészetéből hiányzanak azok a szokásos akadályok, amelyek például nagy klasszikusaink fordítását nehezítik (nemzeti konkrétság, történelmi utalások, személyesség
stb.), s a XX–XXI. század »condition humaine«-jének mégis úgy adja grandiózus vízióját, hogy ez a vízió a magyar vers nyelvén »beszél«”. (Tőzsér Árpád: XXI. századi
condition humaine, magyarul és versül – In.: Új KönyvPiac 2001. XI. évfolyam júniusjúlius) A magyar vonatkozások tematikus háttérbe szorulásán túl azonban kevéssé
számol egy ilyen olvasat a Tandori-líra rendkívüli intertextuális telítettségével mely
a kontextus hiányában nem heterogén szövegminőségként jelentkezik. Ennek legalább
részleges figyelembevétele nélkül félig elvégzett hermeneutikai tevékenységről beszélhetünk. E tény egyrészt szemlélhető a legújabb világlíra részleges érvényességű vagy
parciális, egyéni beszédmódokra való nyitottsága felől a korábbi tendenciákkal ellentétben, másrészt a Tandori-vers jelenlegi változatai tekintetében.
Az 1999-es Főmű című kötet után most megjelent versgyűjtemény címében szintén
a befejezés – utóidejűség – emlékezésfunkciók kerülnek előtérbe. Azonban míg
a Főmű a saját szövegvilág tekintetében jelöli ki az újraolvasás során kialakult poétikai
megfontolások érvényesülését, addig az új kötetben
koncepciózusan a magyar líranyelv számára elsajátítható hagyományait vizsgálja. Mindkét esetben nehéz
feladatra vállalkozik: a Főművel a szabad formavariációkon alapuló, asszociatív nyelvi műalkotást jelöli ki
a Tandori-költészet „tetejeként”, miközben az a kritikai
tudat számára évtizedek óta az első két verseskötetben
válik megragadhatóvá. Az új versek a magánkánon eszszékben-tanulmányokban többször feldolgozott textusait variálják. Ennyiben folytatása is a Főműnek, hiszen a saját költői nyelv kialakítására tett kísérlet zajlik
kísérleti (azaz előre meghatározott) körülmények köPalatinus Kiadó
Budapest, 2001
200 oldal, 1400 Ft

2002. március

83

zött: a klasszikus modernség – utómodernség jellegzetes vershelyzeteinek elsajátítása –
aktualizálása során.
Az egységes koncepciót előrevetíti a precíz kötetszerkesztés, mely a könyv elején
(Holt költők társasága) és végén (A Könyv-virág) kijelöli az irodalmi-intertextuális tér
tematikus határait. Az egyetlen ciklusként kezelt könyvszerkezet néhány darabját még
a Főmű megjelenése előtt publikálták lapokban, azonban vonatkozásaik miatt azok
mégis az Aztán kész-be kerültek, ami szintén a tematikus alapozású kötetstruktúrát valószínűsíti a kronologikussal szemben (Ld.: Vadromantikus szociodalok; Új bécsi versek; Az álló vitorlák [és más szélmalmok]).
A közvélekedés szerint legrégibbnek a művészetek világában a tegnapi – tegnapelőtti számít, míg a távolabbi korszakok megoldásai bármikor inspiratívak lehetnek
a jelenkor számára. Tandori a Nyugat-nemzedékek, Ezüstkor, Újhold köré csoportosítható költészettörténeti folyamatsorba lép be, de az uralkodó tendenciák ellenében az
álneves, imitáción, regiszterváltáson alapuló (pl.: Orbán Ottó, Kovács András Ferenc,
Dobai Péter, Orbán János Dénes stb.) dikció helyébe a beépített pretextusokat idegen
elemként szemlélő palimpszesztikus identitást állítja.
A magyar irodalom Vörösmarty Mihálytól Petri Györgyig, a világirodalom Homérosztól Beckettig, illetve a képzőművészet köréből ismert alakok (Rembrandt,
Brueghel, A. Tapies, Cy Twombly, Morris Graves, Ellsworth Kelly, Kokas Ignác,
Keserü Ilona) mind megemlíttetnek a kötetben. Az előzmények megnevezése, a megszaporodott „tiszteletkörök” következhetnek a Tandori-életmű sajátos „küszöb-pozíciójából”: megfigyelhető, hogy ez a helyzet az irodalmi identitásképződés szempontjából az intertextualitás felértékelődéséhez vezet, ahogyan a prózapoétikai fordulat
emblematikus műve is hasonló mintákat kínál a dinamikus hagyományfelfogás kérdésében (Ld.: Esterházy Péter: Bevezetés a szépirodalomba című művének idézet-lexikona). Mindezzel összefügg, hogy a recepció ambivalens ítéletei hol az éntanúsítás jellegzetesen utómodern formái kapcsán teszik kétségessé a posztmodern jelzőt, hol „par
excellence” posztmodernként tüntetik föl a Tandori-lírát.
A tradícióhoz való viszonyulás tudatos feldolgozására mutat a Költészetregény (Liget, 2000) című esszékötet is, mely az Aztán kész műveinek ismeretében a Tandoriéletműben sűrűn tapasztalt műfajközi együtthaladás tüneteként értelmezhető. Különösen érdekes a két kötet által implikált irodalomtörténeti – interpretációs tételek, választások egyezése, melyek akár mikrostruktúrákra is kiterjednek (az esszékben vizsgált strófák-sorok idézése a versekben) a paradigmatikus választásokon túl (Jékely Z.,
Szép E., József A., Pilinszky J., Kálnoky L., Szabó L., Berda J. ugyanúgy főszereplői
a verseknek, ahogyan az esszéknek is).
Az újraolvasás-olvasás szövegszerű metaforikus megjelenéseként értelmezhető
a versek intertextuális telítettsége. „Barthes elgondolása arra a látens feltevésre épül,
hogy a szöveg nem előzi meg az olvasást, s a szöveg »eredetként« való felfogásának elutasítása láthatólag ahhoz vezet, hogy az olvasás az intertextualitás metaforájává, s így
fordítva, az intertextualitás az olvasás metaforájává válhat.” – állapítja meg KulcsárSzabó Zoltán tanulmányában (In.: Uő.: Az olvasás lehetőségei , JAK-Kijárat, 1997., 8.).
Az olvasás során keletkező szöveg , a befogadás kialakította „dinamikus identitás” tétele képes feloldani az integratív intertextualitás által felvázolt problémát: a nem jelzett
idézések-utalások státusának meghatározását. Amennyiben minden szöveg születőben
levő entitás, úgy különböző olvasások során létrejött változatai a szövegköziség szerepének eltérő belátásával számolnak. A Tandori-versek befogadásának is egyik alap-

84

tiszatáj

élménye a reflexív intertextualitás mellett megjelenő integratív utalásrendszer, ami
azonban az olvasások és újraolvasások során a realizáció egyéni és alkalmi eredményeként mutatkozik. Az imént említett palimpszesztikus identitás összetevői eszerint
egyenként nem jelentkeznek, hanem egy nem-differenciált nyelvi forma immanens részeként épülnek be, és az aktív (és tájékozott) befogadói magatartás emelheti ki
e diszkurzív elemeket a homogén nyelvi térből.
A versek legjellemzőbb megszólalási köre azonban az intimitás, magánélet köréhez
kapcsolódik, melynek szövegszintű jelentkezéseit az E/1-es elbeszélő, anekdotikus
hang jelzi. Mindazonáltal a leghétköznapibb eseménysort is képes allúziók révén az
esztétikai reflexió eszközévé avatni (Ld.: Társas nappali kiakadás). Tehát egyrészről
a klasszikus és utómodernség poétikai megoldásai / formavariációi, másrészről a véletlenül sem átesztétizált referencialitású szüzsékészlet biztosítja a versek kontrasztív minőségét. Az alkotások kétféle megfelelése: a saját világban elfoglalt pozíciója és a művészet hagyományához való viszonya eltérő lehet, s mint ilyenek a művészetfilozófia
legrégibb kérdései közé tartoznak. A természetutánzás versus művészetutánzás kérdés
köré csoportosított tételek vizsgálatához ideális példát a hamisítást, parafrázist, idézést
vagy variációt felvállaló művek szolgáltatják. „Arról van szó, hogy a műalkotások viszonya a »világhoz« és a művészeti hagyományuk világához nem teljesen azonos. Az,
ami kérdésként föltehető, problémaként fölvethető, s esetleg megoldható egy-egy kor
életbölcseleteiben (álljon itt ez a kifejezés az emberek saját világukról alkotott nézeteinek és vélekedéseinek summájaként), nem azonosítható és nem fordítható le szükségképpen a sajátos művészeti hagyománykészletekre. S megfordítva, a művészeti hagyomány immanens láncolata fölvethet – alkalomadtán fölötte absztrakt vagy formális
módon – olyan kérdéseket, és ösztönözhet olyan megoldásokat, amelyek nem értelmezhetők a kor életbölcseleteinek, világképeinek, fogalmi és társadalmi rendszereinek
nyelvén: esetleg csak egy korábbi nyelven volt, vagy egy későbbin lesz értelmük.”
(Ld.: Radnóti Sándor: Hamisítás – Magvető, 1995., 132.) Irodalmi mű esetében a hagyomány a szinte korlátlan szöveguniverzumnak feleltethető meg, mely egyes vélekedések szerint pretextusként minden új nyelvi műalkotást strukturál. Az Aztán készhez
hasonló köteteknél azonban a minden szöveg vizsgálatánál szóba kerülő szociokulturális kódokon kívül az idegen művekkel való másfajta dialogicitással is számolni kell:
a szándékosan konstruált, szerzőileg előírt szövegközöttiség figurációival. Erre utalnak
a verscímek, mottók, ajánlások felhívó gesztusai, melyekkel a textológiai reflexió tárgyává teszi a különben homogén-egyenletes autoritással felruházott szövegeket. Eszerint a Tandori-versek a befogadás számára olyan előfeltevéseket aktivizálnak, melyek
tükrében a szövegek szemantikai-formai minőségei idegenként jelentkeznek. Ez pedig
emlékeztet a posztmodern intertextualitás metódusaként emblematikussá vált saussure-i, a „szavak mögötti szavak” formulára, miszerint a szerzőileg kontrollált idézéstechnika csupán a szöveg vonatkozásainak egyes aspektusaival számol. „Minthogy
a műalkotás organikus egysége posztmodern felfogásban éppen a művészi nyelv sajátos
létmódja következtében bomlik fel, s így viszonylagossá válnak a szövegek közti határok is, egy-egy mű kijelentései nem annyira a mű és valóság, mint inkább mű és művek
közti kapcsolatokban nyernek értelmet. Az esztétikai szemiózis folyamata nem szöveg
és valóság, hanem szöveg és más szövegek, textus és pre- vagy kotextus(ok) között megy
végbe.” (Kulcsár Szabó Ernő: Beszédmód és horizont – Argumentum, 1996., 279.)
A kulturális hagyomány jelenléte a mindenképpen nivellálódott tematikai háttér ellenében (-mentén) az egyetlen folytatható-folytatandó, a gyarapodást célzó irányt szol-

2002. március

85

gáltatja az új Tandori-versekben. A „vesztés utáni állapotról való beszéd” (Acsai Roland:Vadromantikus szociodalok – Magyar Narancs 2001. aug. 9.) dikciója tehát nem
a negativitás poétikai formái felé tájékozódik, hanem a metafizikus személyiség európai felfogásának utolsó művészi korszakait idézi meg, de a distancia jelzéseként a szövegek hangsúlyosan kerülik az eredeti művek ideológiai-ismeretelméleti alapjaival való
találkozást.
A nyolcvanas-kilencvenes évek Tandori irodalmának egyik megállapítása a művek
időkezelésével kapcsolatos: „Minden tegnap volt” (Bán Zoltán András); „a múlt idő jelene” (Király István); „olyan köztes időt teremt, ami legpontosabban egy Pilinszkyverscímmel, a Félmúlttal jellemezhető.”(Acsai Roland) stb. Az Aztán kész verseinek is
visszatérő témája a múltidők repetitivitása, a jelen determináltsága, a megvalósuló utópia, ami együtt jár a nosztalgikus, emlékező-elbeszélő hang felidézésével (Ld.: Holt
költők társasága; Parafrázis: a kis verébkönyv; A kis verébkönyv (II.); A hosszú egyformaság; Új bécsi versek; Újabb Weöres-érmék). A művészet hagyománya azonban
a vitalitás, innovatív energia legfőbb forrása a szövegekben: „Másrészt viszont a megszólalások súlya, a haláltematika, a hiányok és veszteségek nyílt és heves érzelmekkel való
elsorolása minden esetben ellenpontozza a tapintható formaörömöt, a játékosságot.”
(Bedecs László: Költőileg a világ – Élet és Irodalom 2001. szept. 14.) A szöveghagyomány jövővonatkozásával Tandorinál összefügg a megértés aktusának jellegzetes utóidejűsége. Ennek okaiként a kortárs olvasás másfajta elkötelezettségeit-művészelméleti
megalapozását jelöli ki:
Pro vagy kontra: mégis ugyanannak a nagy
rendszernek a részei mind a szembenállók,
s mind együtt állnak szemben
a nem nagy rendszert mívelőkkel…
Én nem gyönyörködöm az eljutásban.
(Lapu – elméleti vers)

A kortárs olvasás ezen tendenciáinak megszűnése mellett érvel viszont a Tandorikánon működése: a század szinte minden jelentős vagy marginális szerzőjét képes integrálni az életműbe valamely feltételezett esztétikai szempont alapján (Ld.: a Tandoriesszéisztikát, -kritikákat). A visszatérés lehetetlenségének tapasztalatával ambivalens
módon egyeztethető a tradíció temporális kiterjesztése, mely magában foglal az empírián túlmutató elmozdulásokat is (Ld.: József Attila feltámad). Vagy:
Csak húzom. Társaságtok külön
már alig kerülöm.
Már-már alig.
Épp csak holnaptól tegnapig.
(Holt költők társasága)

Mit hogy hova menjek?
Mit, hogy mire mennék?
Ő csak gondol egyet
S »holnap« lesz a »nemrég«.
(A hosszú egyformaság)

86

tiszatáj

A versek beszélőjének, a létesülő énnek a megnyilatkozásai csupán a kijelentések
visszavonására, illetve minimális érvényességű tartalmak tételezésére irányulnak:
Ahogy e vadludak nem a múltkoriak már,
és a város felett, míg most a szemem ellát,
inkább galambraj űzi játékait riadtan,
megyek tévedésből a másik tévedésbe,
és bármi azonosság e tévedés egésze, …
(Három ajánlás – Ahogy e vadludak)

Ez a világ egy gyagya rázat, Gyuri,
már lehet mondani
ebben az esetben,
és a félreértések értetik
meg dolgait a lényegig,
hogy zavarosan, akkor is, ha oly-oly elesetten.
(Gyagya rázatok Gy. számára)

A reflexív vagy jelölt hagyománykészlet egyes darabjait azonban kompetenciájuk
újraelismerése mellett idézi fel:
Karinthy mondta: az élet ilyen.
Másmilyennek magam sem ismerem.
(További csavargások)

A parafrázisszerű felidézés ritmus- és szintaktikai szerkezetet imitáló eszközeivel él
a „Mikor a bombák hullni kezdtek”, mely Vas István Mikor a rózsák nyílni kezdtek
című versének formai leképezésén túl a mű egyes részeit nem jelölt idézetként írja tovább, mégpedig az eredeti szemantikai összetevőivel sajátosan kontrasztív viszonyt kiépítő distancia-teremtés irányába. Az aktuálpolitikai háttér ( a vers végén található dátum is ennek jelzése) a Vas-verzió dipólusú (férj-feleség) horizontját felszabadítja az intimitás kódja alól, és szövegszintű egyezések átírásával a „másik fél”-egyik fél kettősszerkezetébe implikálja:
Vas:

Tudtuk, hogy a boldogság lopott jószág,
Akkor is, ha férj-feleség
Nézi, hogy bomlanak bokron a babarózsák, …

Tandori:

Tudtuk, hogy a nyomorból lopott jószág
A másik fél friss ereje, …

Vas:

Szemedbe, a töretlen csodájú, vad tükörbe
Tört fényeket rejtett a rémület, …

Tandori:

…, s akik a Múltat
Nem ismerik, a borzalom
Töretlen csodájú, vak tükrét látják, …

2002. március

87

A bejezésben a keretstruktúra betartása mellett Tandori a Vas-mű „nyílni” igéjét
prezentálja, ám a homonimikus jelentésmegfeleltetés alapján az alany megváltoztatása
még egyszer felidézi az eltérő konnotációkat:
A sírkeresztek, a szörny-megszokások,
Ahogy az ember szíve reszket,
Nem is reszket, keletire nyugati átok
Nyílt, ahogy a bombák hullni kezdtek.
Az előszöveg folytathatóságát, a hagyomány kontinuitását tematizálják azok a versek, melyek szimbolikusan az adott szöveg befejező sorait kezdősorként alkalmazzák,
mintegy demonstrálva a művek átjárhatóságát (Ld.: Parafrázis: a kis verébkönyv; November-én; Kriptichon stb.).
A kötet legjobb versei közé tartozó Két „Jékely”-ben pedig a „ragasztás diadalát”
hajdan megvalósító Pasziánsz – Mottók egymás elé technikai újítását ismétli meg, ám kevésbé rendszerelvű és önreflexív módon. Ez esetben egy klasszicizáló fordulattal írja
tovább radikális autonómiahiányról tanúskodó lírakritikáját. Tandori Jékely Zoltán
kapcsán tanulmányaiban előrejelzi az eljárás szövegszervező módozatait: „Jékely talán
az a költőnk, akit idézni a legjobb, akiről írni épp ezért nehéz; kollázsos kedve támad
az olvasójának, és tallózni kedve,…” (Ld. uő.: Az erősebb lét közelében – Gondolat,
1981., 321.) A múló századra bú dala és A termő kárhozat szövegimmanens tényezőként
tartalmaznak utalásokat (hipertextusokat), a stílusimitációra mutató elemeket és szintaktikailag átrendezett idézeteket (Új évezred felé; Levél; Éjfél) a Jékely-költészet korai
(1935) szakaszából.
Az Aztán kész legfőbb erényének az eddig elmondottakból következően a hagyomány kihívására adott produktív válaszlehetőségek megjelenését vélem, melyek a korábbi ilyen irányú kezdeményezésekhez (pl.: A becsomagolt vízpart) hasonlóan korunk humántudományainak legkorszerűbb problémáit érintik. A versbeli tapasztalat
eszerint a „szép aktualitása” körül körvonalazódik. Az olvasás-újraolvasás; írás-újraírás
mozzanatain keresztül most kötetbe gyűjtve mindezek az ideiglenesen befejezett múlt
dokumentumai.

Tóth Ákos

88

tiszatáj

„Azt hiszem, meg kell találnom a helyes arányokat”
HAZAI ATTILA: SZEX A NAPPALIBAN
A mai magyar irodalom „befutott” fiatal alkotói közül kevesen olyan népszerűek,
mint Hazai Attila. A láthatóan autonóm és – nem pejoratív értelemben véve – öntörvényű, semmilyen irodalmi csoportosuláshoz, körhöz nem tartozó írónak 2000-ben
két kötete is megjelent. A Soros Feri: A világ legjobb regénye a könyv címében foglalt
szerző, Feri alakját (itt: szerzőségét) tekintve a korábbi regények – a hasonlóan „címkézett” Feri: Cukor Kékség, valamint a nagy kritikai vihart kavart Budapesti skizo –
mellé sorakozik fel. A 2000. év másik Hazai-termése a Szex a nappaliban című novelláskötet, a Szilvia szüzessége után immáron a második.
A harminc írást tartalmazó Szex a nappaliban lényegesen különbözik az előző kötettől. Előrebocsátva talán annyit lehetne elmondani, hogy a Hazainál megszokott,
többnyire sűrű párbeszédekkel megtört, mi több gyakran pusztán dialógusokból álló
szövegek háttérbe szorulnak, s helyüket filozofikus – talán helyesebb így fogalmazni:
filozofál(gat)ó –, elmélkedő, abszurd elemekkel bőven tarkított írások veszik át.
Olyan, a szerzőtől eddig nem nagyon olvasható novellák (kérdés, mennyiben adekvát
a műfaji megjelölés), melyek egy új típusú Hazai-próza körvonalazódását sejtetik.
Hazai Attila hősei zárt világban élnek, befelé fordulnak, társalgásuk híg, üres, legtöbbször egész egyszerűen el-beszélnek egymás mellett. A nyelvi érintkezés devalválódása, ellaposodása már a szerző korábbi írásaiban lépten-nyomon megfigyelhető volt,
s ez a tendencia a Szex a nappaliban című kötetre is jellemző. Az olvasóban felmerül
a kérdés, mennyiben rájátszás az ezt az élményt közvetítő próza a kései modernség irodalmából fakadó hagyományra, amelyben általánossá válik a nyelvi ellehetetlenülés
ábrázolása, mennyiben tekinthető ez az eljárás a jelzett korszak irodalma, pontosabban
egyik megkerülhetetlen művészeti, irodalmi forrása – a verbális válság – újragondolásának, akár paródiájának. Ez utóbbi föltevést erősíti, hogy Hazai Attila új kötetében
találunk egy olyan rövidke szöveget is (A dorogi vadászat), mely az említett korszak
irodalmában úgyszintén általános mítosz-újraértelmezések (A Kalüdóni vadászat) körébe tartozik, s melyben a tizenhét éves Árpád Pepsi kólával nyert ötmillió
forintja feletti vita vezet naturalista részletekkel megfestett testvérgyilkossághoz. A huszadik század első
harmadára jellemző létélmény – irodalmi – megalkothatóságának újraértését, újragondolását az is sejteti,
hogy A Kalüdóni vadászat egy mondata – Ez talált
pénz – Kosztolányi egyik fontos novellájának címét
(A talált pénz – 1933) juttathatja eszünkbe.
Függetlenül attól, mennyiben használja fel (írja
újra) a szerző a jelzett korszak irodalmának bizonyos
Balassi Kiadó
Budapest, 2000
190 oldal, 1600 Ft

2002. március

89

jellemzőit, a Szex a nappaliban több írásában reflektál saját korának jelenségeire is.
A Ricsi bácsi a Kanári-szigeteken egy „sok pénzhez jutott és két esztendő leforgása alatt
hihetetlenül meggazdagodott” öregúr kalandjáról szól, aki alig egy napja ismert kedvese,
Jucika kedvéért helikoptert vásárol. Szintén az újgazdag réteg szatírájaként olvasható
a kötet címadó novellája, melyben az apósa pénzén dőzsölő narrátor kárörvendően nézi
végig, felesége hogyan kéjeleg egy az ablakon behatoló csimpánzzal, mígnem jókedve
az elkerülhetetlen aktus bekövetkeztekor elszáll. Ugyancsak korunkra reflektál a szerző
Menyus választása című írásában, amelyben a címszereplő, hazaérkezvén az iskolából
„[S]zemét a monitorra függesztette, és az egere segítségével belépett a kibertérbe.” A virtuális
valóság pedig lehetőség az író számára idő és tér határainak feloldására – Menyus először a villanyszámlást fojtja meg, „higgadtan és könyörületesen”, majd egy szőke lánnyal
pettingel, mialatt folyamatosan a gép előtt ül –, miközben e feloldás, vagyis a novellabeli számítógép segítségével végrehajtott idő- és térsík-összemosás ironikus feszültséget
kelt, minthogy a „kibertér” okán a teljesen abszurd jelenetek – többek között a villanyszámlás feltámadása – éppen hogy természetesnek tűnnek. Visszatérve a Szex a nappaliban szövegeinek a huszadik század első harmadának irodalmával történő összeolvasására (e novellában: Freud) – Menyus hazatérő édesanyját és az ezzel együtt járó vacsorát „választja”.
Ha már az időről, illetve tér és idő határainak kitágításáról, feloldásáról volt szó:
A rózsaszín porban a novellabeli és az olvasás közben eltelt idő jelentősen eltér, ami
a szövegbeli pár kábítószeres időmódosulásának tudható be. Hasonló időkezelés figyelhető meg a Reggeli Cruzban című novellában is, azzal a különbséggel, hogy itt már
a szöveg elején megtudjuk, hogy Feri óráját „naponta legalább kétszer fel kellett húzni,
s ennek ellenére se mutatta soha a pontos időt. Ez az óra úgymond a saját idejét mutatta. Egy
külön világban létezett, olyan dimenzióban ketyegett, mely nem egyezett Feri időbeosztásával, se más ember, vagy társadalom időméréséhez, időérzetéhez nem alkalmazkodott.” Ennek köszönhetően az időmúlás irracionális: a valóságban legfeljebb egy órát igénybe
vevő történés itt három és fél óránál is tovább tart.
Hazai Attila szereplői – e jellemzőjük szintén értelmezhető a korra való reflexióként – emberidegenek, társtalanok, magányosak, noha ritkán vannak egyedül. A bivaly, a tigris és az oroszlán Rezsője harmincegyedik születésnapját ünnepli, s ebből az
alkalomból keresi fel barátját (!):
„– Ma van a születésnapom – mondta Rezső.
– Hanyadik – mondta (!) Feri, és leült az asztalhoz.”
A vonaton egyedül, jóllehet nem társtalanul – apa és kislánya foglalnak mellette helyet – utazó Dávid gondolataiba mélyedve jut el arra az ironikusan közhelyes következtetésre, hogy „a lényeg, a legmélyebb és legrejtettebb lényeg, hogy az ember egyedül
van” (Dávid a vonaton). E gondolat tükrében válik jelentőssé az a látszólag semmiféle
többletjelentéssel nem rendelkező jelenet, ahogy a kötetnyitó Vigyázz Pötyiben szereplő, és a kocsiajtó menet közbeni kinyitásával vélhetően halálos balesetet okozó Feri
– Pötyi kiesik a száguldó járműből – a novella végére egyedül marad, majd miután új
élet gondolatával nyugtatta magát, „felrakta a napszemüvegét, beleszívott a cigijébe, és
maga elé nézett”. A vonaton ülő már említett Dávid dilemmája kérdőjellel végződik,
melynek alkalmazásával szerző és narrátor szerepe csúszik egybe, miközben értelemszerűen Dávid gondolatait olvassuk: „Nincs miről szólni, nincs mit megosztani, nincs mit
mesélni a világról […] nincs lehetőség bizonyítani, hogy vannak gondolatai, hogy egyáltalán létezik mint érdekes vagy érdektelen személy?” Egyáltalán: „a földön vannak érdekes és

90

tiszatáj

kevésbé érdekes jelenségek is?” (A széles hátú férfi esete). Úgyszintén a szubjektumnak az
emberektől, a tömegtől való elkülönböződéséről beszél metaforikusan A szar mesélője,
amikor arról panaszkodik hogy „annál büdösebbet még sosem éreztem, mint egy másik
állat (!) vagy ember szara.” Majd önmaga elkülönüléséről, függetlenségéről ad számot:
„Szerencsére kerülöm ezen helyzeteket, és mostanában csak ritkán találkozom szarszaggal.”
Következő mondata pedig ugyanúgy a „modern” kor felgyorsult, paradox, hiszen embereket összezsúfoló, azokat egymástól mégis eltávolító fejlődésére vonatkozhat: „Ez
talán (tudniillik a narrátor ritka találkozása a szarszaggal, azaz: a szubjektum egyszerre
elkülönülés- és elidegenedés érzete) a városiasodás hosszú folyamatának is következménye.”
Hazai Attila szövegeinek a nyelvi megértés problematikusságára vonatkozó részleteit hosszan lehetne sorolni. Számos szemelvény idézhető annak alátámasztásául,
mennyire nem érdeklik egymást az egyes novellák hősei, s hogy érdektelenségük hogyan torkoll fogyatékos, mindennemű érzelemtől mentes (őszinte?) szexuális jelenetekbe (Keserű szerelem). Ha az egymás iránti érdeklődés mégis fennáll, a megértés
minduntalan akadályokba ütközik, esetleg a megértés lehetetlenségének, sőt a meg
nem értés megértésévé minősül át (A rózsaszín por).
A nyelv erőtlensége, a verbális kapcsolatok ellehetetlenülése szoros összefüggést
mutat a történetmondás, történetmesélés, voltaképpen az egyes történetek felépíthetőségének, megszerkeszthetőségének elégtelenségével, kudarcával. A Szex a nappaliban
szövegeiben a linearitás, a szimpla történetmesélés lehetetlenségéből fakadó kudarcérzet megelőzésének egyik lehetséges eszköze a narrátori helyzetek váltakoztatása, felcserélése, a narrátori pozíciók olykori elhomályosítása, megbontása. A kötet nagy
ereje – mely sok irányban mozgó értelmezést tesz lehetővé – a számtalan narrátori kiszólás, a folyamatos társalgás a vonatkozó passzus olvasójával. Hazai Attila sokszor elbizonytalanítja olvasóját, néhol nem érdemes követnünk, ki a (fő)szereplő, hiszen
ilyen nincs is, illetve teljesen mindegy, ki ő: „Történt egyszer Irma nénivel […] na jó, végül is nem tudom, szabad-e most pusztán Irma néniről beszélnem. Ha bemutatom Irma
nénit, akkor miért nem mutatom be Ildikó nénit, Zsuzsa nénit, és egy másik Zsuzsa nénit
is? […] És akkor mi lesz a többiekkel?” (Irma néni leejti a kukoricakonzervet). Hasonló
narrátori eljárás figyelhető meg az Emberrablás a Dob utcában című novellában is.
A szöveg kezdete száraz, tényszerű – „István a Dob utcában lakott egy viszonylag levegőtlen földszinti lakásban …” –, amelyet a ház falának, valamint az udvar kövezetének színét aprólékosan bemutató leírás követ. Ezt hirtelen erős, narrátori tudatlanságra utaló
kiszólás fékezi meg – „a fasz se emlékszik már” –, melynek kapcsán az az érzése támad
az olvasónak, mintha a mesélő unná saját szövegét, legalábbis ezek után – nem kevés
cinizmussal – hozzáfűzi: „Istvánt mindenesetre Lajosnak hívták. Kedden pedig az történt
vele, hogy izé. Hát, nem mondom, nagyon észnél kell lenni, ha valaki el szeretne mondani
egy történetet […] Mert ugyebár milyen író az, aki elfelejti, hogy mit akar írni? […] ezeket
szinte azonnal megtámadják az örökké éber kritikusok, és pillanatok alatt csúfot űznek belőlük. Hála a jóistennek, ez velem most nem fordulhat elő, mert íme, máris eszembe jutott
a történet”. A kötetcím-adó novella ajánlása Jakabnak szól, akit – „Jakab! Bevallom neked őszintén, hogy a nejem egy elkényeztetett ingyenkurva!” – személyesen meg is szólít
a szöveg elbeszélője. A Keserű szerelem narrátora a novellabeli pár nemi aktusát szakítja
félbe: „Kellemesen érezték magukat, de ezt nem fogom tovább részletezni, bár tudom, úgy
hitelesebb és tanulságosabb lenne a mű […] csakhogy az egész novella alatt teljesen be va-

2002. március

91

gyok indulva […] a továbbiakban kihagyással élek.” A kihagyás ugyanakkor ezek után
nem csupán a szóban forgó írás, hanem a kötet egészének poetikájára is jellemző lesz.
Szintén az elbeszélés lendületének megtorpanását okozzák azok a szövegtől, annak
„tartalmától” külön álló narrátori megjegyzések, melyek a szövegalkotás, az írás problematikus kérdéseit tematizálják, s melyek annak a (lehetséges) újfajta prózatechnikának a jellemzői közé tartoznak, melyet a recenzió elején már említettem. A címével
egy régi, a szerző serdülőkorában játszott ifjúsági film – Gyermekrablás a Palánk utcában – címét felhasználó szöveg, a már érintett Emberrablás a Dob utcában egyik szereplője, az összevert István belső monológjában olvashatjuk: „Miért kevésbé fárasztó, és kevésbé megterhelő és sokkal kívánatosabb összevissza gondolkodni, összevissza magyarázkodni, mint egy jól kitaposott, előre kiválasztott, feszes téma mentén?” Majd nem sokkal
azután: „Nem tudom. Képtelen vagyok megtenni! Nem beszélhetek úgy, ahogy elvárják tőlem. Nem lehetek annyira logikus, tömör. Muszáj, hogy néha szabadon repkedjek, muszáj,
hogy néha eltérjek, elténferegjek a tárgytól”. Talán a körvonalazódó stílusváltásról, a korábbi novellák hangjától eltérő szövegszerkesztési elvről értesülünk akkor is, amikor
a szóban forgó novella másik szereplője, Gyuri kifakadását olvassuk: „De azt is meg kell
értened, hogy én már nem ugyanaz az ember vagyok, akit te megismertél. Már nem vagyok
szabad. Teljesen ki lettem szolgáltatva a körülményeknek. Ettől függ újabban a pénzem, az
ismeretségeim, az életem.” A mondatokban megbúvó irónia akkor lesz igazán éles, ha
nem hagyjuk figyelmen kívül, hogy – miként azt a negyedik oldalon olvashatjuk –
„[A] kötet megírása idején a szerző Soros- és Móricz-ösztöndíjban részesült”. A pályázati
pénzek után kilincselő, illetőleg azokat el is nyerő író dilemmáiként olvashatók a fenti
mondatok. Soros György neve nem csak a recenzió elején említett új Hazai-regény
miatt érdekes: a Reggeli Cruzban című novellában szereplő Feri óráját „hőn szeretett
unokabátyjától, Soros Györgytől kapta”. A Szex a nappaliban szövegeinek referencialitásában jelentkező irónia meghatározza a Ricsi bácsi a Kanári-szigetekent is. Jucika, Ricsi
bácsi szeretője az utolsó pillanatban lemond az értékes ajándékról, elutasítja a frissen
vásárolt helikoptert – „Csak viccből mondtam. Megvan a repülőjegyem, és nem akarok helikopterrel menni Budapestig”, így Jucika –, amelyet végül – így határoznak – a Nemzeti
Kulturális Alap helyett a Greenpeace-nek adományoznak: „talán a bálnákon is segítettünk egy kicsit”, nyugtázza a döntést Ricsi bácsi. Ugyanilyen távolságtartó, elidegenítő
(ironikus) szerepe van az Alföld és az azóta már megszűnt Sárkányfű folyóiratok emlegetésének, vagy a kötetcím-adó novellában szóba kerülő belügyminiszternek is, akit
Gábornak hívnak.
Az Emberrablás a Dob utcában végén ismételten értelmezést irányító funkcióhoz
jut az elbeszélő: „És most a kedves olvasóhoz fordulok: Összeállhat ebből valami? Valóban
számon kérhetnek rajtam vagy rajtunk bármi összefüggést, bármi megoldást, esetleg valami
olyan tanulságos előremutató gondolatot, amely felvillanyozná szegény kislány hozzátartozóit?” A kérdések tovább fűzhetők – van, lehet-e egyáltalán összefüggés, megoldás, van-e
lényeg, van-e egy irodalmi alkotásnak tényleges „üzenete”, „mondanivalója”, támaszthatunk-e a szöveggel szemben elvárásokat:
„– Akkor igyunk a lényegre – mondta Rezső.
– Miért, szerintetek van lényeg? – kérdezte Feri.”
Az Emberrablás a Dob utcában utolsó bekezdése a baromfitenyésztés rövid történeti
áttekintését adja. A novelláskötetet lineárisan olvasva ez az eddigi legfajsúlyosabb eltávolítás a szövegtől. Következménye az, hogy a vonatkozó novellától kezdve az addig

92

tiszatáj

olvasottaktól többségében eltérő tónusú, másfajta stílusú, hangnemű szövegeket találunk. Az Emberrablás a Dob utcábant követő írás, a Reggeli Cruzban a kötet utolsó
Feri-novellája, s ezt követően alig találni a Szilvia szüzességében még domináns, párbeszédekre épülő, minimalizált szövegstruktúrával rendelkező novellatípust. A kötet
egyensúlya innentől kezdve az elmélkedő, erősen asszociatív írások felé billen. Ebből
a szempontból különösen érdekes a Zebrák és éttermek, valamint a Stílus, melyek az alkotás folyamatába és dilemmáiba, ezzel együtt az olvasó befolyásolhatóságának, egyáltalán: megszólíthatóságának kérdéseibe bonyolódnak bele: „Hogyan kezdjem el? Mit
tegyek elsőként? Mondjam azt, hogy átment a zebrán? […] Történt valami? Menjünk le az
alapszintre, és kezdjünk bele valamibe! De mitől kezdődik el egy másik világ? […] Legyen
főhős egyáltalán… mit kellene tenni vele?” (Zebrák és éttermek). „Mit vár tőlem, mit vár el
önmaga önmagamtól? Vajon hol húzódik közöttünk a határ vagy közöttem van-e a határ?
[…] Érdemes ezt elolvasni, vagy nem érdemes? […] Hogy tetszik a stílusom?” (Stílus).
A Gondolatok narrátora folyamatosan megszakítja monológját, hol átlagpolgári életek tömör megrajzolásával, hol más megjegyzésekkel kísérve. A szöveg az asszociatív
prózatechnika jellegzetes példája: az eleinte egyes szám első személyben megszólaló
narrátor egy idő után noha ugyancsak egyes szám első személyben beszél, most már
azonban béka képében, végül a narráció egyes szám harmadik személyű lesz. Számtalan narrátori elmozdulásban bővelkedik – hol Kleanthészt halljuk, hol egy TV SHOP
reklámot – a kötetzáró A lélek feszültsége is.
A Szex a nappaliban írásaiban rendre feltűnő, sőt konkrétan meg is nevezett asszociációs szövegszerkesztési eljárás, a mintegy „ösztönszerűen”, automatikusan felbukkanó gondolatok sokasága voltaképpen paradoxon, hiszen ezeket az asszociatív láncokat szigorú, tudatosan irányított narrátori pozícióváltások szabályozzák. Az Egy vérrög története című elbeszélés fiktív látlelet az agyvérzés során bekövetkezett halálról,
miközben a szöveg túllép a primer szinten lefordítható történeten, a vérrög történetén. Morbid szellemességgel egy halálraítélt narrátor tudatmódosulásán keresztül
– „egymásba vetített képek zagyvalékát észlelem” – értesülünk az asszociatív technika lényegéről. Ebben erősítheti meg a szöveg olvasóját egy újabb, szintén fekete humorral
átszőtt megjegyzés: „Lenyűgöz ez az újonnan érkezett, kíméletlen vérrög okozta megtáltosodott és zabolázatlan, radikálisan újszerű (!) látásmód.”
Más összefüggésben volt már szó a Vigyázz Pötyi kötetbeli jelentőségéről. A novella
az említett prózaalkotási eljárás metodikája felől is olvasható – az autóban utazó társaság tagjai Pötyi halálát követően a nyári bobozással kapcsolatban Hacsekről és Sajóról
beszélgetnek, mígnem egyikük közbeszól:
„– És ennek mi köze a Pötyihez? – kérdezte Káposzta.
– Ennek az égvilágon semmi – mondta Feri. – Ez a bobozásról jutott eszembe.”
Az asszociációs, a csupán látszólag önműködően funkcionáló szöveg jellemzői közé
tartozhat, hogy a figura önmaga alakítja karakterét. Adott egy szereplő, aki bármit
megtehet, s ha ez valóban így van, „[M]iért is ne menne át a szemközti oldalra”, különösen ha „ideje és kedve is volt ehhez a művelethez.” (Karcsi bácsi leejti a kolbászt). Ez utóbbi
részlet már túlmutat a pusztán a szabad gondolatra hagyatkozó eljáráson, s a szöveg
mint önálló entitás tulajdon keletkezése alatti, önmagát alakító karakterisztikumára is
fényt vet.
Hazai Attilának – noha új kötete kevésbé tűnik „magabiztosnak”, mint az előző –
nyilvánvalóan nem kell attól tartania, hogy kiesik a szakma vagy lelkes közönsége lá-

2002. március

93

tóteréből. Az ő esetében inkább az a kérdés, s magam is ezért várom már most a következő novelláskönyvet, hogy milyen úton halad tovább, mi marad meg eddigi novelláinak jellemzőiből, hogyan mozgatja születendő narrátorát/narrátorait, hogyan hozza
egységbe a narrátori pozícióváltásokat szövegeinek idő-és térkezelésével, mennyire sikerül megtalálnia azokat a bizonyos „helyes arányokat”, valamint hogy vannak-e helyes
arányok, és ha vannak, meg lehet-e egyáltalán találni ezeket, különösen ha – mint
ahogy az a Zebrák és éttermekben olvasható – ezentúl várhatóan „[K]evés lesz az önvallomás és sokkal több a kitekintés.”

Kiss László

KOTSIS IVÁN

94

tiszatáj

„A Tisza-parton mit keresek?”

„Sokat jelentettek számomra a szegedi barátságok”
BESZÉLGETÉS SZATHMÁRY GYÖNGYI SZOBRÁSZMÛVÉSSZEL
Bálint Sándor, Kulka Frigyes, Straub F. Bruno, Vinkler László – csak néhány név
Szeged 20. századi kulturális és tudományos életének azon kimagasló alakjai közül,
akiknek emlékét a városban Szathmáry Gyöngyi munkái őrzik. A több mint három
évtizeden át Szegeden alkotó szobrász 1940-ben Szatmárnémetiben született, családja
1947-ben repatriált, akkor költözött szüleivel Nyíregyházára. A budapesti Művészeti
Gimnáziumban érettségizett, majd 1963-ban Mikus Sándor növendékeként a Magyar
Képzőművészeti Főiskolán szerzett diplomát. Pályáját a Szegedi Tanárképző Főiskola
rajz és művészettörténet tanszékének oktatójaként kezdte, ahol 1997-ig tanított docensként, majd címzetes főiskolai tanárrá nevezték ki. Első nagyobb munkája, a Fiú
kutyával 1965-ben a Béke utcai általános iskola számára készült. Ma már több szobra,
domborműve díszíti Szeged, Budapest és az ország más városainak köztereit és középületeit. 1974 és 1977 között Derkovits-ösztöndíjas volt, 1975-ben elnyerte a Szegedi
Nyári Tárlat fődíját, 1977-ben a Hódmezővásárhelyi Őszi Tárlat Tornyai-díját, 1978ban pedig Munkácsy-díjjal tüntették ki. 1987-ben megkapta a IV. Soproni Érembiennálén a lektorátus díját, 1990-ben a XIV. Sóstói Nemzetközi Érem- és Kisplasztikai Alkotótáborban a Művészeti Alap díját. Számos egyéni és csoportos kiállításon vett részt
idehaza és külföldön. Több kisplasztikája található közgyűjteményekben, érmei megbecsült darabjai a magángyűjteményeknek is. 1997 óta Budapesten él második férjével,
a szobrász Vígh Tamással. Tagja a Szög-Art
Egyesületnek, a Magyar Képző- és Iparművészek Szövetségének, valamint a Magyar Szobrász Társaságnak. „Ő az a szobrász, aki az alföldi síkon a klasszikus görög
szellemiséget elegyíteni volt képes a magyar népi kultúra mélyrétegeivel. Ebből
következően szobrászatára klasszikus fegyelemmel épített nagyvonalúság, s ugyanakkor érzelmi hevítettség, balladisztikus sejtelmeség jellemző. De legfőképpen
a tiszta, világos és jól artikulált plasztikai
kifejezés.” – így jellemezte művészetét roppant találóan a szegedi szobrászokat bemutató kötet bevezető tanulmányában Tóth
Attila, a város szobrait kötetbe gyűjtő művészeti szakíró. Szathmáry Gyöngyivel budai otthonukban beszélgettünk.

2002. március

95

– Hogyan lett szobrász, milyen hatások játszottak szerepet pályaválasztásában?
– A véletlenek mellett biztosan sok öröklött dolog is közrejátszott ebben, hiszen
a hajlamok, ösztönök legalább annyira meghatározóak, mint a körülmények, a környezeti hatások. Sok mindennek együtt kell lennie ahhoz, hogy valaki ilyen úton induljon
el. Apai ágon mindig is voltak a családunkban művészi hajlamú vagy művészetszerető
emberek, de művészek inkább a női ágon találhatók. Nem azért, mintha a férfiak nem
lettek volna tehetségesek, csak nem tartották ezt megélhetést biztosító szakmának.
A múlt század elején a nagynénémet viszont hagyták, hadd menjen a művészeti főiskolára. Az anyai – a Barra – ágon több református pap is volt a családunkban. Édesanyám
nagyapja, dédapja, sőt már az ükapja is Marosvásárhely környékén volt református lelkész. Ők hagyták ránk, kései utódokra: Ne csak magunknak éljünk! Apai ágon az értelmiségieken – gimnáziumigazgató, polgármester-helyettes, történész – kívül sok
kézműves – például még kocsikerék-készítő – is volt az ősök között. Nagyapám
a szatmárnémeti színháznak nemcsak gondnoka volt, hanem ő készítette a díszleteket
is. (Ez azért is érdekes, mert Zsuzsa lányom díszlet- és látványterveit a férje kivitelezi –
mindketten a filmgyárban dolgoznak.) Mindezt abból a kis életrajzból tudtam meg,
amit édesapánk hagyott ránk örökségül. Apám 1898-ban született, az I. világháború
idején alig volt 18 éves, amikor behívót kapott. Végigcsinálta a piavei ütközetet is,
amit élete végéig emlegetett. Húszévesen sok emberért felelős volt, és ritka bravúrral
a többségüket sikerült élve visszahoznia a frontról. A Szathmáry-ágon sok különös ember volt a terebélyes családfán. Nagyobbik lányom, Eszter építész, és kint él Chicagóban. Amikor 1995-ben meglátogattam, akkor ismerkedtem meg Szathmáry Lajossal,
az amerikai magyar emigráció legérdekesebb alakjával. A szegedi Somogyi-könyvtár
munkatársaival is kapcsolatot tartó Lajos bácsi százezer kötetes könyvtárában felbecsülhetetlen értékű hungaricáink legszebb darabjai, köztük ősnyomtatványok is voltak szép számmal. Voltak: mert a halála után – végrendelete szerint – részben amerikai
egyetemek, részben pedig egykori sárospataki iskolájának a tulajdonába került. Szathmáry Lajos rendkívüli egyéniség volt, a vele való találkozás hasonlóan nagy hatással
volt rám, mint az, amikor 1976-ban Kós Károllyal ismerkedtem meg Kolozsvárott.
A nevemet meghallva rögtön kijelentette: egészen biztosan rokonok vagyunk. Sajnálom,
hogy nem tudtam már elküldeni neki apám családtörténeti írását – 1996-ban meghalt
Lajos bácsi – mert azok a másfél-kétszáz éves történetek, amelyeket elmesélt a családjáról, sok ponton egybevágnak az apám írásában szereplő adatokkal.
– Ön meglehetősen zűrzavaros időszakban, a II. világháború idején, 1940-ben Szatmárnémetiben született. Mikor és hogyan került Magyarországra?
– Először pár hónapos koromban, amikor visszacsatolták Észak-Erdélyt. Másodszor 1947-ben, édesapám után jöttünk át. Egészen pontosan úgy történt: 1944 őszén
a front elől Észak-Komáromba menekültünk. A háború után, 1945 kora nyarán – amint
lehetett – visszamentünk Szatmárnémetibe. Délután érkeztünk, de az én édesapám
már éjszaka gyalogosan és egyedül indult vissza Magyarországra. Szatmáron ijesztő hírek várták a szüleimet: a román hatóságok minden indok nélkül őrizetbe vesznek igen
sok magyar – főleg értelmiségi – férfit. Apám sok barátja tűnt el akkoriban úgy, hogy
többé soha nem került elő. Édesanyámnak velem és három testvéremmel 1947-ben,
szinte az utolsó pillanatban – a vasfüggöny előtt – sikerült áttelepülnie Nyíregyházára,
a két éve nem látott édesapámhoz. Szüleim abban a hiszemben választották Nyíregy-

96

tiszatáj

házát, hogy ott közel lévén a határhoz, hamarosan visszamehetünk. Tévedtek. Úgy
haltak meg a nagyszüleim, hogy többé nem láthattuk őket.
– Már Nyíregyházán felfigyeltek a tehetségére?
– Szerencsémre az iskolában nagyszerű rajztanárom volt, a kitűnő akvarellfestő
Szalai Pál. Ő biztatott, hogy a budapesti művészeti gimnáziumba jelentkezzek. Akkoriban ez volt az ország egyetlen ilyen intézete. A szüleim nem akartak beleszólni,
hagyták, hogy önállóan döntsek. A jól sikerült felvételi vizsgámnak örültek, így lettem
a művészeti gimnázium diákja.
– Akkoriban a Nyírségből Budapestre kerülni óriási dolog lehetett.
– Igen, tizennégy évesen különösen az, de ez tanított meg igazán arra, hogy a magam lábán megálljak. Egy másik világ tárult fel előttem és sok új lehetőség. Somlói úti
kollégista lettem, és lelkes, érdeklődő diákként benne voltam mindenben. Társaimmal
bérletet váltottunk a Zeneakadémiára, koncertekre, színházba, kiállításokra jártunk,
tanítás előtt korán reggel a Rudasban úsztunk. Akkori barátaim egy részével ma is tartom a kapcsolatot. Budapesten gimnazistaként éltem át az 1956-os forradalmat is. Október 23-án csatlakoztunk az egyetemisták tüntetéséhez, majd a következő napokban
a kollégiumhoz közeli Tétényi úti kórházban jelentkeztünk többen véradásra és ápolónői munkát vállaltunk. Barátnőm – Magyar Kati – a kórház egyik mentőkocsijával
november 7-én bement a tűzharcok közepébe. A Liszt Ferenc téren egy orosz tank
szétlőtte a fehér zászlós vörös keresztes autót. Ma már Magyar Kati a gimnáziumunk
hősi halottja. 1958-ban azt sem engedték meg, hogy az érettségi tablónkra rátegyük
a fényképét.
– Milyen volt a művészeti gimnázium szellemisége?
– Azokban az években többnyire még a nagyszerű régi tanári kar tanított ott. Csak
a brutálisan vonalas, korlátolt és műveletlen igazgatónkat nem szerettük, aki korábban
Soroksáron volt félelmetes rendőrparancsnok. Kitűnő képességű diákok voltak az osztálytársaim. Az első év alapozó rajzi ismeretei után másodikban akvarellezéssel és
dombormű mintázásával is megpróbálkoztunk minden különösebb korrektúra nélkül.
Forma vagy színérzék? Szobrászat vagy festészet? Melyik diák melyik szakon tanuljon
a további években? Ezt kellett eldönteni a gyakorlatok alapján. Fél év mintázás után
a tanárok engem is szobrász szakra javasoltak. Érettségi után az osztályunk nagy részét
felvették a Képzőművészeti vagy az Iparművészeti Főiskolára. A főiskola teli volt régi
ismerősökkel, hiszen a gimnáziumból és a kollégiumból is jól ismertem a hallgatók
többségét.
– Az ilyesmi jól jöhet később a pályán...
– Van, amikor igen, és vannak olyan helyzetek, amikor nem biztos, hogy jó.
– Kik voltak a meghatározó mesterei a főiskolán?
– Akkoriban már nem lehetett mestert választani, mindenki annál tanult, akihez
beosztották. Én Mikus Sándorhoz kerültem, rajta kívül Pátzay Pál és Szabó Iván tanított szobrászatot a főiskolán. Az furcsa volt számomra, hogy a nagy tekintélyű Pátzay
fölényesen bánt a mesteremmel. Pátzay – Mikus távollétében – szinte mindennap benézett a mi műtermünkbe is, és korrigált is. Emlékszem, sokszor a legkisebb kérdésünkre is olyan kerek kiselőadást tartott, amihez másnak felkészülésre lett volna szüksége. Érdekesen tudott beszélni bármiről és bárkiről, csak egyetlen témát nem lehetett

2002. március

97

nála érinteni: a 20. századi modern művészetet. Ő ugyanis megállt a 19. század építészeténél, szobrászatánál, festészeténél, és lesújtó véleménye volt a modern törekvésekről. Ez a volt a tragédiája, mert – mint később megtudtam – ezzel saját ifjúkori törekvéseit is megtagadta. Végül is azt mondhatom: mindannyiunknak Barcsay Jenő volt
a legfontosabb Mestere.
– Diploma után milyen tervei voltak, hogyan indult a pályája?
– Akkoriban már nem volt kötelező a főiskolán a tanári szak, ami korábban automatikusan része volt az oktatásnak. Én azonban a szüleim megnyugtatására fölvettem
azt is, de már első évben nyűgnek éreztem, mert nem volt megfelelő színvonalú az
ilyen irányú oktatás. Abbahagyni már nem lehetett, ha egyszer felvettem, az előadásokra viszont nem jártam be, de a vizsgákat mindig sikeresen letettem. Ötödévesek
voltunk, amikor kezdték nekünk mondogatni: nem maradhat mindenki Budapesten,
és nem kell mindenkinek művésznek lennie... A főiskola hallgatóinak több mint fele
vidéki volt, de szinte senki sem akart hazamenni. Kijött a főiskolára egyszer még maga
Aczél György is, és ott, előtte sorra mindenkit megkérdeztek: Miért nem akar vidékre
menni, és miért nem akar tanítani? Én nem zárkóztam el egyiktől sem, mert szerettem
vidékre járni, nyaranta biciklivel bebarangoltuk az országot. A főiskolán a tanévet kiegészítette egy egyhónapos nyári művésztelepi gyakorlat, így kerültem 1959-ben életemben először Hódmezővásárhelyre. Ekkor jártam Szegeden is először: a szabadtéri
színház előadását mentünk át megnézni. Főiskolásként a Nyírségtől idegenkedtem,
oda nem szerettem volna visszamenni. (A tájegység érintetlen szépségét, varázsát, és az
ott élők emberi értékeit az utóbbi tíz évben kezdtem felfedezni és megszeretni, különösen azóta, hogy alapító tagja lehetek a Szabolcs-Szatmár-Bereg megyeiek Baráti Társaságának.)
– Mit válaszolt az Aczél György jelenlétében feltett kérdésekre?
– Azt feleltem: sohasem mondtam, hogy nem akarok vidékre menni, de egy kis faluban már nem szívesen élnék, mert nem tudnám feladni a városi életformát. Nyíregyházát nem szívesen választanám, de más városokról lehetne szó, többek között
Szegedet is megemlítettem. Elmondtam azt is, hogy a tanítástól sem zárkózom el, ha
marad időm mellette a szobrászatra. Az év végi vizsgák után egyszercsak behívtak
a tanulmányi osztályra, ahol elmondták, hogy tanársegédet keres a Szegedi Tanárképző
Főiskola rajz tanszéke, engem javasolnak, keressem meg Vinkler Lászlót és Fischer
Ernőt Szegeden. Először is a tanszékre mentem bemutatkozni, megmutatni a munkáimat és megismerni a leendő feladatokat. A beszélgetés végén azt mondta Fischer Ernő:
ők azt szeretnék, ha én lennék az új tanársegédjük, adjam be a pályázatomat, és most
pedig menjek át velük a személyzeti osztályra. Bagdi Sándor volt akkor a főiskola
személyzetise, majdnem kidobott, amikor Vinklerék bevittek hozzá bemutatni. Megkérdezte, mit akarok én itt, a főiskolán. Az egyik gimnáziumban is hirdettek állást, pályázzak inkább oda. Mint később kiderült, a főiskolai állásra neki több pártfogoltja is
volt. Azt válaszoltam: magamtól eszembe sem jutott volna Szegedre jönni, a Képzőművészeti Főiskola javasolt, a rajz tanszék vezetői is alkalmasnak tartanak. Vinkleréknek tetszett a válaszom, végül engem neveztek ki a tanszékre.
– Hogy indult az alkotói pályája?
– Diploma után automatikusan felvettek bennünket a Művészeti Alapba. A főiskolai mestereim beajánlottak a lektorátusra is, ahol működött egyfajta munkaelosztó bi-

98

tiszatáj

zottság, ami általában adott a pályakezdőknek egy olyan megbízást, amivel bizonyítani
lehetett. Így én is kaptam rögtön az első évben egy komolyabb munkát: Szegedre,
a Béke utcai általános iskola számára csináltam meg a Fiú kutyával című szobromat.
Akkoriban az állami építkezéseknél a beruházás két ezrelékét valamilyen képzőművészeti alkotás létrehozására kellett fordítani. A Béke utcai iskolát tervező iroda főmérnöke – Borvendég Béla – Budapestre ment, hogy a lektorátustól kérjen javaslatot, kit
bízzanak meg a szobor elkészítésével. Ott rögtön azt kérdezték tőle: jó lesz-e a fiatal
Szathmáry Gyöngyi, aki friss diplomásként most került Szegedre. Béni nem tiltakozott. Akkor már ismertük egymást, párszor találkoztunk. Örömmel keresett meg
a hírrel: hozott egy szobor-megbízást. Ismeretségünkből hamarosan házasság lett.
– Milyen volt a szegedi rajz tanszék akkoriban?
– Vinkler Lászlót már az első pillanatban a szívembe zártam. Ő a férjemmel, Bénivel nagyon jó barátságban volt. Csak negyvenvalahány éves volt akkoriban, de már
mindenki bácsizta Szegeden. Hosszú ősz haja, óriási szakmai, pedagógiai tekintélye és
áradó nyugalma mindenkire nagy hatást gyakorolt. Laci bácsi jelenlétében nem lehetett veszekedni, kiabálni vagy butaságokról fecsegni. Mindenkit fegyelmezett a jelenléte. Már a bemutatkozáskor éreztem, hogy szívesen és bizalommal fogad, később is
egyenjogú partnernek tekintett. Mindvégig jó barátságban voltunk, halála előtt néhány
nappal meglátogattam, műtermében legújabb képeit nézve a terveiről beszélt. Éveken
át összejártunk. Vinklerék mellett Simoncsicsékkal is és Kulkáékkal is jó barátságban
voltunk. Velük és az ő barátaikkal együtt töltött esték és nagy beszélgetések egyben
mindig komoly szellemi kalandozást is jelentettek. Sajnos később én mindebből kimaradtam egy kicsit, amikor elveszítettem a hallásomat.
– Mi történt?
– Már az első leányom születése után romlani kezdett az egyik oldalon a hallásom.
1972 nyarán megszületett a második leányom. Hat hetes volt, amikor az egyik éjjel
fölsírt. Fölvettem, a következő pillanatban láttam, hogy ordít, de nem hallottam semmit. Az orvosok a vizsgálatok után sem tudták pontosan megmondani, hogy mi történhetett. Amikor teljesen egyértelmű lett, hogy az állapotomon nem lehet változtatni, meg kellett barátkoznom azzal a gondolattal, hogy bizonyára sohasem fogok
többé hallani. Az akkori orvosi magyarázat szerint az történhetett, hogy a hirtelen ébredéskor rendkívül alacsony lehetett a vérnyomásom és vérellátási zavar keletkezett
a belső fülben. A cochleában elhalt a rendkívül érzékeny szőrsejt, amely nem képes regenerálódni. Nagy szerencsémre Vekerdy Zsuzsa logopédussal hozott össze valaki.
Zsuzsa csodálatos ember, életének legfontosabb célja, hogy másokon segítsen. Kidolgozott számomra egy módszert, és három hónap alatt megtanított szájról olvasni.
Nem hagytam el magam, igyekeztem normálisan tovább élni. A főiskolán sem hagytam abba a tanítást. A hallgatóimnak mindig rögtön megmondtam, hogy nem hallok –
ők így is elfogadtak, megértettek és nagyon tisztességesen viselkedtek velem, akárcsak
a kollégáim. Azért mertem folytatni a tanári munkát, mert a tanszéken addig eltöltött
hét-nyolc év alatt megszerettek a növendékeim, a diploma után többükkel ma is tartom a kapcsolatot. Úgy éreztem, az én speciális helyezetem miatt a hallgatóim nem
kaptak tőlem kevesebbet, megszokták, hogy artikulálva, lassabban kell beszélniük velem, ha pedig valamit mégsem pontosan értettem meg, legfeljebb leírták. Én pedig
megtanultam jobban figyelni az apró gesztusokra, erősebben koncentráltam a mimikára, az arcra, ezáltal az emberismeretem is gazdagodott.

2002. március

99

– Mennyi ideje maradt az önálló alkotómunkára a tanítás mellett?
– Nem az idő volt a legnagyobb gondom, hanem inkább az, hogy hol dolgozzak.
Ez a probléma végigkísért Szegeden, sohasem volt igazi műtermem. A család miatt később már nem akartam máshová, például Hódmezővásárhelyre költözni, ahol kaphattam volna műtermes lakást. A grafikus akár a lakásában is tud dolgozni, de egy szobrász legfeljebb érmeket, kisplasztikákat tud készíteni. Egyik művésztelepről a másikra
jártam, a nagyobb megbízásokat a vásárhelyi, a kecskeméti, sőt a budapesti Lehel úti
kollektív műtermekben készítettem el.
– Első férjével, Borvendég Bélával több közös munkájuk is volt. Hogyan tud összedolgozni a szobrász és az építész?
– Ha az első pillanattól kezdve együttműködnek, akkor az épületen, az épületben
vagy az épített térben nem pusztán applikáció, nem utólagos beillesztés a műalkotás.
Amerigo Tot például csak úgy vállalt közös munkát építészekkel, ha valóban a kezdetektől fogva együtt tervezhetett velük. Béni kitűnő érzékkel mindig úgy tervezte meg
az épületeit, hogy a szobrok az építészeti kompozíció részei voltak, és hiányoztak
volna, ha mégsem kerültek volna oda. Például a Sellő-ház a plasztikával is így született
meg. Nagy kár, hogy az ingatlankezelő tönkretette azt a házat is, akárcsak a többi épületét. Sajnáltam Bénit, amiért Szegeden maradt. Húsz évvel ezelőtt el kellett volna
mennie. Mondtam neki akkor is: itt megfojtják és lehetetlenné teszik, ha marad. Nemzetközi építész körökben tekintélye, rangja volt, máshol talán jobban érvényesülhetett
volna a tudása-tehetsége. Sohasem volt semmilyen pártnak a tagja. Szegeden mindig
harcolnia kellett az ostobaság, butaság és rosszindulat ellen, végül mindig neki lett
igaza, de őt is felőrölte. A Tiszatáj szerkesztőbizottságába is azért került be, mert kellett a neve. Kizárólag azért vállalta akkor ezt a szerepet, mert nagy sakkozóként előre
látta a lépéseket. Tudta, hogy a folyóiratot csak úgy lehet megmenteni, ha ők akkor
vállalják, hogy tovább viszik. Ha akkor megszűnt volna, nem lehetett volna később
folytatása. Emlékszem, világosan tisztában volt azzal, hogy hálátlan szerepet vállal, és
sokan sohasem fogják megérteni a döntését. Így is történt. Két lányunk még most is
mondogatja neki: hagyja ott Szegedet. Korábban több lehetősége adódott, hívták
a Műszaki Egyetemre is tanárnak, ahol angol nyelven taníthatott volna. Nem vállalta,
mert nem akart Szegedtől elszakadni. A kora előtt járt, itthon még javában tartott
a szocreál, amikor a Sao Paolóban díjnyertes szegedi ravatalozót tervezte, amibe most
a temetkezési vállalat alkalmazottai csúnyán belepancsoltak azzal, hogy konyhabútor
lilára mázolták. Egész pályáját az jellemezte, hogy a helybeli korlátolt vezetők állandóan „beleterveztek” a munkáiba. Magam is láttam, amikor nyolcszor terveztettek át
a főnökei egy épületet, amit végül fel sem építettek. Amikor sorozatosan történtek hasonló esetek, én is azt mondtam neki, hagyjuk ott Szegedet. A meg nem valósult terv
nem építészet.
– Némelyik korai szobrán akadtak, akik Henry Moore hatását vélték felfedezni. Kik
voltak a példaképei?
– Erről nem is tudtam. Egyetlen szobrom lehet, amelyről valakinek Henry Moore
eszébe juthatott: a Tarján-lakótelepen található Olajfúrás című munkám, amit egy országos pályázat egyik győzteseként készíthettem el. A szobornak valamiképpen az
olajbányászathoz kellett kapcsolódnia. Sokan nonfiguratívnak gondolják. Nem az.
Olyan formát kerestem, ami a földben munkáló nagy energiákat, erőket fejezi ki.
A gyerekek azonnal megszerették, rámásztak-belebújtak, és tovább fényesítették. Ami-

100

tiszatáj

kor 1969-ben Angliában jártam, egyszerre ismerkedtem meg Moore és a Parthenon
timpanonjának a szobraival. Később a tengerparton nyaralva búvárszemüveggel figyeltem meg a víz alatti formákat, sziklákat, a víz koptatta köveket, kavicsokat, csontokat,
és akkor értettem meg igazából Moore szobrászatát és a Parthenon torzóit is. Valójában a természeti erőket fejezi ki mind a kettő, pontosabban: a természet erejének az
emberi szellemmel való egységét.
– Főiskolai mesterei vagy a nagy magyar szobrászok közül kik voltak példaképei?
– Túl sok vagy túl kevés nevet sorolhatnék, és mindenkit másért becsülök vagy
tisztelek. Ha valami nem egyezik meg a törekvéseimmel, attól még elismerem jónak.
Bizonyos hangulatok, élethelyzetek szerint változhat, hogy mikor mit szeretünk, mit
veszünk észre, mire vagyunk fogékonyak. Amikor dolgozom, lehetséges, hogy bennem vannak ezek a hatások és élmények. Vannak, akik tudatosan kiemelnek bizonyos
jegyeket másoktól, és összeraknak egy jellegzetes mozaik-stílust maguknak. Azt hiszem, hogy az én gondolkodásomba inkább úgy épültek be stílusok, megoldások, hogy
sokszor magam sem vettem észre.
– Több jeles szegediről készített olyan jól sikerült mellszobrot, érmet, amely az egyszerű
ábrázoláson túlmutatva a személyiség esszenciáját adja. Jó példa erre a Bálint Sándor-büszt.
– Sándor bácsit rögtön Szegedre kerülésem után Vinkleréknél ismertem meg. Közel
laktunk egymáshoz, többször járt nálunk, a lányaim is emlékeznek még a látogatásaira. Sándor bácsi angyali ember volt, szerencsésnek érzem magam, hogy személyesen
is ismerhettem. Miután diplomáztam a főiskolán, sokáig nem készítettem portrét,
mert elriasztott az a temérdek rossz példa, amellyel találkoztam. A bürokratikus rendszer és a művészetpolitika nem váltott ki komolyabb szellemi küzdelmet, nem adott
szellemi lendületet – ijesztő volt látnom a kollégák szenvedély nélküli, érdektelen,
unalmasra sikerült megoldásait. Amikor 1976-ban meglátogattam az idős Kós Károlyt
Kolozsvárott, hazatérve róla készítettem az első portréérmemet. Amikor egymás után
meghalt a szívemnek oly kedves Bálint Sándor, majd Vinkler László is, a következő
évben a Szegedi Nyári Tárlatra elkészítettem domborműves portréjukat. 1983-ban Kós
Károlyt megmintáztam nagyobb méretben. Akkoriban még nagy tettnek számított
Kós Károlynak emléket állítani Magyarországon. Az építészek összefogásával három
helyen is sikerült ezt a domborművet elhelyezni. Az első bronz példányt 1983 decemberében Budapesten a XIX. kerületben, a Wekerle-telepi Petőfi téren, amely ma már
Kós Károly nevét viseli. A másodikat ugyanabban az évben az építőművészek székházának az udvarán, a harmadikat pedig 1984 februárjában Szegeden, a panteonban.
Természetesen szerzői díjat egyikért sem kértem.
– Azután sorra jöttek a szegedi portrék is...
– Majdnem minden munkámnak külön története van. Bálint Sándor szobra ügyében Trogmayer Ottó már a temetés után megkereste Papp Gyula tanácselnököt, aki
beszélgetésük után állítólag azt mondta a beosztottainak: majd talán ötven év múlva.
A város vezetésének ellenállását látva a múzeumban szerettek volna Sándor bácsinak emléket állítani. Kalmár Marcit és engem is felkértek. Én inkább azokat a nagyon is határozott vonásait kerestem, amelyek a „legszögedibb szögedi” rendkívüli egyéniségét fejezik ki. Végül megszületett a döntés, hogy az enyém a múzeumba kerül, Kalmárét az
alsóvárosi templom mellé állítják fel. Marci a szobrot kőbe faragta és hamarosan fel is
avatták. Az enyém a múzeumban várta a bronzba öntést, amire egyelőre nem volt

2002. március

101

pénz. A rendszerváltás után, 1992-ben Simoncsics Jánosék a tápéi iskolában fotókiállítást csináltak Sándor bácsi emlékére, és a múzeum kölcsönadta erre az ott őrzött
gipszmintát. A tanárok egy szekrény tetejére tették föl! Szóba került, hogy az iskola
számára az önkormányzat bronzba öntetné. Az igazgatónő azonban írt egy levelet
a kulturális bizottságnak, amelyben kifejtette: azt is úgy erőszakolták már rájuk, hogy
Bálint Sándor nevét vegye föl az iskola – pedig nem is Tápén, hanem Alsóvároson született, ahol ráadásul van is már szobra, most még a szobrát is rájuk akarják tukmálni.
Ebből ők nem kérnek, inkább adják oda nekik a szoborra szánt pénzt, abból labdákat
vesznek a gyerekeknek.
– Végül hogy született meg mégis a bronz büszt?
– A kulturális bizottságot vezető Simoncsics Jánossal azonnal elhoztuk a szobrot
Tápéról, a bizottság pedig engem bízott meg, keressek neki méltó helyet. Bénivel úgy
okoskodtunk, hogy az örökké vitázó képviselők biztosan nem fogadják majd el a javaslatunkat, hiszen nehezen szoktak egyezségre jutni. Ezért előrelátóan azt kértük,
hogy tegyék a Nagyáruház passzázsára, a Bálint Sándor Könyvesbolt elé. Az üzlet
örült a javaslatnak, ám a közgyűlésen a várakozásunknak megfelelően vita támadt.
Akkor dobta be Simoncsics János azt a helyszínt, amit valójában szerettünk volna:
a Dóm téri panteont. Elfogadták. Az egyik városházi tisztviselő azt javasolta, tegyük
abba az üres fali fülkébe a Hősök Kapuja felé vezető átjárónál. Én viszont ragaszkodtam ahhoz, hogy ezt a büsztöt egy posztamensre kell állítani. És nem csak azért, hogy
a térbelisége érvényesüljön, de főként azért, hogy emberek között legyen. Támadt egy
ötletünk arra is, hogy a talapzathoz honnan szerezzünk követ. Akkoriban bontották
le a Széchenyi téren a szovjet hősi emlékműveket. Úgy gondoltuk, abból lehetne kiválasztani egy kőtömböt. Jó, hogy gyorsan intézkedtünk, mert két nap múlva már jelentkezett egy másik szoborállíttató társaság, amely kifogásolta az akciónkat, más emlékműre kellett volna nekik a kő. A kőfaragó közben már félig kifaragta a talapzatot,
így nem lehetett már visszacsinálni. A püspöki hivataltól megkérdeztem, van-e kifogásuk az ellen, hogy az ajtajuk mellett áll majd Bálint Sándor szobra. Dehogy volt, nagyon örültek neki. Ők adták az áramot is, amikor a posztamenst rögzítettük. A szobor leleplezése előtti éjszakán különös álmom volt: avatják a szobrot, és egyszercsak
Sándor bácsi megtestesül, lelép a talapzatról és megelevenedik. Jellegzetes, kicsit félszeg
mosolyával a kezeit széttárva szerényen kérlelni kezdi a tiszteletére összegyűlteket, ne
hozzák zavarba őt ekkora nagy ünnepléssel. Szegény, életében biztosan nem hitte
volna el, hogy egyszer majd a szovjet emlékműből származó márványból készítenek az
ő szobrához talapzatot a Dóm térre. Kulka professzort is nagyon szerettem, boldog
voltam, amikor felkérést kaptam, hogy őt is mintázzam meg. Nagyon sokat jelentettek nekem ezek a barátságok és feladatok.
– Valóságos szenzáció volt, amikor huszonnégy év után visszanyerte a hallását. Hogyan
történt?
– Amikor kiderült a betegségem, nem estem pánikba, nem volt bennem önsajnálat,
rögtön azon gondolkodtam, mit kell tennem, hogy lelkileg egészséges maradjak.
Ugyanúgy kellett élnem, mint addig, szájról olvasva a beszédet értettem, de a zene hiányzott az életemből. Gyerekkoromban zongorázni tanultam, később kórusban énekeltem. Ribári Ottó professzor úr nem sokkal azután került a szegedi klinikára, hogy
elveszítettem a hallásomat. Akkor még ő is azt mondta, nem tudnak segíteni rajtam.
Nem sejtette még ő sem, hogy a fülműtétek terén is rohamos fejlődés fog bekövet-

102

tiszatáj

kezni. 1996-ban már olyan tökéletes implantátumok jelentek meg, hogy úgy gondoltam, nem érdemes tovább halogatnom a műtétet. Ribári professzor operált meg Budapesten, a beavatkozás kitűnően sikerült. Ma már telefonálok és zenét is hallgatok.
Amikor a műtét után először telefonáltam Eszter lányomnak Amerikába – akinek
a hangját ötéves korában hallottam utoljára –, mindketten elsírtuk magunkat. Férjem,
Vígh Tamás, hogy megbizonyosodjon a hallásomról, először a Boci-boci tarkát kezdte
fütyülni, de a végét szándékosan hamisan fújta. Amikor felismertem a dallamot és
megszóltam, hogy a vége hamis, akkor biztos volt benne, hogy valóban jól hallok.
Azóta még tovább javult a hangérzékelésem. Óriási dolog, hogy újra járhatok koncertekre és felfedezhetek számomra ismeretlen darabokat, mint például Kurtág Györgyét.
– Szegedet a szobrok városának nevezik. Mit gondol azokról a köztéri művekről, amelyek a rendszerváltás óta születtek?
– Az emlékmű készítése nem csupán a szobrász „magánszáma”, „magánügye”. Sok
szereplős mű – magának a szobrot állító társadalomnak is az önarcképe. Látható például, hogy a 20. században kialakult prototípusok merev rendszere szívósan tovább él
napjainkig. Elég csak megnézni az I. és a II. világháborús emlékművek hazai, európai
vagy amerikai példányait. A megidézett katonák jóformán csak öltözetükben, rangjelzésükben különböznek. Ritka jó emlékművel büszkélkedhet viszont Rotterdam, ahol
Zatkin megrendítő, expresszív plasztikája látható. Ehhez a szoborhoz mindenkinek el
kellene mennie egyszer. Nemcsak a döbbenetes élményért, hanem a tanulságokért is.
Arra gondolok: az emlékmű terve a múzeumban megtekinthető. De micsoda óriási
minőségi, hatásbeli különbség van a kétféle munka között – persze a monumentális
kikötői emlékmű javára. Ezért is kockázatos megmutatni a laikusoknak a tervezeteket.
A rotterdami polgárok mindenesetre bölcsek voltak, amikor a döntést szakmabeliekre
bízták. Nem volt népszavazás, azt eszébe se jutott volna kérni senkinek. A nippeket,
mütyüröket kedvelő polgárok bizonyára nem erre voksoltak volna. Inkább egy zsánerszoborra. Ám az adófizetők bíztak a város vezetőiben, ők meg a szakemberek hozzáértésében. Lehet, hogy készültek a rendszerváltó társadalom zűrzavarát tükröző
gyenge szobrok Szegeden is, no de mégsem a Duna-parton ijesztően tornyosuló Nemzeti Színház!
– Tagja maradt a Szög-Art Egyesületnek?
– Igen. Jól éreztem köztük magam mindig, de ezen kívül azért is az egyesület tagja
maradtam a Budapestre költözés után, hogy megmaradjon a személyes kapcsolatom
a várossal, ahol az életem javát töltöttem. Aranyi Sanyi arra törekedett, hogy egy olyan
szűk csoportot szervezzen, amelynek a tagjai a minőséget tartják a legfontosabbnak, és
emberileg is jól kijönnek egymással. Ez nagyon lényeges szempont, mert mára országszerte igen nagy lett a száma a gyenge, ám önimádó művészeknek, és az egyre élesedő
kenyérharc pedig régi jó barátokat is egymás ellen fordított. A Szög-Art összejövetelein kívül ma már csak a régi jó barátok és volt tanítványok hívására látogatok a Tisza
partjára. Nem figyelnek ma már az emberek egymásra, sokan máig nem vették észre,
hogy már nem élek ott köztük Szegeden. Az utolsó szegedi években olyan sok szakmán belüli zavaros jelenséggel találkoztam, hogy nem esett nehezemre elhagyni a várost. Az Oskola utcai Olajos-házhoz tervezett Szent Borbála szobromat a meghívásos
pályázat szakmai zsűrije a legjobbnak találta. Megkaptam az első díjat, de visszataszító
machinációk eredményeképpen mégsem én kaptam a megbízást a szobor elkészítésére
a MOL-tól. Amikor először jártam a városban, nagyon kellemes benyomást keltett.

2002. március

103

Sohasem felejtem el a csodálatos szegedi ősz meleg fényeit, a csendjét. A nyugalom szigetének tűnt akkor a város. Szeged ma is gyönyörű. Sziget most is, de hol van már
a nyugalom. A turista persze nem láthatja az árnyoldalait és a benne élő indulatokat.
– Az elmúlt években milyen munkák foglalkoztatták?
– Úgy alakult, hogy a megbízások mind portrék voltak, és az egyik megbízás hozta
a másikat. 1999-ben volt a Nobel-díjas Békésy György születésének századik évfordulója, amelynek tiszteletére nemzetközi konferenciát rendeztek Budapesten. Ribári professzor javasolta, hogy van neki egy olyan operáltja, aki szobrász, és áttételesen Békésy
kutatásainak köszönheti a hallását. Nagy örömmel készítettem el a szobrot – a Puskás
Tivadar Híradástechnikai Technikumban állították fel 2000-ben. A következő évben
ugyancsak ők kértek fel Magyari Endre megmintázására, aki az első magyar rádióadást
készítette, és a lakitelki adó tervezésében is részt vett. A Műszaki Egyetem Építész
Kara részére 1996-ban Csonka Pál, 1998-ban Kotsis Iván, 2000-ben pedig Rados Jenő
portréját rendelték meg tőlem. Izgalmas feladat volt Varga Mártonnak, az első magyar
kertészeti iskola alapítójának a szobra – szintén 2000-ben avatták. Ezeket a legújabb
szobraimat látta annak a chicagói építészeti irodának a főnöke, ahol Eszter lányom
dolgozik. Az ő közreműködésével kaptam megbízást Jack Knuepfer portréjának a megmintázására. A 80. születésnapján ezzel a szoborral lepték meg a tisztelői Knuepfert,
aki Illinois állam sikeres kormányzója volt 1978-tól 1990-ig. Most márciusban pedig
Bob Finch építészről készített portrém avatására megyek Amerikába.

Hollósi Zsolt

RADOS JENŐ

104

tiszatáj

Csetri Lajos professzor emlékére
(1928–2001)
2001. december 25-én meghalt Csetri Lajos irodalomtörténész, a Szegedi Tudományegyetem Bölcsészettudományi Karának emeritus professzora. Súlyos beteg volt,
mégis nehéz elhinni, hogy nem láthatjuk többé jellegzetes alakját a szegedi utcákon,
a bölcsészkar folyosóin. Hosszú évtizedeken keresztül elhitette velünk, hogy az okos
ész által irányított mértékletesség legyőzhet minden kórt, hogy az ő története a túlélés sikerének példázata. 1945 novemberében csontsoványan tért haza franciaországi
hadifogságból, lábon hordozva az izzadmányos mellhártyagyulladást. Az alattomos
betegség lassanként tönkretette jobb tüdejét, és az operálhatatlannak nyilvánított betegnek az orvosok 27 éves korában nyugodt, öreguras életmód mellett is néhány évet
mertek jósolni csupán. Csetri Lajos akkor kezdte tudatosan kidolgozni a túlélés taktikáját. Betegség ellenére elvégezte a szegedi egyetem bölcsészkarának magyar nyelv
és irodalom, később német szakát. Érdeklődése hamarosan irodalomesztétikai, elméleti kérdések felé fordult, és egyetértve azokkal az MTA Irodalomtudományi Intézetében gyülekező kutatókkal, akik a sztálini időszak örök realizmus elméletével
szemben a stílus- és irányzattörténeti iskolát igyekeztek rehabilitálni, igen fontos tanulmányokat adott közre a korstílusok és stílusirányzatok problematikájáról. Amikor azonban a kultúrpolitika irányításában Köpeczi Béla helyett Aczél György került előtérbe, kényszerűen váltania kellett. 1963 óta a bölcsészkar magyar irodalmi
tanszékén dolgozott. Nagy tanulmányt adott közre a kor hazai irodalomszemléletének nyelvfilozófiai alapjairól, majd figyelme Berzsenyi életműve felé fordult. Róla
írta kandidátusi disszertációját, kutatásainak eredményeit pedig Nem sokaság hanem
lélek című, 1986-ban megjelent könyvében összegezte. A címbe emelt Berzsenyi-idézet egyben saját világ- és életszemléletének pontos kifejezője. Később érdeklődését
mindenekelőtt a 19. század eleji magyar irodalmi nyelvújítás nyelv- és irodalomszemléletének kutatása kötötte le. Meglátásait akadémiai doktori disszertációjában foglalta
össze, mely Egység vagy különbözőség? címmel 1990-ben könyv formában is napvilágot látott. Mindazok persze, akiknek abban a szerencsében lehetett részük, hogy
Csetri tanár úr előadásait hallgathatták a szegedi egyetemen, jól tudják, hogy mennyi
mindenről beszélt még az említetteken kívül is. Mindig papír nélkül, pontosan szerkesztett, szinte nyomdakész mondatokban: nagy tudása, széleskörű olvasottsága,
pontos memóriája mindenkit lenyűgözött. Nyugdíjas éveit megnehezítette a betegség. Nemrég egy szegedi konferencián szelíd öniróniával obsitos irodalomtörténésznek nevezte magát, mégis dolgozott Berzsenyi prózai dolgozatainak kritikai kiadásán. Szívügye volt ez a munka, amelyet azonban nem adatott meg befejeznie; a feladat most már ránk, tanítványaira vár.

Szajbély Mihály

Kérjük kedves olvasóinkat, hogy személyi jövedelemadójuk egy százalékával támogassák a Tiszatájt. Amennyiben úgy döntenek, hogy lapunk fenntartásához hozzá kívánnak járulni, rendelkezzenek a következő adószám
javára:
19082349 2 06
Tiszatáj Alapítvány
Imre László

*
A Tiszatáj Könyvek sorozatban megjelent Imre László
Műfajtörténet és/vagy komparatisztika című könyve,
mely nyolc tanulmányt tartalmaz a klasszikus magyar
irodalomról. A sorozat következő darabja Szigeti Lajos
Sándor A virrasztó költő című, József Attila-tanulmányokat tartalmazó könyve lesz.

Műfajtörténet
és/vagy
komparatisztika
Irodalmi
tanulmányok

*
Néhány szerzőnkről: Az Aaron Blumm néven is publikáló VIRÁG GÁBOR író, szerkesztő
(Symposion), Szerbhorváth Györggyel, Mirnics Gyulával Dombosi történetek címmel adott ki novelláskötetet. KELEMEN ZOLTÁN tanársegéd a szegedi bölcsészkar
Összehasonlító Irodalomtudományi Tanszékén. BERTHA ZOLTÁN a Károli Gáspár
Református Egyetem tanára.
Áprilisi számunk tartalmából:
FENYVESI OTTÓ, ORBÁN OTTÓ, ZALÁN TIBOR versei
SÁNDOR IVÁN, KONTRA FERENC prózája
GRENDEL LAJOS esszéje Mészöly Miklósról
Diákmelléklet:
TVERDOTA GYÖRGY József Attila Eszmélet c. versének XII. szakaszáról

/ira: 200 Ft

9 7 7 0 133

116008

0 0 2 0 3

