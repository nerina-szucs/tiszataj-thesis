tiszatáj 208019

iïfs r r

72. É V F O L Y A M

6
2018. június

IRODALMI FOLYÓIRAT
Megjelenteti a Tiszatáj Alapítvány Kuratóriuma
a Csongrád Megyei Önkormányzat,
Szeged Megyei Jogú Város Önkormányzata,

az Emberi Erőforrások Minisztériuma
és a Nemzeti Kulturális Alap támogatásával.

HÁSZ RÓBERT főszerkesztő
ANNUS GÁBOR, ORCSIK ROLAND, TÓTH ÁKOS szerkesztők
DOMÁNYHÁZI EDIT korrektor
SZÉKELY ANNA szerkesztőségi titkár

Felelős kiadó: Tiszatáj Alapítvány
Szedés, tördelés: Tiszatáj Alapítvány
A lapot nyomja: E-press Nyomdaipari Kft.
Szeged, Kossuth Lajos sgt. 72/B
Felelős vezető: Engi Gábor
Internet: www.tiszataj.hu e-mail: tiszataj@tiszataj.hu
Online változat: tiszatajonline.hu
Szerkesztőség: 6720 Roosevelt tér 10–11. Tel. és fax: (62) 421–549.
Levélcím: 6701 Szeged, Pf. 149.
Terjeszti: Lapker (Magyar Lapterjesztő Rt.)
Előfizetésben terjeszti a Magyar Posta Rt. Hírlap Üzletága 1008. Budapest, Orczy tér 1.
Előfizethető valamennyi postán, kézbesítőknél,
e-mailen: hirlapelofizetes@posta.hu, faxon: 303–3440
További információ: 06 80/444–444
Egyes szám ára: 600 forint.
Előfizetési díj: negyedévre 1500, fél évre 3000, egész évre 6000 forint.
ISSN 0133 1167

Tartalom
LXXII. évfolyam, 6. szám / 2018. június
SZAKÁCS RÉKA

Elmeosztály .......................................................................................

MARNO JÁNOS

Szereposzlás; Sorrend; Csendélet; Kísértetkiállítás;
Tárlat; Tájkép, előhívóban; Az ember mint a természet utópiája. .................................................................................... 14

VÁRADY TIBOR

Népellenes cinikus mosoly (ablak mögül) (Pupsi) .......... 20

BÍRÓ TÍMEA

Négy korty; Levetett szelek ....................................................... 36

HORVÁTH BENJI

Limbóban limózunk nárcisszal; „What else is there?”;
Self made boy; Kurvák pénz drogok avantgárd ................ 39

MAURITS FERENC

Csipkeangyal .................................................................................... 42

3

„Agyonnyomták rossz raszterral” (Maurits Ferenccel Orcsik Roland beszélget) . 44
(Szét)tördelt hagyományok – Szövegszervező vizualitás az Új Symposionban
FARAGÓ KORNÉLIA

Affinitások és koncepciók (Képzőművészeti gondolkodás az Új Symposionban) ........................................................ 53

KÜRTI EMESE

UFO Party (Az Új Symposion folyóirat szerepe a magyarországi neoavantgárdban) ................................................ 63

PINTÉR VIKTÓRIA

Spontaneitás és életkollázs (Ladik Katalin lírája az Új
Symposion hasábjain) .................................................................. 71

VISY BEATRIX

A félelem nüanszai (Újvidék, korhangulat, elnyomás
Tolnai Ottó Világpor és Virág utca 3 című köteteiben) . 78

BALÁZS ATTILA

Sorsváltások mindennapjai, háborúkkal, párbajokkal
(Várady Tibor libatoll és történelem című könyvéről
és annak apropóján felettébb szabálytalanul) .................. 85

HOVANEC ZOLTÁN

Háborgó élet (Danyi Zoltán: A dögeltakarító) ................... 92

PETAR BOJANIĆ

A megsemmisítés és a várakozás modelljei (A Messiás) Radics Viktória fordítása ..................................................... 102

mérlegen
NOVÁK ANIKÓ

A vatta édes káosza (Tolnai Ottó: Nem könnyű [Versek 2001–2017]) ............................................................................ 115

SZARVAS MELINDA

Ablaktörés és fényszilánkok (Maurits Ferenc, Bukott
angyal ablaka. Fényversek utazásaimról) ........................... 118

SAMU JÁNOS

„Ha mégis…” (Ladik Katalin: A víz emlékezete) ............... 121

JAHODA SÁNDOR

Háttal a hajnalnak (Bíró Tímea: A pusztulás reggelei) .. 123

MOLNÁR DÁVID

Kocsis Árpád Oktopusz c. kisregényéről .............................. 125

BAZSÁNYI SÁNDOR

Nyúl, körző, kalapács (Szijj Ferenc: Növényolimpia) ..... 128

Az utolsó oldalon
SZÍV ERNŐ

Kisbeszéd a személyemről ......................................................... 132

Illusztrációk
MAURITS FERENC alkotásai (Kézfeszületek Domonkos István verseskötetéhez) a címlapon, a 19., 52., 77., 84., 91. oldalon és a belső borítón.

SZAKÁCS RÉKA

Elmeosztály
Lézengés
A zöld szoba ablakából láttam meg először a szerencsétlen macskát, derékban
mintha eltörték volna, az alsó végét egy furcsa szeszélyű alakszabász, mint nagyanyám nagymosáskor az összetekert ágynemű sarkait, megcsavarta, de csak féligmeddig, úgy tessék-lássék, majd egy hevenyészett mozdulattal visszatoldotta a felsőtestéhez. A mellső lábaival kecskeszerűen ugrott előre, csavarodó mozdulattal
húzta-rándította magával a derék táján elkeskenyedett törzset, miközben vékony
hátsó lábait oldalvást dobálta, e hátsó lábak úgy hatottak, mint homokórából kiálló
szőrös karok. Nem tudtam levenni a tekintetemet a macskáról, csak álltam az ablak
előtt, az iszonyattal elegy szánalomtól elnyílt a szám, kezemben görcsösen szorongattam a rókavörös utazótáska velúr fülét. A rókatáskába gyömöszöltem a kórházi
holmit a stroke osztályról hazajövet, mindig gondosan, szinte kényszeresen csomagoltam korábban, a kelet és nyugat közötti, szinte állandó utazás rászoktatott az évtizedek során, most azonban hevenyészve, minden rendszer nélkül dobáltam be a
reggeli kávétól ragacsos poharat, szennyes törülközőt és bugyit összekeverve a tiszta pizsamával. Csak a telefontöltőt és a két könyvet tettem óvatosan a táska oldalsó
zsebébe, minden egyéb zagyván, idegenül, céltalanul hevert el egymáson, alig tudtam a táska füleit összefogni, akkorára duzzadt és torzult az ömlesztett kórházi
szennyes- és kacathalom. A fiam már várt a ház előtt, mikor a januári verőfényben
kikászálódtam az autóból, elcsodálkoztam, hogy a napfény a fehér garázskapuról
lemosta az összes fémes szennyeződést. Örökösen készültünk eltüntetni a garázs
lapjai közti illesztések fémelemeiből kiszivárgott, fehér lapokon lefolyó szürkésfekete festéket, de soha nem került rá sor. A januári fény megtette. A kék lakkbőr kézitáska közben a földre esett, kissé megtántorodtam a koradélutáni ragyogásban,
bele kellett kapaszkodnom a fiam karjába, ő vitte a csomagjaimat, emlékszem, hogy
jobb kezében volt a rókavörös utazótáska, de mire a zöld szobába értünk, valahogy
visszakerült hozzám. Ennek az utazótáskának a fülét szorongattam, miközben dermedt borzalommal néztem a szerencsétlen macskát, egy tébolyodott Pygmalion élő,
mobil torzóját, ahogy az utcán átlósan áthalad, mint egy bonyolultan mozgó, rettenetes középkori óraszerkezet. Sírni kezdtem, nem volt mit tenni.

1

Részletek az Elmeosztály c. kötetből

„

4

tiszatáj

Furcsa dolog a sírás, a szememből sós víz folyik, s kimos a rémületből, amibe beleragadnék. Ritkán sírok, legtöbbször indok nélkül, kicsit szégyellem is persze, mert
olyan, mint a rahát, török édesség, gyermekkoromban sokszor ettem Csíkban, ragad
mindenre, arcra, fogakra, kézre, rahátos, ragacsos, könnyes minden. A fene a macskát, a fene engem, a fene a sírást, meg a rahátot, mondom, s fájdalmam kicifrázom.
Lamentálás közben megszólal a telefon, csönget, csöng, csörömpöl, hullámzik, mint
a víz alatti homok, végül elhallgat. Királykék szövet a csöngés utáni csend januárban, finomszövésű textúrája lágyan érinti a zöldszoba tárgyait, ahol semmi sem
zöld, a sírástól ragacsos arcot, ami idegenül az enyém, a lappangva foltosodó kezet,
ami a rókaszín táskát fogja, és az utcát, ahol keresztben átment a macska, e bonyolult, borzalmasan kalimpáló szerkezet. Ismét szól a telefon, ezúttal kitart, utálatos
műanyag bojtorján, nem enged, tépázza a csend szövetét. Anyám hív. Eltartom kissé
a készüléket a fülemtől, hadd szidjon, csak távolabbról halljam, megkönnyebbül tőle. Rosszul bánsz magaddal, egy bőregér vagy, mindent megvonsz magadtól, megfosztod magad, és mi végre, sírba viszed a címeidet, elől-hátul doktor vagy, de egy
palacsintát nem tudsz megsütni a fiadnak, pedig minden hülye tud palacsintát sütni,
ehhez nem kell palacsinta-doktorátus, legalább enned kellene, a kövér embernek a
mosolya is kellemesebb, a tied a bőregér mosolya. Mosolyogtam mindeközben,
nyilván bőregérszerűen, mert anyámnak igaza volt, mondtam is neki a telefonba,
hogy telitalálat a denevér-hasonlat, most hulltam le a mennyezetről, mivel sötétben,
fejjel lefelé lézengek, mióta létezem, és már jóval a szélütést megelőzően. Persze,
mert te mindent elhülyéskedsz! – kiabálta haragosan, s a telefonból, mint a skorpió
farka, kunkorodott ki az anyám mérge. Sajnáltam szegényt, hogy ennyire idegesítem.
Aztán elkezdett az eső cseperészni, de ez már egy másik napra esett, ami hasonlított a rókatáskás naphoz, mert ismét felhívott telefonon anyám, én ugyanúgy eltartottam a készüléket, miközben hosszasan, mérges farokkal bújtak elő a szavak, az
eső közben nem tudott elállni, hiszen üvegtészta volt ég és föld között. Párizs egyik
dél-keleti külvárosában ettem üvegtésztát, kedves, szomorú barátoknál, az emlék
még elég friss, nincs húszéves, mégis vakulni kezd, fémesen és elmosottan látom
magam benne, mint a vakfoltos tükörben az adorjáni budiban. Karcsú és nyakigláb
volt a saint-mauri ház, bepréselődve az elég jónak számító párizsi külváros többszörösen csavarodó utcáinak hasonszőrű, képtelenül keskeny házai közé, amelyek
egy fokkal talán elegánsabbak voltak, mint a szomszédos, kevésbé sikkes, kutyaszaros peremváros, Maison-Alford házacskái, ahol egy évet laktunk párizsi gyakornok
koromban. Ebben az időben hívtak meg magukhoz több alkalommal Saint-Maurba a
barátaim, ösztövér házuk emeleti ebédlőjébe, ahol az egymás fölötti keskeny szinteket összekötő nyikorgó csigalépcsőket átitatta valami időtlen szomorúság ódon,
enyhén lakkszerű illata, ami minden lépésre kiszabadult a sötét fa repedéseiből. Valahogy angolos légköre volt a háznak, egyáltalán nem volt benne semmi franciás
könnyedség, felszínesség vagy gondtalanság, sokkalta régebbinek mutatta magát,

2018. június

5

„

mint amilyen valójában volt, gyakorta képzeltem, a csigalépcsőn recsegve felfelé
menet, hogy valami komor múlt enyvez össze itt mindent, az járja át a házat, lépcsőt, korlátot, padlót, mint egy észak-angliai sok évszázados kastélyban. Párizsban
gyakran esik az eső, az ott töltött évet szakadatlan, kékesszürke esőfüggöny mögött
látom, esett akkor is szünet nélkül, amikor Saint-Maurban üvegtészta volt az ebéd
egyik fogásán a köret. Élénkzöld levélmintás tálban feküdt az áttetsző tészta az asztal hozzám közel eső felében, és minden erőfeszítésem és kínos önuralmam ellenére
olyan elképedve és undorodva nézhettem rá, mint a násznép Hany Istók békákkal
teli táljára a lakodalmas asztalon. Olyan volt az üvegtészta, mint a sűrű hajat növesztett kocsonya, a kocsonya koponyáját elfedte a kócosan remegő, takonyszerűen
áttetsző hosszú hajzat, ami itt-ott reszketve csüngött ki a herendi porcelántál levélkéi között. Mondanom sem kell, hogy nem tudtam enni belőle, bénultan bámultam
az üvegtészta látványát, elfordulni vagy másfelé nézni sem voltam képes, végül fojtott hangon csak annyit préseltem ki, hogy ezt most nem. Bántó lehetett az elutasítás, vagy a hangom tónusa, sőt inkább sértő volt, de az üvegtészta emlékképére is
felhúzódik a lágyszájpadom, összerándul a garatfalam meg a nyaki izmaim, mint
közvetlenül öklendezés vagy hányás előtt. Csak én nem ettem az üvegtésztából, meg
a vendéglátóim kamaszfia, egy alacsony, pufók arcú, letolt nadrágot viselő gyerek,
aki furcsa, édeskés, szenvelgő hangon beszélt, és akit néhány évvel később, már
Franciaországban dolgozó pszichiáter szakorvosként láttam viszont, amikor a zárt
elmeosztályról, ahol heveny szkizofrén téboly miatt kezelték, kimenőre engedték.
Figyelsz te egyáltalán? – recsegett anyám a telefonba. Olyan furcsa a hangod, mint
aki éppen öklendezik – mondta megrökönyödve, némi riadalommal, mikor mentegetőzni kezdtem amiatt, hogy elmerengtem az eső látványán, ami nem tud elállni,
hiszen üvegtészta ég és föld között.
Esős ez a február, kétszer, ha szállingózott a hó, kezdetben tétova pelyhekben
ringott, később bizonytalan identitású hószemcsékké töpörödve hullott s szinte
azonnal elnyelte a föld, és most a tavalyi sárgás fűcsomók és földbuckák nedvei között elegyedik az esővízzel. Nincs télélményem, csak lézengek itthon, mint a lappangva vizesedő hópelyhek, s várom, hogy feligyon az emberevő idő. Idegen tőlem
ez az egykedvűség s ez a nemcselekvés, de mióta a stroke osztályról kijöttem, hajlok
erre a látszólag apatikus állapotra, sőt néha azon kapom magam, hogy élvezem az
eddig nem tapasztalt nyugalmat, az állandó, céltudatos, szövevényes tevékenykedésem megszűntét. A legjobb, hogy elapadt a fontosság és a fontoskodás, és van időm,
ami sosem volt, a percek, órák, napok nem másznak egymásra és egymásba tolakodva egy orgazmus nélküli örökös és ostoba orgiában, én meg nézhetek a zöldszoba ablakából ki, vagy magamba be, ameddig jólesik. A macskát nézem, a szemközti
szomszéd túlméretezett, morózus, mustársárga macskáját, amint kissé ferdén átpréseli magát a rozsdabarna fémkapuba vágott kerek lyukon, mint egy lomha, elemes plüssállat, amiben kimerülőben van a Duracell. A derekánál megszorul, ekkor
visszafelé próbálja magát szuszakolni, hosszú sárga szőre körkörösen kifeszül és

„

6

tiszatáj

égnek áll a fémlyuk körül, a dagadt, flegma képű macska pedig néhány pillanatig
úgy néz ki, mint egy gyermekláncfű szoknyát viselő szőrös sárga bennszülött. Valamivel később lehetett, hogy a postás néni esőkabátban elbiciklizett a szemközti ház
előtt, az eső ekkor már biztosan elállt, mert a morcos, debella macska ott ült mozdulatlanul a fémkapu előtt, olyan volt, mint egy olcsó kínai szfinx oroszlánszerű testtel
és példátlanul mafla pofával. A postás néni fiatalabb, mint én, az alakja a zsákszerű
formaruha miatt nem kivehető, az arca almaszerű, minden kiemelkedés egyneműnek tűnik rajta, az orrát és a száját fel lehetne cserélni egymással, mit sem változna
a jellege: alma így is, úgy is, mosoly nélkül. Mert mosolyogni, azt nem láttam soha,
bár kezdetben bátortalanabbul, később szinte vérszemet kapva igyekeztem vele beszédbe elegyedni, derűsebb szót és mosolyfélét kicsiholni belőle. Furcsa szokásom
ez, a bennem lakó bohóc alakoskodik ilyenkor, úgy véli, hogy semmi nem tesz jobbat a szomorúságnak, mint a nevettetés. A cirkuszok fülig nevetősre mázolt bohócai
folyton szaladnak, ugrándoznak, bukfencet hánynak, miközben mindegyre felnevetnek, amit legalább olyan mélységesen szomorúnak és kínosan lehangolónak találtam már óvódás leányka koromban, mint a kopott oldalú muflonok látványát a
csíkszeredai vendégcirkuszban, szóval a nevetgélő és bukfencező bohócok láttán
keservesen sírva fakadtam és soha többet nem voltam hajlandó cirkuszba menni.
Szidott és éretlenkedett is anyám, hogy milyen hisztis és komplikált ez a leányka,
minden normális gyermek örvend, ha cirkuszba viszik, de ez nem, ennek százféle
baja van, százféle féreg rágja s csak olvas ész nélkül, maholnap felnő, de egy rántást
sem lehet rábízni, mert ha az orra alatt ég le, akkor sem érzi. A rántás szóra néha
még összerándul a gyomrom, nem is annyira az égett rántás szagától, hanem az
anyám kiabálásától, persze igaza volt szegénynek, kire bízhatta volna a rántását,
mikor ő öt emberre mosott a keverőtárcsás mosógéppel a fürdőszobában. Elég cirkusz volt az élete, mondta gyakran, de azért a jegyeket kezdetben megvette mindannyiunknak, én azonban konokul nem voltam hajlandó többé cirkuszba menni, a
nevető bohócok láttán érzett tűrhetetlen szomorúságot nem tudtam elviselni. A
gyermekkor e bohóca megsejthette, hogy nem kerül sor több találkozásra, ezért valahogy és mindörökre tanyát vert bennem és itt alakoskodik hébe-hóba, mert azt
hiszi, hogy semmi nem tesz jobbat a szomorúságnak, mint a nevettetés. Hát, a postás nénit csak nem sikerült megnevettetnie, de még egy ezüstös fejszesuhanásnyi
mosoly sem játszott a postás néni almaarcán soha, ugrándozhatott és vigyoroghatott bármennyit a bennem lakó bohóc. Persze, csak később mondta Rózsika néni, a
kortalan és macskátlan szomszédasszony, hogy a postás nénit megtámadta egy kutya, mikor a nyugdíjakkal karikázott a másik utcában, azóta fél az emberektől, mert
szerinte a kutyákat az emberek rontják el, mint minden mást is ezen a világon. Elcsapják a szerencsétlen ebet, a pária meg csak lézeng, s mikor már a lézengés is kín
neki, akkor megmarja az embert, mert nincs egyéb, amit megosszon, csak a lézengés kínja. A páros oldali házak voltak most soron, a postás néni a kifli alakú utca végén szokott megfordulni, legalábbis erre a következtetésre jutottam a karikázás ide-

2018. június

7

„

jét meg a házak számát latolgatva. A csengetésre kidugtam a fejem a nappali ablakán és megláttam a mosolytalan almaarcot, fel sem nézett a fehér kapu kékes árnyékából, szinte csak úgy mellesleg mondta, inkább csak elejtette, hogy ajánlott levele jött. Egy pillanat, magamra veszek valamit, máris jövök – csicseregem ki az ablakon, mint egy februári pacsirta, de semmi jele nem volt annak, hogy e madárdalutánzat hatott volna rá. Azt hiszem, inkább ingerelte, számtalanszor hallhatta ezt a
mondatot különböző változatban a tápéi, beszélhetnéktől hevített asszonyoktól,
akik locsogásukkal fenntartották, ő meg nem tudott addig odébbállni, míg át nem
vették a küldeményt, levelet, nyugdíjat, akármit, és alá nem írták az átvételi elismervényt. Személyi igazolványt kérek – mondta morózusan, egy szuszra, szakasztott azzal a hangsúllyal, mint a fiatal, kerekarcú rendőr a Tiszaparton, mikor megállított a klinikáról hazafelé jövet. Lehet, hogy a fia, gondoltam felélénkülve, és mármár nyílott a kérdésre a szám, hogy megtudakoljam, hogy van-e egy rendőr fia, de a
tekintetét látva lenyeltem a születő mondatot, a postás néni ugyanis elnézett mellettem, sőt olyasféle haraggal súrolt a tekintete, mintha én csaptam volna el a kutyát, amelyik hajdan megharapta. Rendesen írja alá a nevét, ne doktor krikszkrakszot írjon nekem! – reccsent rám – mit képzel, ki fogja ezt kiolvasni! Vagy azt hiszi,
attól, hogy doktor, mindenfélét írhat? Most mit tegyek – kérdeztem tétován, látva
szálkás, vékonyszálú, hullámzó betűkkel odavetett aláírásomat, ami, mint az érett
búzamező, szemnek szép, de csak kaszálni lehet, olvasni nem. Írja oda nyomtatott
betűkkel, azt csak tudja! – jött az instrukció. Ezt tudom, palacsintát viszont nem tudok sütni! – vágtam ki diadalmasan, és bolondul boldognak éreztem magam, kezemben egy francia ajánlott levéllel, ahol a nevemen szokás szerint nem volt ékezet.
Hogy jön ide a palacsinta? – nézett rám a postás néni, és azt hittem álmodok, vagy
hallucinálok, mikor megláttam a kissé sárgás, enyhén egyetlen, majdnem bájos fogsort, amint a széles mosolyra csúszott ajkak között újszerűre mintázta az almaarcot.
A francia levelet felbontottam és eldöntöttem, hogy jövő héttől visszamegyek
dolgozni. Meg kell győznöm az orvoskollégát, hogy visszaengedjen. Vége a lézengésnek.

Claude Morel
Valószerűtlenül sovány volt, amikor bilincsben behozta a rendőrség az osztályra.
Második szombati készenlétem volt abban a hónapban, tűszerű, fémszürke eső
szemerkélt hetek óta, kitartóan és hiábavalóan szurkálta a köd sűrű fátyolszövetét,
amit csak az autók szakítottak fel itt-ott, de a ködfoszlányok csakhamar összefolytak és betöltötték az autó ütötte lyukakat. Semmi más nem utalt a télre Poitiers-ban,
csak a kínzó fényhiány és a nyirkosság, a kiterített ruha napokig nem száradt meg,
csak áthatóan büdös lett. Folyton zárt térben kellett létezni, keringtem az otthoni és
a kórházi falak akvárium-labirintusában, nappal is állandóan égett a villany, a neon-

„

8

tiszatáj

fényben fürdő falakon kívül szürke árvíz borította a világot. A zártosztályon kezdtem a vizitet szombat reggel, a zártosztály felé vezető folyosón Edgar Degas reprodukciók, tüllszoknyás balett-táncosnők között érkezik az ember a biztonsági ajtóhoz. Balettmesteri léptekkel haladok hosszú fehér köpenyemben, fejem fölött zsibongnak a lányok, szinte összeér a két oldal táncosainak sora, olyan keskeny a folyosó. A csőfolyosó végén halvány zöldeskék biztonsági ajtó, mintegy visszaköszön
a tüllruhák színe benne, választékos ízlésre vall. A zártosztály Degas-ról kapta a nevét, nyilván azért, hogy az impresszionista könnyedség enyhítse a társuló komorság
súlyát. Csengetni kell, akkor is, ha kulccsal és beléptető kártyával jövök, a személyzetnek tudnia kell az érkezésemről. Szinte mindig teltházas a Degas, állandóan foglalt benne a két elkülönítő szoba is, örökösen zsonglőrködni kell, hogy a legveszélyeztetőbbek számára helyet találjunk. Degas tüllruhás osztályán a téboly rétegeit, a
rémület bugyrait és az őrjöngés fokozatait kell osztályozni és rangsorolni, ez a dolga a szombati készenlétes orvosnak is. Ezen a szombaton az én dolgom. Úgy döntök
végül, hogy Momót visszaengedem a Caude Monet-ra, a pszichotikus betegek osztályára, ahol tüllszoknyás balerinák helyett tavirózsák fedik a falakat és a betegek viszonylag szabadon mozognak. Momó, rendes nevén Mohammed, jámbor, tagbaszakadt, az utóbbi időben erősen meghízott, enyhén szellemi fogyatékos fiatalember,
akinek járadékából él egész családja, és ő rendkívül büszke, hogy eltarthatja apját,
anyját, fivéreit. Kiváltképp azóta, hogy a szintén fogyatékos és elmebeteg lánytestvére élettársat talált magának és elköltözött otthonról, így kizárólag Mohammed járadékára számíthatott a család. A járadék esedékességekor gyakrabban látogatják a
szülők, ilyenkor Momónak becézik és hoznak cigarettát neki, némi édességet, majd
a járadék folyósítását követően megszűnik egy ideig a látogatás, meg a cigaretta is,
ami miatt Mohammed elképzelhetetlen dührohamokat kap, és fél kézzel dobálja az
útjába kerülő asztalt, szekrényt, tűzoltó készüléket. Érthetetlen és csodával határos,
hogy még nem ölt meg senkit, mindössze egyik ápoló lábszárát súrolta a falról letépett tűzoltó készülék nyaka, az áldozat lilás zúzódásokkal megúszta. A dührohamok
során csak négy férfiápoló tudja lebirkózni Mohammedet, és ilyenkor néhány napra
a tavirózsás osztályról a tüllszoknyásra kerül. Előfordul, hogy megérzi az indulatok
előszelét, így legutóbb saját maga kérte, hogy vigyék a Degas-ra, noha rettegett az
elkülönítőtől, ahol – miután lecsillapodott – nagyszemű könnyeket sír, mint egy hatalmas termetű kisgyermek, hogy kiengedjék. Mohammed viszonylag nyugodt volt
ezen a szombati napon, úgy döntöttem végül, bár némi fenntartással, hogy visszakísérhetik a Monet-ra. Helyet kellett csinálnom ugyanis az újonnan érkezőnek, akit
közterületről karhatalom kísér, a közbiztonságra veszélyes és kényszergyógykezelését elrendelte a prefektus. Ennyit tudtam mindössze, miközben a Degas személyzetével egyetemben felkészülten vártuk a zárt osztályon, míg sterilen és vendégszeretőn ragyogott a felszabadult elkülönítő.
Bilincsben hozták ezt az embert, aki egészen valószerűtlenül sovány volt. Nyírfaágszerű végtagjain lötyögött a láthatólag több számmal túlméretezett piszkos ka-

2018. június

9

„

bát és a nadrág, ez utóbbit madzagok tartották azon a tájon, ahol a derék szokott
lenni. Ívben meghajlott a háta, az alsó hátcsigolyáknál ék alakú kiszögelléssel, a csigolyák tövisnyúlványain, mint apró csontszegecseken, elemelkedett a vékony ing.
Az elszórt barnás piszokfoltok alatt fehérlett a kéz bőre, keskeny kézfeje szinte átfért a bilincsen, amit faágszerű csuklóján viselt, és ami ólomsúlynak hatott a tojáshéj csontokon. Arcbőre, akárcsak a kézé, csapzott szakálla fölött életszerűtlenül fehér, áttetsző, mint a mélyhűtött tengeri halak kiolvadó húsa. Világosbarna szemei
aránytalanul nagyok, szinte túlméretezettek, tátong bennük a pupilla. Morel úr? –
kérdeztem szokás szerint formálisan, és persze fölöslegesen, hiszen ki más lehetne,
mint az, akinek az azonosságát a nagyszámú biztonsági előírás mellett már számtalanszor ellenőrizték, beleértve az őt kísérő rendőröket, meg a szövevényes adminisztrációt. Igen, asszonyom. Bocsánat, doktor – javította ki magát azonnal, halkan
beszélt, kissé rekedten, vagy inkább fátyolosan. A fogai elég épek voltak, bár láthatólag elhanyagolt állapotban. Tudja, miért van itt? – kérdeztem, miközben beleolvastam az előttem heverő dokumentum halomba, amelyben az állt, hogy Claude
Morel közterületen, egy parkban, kiskorúnak mutogatta a nemi szervét, majd furcsán, zavartan viselkedett, a kiérkező rendőrök elől a bokrok mögé akart elbújni,
később menekülni próbált, összefüggéstelenül és értelmetlenül beszélt. Üldözőket,
gyilkossággal való fenyegetést hallottak ki e beszédből, így a francia törvények értelmében, a közrend és a közbiztonság érdekében a megyei prefektus elrendelte a
zavart elmeállapotú és veszélyesnek ítélt beteg pszichiátriai osztályos kezelését,
egy elsődleges orvosi szakvéleménnyel alátámasztva. Tudom, hogy hol vagyok – válaszolta Claude Morel rövid hallgatás után –, bár nem értem, hogy miért ide hoztak.
Meg akarnak ölni, évek óta követnek, lehallgatnak. Kicsoda, Morel úr, ki követi, ki
akarná önt megölni? – kérdeztem, ezúttal már magabiztos orvosi zöngével, mert
szilárd alakot öltött a kórkép: üldözési téboly, paranoia. Ez nem feltételes mód, hanem kijelentő, nem meg akarnának, hanem meg akarnak ölni. De erről nem kívánok
beszélni, az urak előtt kiváltképpen nem – válaszolta halkan, de határozottan, a
szemembe nézve, majd a tekintete beleolvadt az ablakot beborító szürke szivárgásba. Tagadhatatlan, hogy meglepett a nyelvtani kitétel, szavainak nem várt választékossága, a majdhogynem hajléktalan, de legalábbis elhanyagolt külsejével eléggé ellentétben állt a modora. Előítéletek foglya vagyok, mondtam magamban, s hosszasabban, vizsgálódva néztem a nyomorúságos ruhába öltözött falfehér, rendkívül sovány, hajlott hátú, törött nyírfaágra emlékeztető szakállas emberi lényt, aki a nyelv
árnyalatait ilyen pontosan érzékeli és megnevezi, majd a rendőrökhöz fordulva
szóltam, hogy vegyék le a bilincseit. Biztos benne, doktor? – kérdezte egyikőjük, pillanatnyi csodálkozással, de látható megkönnyebbüléssel is, hiszen véget ért az elmeosztályos küldetésük. Hogyne. Igyanak egy kávét, ha engedi a szabályzat – ez a
jól bevált mondat mindig hatott, ha kellő arányú mosolyba csomagoltam –, majd
elmehetnek, minden rendben van, magunkra hagyhatnak – mondtam egészen nyugodtan. Miután távoztak, kértem egy kávét Morel úrnak is, meg egy pohár vizet, és

„

10

tiszatáj

megkértem, hogy üljön le. Míg bilincsben volt, és közrefogták a rendőrök, kénytelen
volt állni. Tudja, miért van itt? – tettem fel újra a kérdést. A kávét óvatosan eltolta
magától, bal kezébe vette a műanyag vizespoharat, és lassan, egészen lassan ivott
belőle néhány kortyot, a gégefedő megemelkedett, a víz lesiklott a nyelőcsövén, az
ing nyakánál látni lehetett, ahogy a kulcscsontok és a szegycsont közti sötét árkot
elmozdítja a vízhullám, majd elsimul a mélyedés. Az ujjait nem vette le a pohárról, a
szürkésfehér, törékeny nyírfavessző-ujjak finoman körbefonták a polisztirol lemezt,
mint idegen, emészthetetlen hulladékot a vízparti fák eres felszíni gyökerei, a papírvékony műanyag nem horpadt be a nyomás alatt. Undorító idő volt, háttal ültem
az ablaknak, de éreztem, ahogy az esővíz gilisztaszerűen kúszik le az ablakon,
szemközt Claude Morellel. Akkor, azon a nehezen elviselhető télen, amikor megismertem Morelt, akkor láttam először, hogy öregszem, a háj alattomos kúszóféregként csúszott a mindig feszes hasfalam és csípőm bőre alá, táskás lett a szemem, arcom bal oldalán az államig kivehetővé vált egy éles és mély ránc, Morel ezt nézte
hosszasan és csak ezután válaszolt. Mert meg akarnak ölni. Évek óta rejtőzködöm,
nem tudja elképzelni, mennyire óvatos voltam, de tudtam, hogy nem tévesztenek
szem elől, figyeltek és lehallgattak mindvégig, és most egy mondvacsinált ürüggyel
elfogtak, hogy megöljenek. Kicsoda? Kik akarják megölni, Morel úr? – nyomatékossá
tettem a kijelentő módot, de nem válaszolt, csak a ráncot fürkészte az arcomon, meg
az ablakon lecsorgó nyirkot. Itt az áll, hogy a nemi szervét mutogatta egy kiskorúnak a parkban – kerestem másfelé az utat, ami hozzáférést enged e közveszélyesnek
minősített tébolyodott elméhez. Szó sincs erről! – láthatóan felindult, a méltatlankodástól rózsaszínes árnyalat jelent meg a kiálló járomcsont felett, kifejezetten furcsának, kislányosnak hatott ez a reakció, az erek elemelkedtek a szikkadt nyak törzséről, szaporán lüktettek. Kijöttem otthonról, megérti, hogy ki kell jönnöm néha,
beszerezni, amit muszáj, és rám jött a vizelés, mostanában nem tudom tartani.
A parkba mentem, a bolttal szemközt, egy nagyobb bokor mögé álltam, de éppen
akkor odaszaladt az a lány, meglátott és kiabálni kezdett. Nem tudtam egyből felhúzni a nadrágomat, mert bő, láthatja, leesik, madzagokkal kell megkötnöm, sajnos
nincs nadrágszíjam. A lány sikított, ezért nagyon siettem, de a kapkodástól folyton
kioldódtak a madzagok. Futva jöttek a szülei, látták, hogy mindegyre lent van a nadrágom, a lányuk meg csak visított, az apja üvöltött, meg akart ütni, aztán hívták a
rendőrséget – itt szünetet tartott a zilált mondatrészek után, a méltatlankodás heve
láthatólag csillapodott, egyenletesebben kezdett lélegezni. Menekülni próbáltam, de
beláttam, hogy reménytelen. Tudtam, hogy egyszer sor kerül rá, és megölnek. A titkosszolgálat jelezte a rendőrségnek, hogy elhagytam a lakást, mert a lakásban nem
tudtak bemérni – a mondatát Nadine üvöltése szakította félbe, az elkülönítőben
volt, amióta François Leclerc-el összevesztek és uralhatatlanná vált az üldözésibefolyásoltatásos tébolya, a hallucinációktól őrjöngött, hiába kapott annyi antipszichotikumot, hogy megölne egy lovat. Mindenfajta kezelés meddő és fájdalmasan
reménytelen volt, Nadine kezelőorvosai időről időre cserélődtek, mert egyszerűen

2018. június

11

„

kikészültek e szkizofrén téboly megveszekedett, uralhatatlan erejétől, amit semmilyen kezeléssel nem lehetett legyűrni. Néha azért kellett orvost váltani, mert Nadine
bomlott elméjében sátánná változott a kezelőorvos is, és elméjének pokolbéli forgatagából eszelős kínjában kitörve megtámadta az orvosát. Nadine felüvöltött az elkülönítőben és Claude Morel elhallgatott. Az üvöltés utáni néhány pillanat kivált az idő
megszokott rendjéből és minden megtorpant egy villanás erejéig, az eső nem kúszott tovább gilisztaként az ablakon és az ördögisten kiesett a foteléből, ahonnan a
képtelen emberi szenvedés e való világ show-ját nézte.
Claude Morel története lassan, lépesről lépésre bomlott ki az elkövetkező hónapok során, a paranoid téboly precíz, sűrű szövésű pókhálója mögül, amit a hosszas
orvosi kezelés révén csak óvatosan lehetett felfejteni, mint a keresztcsonti felfekvés
fájdalmas, fekélyes sebébe beleragadt kötszert. Claude Morel több, mint egy évtizede élt teljesen egyedül a lakásában, semmiféle emberi lénnyel nem tartott kapcsolatot. 400 euró körüli jövedelme megvédte a legteljesebb nyomortól, de nem tudta
teljesen megvédeni az éhezéstől, ha kifizette a lakhatása és egyéb alapvető szükséglete költségeit. Nem folyamodott soha pénzbeli vagy egyéb segítségért az illetékes
szociális hivatalokhoz, ahogy kivétel nélkül mindenki, aki ebből a segélyből élt, nem
fordult más szervezetekhez, így a vöröskereszthez sem, hogy élelmet, ruhát igényeljen. Nem kért semmit és mégsem volt elmaradása, villany-, gáz-, vízszámla vagy
lakbér hátraléka. Nem volt telefonja, hűtőszekrénye, mosógépe, televíziója, semmiféle technikai berendezése, még órája sem. Nem érintkezett senkivel, leszámítva a
diszkontáruház szolgálatos pénztárosát, már amennyiben érintkezésnek nevezhető,
ahogy a szalagra helyezett konzervet vagy ásványvizet, amit mindig a legalsó polcokról vett el, szótlanul, a köszönésre legfeljebb bólintva, kifizette és elment. Kizárólag alkonyatkor vagy sötétedés után távozott otthonról, ezért rejtély maradt,
hogy a kórházba érkezése napján miért változtatott e szokásán és miért délelőtt
ment a boltba. Hogyan tudott ennyi jövedelemből megélni, Morel úr? – firtattam
többször is, mert sehogyan sem fért a fejembe az alkalmazkodás e szélsőséges csodája, olyan volt, mint a nyugati világ különös, elvadult kultúrpartizánja, aki a civilizáció kikerülhetetlen nyomása alól más számára láthatatlan egérutat lelt, de mégsem sodródott ki a hajléktalanok és nincstelenek emberevő futóhomok szigetére.
Mert Claude Morel művelt, olvasott lény volt, aki elmagyarázta nekem Michel Foucault elméletét a társadalmi normákról és az intézményesített hatalmi mechanizmusokról, melyek a semlegesség és a függetlenség örve alatt működnek az igazságszolgáltatásban és az orvoslásban. Beszélt a hatalmi viszonyokról, melyek átszövik
az egész társadalmat, és amelyek lényegében a polgárháború derivátumai, értekezett a mikro-hatalomról, mely lehetővé teszi a hozzám hasonló orvosoknak, kik e
társadalom szövetképző egyedei, hogy meghatározzák és szabályozzák a normalitást, és deklarálják, hogy ki az őrült.
Úgy tűnt, hogy Claude Morel a kórházi kezelések révén fokozatosan belátja, hogy
kezelésre szorul, mivel korábban szilárd meggyőződése, téveszméje volt, hogy le-

„

12

tiszatáj

hallgatják és megfigyelik, és egész egzisztenciája és létezésmódja ennek kivédésére
és elhárítására szerveződött. Mivel úgy tudta, hogy a titkosszolgálat és a rendőrség
a lépteit regisztrálja mozgásdetektorokkal, ezért a lakásában soha nem lépett a padlóra, mindenfelé cölöpöket helyezett el, azokon közlekedett, mint egy mocsári ragadozó. Összepréselt műanyag palackokat rakott mindenfelé a lakásban, hatalmas
mennyiségben, hogy zavarják a titkosszolgálat jeleit. Mikor a kórház ápolói jóval
később Claude Morel lakásába bejutottak, számtalan szemeteszsákot töltöttek meg
a műanyag palack arzenállal, hogy végül feltáruljon előttük a lakás belsejében, a
nappali mennyezetéhez rögzített, fecskefészekre emlékeztető különös építmény,
ahová a cölöpökön lehetett eljutni. Mint az új-guineai erdők mélyén a bennszülöttek, akik fák hegyére építkeznek, Claude Morel is házat épített magának a panelház
belsejében, a nappali sarkában, amire kötélhágcsón lehetett feljutni. Kutyaól méretű, szabálytalan, néhol szögletes búboskemence-szerű építmény volt a mennyezethez préselve, fából, műanyagból, miegymásból összetákolva, amiben nem tudott kiegyenesedni, ezért görbült meg a gerince az évek során. Ott élt, csak ritkán, nagyjából hetente, és csak sötétedéskor hagyta el a furcsa fecskefészek-tákolmányt, óvatosan lekúszva a kötélhágcsón, majd finoman egyensúlyozva a padlón bizonyos távolságokban elhelyezett cölöpökön, hogy soha ne érintse a padlót. Tudta, hogy a titkosszolgálatot és a rendőrséget csak így lehet kijátszani, ideig-óráig. Azt, hogy miért
figyelték, soha nem volt hajlandó elmondani. A múltjából, a mozaikszerű utalásokból, forgácsolt mondatokból annyit sikerült összerakni, hogy a francia idegenlégióban szolgált, ahová valamiféle belső, talán hitbéli válság és súlyos családi konfliktusok miatt jelentkezett. Tény, hogy képbe került néhány hónap múltán Claude Morel
nővére, akivel Claude évtizedek óta nem tartott semmiféle kapcsolatot, s akivel a
kórházi lét során, a személyzet közreműködésével, újonnan kialakult valamiféle
összeköttetés. Beszéltem e lánytestvérrel telefonon és megerősítette mindazt, amit
Claude Morel állított: hogy nagyon régen megszakított minden köteléket a vallását
gyakorló protestáns családdal, azután, hogy hitbéli ügyekben súlyosan összekülönböztek és a fivére jelentkezett az idegenlégióba. Sokszor elnéztem Claude Morel finom arcvonásait, élesen metszett járomcsontját és orrát, középkori festmények és
templombelsők ábrázolják ilyennek Keresztelő Szent Jánost, figyeltem elegáns gesztusait, gracilis csontozatát, és nem értettem, miként kerülhetett ez az ember az idegenlégióba. Abban az időben sokat szenvedtem a fogaim miatt, felső és alsó metszőfogaim koronája megrövidült, ismeretlen eredetű kopás jelentkezett hirtelen, s azon
a lucskos, undorító poitiers-i télen hiába jártam a fogorvosokat, a gyötrelmen kívül
nem sok eredménye volt. Úgy éreztem, engem a fogorvosok ölnek meg. Claude Morel fogsora az enyémnél rosszabb állapotban volt, tele szuvasodással, fájt neki minden rágás, de ennek ellenére ellenállt minden kísérletemnek, és nem volt hajlandó
fogorvoshoz menni, bármennyit kapacitáltam én is, az ápolók is a Monet osztályon.
Mert néhány hét után, a zárt osztály Degas-féle tüllszoknyás balerinái közül Monet
tavirózsái közé került, ahol aztán lehetősége adódott arra is, hogy ápolói kísérettel

2018. június

13

„

kimenőre menjen Michel Foucault szülővárosába. Ezt is Claude Moreltől tudtam
meg, hogy Foucault Poitiers-ban született, ahol én akkor több, mint egy éve dolgoztam. Morel a rendszeres táplálkozástól és a gyógyszerektől kissé kitelt, noha továbbra is asthéniás alkatú maradt, szakáll nélkül érvényesült finom metszésű álla
és arcvonásai, műveltsége révén élmény volt vele találkozni, mert a paranoid téboly
finomszövésű pókhálója már csak nagyon diszkréten árnyékolta a szellemét. Az árnyék azért ott volt, mert mindvégig és rendíthetetlenül meg volt győződve arról,
hogy meg fogják ölni, de erről az utóbbi időben már nem beszélt, kitért a kérdések
elől. Több kimenő után, amelyek során Claude-ot mindig egy ápoló vagy segédápoló
kísérte, elérkezett az idő, hogy önállóan is otthonában töltsön egy hétvégét, a lakása
elvégre akkor már rendezett és normálisan lakható volt, mentes az évek műanyag
palack, konzerv és egyéb hulladékának hordalékától, amiket heteken át takarítottak. Claude Morel több hónapnyi kórházi kezelés után tehát hétvégére kísérő nélküli kimenőt kapott, a kimenőről azonban hétfőn nem tért vissza. Azt hittük, hogy
azért nem ért vissza időben, mert nincs órája. Tévedtünk. Claude Morelt a kimenője
alatt megölték, a tetemét felgyújtották, félig elszenesedett holttestét a lakása melletti szemetes konténerek környékén találták meg. A rendőrség szűkszavúan csak enynyit, a halál tényét és fenti körülményeit közölte a kórházzal, további megkeresésünkre nem reagáltak.
A következő nyáron hazautaztunk Magyarországra. Makón megnéztük a Makovecz-féle fürdőt, a felújított Korona szállót, ittunk egy kávét a Gordius szálloda
halljában, majd elsétáltuk a Bérpalota előtt. A Bérpalota párkányára felnézve megakadt a szemem az eresz alatt levő fecskefészkeken, olyanok voltak, mint Claude
Morel erődítménye a nappalija mennyezetének sarkában, ahová a gyilkosai elől
menekült és ahol menedéket lelt, míg a társadalom ki nem szabadította onnan. Claude Morel – mondtam önkéntelenül, félhangosan. De ki az a Claude Morel, Mutter? –
nézett rám a fiam.

„

14

tiszatáj

MARNO JÁNOS

Szereposzlás
Túl az őszirozsdás forradalmon,
Vérmezőn, az elliptikus porondon,
szobafogságban (még ezer más okból),
fotelbe süppedve, s fülelve, a szél
robajlik-e odakint, vagy egy vonat
húz ki éppen a pályaudvarról,
melyet évek óta bezárni készül
a kormány. A tévét már nem bírom.
Odaülök elé, nem arról van szó,
nem nézhetek ítélet napig csak és
kizárólag befelé, magamba, mert
a sötét is az agyamra megy, még ha
elüt is a tévéétől, világot
meg nem gyújthatok a koponyámon
belül, töklámpást, vagy fáklyalángot,
amivel azután megindulok
lefelé a torkomon keresztül a
légutam vagy a nyelőcsövem csigalépcsőjén. Fáklyaláng! Az kéne még,
bekormozni füstjével a súlyos
beteg tüdőmet! Kossuthtal az anyám
tette ezt meg 1953-ban már bőven, amikor Illyés
Gyula neve még ismeretlen volt
előtte is, nem csak előttem. Most
nézem, Kossuth – Bessenyei Ferenc,
Kossuthné – Tolnay Klári, valamint
Ungváry László a Görgey Artúr!
Rágyújtott volna-e Görgeyre a Párt
embere, vagy az anyám, aki Tervét
váltogatta a Kossuthtal? Ekkortájt
pakolták ki apám torkából a hangtechnikát, együtt az ádámcsutkával,
a börtönkórházban. Mi minden történt

2018. június

15
abban az évben még, azt fedje egykedvű homály, homály az Apokrifet
is, mellyel Pilinszky örökre saját
torkához kapott. Belemarkolt egy fiú
hangjába, melyet többé soha nem
hallathatott. Viszolygok a mennyezetvilágítástól, amikor mindenre
fény derül a szobában, s nekem abban
a derűben semmi örömöm. Ha van
vigasztalan derű, az a mennyezetvilágítástól van, gondolom gyerekkorom óta, míg a mellém helyezett,
fejmagasságból világítótestek
hamar idomultak a kedélyemhez,
és támogattak megfeledkeznem
a kedvemet szegő körülményekről.
De vajon ma is idomulnak-e még?
A Fáklyalángról még annyit, a vége
felé anyám azért olvasott Illyést
is, a Kháron ladikjánt olvasgatta
komor élvezettel, élvezte benne,
ahogy Illyés füleli a padló és
a bútorok sirámait éjszakánként,
a recsegést-ropogást mindenfelől,
csak bentről nem, ha moccanatlan fekszik.

Sorrend
Előbb elzárja a vérzést,
aztán elvárja az érzést.

„

„

16

tiszatáj

Csendélet
(vihar után)

Egy családi vihar, dörgésekkel,
villámlásokkal, csapadék nélkül,
a múlt század deréktáján, vagy annál
kicsivel föntebb. A szereplők még
ott válnak kámforrá, azon nyomban,
beleértve azt is, aki a viharról
szólal éppen. A szája jár csupán
a képen, a fogai ápoltak és
épek, a vihar egyet sem tépett még
ki közülük, egy szörnyű csavarással,
a többi hangképzőszerve azonban
szerteillant a családdal. Ajkai
vannak csak meg, meg a nyelve, mely malomlapátként örvénylik a tudattérben.

Kísértetkiállítás
Körömkefélés. Azután belekarmolás
a semmibe, mintha az élet csak betegség lenne,
vagy betegségek kazla, falak színes vagy
elszíneződött síkjai egy múlt századi
festményen. A kép csupán kitakarni
hivatott a valóság látványának
egy szeletét, anyánk kedvenc képéről
beszélek, a hangomat azonban nem ismerem föl.
A derekam viszket őrjítően, legszívesebben
súrolókefével esnék neki. A kefe tüskéi
összekeverednének a padló szálkáival.
És így megintcsak Pilinszkynél kötnénk ki.

2018. június

17

Tárlat
Embertelenül szép ez a táj. Nem
a festmény, amelyen az ecsetvonás
mind egy ember kezének a műve,
legyen az az ember Mednyánszky teszem,
habár az ő vízfeje még úgy-ahogy
belezuboghat természetesen
a tájba – az embert szépen kimosva
belőle. Az embertelen táj torokszorító szépsége azonban nem
merülhet ki egyetlen vízmosásban.
A toroknak a nézés folyamán
kell kibontakoznia, szorításból,
nyeldeklésből, görcsös kapkodásból
a levegő után, és az állkapcsot
addig feszítenie, míg a tárlat
maga fogadja be a göcsös tájat.

Tájkép, előhívóban
Van tájkép persze, amitől menten
falra mászik az ember. Üldözőbe veszik
majd a szemközti falon gyülekező
pókok, ráérnek a savópiros
éjjeli homályban, mely paradicsomi
körülmény a fotográfus számára.
A fal salétromos és emitt-amott
penészfoltos is, túloldala, azaz
tűzfala északra esik, egy kies udvar
pázsitja húzódik meg a tövében.
Az ember indulata elnehezül
a telő félelemmel, ajkai férgek
gyanánt vonaglanak egymáson, hiába
gyermek még az ember. Szűkös ágya
tele máris bogarakkal, pókokkal, a fal
pedig a csigolyái közé behatoló

„

„

18

tiszatáj
hideggel fogja mindjárt levetni magáról.
Jól fogunk kinézni, gondolja a vacogó gyermek.
Jól nézünk ki, mondja elégedett mosollyal
a csurom nedves képeket a szárító
zsinegre fölcsipeszelő fotográfus.
Majd hajnaltájban felhangzik a pázsit
felől a gyermeksírás, mely egy-két óra
múltán kioltódik a gyermekzsivajban.

Az ember
mint a természet utópiája.
Pókhasamat a nyirkos falnak nyomva
pirítom a képemet a nappal
a korhadt klozettablakban. Három
óra múlt öt perccel, három harlekin
katica és egy harlekin poloska
cikázik éppen a látóteremben,
amelynek keretet szab az egykori
lichthof két oldalfala. A poloska
bűze már gondolatban is egy pokol,
elviselhetetlen. Persze mi nem az?
Pókhasam talán kivétel? Viccelnék
vele? Vagy én fújom csak fel, némely Szép
versek kedvelőinek az ismételt
bosszantására? Harapós kedvemben?
A vizes fal szürke nyomot hagy tréning
nadrágomon, le fogom porolni
róla, el ne felejtsem, és a nap
végén beleásom magma egy újabb
rémálomba, melyben sikerül majd
de facto magamba temetkeznem.
Ezen és ezért dolgozom itt évek
óta már elhagyottan, koncentráltan
és olykor szétszórtan, elhanyagolva
a kozmosszal folytatott zavaros
viszonyomat. Továbbá lelátok most
négy úttest kereszteződésére, egy

2018. június

19
hídra, s azalatt a vályúra, melyben
vonatok érkeznek befele s ellenvonatok siklanak kifele, déli
irányba, korhadt könyöklőmmel csaknem
párhuzamosan. Komolyan beszélek,
és ezt a komolyságot, amíg élek,
most már meg fogom őrizni, ítéletnapig, még ha ez utóbbit (gondolok
itt a végső ítélethozatalra)
nem is gondolom egész komolyan.

„

„

20

tiszatáj

VÁRADY TIBOR

Népellenes cinikus mosoly (ablak mögül)
PUPSI
Tőlünk egy sarokkal odébb, talán százötven méternyire lakott a Pupsi. Nem tudom
hogyan alakult ez a becenév. Púpos nem volt. Lehet, hogy a német „Bub” (fiú) volt a
kiindulópont. Magyarok (legalábbis bánáti magyarok) is mondogatták, hogy „Bubi”,
vagy még inkább „Pubi”. Aztán itt mozgott közöttünk a „Buksi” szó is. Lehet, hogy a
„Buksi” mintájára mosolyodott át a neve, közben enyhén csúszva a lejtőn a „popsi”
felé, de előtte mégis lefékezve. Nem emlékszem, hogy otthon is, vagy csak a játszótársak között volt Pupsi. Egyébként István volt a neve. Csepcsányi István. Az apját is
így hívták.
Emlékszem, hogy szemüveget hordott. Egy évvel volt idősebb nálam. Körülbelül
egyforma magasak voltunk. Voltam náluk egy néhányszor. Feléjük indulva a sarkon
(a mi oldalunkon) a keresztutca előtt egy kút volt, oda jártunk vödörrel vízért. A keresztutca után egy templom állt. Tóttemplomnak hívtuk. Ezután következett a
templomudvar, majd egy ház, mely részben paplakként szolgált. Pupsi apja evangélikus lelkész volt. Három, utcára néző ablak előtt egy másfél méteres füves kertcsík
húzódott, utána egy drótkerítés, a járda, aztán két-három méter (leginkább sáros)
terület, majd a kocsiút. Amikor náluk voltam, Pupsi többször javasolta, hogy találgassuk, egy-lovas vagy két-lovas szekér lesz-e a következő, mely az ablak előtt a kocsiúton elhalad. Néha félrehúztuk a függönyt, néha nem. Majdnem mindegy volt,
mert áttetszőek voltak a függönyök. A találgatásban Pupsinak lett többször igaza. A
negyvenes évek végén, vagy az ötvenes évek legelején nézegettük az ablakok előtt
vonuló lovas szekereket. Pupsi akkoriban lépett be a kétszámjegyű életkor világába,
én valahol a küszöbön voltam. Akkor nem került szóba, és nem is tudtam, hogy három-négy évvel korábban, egy büntetőperben játszottak fontos szerepet az utcára
néző ablakok. Az sem biztos, hogy a Pupsi tudta.
Emlékszem még, hogy egyszer együtt voltunk a piacon, szüleinktől kapott feladatot teljesítve, és egyszer bementem vele az evangélikus templomba. Ezek a részletek most már felejtésközelbe sodródtak. Abban sem vagyok biztos, hogy milyen
nyelven folyt az istentisztelet, amikor benéztünk a templomba. Lehetett volna magyarul, németül, vagy szlovákul. Ha szlovákul lett volna, talán jobban megmarad az
emlékezetemben. Amit értünk, vagy ami nem meglepő, az könnyebben simul feledésbe. Amit nem értünk, vagy alig értünk, vagy értjük csak szokatlan, azon jobban
fennakadunk. Mint ahogyan az ember jobban emlékszik egy sétára, ha közben va-

2018. június

21

„

lamin megbotlott. Szóval – bár erre az okfejtésre ítéletet még nem támasztanék –
odáig elmegyek, hogy valószínűleg nem szlovákul ment az istentisztelet. Feltehetően németül se, mert tudtommal az ötvenes évek elején már nem voltak német nyelvű evangélikus események a Tóttemplomban. Magyarul lehetett. Próbálok valami
mást is visszaidézni, de bizonytalan vagyok. Meg nem szeretnék pontatlanul mesélni. Nem engedhetem el magam, mert lehet, hogy Pupsi még él (ennek kb. 50%
esélyt adnék) és szememre veti, hogy valamit csak kitaláltam. Azt tudom, hogy nagyon régen (még amikor Becskereken éltem) elköltöztek Verbászra. Valahonnan az
is beugrik, hogy a Pupsi asztaliteniszezett (mint ahogyan én is). De nem tudom beleilleszteni becskereki pingponghelyszínek emlékképébe. Lehet, hogy akkor hozott
bennünket össze a pingpong, amikor már Verbászon élt.
Pupsi apjával egyszer-kétszer találkoztam a lakásukban. Az maradt meg bennem, hogy szikár ember, papi ruhát visel (talán éppen istentisztelet előtt vagy után
láttam) – és hogy nagyon visszafogott. Egy osztálytársam, aki szintén a közelünkben
lakott, egy magyarázatot is tudott. Azt mondta, hogy azért nem szokott mosolyogni
és azért beszél keveset a Pupsi apja, mert valami rosszat csinált a háború alatt. Az
nem került szóba, hogy mit. Alakulóban volt egy felismerés, hogy a nyilvánvalóan
rossz, felháborító és kegyetlen mellett (és ezeknek sok példája volt) a „valami roszszat csinált” kiterjed egészen bizonytalan területekre is. De ez nem sokat segített.
Közel volt még a háború, mindenki tudta, hogy vannak dolgok, amikről nem beszélünk. Azt kevésbé tudtuk, hogy miről és miért nem lehet beszélni, de ha valaki egy
ponton megállt, akkor a többiek sem folytatták. Egy osztálytársam egyszer mégis
magyarázatot adott az elhallgatás okára: „ez is olyasmi”, mondta. Szóval nem firtattuk, hogy mi rosszat csinált a Pupsi apja a háború alatt.
Nem volt könnyű iskoláskor küszöbén látni a világháború eseményeit. Szüleink
generációjában akkoriban múltváltás is történt. Nekünk még nem volt múltunk, innen-onnan megmaradt az emlékezetünkben egy-két részlet, de nem tudtuk, hogy
ezeket hová kellene beilleszteni. És voltak dolgok, melyek magyarázat nélkül maradtak. Emlékszem, hogy egyszer, amikor az utcán lövöldöztek, az udvarra néző ablakból láttam a kertünk felett egy világos ívet (talán vékony tűzcsóvát), és a végén
valami tárgyat, mely a herés ágyasba esett. Egy kisebb kulacsra hasonlított. Beszaladtam a másik szobába, elmondtam a szüleimnek, ők bombára gyanakodtak, egy
darabig vártuk, hogy robbanjon, de nem történt semmi. Utána egy-két napig nem
engedték, hogy kimenjek a heréskert közelébe. Amikor később mégis odamentünk,
nem találtunk semmit. Amit én láttam – vagy látni véltem –, azt csak az támasztotta
alá, hogy egy helyen kissé meg volt perzselve a fű. Én biztos voltam benne, hogy fényes ívben valami odaesett az udvarra. Szüleim kevésbé hitték. Öt éves lehettem.
Később – már gimnazista koromban – eszembe jutott, hogy talán azért nem találtunk semmit, mert egy szomszéd bejött az udvarunkra (ilyen előfordult) és elvitte.
Mindenesetre ez az esemény (vagy látomás) az egyik legtartósabb emlékem a második világháborúból.

„

22

tiszatáj

Arra is emlékszem, hogy voltak olyan szorongások is, melyek feloldódtak. A háború utáni első egy-két évben sokáig kerültünk egy bunkert, mely nem volt messze.
Aztán egyszer valaki közülünk bemerészkedett, majd többen bementünk. A Pupsi is.
Utána többször jártunk játszani a bunkerbe. Leválasztottuk a világháborúról. Csepcsányi István lelkész történetével kapcsolatban ez a leválasztás nem jött össze.
Amíg még találkozgattunk a Pupsival, megmaradt köztünk bizonyosságként, hogy a
világháború (mely még nem lett történelem és hatalma is nyilvánvaló volt) tiltja ezt
a témát. Ebbe a bunkerbe nem mertünk bemenni. Utána megtanultam, hogy a tiltás
és feledés összemosódhat.
És aztán egy fél évszázad után előkerült egy akta, melynek a borítóján ez áll:
Csepcsányi István
krivična stvar [büntetőügy]
12536
Ebben pontosan arról van szó, hogy mit tett (ha tett) rosszul Csepcsányi István
evangélikus lelkész (a Pupsi apja) a Világháború alatt. A vádirat minősítése „krivično delo protiv naroda i države”. Tehát az ügyész szerint, Csepcsányi István nép- és
államellenes bűncselekményt követett el a II. Világháború alatt. Persze érdekelt,
hogy hogyan.
Mit mondott az első szomszéd?
A büntetőeljárás 1945 nyarán indult. Augusztusban több tanút is kihallgatott az
ügyész. Az első tanúvallomás mely kezembe került egy szomszédé. Első szomszédé.
Ő elmondja, hogy Csepcsányi „közeli életét a megszállás alatt” ugyan nem ismeri, de
látott egy-két fontos dolgot. Én úgy láttam, hogy e prózaszöveg számára is fontosak
ezek a megfigyelések. Ezért lefordítottam a vallomást:
JEGYZŐKÖNYV
Felvéve a petrovgrádi kerület ügyésze előtt, Petrovgrádon, 1945. augusztus 20-án
Tanú: BOŽOVIĆ Sava
Csepcsányi István vádlottat látásból ismerem, mint első szomszédomat. A megszállás alatt, amikor csak híre kelt, hogy el fognak jönni Horthy honvédei, a vádlott feleségével együtt virágot vásárolt, és elment, hogy várja őket. Közelebbi életét a megszállás alatt nem ismerem.
Rögtön a felszabadulás után, amikor vonult a Vörös Hadsereg, a vádlott az ő lelkész-lakásában az ablak mellett állt és csúfondáros cinizmussal nézte vonulásukat, majd egy pillanatban mindegyik ablakot becsukta, kivéve egyet, melynél egy
fiatalember állt, akit nem ismerek, és aki a Csepcsányi szobájából nézte a Vörös
Hadsereg átvonulását. A vádlott legyintett kezével, és miután leengedte a rolettát az ablakon, a szobába ment.

2018. június

23

„

Ebben az ügyben nincsen más mondanivalóm.
A jegyzőkönyv fel lett olvasva és elismerem saját vallomásomként.
Božović Sava
Božović szomszéd meglátásai nemcsak az elvárások, de az értesülések közé is beilleszthetők voltak. Azt is mondhatnám, hogy rímelő viszonyban voltak. Valóban keringtek olyan híresztelések, hogy Bánát is Magyarországhoz kerül. Erről a nagyapám naplójában is szó van. Most, hogy a „Csepcsányi István – büntetőper” aktán
kívül más információkat is keresek, olvasom Dr. Bernhard Bornikoel beszámolóját
(Bericht), melyet a németországi KAA-nak (Kirchliche Aussenamt – azaz Egyházi
Külhivatal) írt 1941. június 20-án. A feljegyzés címe magyarra fordítva: „Beszámoló
a német evangélikus közösség helyzetéről Bácskában Jugoszlávia összeomlása
után”. Dr. Bornikoel 1941. június 13. és 17. között tett látogatást Bácskában. Leírja,
hogy a magyar megszálló hatóságok „represszív” magatartása miatt feszültségek
alakultak a helyi németek és magyarok között. Így a Führer születésnapját tilos volt
ünnepelni a jugoszláviai németek újvidéki központjában, és ezért az evangélikus
templomban tartottak ünnepet. Bornikoel lejegyzi azt is, hogy csalódott a német lakosság, mert a Wehrmachtot várták, és e helyett magyar megszállás következett.
Szóval voltak itt is ott is, bánáti magyarok között is bácskai németek között is, ilyenolyan remények, kiábrándulások és találgatások. Becskereken is valóban lábra keltek olyan híresztelések, hogy kivonulnak a németek és bevonulnak a magyarok – de
virágvásárláshoz és üdvözléshez valami konkrétat is kellett volna tudni (vagy legalább hinni). Ehhez nem csak olyan híresztelés kellett volna, hogy „majd jönnek”,
hanem olyan is, hogy mikor jönnek. Mondjuk most szerdán? És hova mehetett valaki virággal, hogy várja őket? A város valamelyik szélére? Mondjuk Baglyasra az
Aradácról jövő úton? Vagy az ellenkező oldalon, az Écskáról vezető úton? (Az utóbbi
hitelesebb lenne, mert helyi legendák szerint „Écska” onnan kapta a nevét, hogy így
hívták Attila egyik nejét. És innen már logikus, hogy Horthy onnan jöjjön, és jövetelével így a hun–magyar rokonságot is igazolja.) Vagy esetleg nem is a város szélén
kellett volna várni, hanem a központban, vagy mondjuk a vasútállomáson – de hát
itt észrevették volna a virággal jövők, hogy még ott állnak a német katonák. Tudtommal a híresztelések nem lépték át a „majd jönnek”, vagy „egyszer biztos jönnek”
küszöbét. Ezzel párhuzamosan a helyi szerbek között (de németek között is, és mások között is) többen mondogatták mosolyogva egymásnak, hogy a lökött magyarok
állandóan virágot vásárolnak és kalácsot sütnek, hogy várják a Horthyt. Aztán bármilyen célú tényleges virágvásárlások vagy kalács-sütések már ide sorakoztak bizonyítékként.
És jöttek újabb kanyarok. Csepcsányi István szintén 1945. augusztus 20-án tesz
tanúvallomást, és látom, hogy az ügyész is firtatta a Horthynak szánt virágcsokrokat. Most azzal az állítással kellett szembesülni, hogy e csokrokat az evangélikus női
egyletben készítették. (A szerb szövegben „ženska zadruga” áll, azaz „nőszövetkezet”.) Csepcsányi ezt tagadta. Viszont itt az is súlyosbította a dolgokat, hogy a nő-

„

24

tiszatáj

egyletnek „Gustav Adolf” volt a neve – tehát mégis Adolf (Hitler) van minden mögött. Erre azonban Göttel István válaszolt tanúvallomásában. Azt hiszem arról a
Göttel Istvánról van szó, akit én Göttel bácsiként ismertem meg. Több mint egy fél
évszázadig dolgozott írnokként a családi ügyvédi irodánkban, nagyapám is, apám is,
őszintén becsülték. Most tudtam meg, hogy evangélikus volt. Göttel szerint: „Csepcsányi István valóban alapított egy nőegyletet »Gusztáv Adolf« néven, de ez az egylet
a svéd király nevét viseli, aki a háborúban [a harminc éves háborúban, 1632-ben]
protestánsként vesztette életét.” Ebben egészen biztosan Göttel bácsinak volt igaza,
de a súlyos gyanú ott lebegett. 2018. január 20-án olvasom a B-92 belgrádi hírportálon, hogy most már talán ez a súlyos gyanú is foszladozóban van. Adolf Ernst
Stadler most mondta el, hogy a háború elején szüleit Romániából Németországba
vitték, hogy az apja csatlakozhasson a német hadsereghez. A romániai németek egy
csoportja egy táborban volt (Hochenschwang) a német-osztrák határon. Hitler dicsérte a tábort és az odavitt németeket, és kijelentette, hogy keresztapja lesz az első
német gyermeknek, aki ott születik. Ez volt Adolf Ernst Stadler (1941. április 25én). Tekintettel a keresztapjára, a tervezett Ernst mellett, megkapta az „Adolf” keresztnevet is. A háború után a család visszatért Romániába, a bukovinai Voievodeasa faluba. Ott csak az Ernst nevet használták. Aztán a hétpecsétes életveszélyes
titokból anekdota lett. – De ehhez várni kellett 77 évet. És miután ezt leírtam, én is
vártam még egy darabig, és 2018. március 14-én olvasom a New York Times-ban,
hogy egy afganisztáni gyereknek a szüleik a Donald Trump nevet adták, abban a
reményben, hogy ez előnyöket hoz majd. A fiú 2016. már szeptember 3-án megszületett (Daikundi tartományban), de a New York Times csak később értesült róla.
A gyerek teljes neve Donald Trump Assadullah. Azon töprengek, hogy mi lesz vele,
ha egyszer az amerikaiak tényleg kivonulnak Afganisztánból.
Visszatérve a Csepcsányi ügyhöz, az aktában azt is látom, hogy a nőegylettel korábban is baj volt. Ott van az iratok között egy 1943. január 19-én keltezett levél, melyet Ferenchalmáról (németül Franzfeld, szerbül ma Kačarevo) ír németül az evangélikus püspök. A címzés „Lieber Herr Amstbruder” (talán „lelkésztárs”-ként lehetne fordítani az Amstbruder-t). Feltételezem, hogy Csepcsányi István volt a címzett
Amstbruder. A püspök felrója, hogy a Gustav Adolf nőegylet (Frauenverein) magyar
szervezetté vált, melyből a németek kirekesztve érzik magukat. Ez a levél még a
német megszállás alatt íródott. – Nem volt egyszerű a helyzet.
És aztán itt volt az ablak mögötti „csúfondáros cinizmus”, melyet Božović első
szomszéd megfigyelt. A papírok között van egy feljegyzés (ceruzával, az apám kézírásával), melyből látom, hogy a tárgyaláson az ügyész „népellenes mosoly”-ként
minősíti Csepcsányi lelkésznek a szomszéd által észrevett arckifejezését. Tehát világos, hogy a politikai színtéren hol helyezkedik el Csepcsányi. Akkor is, ha az ablak
mögött áll, a lelkészlakban.

2018. június

25

„

Feltételezem, hogy a kézlegyintés is népellenes legyintésként lett értelmezve.
Lendületes években a nép fogalma meglehetősen leegyszerűsödik. Becskereken akkoriban (és nem csak akkoriban) sok volt a vegyes házasság és kavargó identitás.
Negyven-ötven aktát találtam a világháború utáni első évekből, melyekben az a
központi kérdés, hogy egy német vezetéknevet hordó ember német-e vagy magyar
(mert, ha német, el lesz kobozva a vagyona). Volt egy osztálytársam, aki nem tudta
eldönteni, hogy ő szlovák vagy magyar. Egy szerb nevű ismerősünk németnek tudta
magát. Szóval gyakran nem volt egyértelmű, hogy ki hova tartozik – viszont minden
leegyszerűsödött, ha a népről volt szó. Nem először (nem is utoljára), a nép fogalma
csak a lelkesekre terjedt ki. Lehet, hogy radikálisabb néptagok hullámzástól mentes,
egyértelmű, mondjuk hangulattiszta lelkességben (a fajtiszta mintájára szabva) látták a mércét. Akinek kételyei vannak (és csak legyint), az nem tartozik a néphez,
hanem az ellenkező oldalon áll.
Csepcsányi lelkész, amikor az ügyész szembesítette Božović szomszéd vallomásával, egy másik szomszédra (szomszédasszonyra) igyekezett támaszkodni. Javasolta, hogy az 1947. november 5-én tartandó szóbeli tárgyaláson hallgassák ki Maron
Rozáliát, aki a Cara Dušana utca 18-as szám alatt lakik és bizonyíthatja, „hogy nem
néztem csúfondáros cinizmussal a Vörös Hadsereg bevonulását”. A Cara Dušana 18
annak a háznak a címe, melyben a paplak is volt. Tehát Maron Rozália is első szomszéd lehetett. (Mi a Cara Dušana 10 alatt laktunk, míg a nyolcvanas évek elején le
nem bontották azt az utcarészt ahová a házunk tartozott.) Hogy egy kicsit még jobban közeledjen a néphez, Csepcsányi István javasolta Cvejić Đura földműves meghallgatását is, aki a Čehoslovačka utcában lakott (ez volt a keresztutca, melynek a
sarkán a Tóttemplom állt). Cvejić szomszéd azt volt hivatott igazolni, hogy Csepcsányi „aktívan részt vett a Népfront feladatainak intézésben és segítette az utcai titkár
munkáját”. (Eddig nem tudtam, hogy a Népfrontnak utcai titkárai is voltak. – Sok
más is lehet, amit nem tudok.) Szóval Csepcsányi sem próbálta (vagy tudta) magát
kihúzni a népi-népellenes kényszerzubbonyból, hanem ebben mozogva (ha nem is
menetelve) próbált előrébb jutni. Ez nem ment könnyen. Maron Rozáliát nem idézték be tanúnak, és Csepcsányit – hiába lépegetett – lehagyta az ügyész, aki a világtörténelmet nyergelte meg. Ezt az esélyt nehéz volt kihagyni.
Hogy egy kicsit kilépjek az iratpapírok közül, leírom, hogy tegnap este, lefekvés
előtt, elolvastam egy Szerb Antal verset („Itt az ugorkaszezon”). Látom, hogy más
hozzáállások is léteztek. Az első sorok ellenkező irányban buzdítanak:
Kedves Nikita mester,
Örülhet most kelmed,
Mert nem kell csinálni több
Világtörténelmet.
[…]

„

26

tiszatáj

De hát ezt 1913-ban írták – és Szerb Antal volt, aki írta. 1945-ben, a becskereki
Nikiták nem tudtak leszállni a világtörténelemről. Az ugorkaszezonra pedig azóta is
várunk.
Miért is egyesültek a szlovák, német és magyaregyházközségek?
Ez a kérdés különös súlyt kapott a büntetőperben. Több tanúvallomás, beadvány,
dokumentum, feljegyzés próbálja ezt így vagy úgy magyarázni. Megpróbálom előbb
– amennyire csak tudom – pártatlanul lejegyezni, hogy mi történt, hogy utána érthetőbbek legyenek a perben egymásnak szegülő érvek és minősítések.
Az első világháború után alakult Jugoszlávia területén, az Ágostai Hitvallású
Evangélikus Keresztyén Egyházban több szerveződés és újraszerveződés volt. Szerepet játszottak a nyelvek és nemzetek is, születtek olyan megoldások is, melyek
csak egyes egyházmegyékre vonatkoztak. Alapjában véve két egység alakult: a német és a szlovák. A németekhez csatlakoztak a magyarok és a szlovénok is (az utóbbiakat több irat „vend”-ként említi). 1930. április 16-án a Jugoszláv Királyság egy
törvényt is hozott az evangélikus és református egyházakról. A törvény szövege ott
van az iratok között – és itt már biztosabb talajon mozgok. A törvény első paragrafusa szerint az Ágostai Hitvallású Evangélikus hívőknek két egyháza van, a szlovák
és a német. A harmadik szakaszban ki van mondva az is, hogy ezek szövetséget is
alkothatnak „közös egyházi érdekek céljából”.
Az iratokból az is kiderül, hogy 1932-ig (nem tudom pontosan melyik évtől
1932-ig) közös szervezethez tartoztak Becskereken a német, szlovák és magyar hívők. Ezután különvált a szlovák gyülekezetrész. Csepcsányi 1935-ben lett a németmagyar gyülekezetrész parókusa. Majd következik a büntetőper szempontjából kritikus időpont. 1941-ben ismét egyesülnek Becskereken a szlovák, német és magyar
hívők, a pancsovai egyházmegye (senioratus) fennhatósága alatt. A kérdés az volt,
hogy a hívők akartak-e ismét egyesülni, vagy a fasiszta megszállók (és azok kollaboránsai) erőltették ezt a megoldást.
A büntetőper hátterében egy személyes vita is állt, Juranji lelkész, és az őt követő Csepcsányi között. A feljelentést Juranji tette, 1945. április 3-án. Ezután az ügyész
kihallgatta 1945. augusztus 17-én. A kihallgatási jegyzőkönyv szerint Csepcsányi
volt az oka, hogy 1935-ben a közös evangélikus egyházból kiváltak a németek és a
magyarok. [A többi irat szerint 1932-ben volt a szétválás.] Juranji szerint, 1941. május 17-én, amikor már Bánátban voltak a német megszállók, Csepcsányi eljött hozzá
Kund pancsovai német főesperessel, Kund közölte vele, hogy eljárás indul ellene és
ki fogják végezni, de ezt megúszhatja, ha lemond Csepcsányi javára. Utána Csepcsányi hívta össze a hívek közgyűlését, melyen mindnyájan (a szlovákok is), úgy döntöttek, hogy kilépnek az eddigi egyházmegyéből és belépnek az új szlovák-németmagyar pancsovai központú egyházmegyébe. Tanúvallomásában Juranji azt is
mondja, hogy „Nem tudom hogyan deklarálta magát Csepcsányi a megszállás alatt,

2018. június

27

„

de annyit tudok, hogy az akkori német hatalom kedvence volt.” A vallomás zárómondata szerint, a felszabadulás után, 1944. október 30-án, ismét Juranji vette át a
parókusi tisztséget.
Sok részletet szeretnék ellenőrizni, de tények az ítéletben sincsenek rögzítve.
Akkora hatalma lehetett Kundnak (és Csepcsányinak), hogy ők döntöttek, hogy Juranjit kivégzik-e vagy sem? Juranji tanúvallomása szerint, Kund azt közölte, hogy ellene (Juranji ellen) „nagy akciót vezetnek, és ezért ki lesz végezve” – de ő (Kund)
megmenti, ha lemond, és nem vezeti tovább az egyházközséget. Azt Juranji sem
mondja, hogy mi alapján folyt ez a „nagy akció”. Logikus lenne (és 1945 augusztusában már veszélytelen is) megnevezni valami antifasiszta hőstettet, melyért korábban kivégzés fenyegette. De nem történt semmilyen pontosítás. És aztán felmerül a kérdés, hogy hogyan tudná Kund (esetleg Csepcsányival) ezt a nagy akciót leállítani, méghozzá úgy, hogy utána Juranji továbbra is nyugodtan lakjon Becskereken?
Vagy tényleg mondott ilyesmit Kund, de csak blöffölt? Esetleg betörtek és mondták,
hogy „parókiát vagy életet!”?
Csepcsányi vallomása szerint a szlovák-német-magyar egyházközségek szétválásához nincsen köze, mert ez 1932-ben történt, ő pedig csak 1935-ben jött Verbászról
Becskerekre. (Ezt más adatok is így mutatják.) Csepcsányi szerint, éppen Juranji volt
az, aki miatt szétváltak a hívők 1932-ben, mert Juranji veszekedést szított, és „baloldalisággal vádolt minden szlovákot, aki nem engedelmeskedett neki”. Ennek a bizonyítására az apám Josip Hulina asztalos meghallgatását javasolja. Rá emlékszem.
Többször voltam az asztalos műhelyében, Hulina Jóska bácsinak hívtuk. Magyarul és
szerbül beszéltünk vele. Ő is szlovák volt – vagy legalábbis szlovák gyökerei voltak. Az
iratokban nem látom nyomát, hogy a kihallgatása el lett volna rendelve.
Vallomásában és beadványában Csepcsányi elmondja, hogy 1941 szeptemberében egy közgyűlésen egyesült a német-magyar és a szlovák közösség, és őt választották a parókia élére. A hívők többsége szlovák volt. 1944 októberében ismét szétváltak a hívők, de ezúttal német közösség nem alakult, csak szlovák és magyar. A
szlovák egység élére Juranjit választották, de már 1945-ben őt ismét leváltották a
szlovák hívők. Hogy Kund valamivel fenyegetőzött, ezt Csepcsányi vallomása is alátámasztja. Nem „nagy akcióról” beszél ugyan, mely kivégzéshez vezet, hanem egy
egyházon belüli eljárásról (azt nem mutatják a papírok, hogy minek a kapcsán).
Hozzáteszi, hogy 1941 májusában ő maga jelen volt, de nem vett részt a beszélgetésben. Kund és Juranji abban egyeztek meg. hogy Juranji az év végéig még fizetést
kap, a parókiát pedig átadja. Ezután egy bizottság leltárt készített, e bizottság tagjai
Pavel Litavski, Göttel István és Csepcsányi István voltak.
Voltak anyagi kérdések is. A templom (melyet Tóttemplomként ismertem meg)
1837-ben épült. A parókiát azonban Juranji emelte (Csepcsányi szerint a szlovák hívők akarata ellenére) 1926-ban. Az ügyész szerint, Csepcsányi meg nem érdemelt
hasznot húzott, amikor ő vette át a parókiát. Ezt cáfolja Litavski Pavel (az ügyészi
jegyzőkönyv szerint „Litavski Paja”) 1945. augusztus 20-án tett vallomása. Szerinte

„

28

tiszatáj

a templomi ingatlanokkal kapcsolatban nagy adósságok halmozódtak fel. Ezt maguk
a szlovákok nem tudták fizetni, és ezért akartak egyesülni a német és magyar hívőkkel. Egyébként a telekkönyvi helyzet nem változott. Csepcsányi előtt is, utána is,
az evangélikus hitközség nevére voltak beírva az ingatlanok. Litavski szerint, Josip
Janiš szlovák főesperes meg is áldotta az egyesülést.
Janiš főesperes levele ott van az iratok között. Kund pancsovai főesperesnek írta
magyarul, Kund pedig ezt németül és pecséttel igazolta. Litavski vallomásában azt
nyilatkozta, hogy a szlovák főesperes „megáldotta” az egyesülést. Az „áldás” szó
nincs ott a levélben, de egyértelműen tudomásul veszi a régi kötelékekre alapozódó
egyesülést, és hozzáteszi, hogy „Egyúttal tudomásul veszem a közös egyházközösségnek azon kötelezettségét is, hogy az összes átvett terheket teljesen letörleszti.”

2018. június

29

„

Olvasva ezt a levelet egy kicsit előtör bennem a bánáti büszkeség. Nyelvtudással
valóban jól álltunk. Janiš szlovák főesperes csaknem hibátlan magyarsággal ír levelet, nyilván tudott szerbül is, és feltehetően németül is, csak a magyarban biztosabb
lehetett. És az sem volt probléma, hogy Kund német főespereshez magyarul fordult,
mert nyilván ő is tudott magyarul. Egy Csepcsányi-feljegyzésben azt olvasom, hogy
ő magyarul, németül és szlovákul is tartott istentiszteletet (és biztosan tudott szerbül is).
Igaz, ebben a mi többnyelvű világunkban voltak átszüremlések is. Ez néha csak
egy kis plusz aromát hozott – néha kavarodást is. Az iratok között van egy kis papírlapra írt levél. Lališ Pal (illetve Pavel Lališ) írta Csepcsányi lelkésznek. Feltételezem,
hogy az apám azért tette félre, mert ez a levél is igazolja, hogy Juranjit nem kedvelték a saját szlovák hívői. Jobban bíztak Csepcsányiban. Lališ magyarul írja a levelet,
de szlovák abc-t használ – és szlovák megfogalmazásokat is érez az ember a háttérben. Nem is egészen egyértelmű minden. A levél így néz ki:

Az első két sor jelentése egy kicsit rejtélyes marad – akkor is ha magyar írásjelekkel helyettesítem a szlovákot: „Tisztelt lelkész úr, legyen szíves temesse el ezt a
kis gyereket…” És aztán ez úgy folytatódik, hogy ha Csepcsányi ír egy reverszet (elismervényt), ha a Poljak testvér így kívánja, és akkor a Juranji nem bír semmit. Az
volt a vita központjában, hogy a Csepcsányi vagy a Juranji temet el egy gyereket?

„

30

tiszatáj

(Lališ egy kanyart is tesz az „u” betű fölé Juranji nevében – de ez nem szlovák, hanem Lališ-féle sajátosság.)
Egy másik példa is szembe jut, melyben nemcsak sajátos aroma, de komoly félreértés is alakult. Valamelyik osztálytársam mesélte, hogy náluk az ötvenes évek
közepén a dolgok oda jutottak, hogy a szülők a gyerekek (inkább már kamaszok) jelenlétében csiklandósabb történeteket is elmeséltek. Ezúttal a barátom nagynénjéről, Juci néniről volt szó, és 1945-ben történhettek a később elmesélt dolgok. Juci
néniékhez a háború végén (mint hozzánk is) egy partizánt költöztettek be. Amikor a
háború már kezdett kissé távolodni, békebeli dolgokra is sor került, és a partizánt
(Slavko) néhányszor meglátogatta egy hölgy. Ilyenkor a partizán bezárta az ajtót az
udvari szobájában, de a kiszűrődő hangok így is lehetővé tették, hogy Juci néni és az
anyja kövessék a fejleményeket. Egyszer úgy alakultak a dolgok, hogy a tapintatos
kivárás helyett Juci néni többször is bekopogott, majd bekiáltott: „Slavko tu si otac!”
(Slavko, itt apa vagy!) Nem tudom, hogy Slavko jósnőt, látnok asszonyt, vagy talán
boszorkányt látott Juci néniben, de – legalábbis így értesültem – komolyan vette
szavait, mert riadtan kinyitotta az ajtót, és a decemberi időjárás ellenére, kilépett
mezítláb alsónadrágban és trikóban. Amennyire az osztálytársam tudta, átmeneti
kapcsolatról volt szó, Slavko és társnője nem gyermekáldásban gondolkodtak – de
akkoriban óvszer nem volt Becskereken, tehát volt alapja a riadtságnak. Aztán a
görcsök feloldódtak. Juci néni nem azt akarta mondani szerbül, hogy „itt apa vagy”
(vagy itt apa lettél), hanem hogy „itt van az apád” – aki váratlanul eljött Dél-Szerbiából, hogy meglátogassa a fiát.
Aztán arra is emlékszem, hogy szintén a világháború utáni években, egy franciasapkás bácsi, oda kiáltott valakinek, aki szembe jött vele a Cara Dušana utcán:
„Menjen a picsába Herr Volkmann!”. Érdekes, hogy még ilyen markáns magyar szavak sem ingatták meg a német beágyazást. Nem lehetett Volkmann úr-at (vagy csak
Volkmannt) mondani, mert ez nem lett volna igazi. Ott kellett, hogy maradjon a
„Herr”, hogy egyértelmű legyen, hogy pontosan kit is küld a p…ba a franciasapkás
bácsi.
Azon töprengek, hogy ezek a kis kavarodások, zavarták-e a többnyelvű bánáti
idillt – vagy éppen ez volt az idill…
A német megszállók kedvence?
Juranji tanúvallomása, melyben elmondta, hogy Csepcsányi a német megszállók
kedvence, támpontot szolgáltatott a vád egyik sarkalatos megfogalmazásához, mely
szerint Csepcsányi „együttműködött az okkupátorokkal”. (Több magyarul írt levélben látom az „okkupátor” szót. Feltételezem, hogy akkoriban az „okupator” szerb
szó annyira megtelt heves tartalommal és konnotációval, hogy nem lehetett egyszerűen „megszálló”-ként fordítani. Egy kis magyar ízt csak a második „k” hozott.) Látom, hogy az apám több vonalon próbálja cáfolni a kollaborációt. Az iratok között

2018. június

31

„

van egy levél, melyet az evangélikus egyházat belülről ismerő Ambrózy Zoltán írt,
1947. november 5-én. Ezt a levelet egy beadványában használhatta az apám, mely
sajnos nem maradt meg az iratok között. A levél igen:

Szóval az „okkupátorok” letartóztatták és egy napig zárva tartották Csepcsányit
(mint ahogyan az apámat is) – márpedig „barátot nem szoktak lezárni”.
És ez mindent megmagyaráz? Ezt mégsem mondanám. Voltak olyanok, akiket
zaklattak a megszállók, de aztán mégis (vagy éppen ezért) csatlakoztak. Viszont, ha
együttműködött volna, akkor pontosítani kellene, hogy hogyan. Ez azonban hiányzik az iratokból. Ott áll ugyan Božović tanúvallomásában a csúfondáros cinizmus
(az ablak mögül), majd az állítás, hogy virággal igyekezett Horthyt várni, de egy
nép-és államellenes bűncselekményhez, valamivel több kellene. (Meg nem is tűnik
meggyőzőnek a virágvásárlás – vagy virágkészítés a nőegylet által – narratívája.)
Aztán van még egy Horthyval kapcsolatos állítás. Az ügyész szerint istentiszteletet
tartott Horthy tiszteletére. Csepcsányi ezt részben elismeri. Szerinte azonban nem
Horthy Miklós, hanem Horthy István tiszteletére tartottak misét (amikor Horthy
István, Horthy Miklós fia, 37 évesen életét vesztette). Csepcsányi még hozzáteszi,
hogy sohasem foglalkozott politikával, prédikációiban a bibliához tartotta magát, és

„

32

tiszatáj

nem említette sem Horthy Miklóst sem Szent Istvánt. Ez a szerb szövegben kissé
megtévesztő. Azt írja „nisam spominjao ime Horti Mikloša niti Sent Ištvana”. Így leírva, a „Sent” inkább vezetéknévnek tűnik. Feltételezem, hogy a jegyzőkönyvvezető
ezt így is érzékelte. Az ügyész talán mégsem. (De arra valószínűleg az ügyész sem
figyelt fel, hogy a legtöbb tanúkihallgatás augusztus 20-án volt.)
Csepcsányi azt is nyilatkozta, hogy valamennyi híve tanúsítani tudja, hogy nem
foglalkozott politikával sem a templomban, sem a templomon kívül. Amennyire látom, a bírósági tárgyaláson ezzel kapcsolatban nem hallgattak ki tanúkat. Az elsőfokú ítélet szerint „fasisztabarát propagandát hirdetett a megszállás alatt”. Az ítélet
nem hivatkozik sem tanúkra, sem konkrét mondatokra. Látom, hogy korábban Lališ
Pavle tanúnak, az ügyész feletette a kérdést, hogy miről prédikált Csepcsányi. Lališ
azt mondja 1945. augusztus 20-án tett vallomásában, hogy nem tudja, mert nem
hallgatta sem Juránji sem Csepcsányi prédikációit. Honnan tudták, hogy fasisztabarát (profašističke) prédikációi voltak?
Az ítéletek
A nép és állam ellen elkövetett bűncselekményekről szóló törvényt 1945. szeptember 1-én hozták meg. Csepcsányi Istvánt a 3. cikk 3. és 6. szakaszaiban felsorolt cselekményekért vádolták. Ha nem is mondták ki pontosan, hogy milyen cselekményekért. A 3. szakasz a tényállások igen hosszú sorát tartalmazza. Ide tartozik a háborús bűn (akár szervezés útján, vagy parancsnokként) aztán itt van a gyilkosság, kivégzés, halálos ítélet kimondása, kínzás, gyűjtőtáborba hurcolás, kényszermunka
elrendelése, a néptől való elszakítás, terrorizmus, gyújtogatás, foglyokkal való embertelen bánás, erőszakolás, prostitúcióra kényszerítés, más hitre való áttérés kikényszerítése. A 6. szakasz a megszállókkal való politikai együttműködést említi,
azaz szerepvállalást az ellenséges hatalmi szervezetekben, aztán táplálék megvonását, vagy más erőszakos fellépést Jugoszlávia lakosságával szemben.
Szóval sok minden állt a 3. cikk a 3. és 6. szakaszaiban. Ezekre a szakaszokra támaszkodott az elsőfokú és másodfokú ítélet is – de anélkül, hogy ki lett volna
mondva, hogy a hosszú felsorolásból pontosan mit is rónak fel Csepcsányinak. Érdekes, hogy az ellenséges propagandát külön nevesíti a 9. cikk, és a bíróság ki is
mondta, hogy Csepcsányi fasisztabarát propagandát folytatott – de az ítélet nem
támaszkodik a 9. cikkre. A jogalap a 3. cikk (gyilkosság, halálos ítélet kimondása,
gyűjtőtáborba hurcolás, terrorizmus, erőszakolás, prostitúcióra kényszerítés – és
sok minden más). Nem tudok ellenállni a kísértésnek, hogy leírjam, hogy ügyészként inkább a 9. cikkre támaszkodtam volna. De nem szívesen lettem volna ügyész
ebben a perben. Ügyvéd inkább.
A törvénybe foglalt büntetések kemények voltak. A törvény 4. cikke szerint legkevesebb 3 év szabadságvesztés és kényszermunka sújtja az elkövetőket. Súlyosbító körülmények esetén halálbüntetés következik. Ha a háború vagy háborús veszély

2018. június

33

„

idején lettek elkövetve a bűncselekmények, akkor a büntetés nem lehet 5 évnél kevesebb. A 17. cikk szerint az eljárás minden esetben gyorsított eljárás. Itt is az volt.
Izgalommal kezdtem olvasni az ítéletet. Ebben a főkérdés az egyházak egyesítése 1941-ben. Hogy valamilyen ítéletet hozzanak, ahhoz (elvben) ki kellett volna derülni, hogy egy Juranji-Csepcsányi személyes vita lüktetett az átszervezés mögött,
vagy egy fasiszta konspiráció vezetett a szlovák, német és magyar egyházak újraegyesítéséhez. Szóval, hogy valóban akarták-e a szlovák hívők is az egyesülést (többek között azért is, mert így közös teherré váltak a szlovák közösség adósságai a
parókiával kapcsolatban). Vártam, hogy szóba kerüljön, hogy korábban (1932-ig)
együvé tartozott a három közösség. (Ezt pozitívan értékelte Juranji is, Csepcsányi is,
csak egymásra hárították a szétesésért való felelősséget.) Az is érdekelt, hogy volt-e
még valamilyen Csepcsányit terhelő tény, melynek nem találtam nyomát az ítéletet
megelőző iratokban. Gondoltam lesz arra is valamilyen magyarázat, hogy miért lett
volna a három egyház egyesülése fasiszta érdek. (Azzal is lehetne érvelni, hogy pont
a német egyház különválasztása lehetett volna német nacionalista érdek.)
Az ítélet nagyon egyszerű. 1947. november 25-én, a nagybecskereki (most már
zrenjanini) kerületi bíróság kimondta, hogy Csepcsányi István vétkes, mert „a fasizmus iránt való elkötelezettségtől vezérelve”, Kund főesperessel együtt megfenyegette Juranjit, és ezután „politikai célokat követve egyesítették a szlovák német
és magyar evangélikus egyházakat”.
Ily módon együttműködött a megszállókkal (okkupátorokkal). Ott áll az ítéletben az is, hogy „fasiszta-barát propagandát folytatott”.
Ezzel az indoklásképlettel azóta sokszor találkoztam az életben. A rossz viselkedés
elítélése tapsot eredményez – akkor is, ha nem bizonyítható, hogy valaki tényleg roszszul viselkedett. Színre lépnek ténypótló megállapítások. Vagy áltények, illetve „alternatív tények”. Jó néhány éve követem már, Németországban minden évben komoly
kulturális esemény az év álszavának a megválasztása. (Unwort des Jahres – szó szerint
„az év nem-szava”.) Frankfurti nyelvészek hozzák a döntést. 2017-ben az „Alternative
Fakten” (alternatív tények) lett a győztes. Korábban feljegyeztem, hogy 2006-ban
„Human Kapital”, azaz „humán tőke” volt az év álszava. Tehát nem csak a pénz, ingatlanok, hanem az emberek is tőkének számítanak – de a „humán” szóból gerjedő emberbarát mellékíz igyekszik könnyíteni ennek a megemésztését. Emlékszem, amikor
Pestre jöttem, felfigyeltem a „humán” szó térnyerésére, mert a nagyvállalatokban (sőt
az egyetemünkön is) „humán erőforrások osztálya” helyettesítette a korábbi (és kissé
közvetlenebb) káderosztály kifejezést. Mi a humán oldalon vagyunk.
Valamivel még korábban – 1999-ben – Szerbia bombázása kapcsán alakult az év
álszava. Mivel a lebombázott civileket valahogyan be kellett illeszteni egy emberi-jogbarát retorikába, megszületett a „collateral damage”, azaz „kollaterális kár” kifejezés.
Szóval, akik életüket vesztették egy lebombázott kórházban, vagy a NATO által szintén lebombázott belgrádi televízióban, azok nem egy helytelen cselekmény áldozatai,
hanem csak közvetett kárról van szó, egy helyes cselekmény melléktermékeiről. Ez a

„

34

tiszatáj

kifejezés is kiérdemelte az Unwort des Jahres díjat. Egyébként, azt hiszem, a NATO
bombázások egyik kollaterális kára abban volt, hogy Milošević valamivel elfogadottabb lett (igazán elfogadott, hála istennek, mégsem), a NATO-hoz való csatlakozás pedig ma sincs napirenden. Valami kollaterális kárt magam is szenvedtem. Atlantában
tanítottam, amikor egy reggel a New York Times címoldalán ott láttam az újvidéki lakásunkat. Egy újvidéki hidat bombázott a NATO, mely tán 100 méterre volt a lakásunktól. A híd teljesen megsemmisült, a lakásban (nem bombatalálat, hanem légnyomás révén) betört minden ablak és egy-két helyen megrepedt a fal. Nagyobb bajok is
voltak akkoriban. Lakásunkban akkor ott lakott Miroslav Mandić. Az a Miroslav
Mandić, aki börtönbüntetést kapott a hetvenes években egy írásáért, mely az Új Symposionban jelent meg. Mandić ezúttal megúszta egy idegsokkal.
És aztán jött 2017-ben az új győztes álszó: Alternative Fakten, azaz „alternatív
tények”. Az indoklást Janich nyelvésznő olvasta fel. Elmondta, hogy e szó (illetve álszó) támasza az egyre terjedő gyakorlatnak, hogy a tényeken alapuló érveket felváltsuk bizonyíthatatlan észrevételekkel. E szó térnyerésével a nyilvános vitákban
felhozott valótlan észrevételeket szalonképessé lehet tenni. Janich professzor aszszony példaként felhozta, hogy Kellyanne Conway, Trump tanácsadónője kijelentette, hogy soha még annyi ünneplő ember nem volt az utcán, mint Trump beiktatásakor 2017 elején. Hogy hányan voltak? Vagy hányan voltak korábbi beiktatások alkalmával? Ez mind lényegtelen. Itt áll előttünk az alternatív tény, hogy többen voltak, mint bármikor.
Rokonszenvvel követem évről évre az Unwort des Jahres kihirdetését. Az jut csak
eszembe, hogy nem fontoskodik-e egy kicsit a jelen melyhez tartozunk, amikor saját
felfedezésének tartja az alternatív tényeket. Becskereken az emberek korábban is
láttak ilyesmit. A Csepcsányi ítéletben a bíró nem vacakolt azzal, hogy kifejtse, miért
is lett volna jó a német megszállóknak, hogy egyesüljenek az egyházak, arra sem
pazarolt időt, hogy kifejtse mit is prédikált Csepcsányi. A profil így is kialakult (és
hát egy olyan emberről volt szó, aki a szobájában csúfondáros cinizmussal volt képes mosolyogni, míg kinn az utcán a Vörös Hadsereg halad). A tényeken alapuló érvelést felváltja az alternatív tények által nyújtott kényelem. Talán annyi újat tesz
most hozzá az Unwort des Jahres, hogy felötlik, hogy nem arról van szó, hogy ilyenek
a kommunisták, vagy ilyenek a nácik, vagy ilyen a kormánypárt, vagy ilyen a korábbi kormánypárt. Van, amikor jobban szembeötlik, hogy alternatív tényekkel élünk
együtt mert hangosan dőlnek mindenfelől. Van, amikor szerényebben vannak jelen,
de itt vannak máskor is. Az alternatív tények is közénk tartoznak. Lakótársaink.
Csepcsányi Istvánt a nagybecskereki kerületi bíróság 1947. november 25-én
ítélte el egy év szabadságvesztésre és kényszermunkára. Ez tulajdonképpen kevesebb, mint ami a törvényből következett volna. A törvény szerint a 3. cikkben leírt
cselekmények büntetése minimum három év, ha pedig háború alatt elkövetett bűncselekményekről van szó, akkor minimum 5 év. Hogy hogyan sikerült enyhébb büntetést elérni, azt nem magyarázza az ítélet. Ki lett még mondva, hogy a vagyonel-

2018. június

35

„

kobzástól eltekintenek, mert Csepcsányinak nincsen vagyona. A perköltségek a vádlottat terhelik, de ezeket a bíróság „megfizethetetlennek” nyilvánította. Tehát nem
kellett perköltségeket megtéríteni. Mivel Csepcsányi szeptember 18. óta vizsgálati
fogságban volt, az ott töltött két hónapot is beszámították. Utána a požarevaci Zabela börtönbe került. Ez volt akkoriban az egyik legkeményebb börtön Szerbiában.
A fellebbezésről nagyon gyorsan döntött a Vajdasági Legfelsőbb Bíróság. Nem látom
mikor adta be az apám, feltehetően 1947 decemberének első felében. Már december 27-én elutasították a fellebbezést. A fellebbezésben ott állt, hogy Csepcsányinak
tulajdonképpen nem volt semmilyen szerepe Juranyi megfenyegetésében (bármivel
is fenyegették). A Legfelsőbb Bíróság azonban ezúttal is mindent világosan látott.
A másodfokú ítélet szerint Csepcsányi „Juranji lakásában nem volt passzív, hanem
csak hallgatott arra, amit Kund főesperes követelt Juranjitól és ő rögtön elfogadta.
Ebben a helyzetben a vádlott hallgatása egyetértést jelent Kund főesperessel.”
(A „hallgatott arra” kifejezés – szerbül „ćutao na to” – a szerb eredetiben sem világos. Talán „hallgatott amikor” lenne valamivel pontosabb, de az ítélet eredeti szövegén nem tudok változtatni.) Tehát ha a vádlott nem szólt semmit, abból nem következik, hogy passzív volt. Az sem változtat a dolgokon, hogy Juranji „rögtön elfogadta” amit Kund javasolt neki. A bíró még hozzátette, hogy Csepcsányinak „sikere”
származott Juranji lemondásából. Márpedig – az ítélet zárómondata szerint – „Ilyen
sikereket csak a megszállók kollaboránsai érhettek el.”
Ezután következik a kegyelmi kérvény, mely Csepcsányiné nevében íródik. 1948.
március 15-én lett beadva. Ebben szó van arról, hogy egy harmadik osztályos kisfiuk
van (a Pupsi) és férje nélkül Csepcsányiné nem tudja eltartani a családot. Fel van hozva egy új fejlemény is Juranjival kapcsolatban. Miután az egyik tanú (Lališ) azt vallotta, hogy Juranji korábban a „régi Jugoszlávia rendőrapparátusára támaszkodva számolt le ellenfeleivel”, Juranji beperelte őt rágalmazásért, de nem járt sikerrel, a bíróság elvetette a rágalmazás vádját. Az iratok között nincsen válasz, de feltételezem,
hogy a kegyelmi kérvény nem járt sikerrel. Ezt mutatja egy későbbi próbálkozás.
1947. július 27-én Csepcsányiné azt kéri, hogy bocsássák a férjét feltételesen szabadlábra. Erre nem lett volna szükség, ha sikerrel jár a kegyelmi kérvény.
Nem tudom mi lett az újabb, július 27-én beadott kérvénynek az eredménye. Erről valamikor augusztusban dönthettek. Az egy év büntetés 1948. szeptemberében
járt volna le. Tehát vagy akkor, vagy egy kicsit korábban került ismét szabadlábra
Csepcsányi lelkész. Miután visszajött, ismét a Cara Dušana 18-ban lakott. Ha jól emlékszem, valakivel megosztotta a parókiát. Bejárt az utcára nyíló szobába, de – legalábbis amikor én ott voltam – nem ment közelébe az ablakoknak, melyek mögött
néhány évvel korábban népellenes mosolyt követett el.
*
Aztán jöttek azok a napok, amikor Pupsi meg én találgattuk, hogy egy-lovas, vagy
két-lovas lesz-e a következő kocsi mely előttünk elvonul. És nekem feltűnt, hogy a
Pupsi apja, aki mögöttünk áll, milyen zárkózott.

„

36

tiszatáj

BÍRÓ TÍMEA

Négy korty
...pontosan ennyit tudnak
befogadni a haldoklók
ennyire szomjaznak
a kevesebb élet néha több
mert van hogy a napfelkelte
nem öröm hanem egy újabb halál
amikor a következő falatot
már eltolja a száj
célba érünk a busszal kisiklik alólunk a járda
vágta közben kicsúszik alóla a táj
éleset koppannak a szívpaták
újult erővel zajlik a tehetetlenség
mesterségesen megtermékenyül a holnap
átkötözzük a sebet kicseréljük a levegőt
kicseréljük a sebet átkötözzük a levegőt
belenyerítünk a paplanba nem hallja
négy korty ennyi fér az üveg kupakjába
nem akar mondani semmit elköszönni se
az ujjaiban lüktető hideg jelzi hogy
csak a ruha és a négy korty tartja meg
és ha végleg kilökődik innen
minden este kinézünk a teraszra
hogy nem kuporog-e az egyik sarkában
arra várva hogy valaki beengedje
nem
nem kuporog nem repül nem küld jeleket
állva alszunk mint a lovak
azt álmodjuk elkéstük a buszt
pedig már nincs is miért menni
kisiklik alólunk a nevelés
tárgyakhoz és halottakhoz
nem ragaszkodunk
sűrű iszapot visz bennünk a busz
ráülünk a megüresedett ágyra
belenyerítünk a párnára száradt vérfoltjába

2018. június

37

Levetett szelek
tele van a nevetéseddel a kert
--tele van a nyögéseiddel a ház
meg kéne szelidíteni a patkányokat
ne lessék fürkészve
a bomlást a széthullott életet
a fekete zsákok között lapulnak
és én nem tudom elég erősen
megmarkolni a lapátnyelet
kiszagolják a félelmemet
megfogom a csontját és a rajta
említésre sem méltó átlátszó bőrt
fél méterrel följebb húzom
párnára emelkedés
az ágyon túl a szakadék
isten elhányta az oda vezető útról a havat
de nem szórta le sóval hamuval
tele van a kezem kemény téllel
--tele van a szemem leszakadt éggel
kimosott törölközők és élére hajtogatott
ingek hiányától hangosak a szobák
a csönd átlátszóra vasalta magát
gyűrődik a fölösleg
gleccserré növekedik
és csak kéreget-kóborol a mélység
zsiráftestű lovakon ültök énekelve
a sok imádkozás meghozta a gyümölcsét
anyám feltámadt de egész életében nem ehet
egy szerve se dolgozik
együtt forogjuk át az éjszakákat
én a bánattól ő az éhségtől nem tud aludni

„

„

38

tiszatáj
minden és mindenki túl alacsony
a fa tetején pirosló cseresznyékhez
tele van madártollal a házak teteje
--tele van esővel a padlás
kezemben a méhemmel teli ultrahangképen
az esőcseppekkel egy ritmusban kopog
az elfojtott idő a kockaköveken
egyszer hazavezetnek a féknyomok
egy délután alatt felásom az egész kertet
reggelig csak temetek temetek
nem a betört üvegen keresztül beáramló hideg
nem a pénz ami nincs az újra
nem a szilánkok szétszóródása a földön
hanem a mindennapi látványa
tudva azt hogy milyen volt előtte
megtelnek a vállfák kabátokkal
felakasztják őket a mozdulatlanságba
porosodik a csend
vándorbotra támaszkodnak a fák

2018. június

39

HORVÁTH BENJI

Limbóban limózunk nárcisszal
egyszer kilógott a gatyámból a bal herém
egy szépségversenyen
jól megmarkoltam
mint a bűntudat
annyit fizettem hogy félek veled élni
zavar a neon
zavar hogy pislog
emésztem magam
pedig hiszek egyben-kettőben hűen
én az enyéimet hidd el hogy ismerem
van fegyverem katonám és privát
kamarazenekarom
ha kell az összes körülményt eltávolítom
a piros meg a kék bogyót
ha kell van fiatal öreg
az élvezetmátrixod lemérheted
jól vagyok csak pislog a neon
emésztem magam de jól áll az ostor a kezemben
utazgatok áldást osztok és soha nem halok meg
pörög a táj fújja a szél a hajam
rázendít a zenekar
és begyűlnek a legyek

„What else is there?”
Nárcisznak nehéz napjai voltak az intézetben.
Szeplőtlen arca megtelt pattanásokkal.
Szépen rajzolt, írt és festett. Ritka jól
keltette a gyűlöletet. Aki megsértődik,
azt fürdetik a legtöbbet. Akkoriban volt
először nagyobb dührohama.

„

„

40

tiszatáj
Akit nem vesznek komolyan, azt megeszi a kétség.
Volt olyan, hogy már a telefonja sem érezte ujja érintését.
Mert nem volt ott, amikor cserben lett hagyva, újra meg újra,
nem volt ott, amikor a horgot bekapta századszorra,
nem volt ott, amikor elborult az agya,
nem nézte senki megvetően,
nem látszott az őrület a szemében egyes képeken,
nem fogant meg benne a pánik.
Ami az egyikben eltörik, azt nem érti a másik.
Nem értjük, ahogy bennünk munkálkodik.
Késő van már, amikor megmutatkozik.
Nárcisz nem volt ott, Nárcisz tudta,
hogy mind a mai napig
a vizek tükrében áll és világít.

Self made boy
egyszer volt egy gyermek
apja anyja volt neki
testvére és sok haverja
szedték vették egymást
szidták szabták kaszabolták
saját képükre vágták varrogatták
ideoda tologatták
hát a gyermek fogta magát elment
az Arénába ahol a Vért kifolyatják
és megnyúzta az összes békát
és kibelezett minden macskát
és a csillagok a nevét kiabálták
és tapsoltak egy napon át
és a gyermek egytől egyig
megvette a csillagokat
és megfőzte őket
és mai napig zabálja őket villogó szemekkel
nem néz fel
egyedül a megcsonkított éjszakában

2018. június

Kurvák pénz drogok avantgárd
Most, hogy mégis megmenekültünk, jöhetnek a napfényes
boldogan-amíg-meg-nem-halunk napok,
a lazacos filé, és a szenvedés emlékeinek kipucolt póza,
nem lettem futóbolond, uram, én mondtam,
adok a császárnak, hogy neked is adjak,
adom magam, uram, adom magam,
ideje volna, hogy visszavonuljak,
jöhetnek a szeszélyfestészetek
egy elzárt garázsban,
reszelhetem a körmöm, olvashatok teát,
lőhetek púdert az égre,
egy pezsgővel telt medencében
fogdoshatok playboy-nyuszikat
remegő kézzel,
nyugodt szívvel,
és többé soha nem kell gondolnom
a kiszolgáltatottság éveire.
Ugye?

41

„

„

42

tiszatáj

MAURITS FERENC

Csipkeangyal
*
hajnalra
megfagytak
rajtam
a
csipkék

összepisiltem
magam

*
leszálltam
a
hátsó
udvarba

csipkeszárnyaim
szárítani

most

2018. június

43
itt
bóbiskolok

a
klozet
mögött

*
a
naplemente
hirtelen
égő
vörössel

hinti
el
csipkéimet

ijedtemben
sírni
kezdtem

„

„

44

tiszatáj

„Agyonnyomták rossz raszterral”
MAURITS FERENCCEL O RCSIK ROLAND BESZÉLGET1
– Ugye lehet hallani ott hátul?
– Ha nem suttogunk.
– Az előbb épp megnyitóban volt részünk, Maurits Ferenc Domonkos kézfeszületeinek digitális
nyomatait láthattuk. Most pedig Ferenc legutóbbi, a Bukott angyal ablaka című verseskötetét
mutatjuk be. De igazából nem a könyvvel akarom kezdeni. Azért nem a könyvvel, mert mi Ferenccel itt Szegeden ismerkedtünk meg. Volt a Klauzál téren egy gyönyörű szép lakása. Hófehér
lakás volt, a fényektől szinte ragyogott az egész. Egyrészt nagyon jókat beszélgettünk ebben a
lakásban, nemcsak a sörök miatt, persze, azok is hozzájárultak. Ez a lakás egyszerre volt műterem és valamifajta szigeti is Ferenc számára. Újvidékről jött Szegedre, egy vagy két hetet töltött
itt. Nekem eleve furcsa az a szituáció, hogy Ferenccel sohasem így, a közönség előtt beszélgettünk. Igazából az a kérdésem, hogy idefele jövet elment-e a Klauzál téri, volt lakása mellett,
vagy gondolt-e rá?
– Évek óta nem fordultam meg arra, négy-öt évvel ezelőtt jártam ott utoljára. De nem is érdekel már, mert többé nincs. Az a fényterem többé nem létezik, csak itt bennem. Különben nem
is nagyon hiányzik, mert rövid volt szerencsére, kilenc vagy tíz évet éltem ott. Elegendő volt.
– Most Péterváron, Újvidéken van műterme.
– Igen, az egy régi műterem, amit a ’70-es években kaptam. Egészen más jellegű. A Klauzál téri műterem állandó fényű műterem volt. Ahogy vonult fölöttem a Nap… csak a lemenő Nap
sütött be valamennyire, végig konstans, állandó diffúz fénye volt. Nagyon jól láttam mindent,
olvastam, rajzoltam és zenét hallgattam.
– Igen, igen, gyakran hallgattuk a Bartók rádiót, vagy éppen valamelyik CD-t. A Bukott ablak
angyala kötet versei nem ebből az időszakból valók. A Szürkület szürkületben, illetve a Néma
angyalok versei születtek itt, ugye?
– Azok a ’90-es évek közepén születtek. Ez a legújabb kötet tulajdonképpen tavaly… Időközben megöregedtem, tavaly voltam hetvenéves, és akkor a Forum Kiadó jóvoltából készítettem el egy ilyen könyvet, amely néhány utazás fényírása. Különben valamikor nagyon régen,
a ’80-as évek közepe táján Itáliába utaztam, akkor írtam két-három ciklust Reneszánsz séták
címmel, de még harminc évnek kellett eltelnie, hogy ez megjelenjen. Ezek a fényfestőim.
Brüsszel, Madrid és Barcelona, tehát Goya, Velasquez, Gaudi, az absztrakt Antonie Tapiés a
nagy mesterem, ők fértek ebbe bele. Különben nagy a sorozat, megírtam Rómát, Nápolyt,
Lisszabont… Danilo Kiš, London és Prága.

1

A beszélgetés 2016. november 3-án hangzott el a szegedi Grand Caféban, a mostani interjú ennek a
szerkesztett változata. (A Kézfeszületek – Domi keze című kiállítást Váraljai Anna nyitotta meg.)

2018. június

45

„

– Akkor ez a fényutazások válogatása.
– Igen, mert ezeket tudtam mellékelni, ezeket a képkorrekciókat. Ezek egyszerű múzeumi fotók, amelyeket szinte ott a helyszínen, abban a városban, Madridban néhány nap alatt készítettem.
– Korábban is foglalkozott képkorrekciókkal. A Balkáni mappában is, bár ott menetjegyeket,
számlákat használt fel inkább.
– Az tulajdonképpen a párizsi napló. Metrójegyekkel jelzem azt, hogy merre utazom. Visszatérve a verseskötetre, ez az alkotás csak a festőkön múlott. Goyán, Velaquezen, s Dali is ott
van a végén. Nagy élmény volt számomra, több mint hatvan éves voltam, amikor eljutottam
Goyáig, láttam elvétve itt-ott néhányat, de ami a Pradóban van, az fantasztikus.
– Első könyve, a Piros Frankenstein inkább album, mint verseskötet, bár az is tartalmaz költeményeket. A Telep volt az igazán első verseskötet.
– Igen, ’75-ben.
– A következő, a ’82-es a Miniatűr galéria. Itt már találkozunk olyan versekkel, amelyek képleíró versek, képek bizonyos részleteit felnagyító, abból kiinduló versek. Nemcsak a világfestészet
mesterei, de a vajdasági vagy a jugoszláv festőkről is vannak költeményei. S itt van egy Goyadarab, azt felolvasnám:
neon és bőregér
szétcsattant agyvelő
a faasztalon
Tömör, pár képjelzéssel megírt vers. Ez a fajta poétika működik a Bukott angyal ablaka költeményeiben is. Illetve a Miniatűr galériában van egy másik fontos vers, a carpaccio, ebből felolvasok egy részletet:
megérkeztem
mint hirtelen világutazó
piros
útlevéllel
és utazótáskával
hozzád
centolire signore
grazie
végre
találkozhatunk
– A „mint hirtelen világutazó” önmeghatározás nekem azt az asszociációt keltette, mintha az új
kötet anyaga is a tervezetlen utazás eredménye lenne. Utólag hogy tekint a korábbi költeményre?
– Olyan értelemben mondtam, hogy nem időben érkeztem, hanem szaladva. De ezek mindenképpen megtervezett utazások voltak. Különösen azok, amelyekből ebben az új kötetben
készült versek jelentek meg. Azzal, hogy míg tartott a balkáni háború, húsz évig nem utazhattam. Ha mégis, akkor olyan borzalmas dolgokat kellett intézni, mint vízum Belgrádban, néhány száz méteres sorokban állni. És akkor mondtam a feleségemnek, hogy míg nem utazhatom rendesen, addig nem megyek sehova.

„

46

tiszatáj

– A párizsi út akkor már egy vízumos út volt.
– Az a ’90 utáni időszak. Az a baj csak, hogy időközben valóban megöregedtem. Engem nem
az zavar, hogy öregszem, meg hogy nem tudom, hány éves vagyok, hanem hogy megöregedtem és meghaltak a barátaim.
– Legutóbb Gerold László.
– Gerold László, Danyi Magdolna, Bányai János. És még nehezebb elviselni ilyen értelemben
az öregkort. Szerencsére van ez a kis mentő, kis fény, ami tartja bennem a lelket.
– A legutóbbi kötet kapcsán: a tervezett utazások szinte alkotott utazások. Megtervezni, elmenni, reagálni – tulajdonképpen utazni annyi, mint alkotni. Ezekre tehát nem érvényes a „hirtelen
világutazó” attitűdje.
– Az inkább arra az időszakra időzíthető, de ez lényegtelen. Ahogy talpra álltam, mekkora is
lehettem, négy-öt éves, amikor rájöttem, hogy milyen szép ott a fény a Kis-Dunán. Meg rájöttem arra, hogy mindent egyedül kell megoldanom. Azóta ez a fény tartja bennem a lelket,
azért csinálhatom mindezt.
– A kötet alcíme: Fényversek utazásaimról. A fény motívuma többször előfordul a köteteiben.
Láthatjuk azonban, hogy nem pusztán irodalomról van szó, hanem arról is, hogy akinek tényleg
volt szerencséje, és találkozhatott Ferenccel a szegedi lakásában, ott át is élhette ennek a fénynek az örömét, vagy akár idilljét. Említette, hogy gyerekként rájött, mindent egyedül kell csinálnia. A Bukott angyal ablaka kötet verseiben nem, de a Néma angyalok kötetben, a Szürkület
szürkületben, a Telep, a Miniatűr galériában is gyakran olvasni a családtörténetéről. A család
nem segített a gyerekkorában?
– Dehogynem. Közvetlen a háború vége előtt születtem, tehát négy nappal a világbéke előtt,
május 4-én ’45-ben. Hatan voltunk testvérek, édesapámat öt hónappal korábban lőtték agyon
a Kis-Dunánál. Édesanyám hatunkat nevelt, tessék elképzelni, milyen idők voltak azok. Én
emlékszem ’48-ra, az oroszokra, még ott voltak a monitorok, a motorcsónakok. Rettentő nehéz, sötét gyerekkorom volt. Koromsötét. Vagy ébenfekete. De összetartó, szegény család voltunk, nehezen éltünk. Szerettük egymást és szerettük a mamát. A lényeg ebben az, hogy ha
mindez nem lett volna, ha ezeket az éveket nem így élem át velük együtt, akkor ennek semmi
értelme, semmi nyoma nem lenne. Én azt hiszem, ha nem lenne benne mindez, a mamám, a
testvéreim, akkor fabatkát sem érne az egész, amit eddig tettem. Tehát a lényege, a veleje az
egésznek a gyermekkor, és az a pillanat, amikor rájöttem, hogy hát miről is van szó az életben.
– Van egy jó sztori, amit olvastam a Hídban…
– Tavaly, amikor hetvenéves voltam.
– Igen, és akkor több fiatal festő is csinált képet a munkáihoz kapcsolódóan. No, de nem is ezt
akarom, hanem azt, hogy az interjúban megkérdezik Öntől, hogy mi is hatott a festészetére. És
akkor azt válaszolta, hogy Újvidéken volt egy kaszárnya, nagy testű nők látogatták meg a katonákat, aztán ott hancúroztak a bokrok között, s valahogy Ferenc is épp ott téblábolt…
– Kamasz gyerekek voltunk, 10-11 évesek, mentünk és néztük őket. Az egész csapat, ötenhatan. Én akkor láttam az életemben először ilyen nagy komoly nőket, ez komoly anatómiai
lecke volt nékem. Utána én azt meguntam, mert tudtam, hogy mi az, de eleinte jólesett. Ez egy
érdekes színtér, a katonaság, a kaszárnyák, a nők. Ugyanígy a másik nagy élmény a mozi volt,

2018. június

47

„

ahol annyira zavartak a katonák, mert annyian voltak, hogy alig fértünk be, sorba kellett állni,
hadakozni velük, mert minden katona moziba akart menni, a telepi moziba.
– Az első vers, amit Ferenctől olvastam, bár lehet, hogy nem ez jelent meg először, mindenesetre
az Ifjúság hetilap Symposion mellékletének 1961. február 2-i kiadásában olvastam az Arcod
című költeményt. Ez a szerelmes vers nem került be egyik kötetébe sem. Emlékszik erre a szerelemre? Vagy ez csak egy kitalált szerelem, a költői fantázia terméke?
– Most hirtelen nem tudom.
– Utólag lehet pusztán fantázia is. Azt vettem észre, hogy Ferenc költészetében ez a szerelmi
motívum erotikusként jelenik meg, és feleségéről ritkán olvastam. Ferenc felesége, Mirjana Stojanović képzőművész, az Újvidéki Színház jelmeztervezője. Domonkos István Redőny című tárcakötetének borítóján látható képet is ő készítette. A legutóbbi, Bukott angyal ablaka kötetben
viszont megjelenik a feleség, aki mokaszint vásárol a lírai alanynak Madrid utcáin…
– A La Ramblán…
– De hogy is alakult ez a mokaszin-történet?
– Lényegtelen. Elsőrendű feleségem van már vagy fél évszázada, ő elsőrendű rajzoló, jelmeztervező, most már nyugdíjas, de még mindig dolgozik. Különben ő szervezi, tervezi az utazásaimat. Amióta az interneten is lehetséges, olcsó repülőjáratokat keres, mindent megtervez,
hónapokig dolgozik, minden évben egy-két ilyen utazást megszervez. Ha ő nem lenne, akkor
hogy utaznék én? Azonkívül elsőrendűen ért a dolgokhoz, nagyon jól rajzol, ért ahhoz is, amit
én csinálok, és sokszor meg kell hallgatnom azt, amit mond. És amellett egy komoly támasz,
mert, ha nem lenne, én az utóbbi időben nem tudnék meglenni, mert én már nem nagyon
dolgozom, nem árulom a képeimet, a feleségem lényegében eltart, ezt kell mondanom.
– Ezt még így ebben a formában nem hallottam. Szerintem a felesége örülni fog, ha valaha lejegyzésre kerül ez a beszélgetés.
– Nem hiszem.
– De, de én ezt majd valahogy megoldom. Jutka is rengeteget jelent Ottónak: a ház, az utazások,
sőt, úgy tudom, Jutka Ottó első olvasója.
– Hát, vannak ideális nők. Meg kell őket találni.
– Egyébként Ferenc Újvidéken találkozott először Tolnaival?
– Jaj, ne ugrálj ilyen nagyot! Újvidéken, amikor tizenöt éves voltam, a telepi József Attila elemi
iskolába jártam, és Ottó valahol megtudta, hogy rajzolok. Odajött hozzám, ott volt egy irodalmi est, ahol Ottóék léptek fel, ez valamikor ’60-an tavaszán volt. ’61-ben már a Symposion
mellékletben illusztráltam Domi2 patkányos novelláját.3 Én a gimnáziumba jártam, majd átiratkoztam az iparművészetire, akkor én már értettem a nyomdához, hamarosan tudtam már
újságokat készíteni, és elkezdtem akkor a Symposiont is csinálni a ’60-as évek közepe táján,
’66 vagy ’67-ben.
– Domonkossal, Végellel is Tolnai révén találkozott?
– Igen, együtt ismertem meg őket.
2
3

Domonkos István beceneve.
Önarckép patkánnyal.

„

48

tiszatáj

– Bányaival is gondolom, ez már egy csapat volt akkor.
– Igen. Bányait később. Én még rövidnadrágban jártam, ezek voltak azok a momentumok,
amelyek irányt adtak mindenben.
– Esetleg, aki nem ismerné, tehát az újvidéki Új Symposion folyóirat első generációjának szerzőiről van szó. Az Új Symposion arculatát magára bízták, vagy közösen alakították?
– Nagyon intenzív, nagyon szép szerkesztőségi életet éltünk, állandóan folytak a viták, jöttek
a kéziratok. Főleg Ottó volt, aki jobban értett a tipográfiához, Ottót már akkor is jobban érdekelte a festészet. Úgyhogy azokban a korai években ő volt tulajdonképpen az alapvető mértékadó, ami a vizualitást illeti, később már nem.
– Ha a kezdeteknél járunk, a Symposion-mellékletet ’61-64-ig megjelenő kiadásait fellapozva
tapasztaljuk, hogy Ferenc az írást és a rajzot már a kezdetektől fogva együtt műveli.
– Nem akartam én semmit, az úgy magától jött. Egy olyan irodalmi közegben éltem, ahol mindennap egymás írásait olvastuk, az nékem nagyon sokat jelentett, mert én jóval fiatalabb, négyöt évvel fiatalabb voltam. Ottóék ’40- vagy ’41-sek, én meg ’45-ös vagyok. Az abban az időben
sokat jelentett, az a négy-öt év, különösen később, amikor már kezdtek doktorálni is – én soha!
De időközben már a ’60-as évek végén önálló köteteket készítettem, a Sirálymellcsont4, a Kétéltűek a barlangban5. 1967-ben volt egy nagy sikerű rajzkiállításom Belgrádban, és pár év alatt a
legtehetségesebb fiatal festőnek tartottak, úgyhogy én rövid ideig, a ’70-es évek elején soha
annyi képet nem adtam el, mint akkor. Annak aztán vége lett. Egy olyan fajta figuráció volt, amit
én műveltem, amivel bekomponáltak a jugoszláv művészetbe, és akkor utána már nem volt úgy.
Én azonban továbbra is műveltem, több mint ötven éven át készítettem több mint ötszáz könyvet, ebből kétszázat illusztráltam. Ez nagy idő, harminc–negyven év.
– Az Új Symposionnak több generációja volt, és nem minden első generációs szerzőnek volt kiegyensúlyozott kapcsolata a következő generációs szerzőkkel. Én úgy vettem észre, hogy Ferenc
már annál az oknál fogva is, hogy könyveket tervezett, jó kapcsolatokat ápolt a fiatalabbakkal
is, pl. Danyi Magdolnával, Thomka Beátával, Böndör Pállal, Fenyvesi Ottóval, Sziveri Jánossal…
– Természetesen, ők váltották egymást, még jobb volt, mert fiatalabbak voltak. Ők elsőrendű
emberek. És őket szintén ugyanúgy imádtam, mint Domit meg Töfét6 meg a többieket. És akkor itt minden rendben volt.
– Most kicsit ugrunk megint. Kapcsolódván a mostani kiállításhoz, ezek a képek Domonkos
István kezeit ábrázolják. A fotókat a rendező Hudi László készítette, aki egyébként Tolnai Lea
férje.
– Igen, Hudi László egy színházi ember, nagyon jó fotós. Különben Kishegyesen fényképezte
azokat ’13 nyarán, amikor Te készítettél interjút Domival. Én akkor láttam, hogy Hudi képeket készít Domiról, utána kaptam tőle diszken 44 fotót. Kinyomtattam őket digitálisan. Először nem ment, nagyon szűk, fényes nyomású fényképek voltak, nem tudtam rajzolni rájuk.
Akkor újra kinyomattam őket, egy réteg matt lakkot nyomattam rájuk, és akkor minden meg
lett oldva. Rájuk tudtam vinni már az akrilt meg a kínai fekete tust, tudtam már karcolni… Itt

4
5
6

Tolnai Ottó második kötete (1967).
Gion Nándor első regénye (1968).
Tolnai Ottó beceneve.

2018. június

49

„

a lényegi ötlet tulajdonképpen a költő keze, ez az alapvető metafora, és a kéznek a megmunkálása. Tulajdonképpen még nagyon régen, csak nem találtam meg most, az éjjel kerestem,
Giorgio Vasari nem tudom melyik szövegében, nem írtam fel, de azt mondta: egy igazi, szép
kézfej felér egy szép portréval. Én is ezt vallom. Tehát ez volt az indítóok, és akkor haladtam,
kb. fél éven át készítettem, pontosan 2 x 47, vagyis 94 ilyen eredeti van, a többi az digitális
nyomat. 94 eredeti fotókorrekciót készítettem.
– Ezek képkorrekciók, fotókorrekciók, ahogyan a Bukott angyal ablakában is vannak ilyenek.
A versek képleíró versek, azok is valamifajta korrekcióként foghatóak fel. Volt olyan elképzelés,
hogy a versek is a képek korrekciói?
– Természetesen, már a szövegeknél gondoltam arra, hogy lesznek mellékletek. Parallel gondolkoztam már előre. Míg a mellékleteken munkálkodtam, alakítottam a mondatokon, a szavakon.
– A sorozatjelleg nem pusztán a képi világon, hanem a verseken belül is megnyilvánul. Több
Magritte-vers van, és nemcsak Magritte, hanem Goya kapcsán is. A sorozatjelleg az egész életmű meghatározó jegye. Bukott angyal ablaka a kötet címe, ez kapcsolatban van a cím szempontjából az előző kötettel, a Néma angyalokkal, amely egy átalakított, bővített, korrekciós változata a Szürkület szürkületben kötetnek.
– A Telepnek lényegében.
– Igen, a Telep családtörténete jelenik meg bennük. Az angyal motívumra kérdeznék rá. A cím,
a Néma angyalok több dimenziót nyit meg, egyrészt Rilke angyalai…
– Igen, rögtön! Pont Ottó kezéből kaptam az első, gyönyörű Rilke-kötetet! Paula MondersohnBecker portréja van rajta. A Duinói elégiák stb…. Az angyal lényegében onnan jön, hogy a házunktól, ahol születtem, 50 méterre volt a katolikus templom. Én állandóan a templomban
voltam, ministráltam, ott jártam a misékre, a temetésekre, ott volt mindenütt Krisztus, meg
ott voltak az angyalok. A lényeg tehát innen indult el.
– Akkor a vallásnak meghatározó szerepe van az életében?
– Olyan értelemben nem, különben a mamám sem volt olyan. Tudta, hogy a templomban semmi
rosszat nem tanulsz meg, mint ahogy nem is tanultam. Megnézed a misét a templomban, az oszlopoktól kezdve a gyászmiséig, a koporsóig, vagy azok az öreg nénik, akiket ott örökké néztem.
Ezek mind pozitív impulzusok voltak már korán, még mielőtt iskolába indultam volna. Még egy
sorsdöntő dolog volt, amikor megtudtam, hogy ki volt József Attila, úgy hívták az iskolát. ’57ben ünnepelték, tíz éves évforduló, akkor láttam a folyosón egy nagy, gyönyörű raszteros sárga
fényképet. Úgy nézett ki József Attila, mintha halott lett volna. Agyonnyomták rossz raszterral.
Rengeteget néztem azt a képet, míg le nem vették. Ez is egy lényegi vizuális élmény volt. József
Attila arca, nemcsak az, hogy én megértettem az ő mamáját, meg az ő helyzetét az enyémmel
együtt. Valamiképpen azonosultam azzal a költészettel, ami szintén csakis segített rajtam. Gondolatilag, elméletileg és életileg. Meg kellett tanulnom élni, nem?
– Egyébként, amikor József Attila verseit olvasom, lehet, hogy közhelyet fogok mondani, de az a
benyomásom, ez a szegénység lírája, a nincstelenség tapasztalata, költészete. Úgy vettem észre,
amikor beszélgettünk, hogy Ferenc gyerekkorát szintén meghatározta ez a szegénység.
– Természetesen, meg mindenkit, aki akkor fiatal volt. Csak egy példát említsek. Én mindig
szerettem a könyvet, nagyon könnyű nem volt otthon, annyira szegények voltunk otthon, de

„

50

tiszatáj

a könyvtárban megtaláltam a könyveket. A füzetemet mindig újságpapírba csomagolta a
mama meg a nővérem, nem úgy, mint a többiekét. Belehaltam azokba a gyönyörű, kék csomagolópapírokba, címkével, az enyémet meg a Magyar Szó lapjaiba csomagolták… Hatan voltunk testvérek, aztán amikor a két bátyám kinőtt a családból, akkor mindig ráhúzták az újságlapokat a füzeteimre. Közben mindig vékony alak voltam, nem voltam 20 kiló az ággyal
együtt. Most sem vagyok kövér, de fiatalon még soványabb voltam. És mindig azokat a nagy
télikabátokat hordtam, amelyek olyan nehezek voltak… Nagyon nagy hidegek voltak azokban
az ’50-es években, és úgy mentem az iskolába, hogy húztam a kabátomat a hóban. Őrülten
zavart engem, de hát nem volt más.
– Egyébként ebben a kötetben van egy vers, szeretném, ha felolvasná.
– Jaj, nem, nem tudok felolvasni. Roland, annyi mindent mondtam, ez elég, nem!
– Dehogy elég!
– Ennyit még soha sem beszéltem!
– Akkor felolvasom én, van egy nagyon jó vers, főleg a képpel együtt, elképesztően jó ez az angyalos történet a cigányokkal.
– Az bolhapiac volt Madridban.
– Igen, igen… De nem menekül el úgy, hogy nem olvas fel, mert én nagyon szeretem, ahogyan
Ferenc felolvas!
– Jaj!
– Most közelharcot kell ezért vívnom!
– Olvass fel te, légy szíves.
– Rendben felolvasom. De sokkal jobb, ha Ferenc olvas, hát most én hogy olvassam fel a saját
hangomon?!
– Jaj! Nem látok szemüveg nélkül.
(Felolvassa a verset:)
fonott
kosárban
fénylő
kenyérszelet
papuska
az
éhségtől
koromsötét
lesz
a
háttér
(Továbbá felolvassa a kötet Magritte-ciklusának verseit)

2018. június

51

„

– Úgy vettem észre, hogy a verseiben van humor, persze nemcsak humor. Sok a játék, játékosság
is az új darabokban, pl. a legújabb kötet Magritte-verseiben. Ez a játékosság valami új irány?
– Nem, csak most írtam így. Portréversek cím alatt 35 vers meg fog jelenni néhány hónapon
belül egy privát kiadónál, Solymosinál.
– Ez vajdasági kiadó?
– Igen, igen, topolyai, bács-topolyai.
– Miért nem a Forumnál? Hogy került oda a kötet?
– Nem akartam terhelni a Forumot. Nagyon nehezek a körülmények manapság, te tudod. Nagyon szép a Forum részéről, hogy megjelentették a könyvemet. Nekem elegendő volt, hogy
belesegítettek ebbe. Nyilvánosan meg is köszönöm.
– Egyébként rengeteg versanyaga van még, ha jól tudom…
– Igen, ami a fényvárosokat illeti.
– Egyrészt a fényvárosok, másrészt a portréversekből is mintha több lenne 35-nél…
– Azokat véglegesítettem 35-re.
– A montázsokról akartam még kérdezni, pl. a Balkáni mappában a vonaljegyeket használta
fel, a legutóbbi köteténél a múzeumjegyeket…
– Ez nagyon egyszerű. A belga vonatjegyeket valamennyire lekicsinyítettem, elég szép nagy
jegyek, és direkt a jegyekre rajzoltam azokat a formátumos figurákat, azzal, hogy akkor egy
paszpartura helyeztem rá az egészet. Minden jelenet egyfajta jegy, pl. amikor mentem Genfbe, Brugges-be, ezek eredeti, egy az egybe vonatjegyek. Ez egyfajta dokumentum is, de nékem nemcsak dokumentum, hanem képzőművészeti anyag, szerves része a rajznak.
– Van-e valakinek kérdése? Peró7, neked mindig van észrevételed, esetleg most? Erdélyi Ágnesnek van!
Erdélyi Ágnes: – Amikor elköltözött Szegedről, és egy idő után már nem találkoztunk, telefonban megkérdeztem, hogy hiányzik-e Magyarország? Azt mondta, egy dolog hiányzik, a Bartók
rádió. Nagyon erősen zeneközpontú életet él, én is megtapasztaltam, hogy akárhányszor volt
szerencsém a műterem-lakásába ellátogatni, ott mindig szólt a zene. Mikortól van ez a szenvedély? Az ember olvassa a verseit, amelyek tényleg nagyon egyszerűek, minimalisták, másfelől
rendkívül erős hatásúak. Én el tudnám képzelni, mondjuk egy Kurtág-dalnak egyiket-másikat.
Beszéljen a zenéről!
– Mit mondjak, imádom a zenét, mint a fényt. Amióta vannak ezek a CD-k, azóta sokkal könynyebb, különben rengeteg régi lemezem volt, sajnos el kellett dobálnom azokat a gyönyörű,
Pesten vásárolt Beethoveneket. Szinte elviselhetetlen volt, de el kellett dobnom, egyszerűen
nem lehetett már hallgatni őket. Ezekkel a CD-kel csak az a bajom, hogy túl jók. Annyira jók a
felvételek, hogy az ember már szinte néha megijed, hogy nem is igaz. Különben a zongorában
Richter az istenem, az orgona a másik kedvenc hangszerem. Jacqueline du Pré is fantasztikus,
akkor született, mint én, ’45-ben, Daniel Barenboim első felesége volt, míg meg nem halt.
Ő isteni, szeretem az öreg Pablo Casalsot is, de Jacqueline jobb. Nemrég volt a fiam külföldön,
s hozott egy CD-válogatást… Edgar Elgar a Szt. György templom orgonistája volt, na az a csel7

Perovics Zoltán beceneve.

„

52

tiszatáj

lókoncert az olyan, hogy borzalom. Jacqueline du Pré-t hallgatom már két hónapja. Én ilyen
vagyok, ha elkezdem, akkor amíg lehet… Ezek a CD-k tovább élnek majd, mint én.
O. R.: – Kár, hogy kidobta a bakeliteket, nem azért, mert én elvettem volna őket. Teljesen el tudnám képzelni, hogy a képkorrekcióhoz hasonlóan lemezborítókra fest, rajzol, azokat trancsírozza, karcolja.
– Azok a borítók nem olyanok voltak, azokat a lemezeket húsz évig hallgattam. Meg azok a
lemezek is, hát, tudod… Tisztán azt a formát sajnáltam, mint figuratív formát, hogy többé
nincs nagy fekete lemez. Meg nincs gramofon, mert az is hozzátartozott a zenéhez. A szobában ott állt a gramofon, odafeküdtél…
– Számomra nagyon izgalmas, hogy Ferenc kitartott a figuratív megoldás, a figurái létrehozása, trancsírozása, gubancolása, megtörése, kihúzása mellett. Van egy hűsége ahhoz a fényhez,
amiből táplálkozik. Én ennyit akartam, odakint oldottabb hangulatban lehet folytatni a beszélgetést. Köszönjük Ferencnek, hogy eljött!
– Én is köszönöm, hogy végighallgattak.

(Szét)tördelt hagyományok – Szövegszervező vizualitás az Új Symposionban

FARAGÓ KORNÉLIA

Affinitások és koncepciók
KÉPZŐMŰVÉSZETI GONDOLKODÁS AZ ÚJ SYMPOSIONBAN*
Az Új Symposion kezdeti periódusának (1965-1975) képzőművészeti publikációit alapul véve
kívánok szólni arról, hogy mai perspektívából szemlélve, milyen affinitások tapasztalhatók,
milyen tájékozódási irányok és koncepciók rajzolódnak ki. Azt kellene nyomon követni, mely
szövegek mentén alakul ki az a szemlélet, amely mozzanataiban majd a művészeti alternatívákat újragondoló, harmadik nemzedék (pl. Sziveri János) képzőművészeti esszéinek tematikai jellemzőiben és látásmódjában is tetten érhető. Természetesnek tűnik a kérdés, hogyan
sikerült az értelmezési mezőt kitágító képzőművészeti diskurzusok folyamatos fenntartásával olyan tradíciót írni, hogy a későbbi elképzelések is kapcsolódhassanak az alapítók szemléletéhez. Sziveri János több autentikus képzőművészeti alkotót illetően is megszólalt, és
amikor Ács Józsefre, Sáfrány Imrére, Benes Józsefre, vagy éppen Maurits Ferencre figyel, akkor olyan alkotói életművekre összpontosít, amelyek a symposionista művészetértelmezésben kiemelten hordozzák a folytonosság jegyeit. Úgy is fogalmazhatnék, hogy az erőteljes
képzőművészeti diskurzus fenntartása, az érintkező értelmezési mezők tágítása a lapban,
már eleve kapcsolódást mutat az alapítók szemléletéhez. Így még erőteljesebben adódik a
kérdés, hogy milyen értelmezői intenciókra, mely alkotói világokra figyelnek a kezdeti időszak szerkesztői a vajdasági magyar képzőművészeti anyagok melletti hangsúlyos döntésen
túl? Milyen „kitekintéseik” vannak, illetve hogyan jelennek meg a gondolkodási térben a délszláv alkotók? Kérdésként merül fel az is, kiteljesítik-e azt a máig izgalmasnak számító horizontot, más lehetségesnek és szükségesnek tűnő megértési körökkel, amelyet az első számban Leonid Šejkának a Traktátus a festészetről (Traktat o slikarstvu1) című kötetéből kiemelt
Holbein-esszéje megnyit?
A Šejka-könyv, amelyre az akkoriban (1965) fontosnak számító Nolit-díj is ráirányította a
figyelmet, egészében a reneszánsz festészeti értékekben megragadható, a szerző terminusával, „távoli tradíció” vonzáskörében gondolkodik. A folyóiratban megjelent szöveg a Strukturalitás című fejezet keretében került közlésre, amelyben a szerző a szerkezetiség multimorf
jellegével és lehetséges módozataival, az alapvető kompozíciós elvekkel és sémákkal foglalkozik, valamint a képszemlélési távolságokkal és szögekkel. A további fejezetek az illuzionizmus, a keretezettség és a külső kontextus, a témavilág és a tárgyiasság problémáját járják

*

1

Az itt közölt tanulmányok (Faragó Kornélia, Kürti Emese, Pintér Viktória és Visy Beatrix írásai) a
szentendrei Ferenczy Múzeum Újvidéki Orfeuszok – a vajdasági Új Symposion 1965-1992 című kiállításához kapcsolódó, 2018. március 8-án megrendezett konferencián elhangzott előadások szerkesztett változatai.
Leonid ŠEJKA, Traktat o slikarstvu, Beograd, Nolit, 1964.

„

54

tiszatáj

körül. A Holbein-analízis2, amelyet az Új Symposion lefordíttat (filmkritikusként a fordító is a
vizuális mezőny embere) egy strukturális elemzési példaként van jelen, az anamorfózis problémájának példájaként is. A fejezet keretében megjelenő másik analízis Vermeer A festészet
allegóriája (Műterem) című művének kompozíciós elemzése. Előre kell bocsátani, hogy ez
utóbbi sem lett volna téves választás, hiszen Šejka az integrális kép megteremtőjeként, Miro
Glavurtić pedig egyenesen a Mediala-eszmény festészeti megtestesítőjeként tartotta számon
Vermeert. Nem lett volna indokolatlan a választás, de valamelyest más irányba vitte volna a
gondolkodást.
A szerkesztő tehát több lépésben választott, egyrészt a fejezet, másrészt a fejezeten belüli
elemzések tekintetében is. E választás nyomán lép be azután Hans Holbein neve a beszédrendbe, Leonid Šejka közvetítésével, aki, mint maga írja, olyan festészet mellett köteleződött
el, amely „a modern kor minden eredményét integrálná, amely a világ új víziójának reflexeként hatna, s amely, lehet, hogy paradox módon, de egészlegességi jegyeivel bizonyos koincidenciát mutat a reneszánsz képiséggel.”3 Ebből az következik, hogy amikor a Holbeinszövegre esett a választás, részint egy olyan alkotóra, illetőleg alkotásra (a Követekről van
szó) villantottak fényt, amely dupla szemléleti játékaival, a szemlélői nézés és a képi tekintet
észlelési kettősségeivel, az anamorfikus disztorzó eredményeként a halál jelenlétének/távollétének kettősségeivel máig izgatja a világ képzőművészeti gondolkodását. (Zárójelben jegyzem meg, hogy az Új Symposion 37–38-as számában, Maurits Ferenc Krisztus-verse felett, jelöletlenül ugyan, de feltűnik Holbein Halott Krisztusának részlete is, igaz függőleges elhelyezésben). Másrészt viszont egy olyan szöveg került be a számba, amelynek a tárgyak belső képi helyzetének megrajzolásával, a fenomenológiai meggyőző erő működésének kitapintásával sikerült megmutatni Leonid Šejka festészeti irányultságának, de az itteni modernitás utáni jelenségeknek a rejtettebb eredőit is. A David Piper 1961-es munkája (Holbein’s Ambassadors) nyomán is elemzett kép „a tökéletességig kivitelezett, átgondolt, átérzett és megszervezett összes képelemek együtthatása”.4 Šejka még az amorfizmusaiban is megszerkeszett
festmény középpontjának a stabilitását tapasztalja, s azt, hogy a szimbolikus tárgyak együttese, a kor helyzetén keresztül az ember univerzális helyzetét is interpretálja. Ezt a képihermeneutikai harmóniát értelmezi majd újra a „világ új víziójának reflexeként” működő Šejka-kép, amikor az általa használt tárgyi elemek mesterséges csoportosításából teljességgel
kiiktatja a centrum képzetének minden lehetőségét, de úgy, hogy a kép – magát az alkotót
parafrazeálva – egészlegességi jegyeivel, bár paradox módon, de bizonyos koincidenciát mutasson a reneszánsz képiséggel.
Leonid Šejkát festészeti gyakorlatában és teoretikus elgondolásában is – az Új Symposion
12-es számában megjelent Lerakat című szövegéből is jól látszik – a tárgyak jelentésének kihalása, szimbólum voltuk megszűnése foglalkoztatja. Annak a képnek a létrehozhatósága érdekli, amely tulajdon jelentésük kihalásába veti a tárgyakat, amely eléri, hogy ténylegességük, adottságuk, megszüntetésükhöz vezessen. A tárgyak sokasodása voltaképpen megszűnésük létrehívója. Az említett szám a belső oldalakon és a hátsó borítón is a Lerakat-sorozat
képeit hozza. A Lerakat (Skladište)-sorozat legjobb darabjai nagyjából 1968-1970-ből valók.
2

3
4

Leonid ŠEJKA, Hans Holbein: Jean de Dinteville és Georg de Selve francia követek, Ford. Ládi István, Új
Symposion, 1965, 1., 26-27.
Leonid ŠEJKA, Traktat o slikarstvu, 203.
Leonid ŠEJKA, Hans Holbein: Jean de Dinteville és Georg de Selve francia követek, 27.

2018. június

55

„

Ebben az időszakban készül a szorosan ide kapcsolódó Tárgyak számlálása (Brojanje predmeta, 1970) című festmény is. Általánosságban véve az integralitás iránti nosztalgia alapozza
meg Šejka gondolkodását, amely szerint „a tárgyak más tárgyak egész sorának közeli hatáskörében kivételesek”5. S innen jut addig, mint írja, hogy a lerakatban viszont – vagy a szemétdombon, fűzhetnénk hozzá – a jelentésükben elhasználódott „tárgyakat elnyelik a másik
tárgyak. (...) A festő feladata, hogy a lerakat minden formáján kívül és azokon túl, magának és
másoknak egy egységnyi fényt vonjon ki. A mindenféle tárgyak és a mindenféle tárgyak mindenféle képeinek túltengése multiplikációt szül, mint amilyen a jelentés nélküli tárgyak halmozása, melyek ismét, mint jelentés nélküli tárgyak, egy elmosódottságot valósítanak meg, s
ez az elmosódottság tiszta edény, amelybe felfoghatjuk a Fényt.”6
Egyébként, Leonid Šejkával, a háború utáni szerb művészet ezen egyedi jelenségével való
szerkesztői-szerzői találkozás már 1963-ban megtörtént, a vulkán-sorozat egy 1962-es darabjának A szoba közelében vulkán (Soba na dohvatu vulkana) közlésével A Symposion galériája című rovatban. A vulkán-jelentések, a vulkán mint túlvilági táji jelenség, mint „kétirányú
vertikalitás”, más üreges képződményekkel egyetemben, beletartozik Šejka szellemi-képi
architektúrájába, ugyanúgy, mint később a szemétdomb, vagy a lerakat képi-szellemi fogalomköre. A szoba közelében vulkán Bányai János jegyzetével jelent meg, aki már a mellékletként egzisztáló Symposionban is határozott képzőművészeti érdeklődést mutatott. Bányai,
miközben keresi a šejkai képiség alapjellemzőit, viszonyítási pontot is talál: „A tér így lassan
megtelik felületekkel: a felületek egymás mellett is rendszert alkotnak, konkrét rendszert. A
dimenziók rendszerét. A felületek tartalma azonban ellentétes. (...) Az ellentétes felületek
groteszk tartalmat közvetítenek: irracionálisat, mint Georg Grosz képein az iddogáló utcalányok. Ez a groteszk tartalmi mozzanat azonban nem elsődleges: a lényeg benne konkretizálódik, azonban éppen a kép folyamatosságát követve előzi meg azt, tagadja is talán, ellentétbe
kerül vele, nem úgy világítja meg, mint önmagában is maradandó értéket, sorban úgy, ahogyan a vulkán hamva borítja az eget, nem rendszeresen és nem méltóságteljesen, minden
mesterkéltet megvetve, hanem szilárd gondolati rendszeren alapulva.”7
Šejka művészete és teoretikus életműve a Mediala nevű művészeti, underground csoportosulás és/vagy mozgalom szemléleti dimenzióiban is értelmezhető, amelyet a mai szakmai
közvélemény az uralkodó nomenklatúra, a „pártkönyves művészet” egyetlen alternatívájaként tart számon. Danilo Kiš, a művész halálára írt rövid méltatásában, a Mediala lelkeként
aposztrofálja Šejkát, mint azon ritka művészek egyikét, a hazai és az európai festészetben, aki
úgy állt a legközelebb a modern szenzibilitáshoz, hogy egyben a legközelebb került a szintézishez is.8 Olyan közel került a modernitáshoz, hogy magába szervesítve, túl tudjon rajta lépni (a szintetizáló szándékból építkező, új gondolatiság felé) – fűzhetnénk hozzá. Šejka a következőket írja könyve záró fejezetében: „Minden, ami eddig forradalomnak tűnt a festészetben, valószínűleg csak a forradalom előkészítésének minősülhet.”9 A Mediala legfőbb értékeinek egyike, hogy teoretikus szinteken is igyekezett megragadni a kifejezés megújuló lehető5
6
7

8
9

Leonid ŠEJKA, Lerakat, Ford.: Brasnyó István, Új Symposion, 1966, 12., 10.
I. m.
BÁNYAI János, Leonid Šejka: A szoba közelében vulkán, Symposion (az Ifjúság művészeti és kritikai
melléklete), 1963. február 21., 12.
Danilo KIŠ, Smrt Leonida Šejke, Politika, 1970. december 17., 12.
Leonid ŠEJKA, Traktat o slikarstvu, 202.

„

56

tiszatáj

ségeit – Mediala címmel folyóiratot is indított – s ez nagyban felerősítette és szélesítette a
csoport kifelé irányuló hatásait, a potenciális közönséggel való kapcsolatrendszerét. A Medila
elméleti jellemzését illetően, Šejkán kívül, különösen Miro Glavurtić személyét és elgondolásáit lenne fontos kiemelni.
A koncepció egységét sugallva, a Mediala tagjai művészeti magatartásuk mellett, életformájukat és öltözködési szokásaikat illetően is kreatívan viselkedtek. Maga Šejka egy rövid
ideig még börtönben is ült. A hatalmi centrumoktól távol formálódó Mediala, írja Dejan Đorić,
Šejka monográfusa, nagyon nehezen tört magának utat a szélesebb nyilvánosságba, valahol
minden kiállítása skandalumnak minősült10. Az Új Symposion más szerkesztési gesztusaiból,
például a világirodalmi alkotók közlési tendenciáiból, az látszik kirajzolódni, hogy az elkülönülő, a besorolhatatlan, a szemben álló, a politikailag kellemetlen alkotók, a kultúrpolitikai
szűklátókörűség áldozatai iránt nyilvánult meg kifejezett érdeklődés. Bizonyos, hogy a Leonid Šejkára és alkotói körére irányuló figyelemnek is van ilyen eleme. Lényeges vonatkozások ezek, amennyiben jelzik, hogy a publikációs figyelmet, az esztétikai színvonalon túl, az ellenmagatartás jegyei, a protestancia bizonyítékai is befolyásolták. A szélesebb nyilvánosságtól elzárt, de a kortárs művészet határait tágító alkotók felé orientálódtak, és jelen vannak a
figyelem más indokai is, a vajdasági magyar képzőművészetre irányuló erőteljes figyelem
mellett, a jugoszláv képzőművészeti gesztusokból való merítési célzat, és a kor szűken vett
képzőművészeti kliséivel való határozott szembeszállás. Ez a folyamatosságot mutató koncepcionális mozdulat egy nagyon izgalmas alkotói hálózat kialakíthatóságát eredményezi a
lapban, a Šejkához való kötődések összefüggéseivel, s olykor a vajdasági magyar vonatkozások nyomaival is. Ebből a hálózati rajzolatból emelnék ki néhány példát: így kerülhet be a
lapba (már a mellékletbe is) a Mediala egy másik tagja, az új figuratívnak számító Vladimir
Veličković, akit korai, brutális látványvilágú alkotói periódusát illetően összefüggésbe hoznak Gabrijel Stupica sötét korszakával, s aki szintén részese a manifesztum jellegű közös kiállításoknak. Az ilyen alkalmakkor bemutatott imagináris belső tereit és tárgyi viszonylatait
elemző kritikusokat a festmények „misztériuma” izgatja. Veličković rajzolóként is nagyon
erős individualitású alkotó, expresszív hatású víziói olykor magát a képet is szétrajzolják.
Egy korabeli megállapítás szerint ez a rajz meztelen, könyörtelen, az alkotói gondolat veleje,
amellyel direkt módon hatol be a képbe az a szándék, hogy együttérzést váltson ki, hogy védje az emberit – egy olyan elem, amely kérő és figyelmeztető üzenetet közvetít, s lázadásra való felhívást is.11 Az Új Symposionnak már a 3-dik száma hoz egyet abból a rajzsorozatból,
amely Veličkovićnak a testhez való viszonyát érvényesíti. Hogy felfrissítse a témáról való grafikai diskurzust, intenzíven groteszk elgondolásaival szinte megtámadja az emberi testet, zavaróan szokatlan perspektívából mutatja, deformálja, vagy meg is csonkítja. Ugyanez a szám
Maurits Ferenctől – aki a mellékleti időktől, tehát 1962-től fogva az egyik legaktívabb alkotója/publikálója a lapnak – is hoz egy hatásos kollázst, amelyhez Tolnai Ottó szöveget társít
(mindkettő a tapasztalati világot megbolygató szándékból született): a képen is, és a szövegben is egy tárgyi képzettársítás antropomorf irányú metaforizációja működik, mintegy a jelenségek transzcendens összefüggéseit kutatva: „Hűtőszekrényszem-feje az Úrban / Akár a
10

11

Dejan ĐORIĆ, Leonid Šejka: [1932-1970] apokaliptičar i integrator, Beograd, Službeni glasnik, 2007,
18.
Katarina Ambrozić 1963-as kritikájából. = Vladimir Veličković. Jugoslovenski period 1958–1966. Katalógus, Moderna galerija Valjevo, Valjevo, 1986. 13.

2018. június

57

„

rák kereszt-úton hátrál / Előtte könyv”. A testértelmező vizuális gesztusokról beszélve, feltétlenül említeni kell, hogy Maurits Ferenc nagyon korán bekapcsolódott ebbe a beszédrendbe, például az ellentmondásosra formált Kopasz madonna című kollázsával a 2. számból, és a
Doboz című kollázzsal, – amely a doboz által rejtett/feltárt női arc talányos szépségéhez láthatóan elhasználódott végtagokat társítva lepi meg a szemlélőt. A kapcsolódó Tolnai-szöveg
itt is használja a vizuális alkotás megtermékenyítő idegenségét. A groteszk testértésnek ezt
az erőteljes és variatív minőségeiben meglehetősen gazdag nyelvezetét formálják, alakítják a
későbbi számok Maurits-képei, a rajzok és a grafikák is.
Emellett, hogy csak a legjobbakat említsem, a 34-es szám, hat grafikával biztosít erős jelenlétet Dragan Lubardának, akinek 1965-ben közös kiállítása volt Leonid Šejkával. Katalógus-szövegében12 Aleksa Čelebonović hangsúlyozza, hogy ezek a Šejka-képek mindig is vita
tárgyát képezték, és revoltálást váltottak ki a kortárs szakmai körökből. Čelebonović szerint
a tárgyi világból ugyan nem lehet kimenekülni, de az az út viszont, amely elvezet e világ mélyebb jelentésihez, nagyon is megválasztható. Šejka példája a tárgyi elkülönítés, illetve a szintetikus megközelítés útja, valamint a relatív jelentés kidolgozásának terepe. A szóban forgó
alkotói-baráti körből kerülnek közlésre, 1967-ben, Dragoš Kalajić festményei is, aki később
majd értelmezi Šejka, vagy például a vele együtt alkotó Olja Ivanjicki életművét.
Dragan Lubarda és az újvidéki születésű, bölcsész végzettségű (innen való korai ismeretsége a symposionistákkal) Petar Ćurčić 1968-ban egyszerre jelentek meg az Új Symposionban. Ćurčić, a jugoszláv rajzművészet egyik későbbi nagymestere (a megjelenés idején még
csak harminc éves), a címoldalon is. De Ćurčićon kívül itt publikál például – a vajdasági képzőművészet megújítói közül – Milan Stanojev és Cvetan Dimovski is. Benes József, Petar
Ćurčić és Cvetan Dimovski 1978-ban majd együtt szerepelenek a Vajdasági grafikák13 című,
ljubljanai kiállításon. A mi szempontunkból a kortárs grafika különösen figyelemre méltó
eseményének tekinthetjük ezt a kiállítást, hiszen e művészek a vajdasági grafika országos jelentőségű alkotóiként mutatkozhattak be. Benes szerigrafikus munkákat állított ki, Cvetan
Dimovski a többi között a Karmesterrel és a Délebéddel, Ćurčić pedig a Camera obscurasorozatával mutatkozott be Ljubljanában. Tolnai Ottó, aki számára Ćurčić grafikai teljesítménye a jugoszláv képzőművészet meghatározó része, így ír tárgy-koncepciójának alakulásáról:
„Emlékszem első szereplésére: ott még külön egzisztáltak a művészettörténeti motívumok, a
tárgyak, még nem tűntek át egy egységes világba. (…) Ćurčić úgy kezdte képzőművészeti, azaz rajzolói munkálkodását, hogy szinte a szó szoros értelmében kezébe vett egy-egy tárgyat,
és emberfeletti erővel deformálta azt.”14
Milan Stanojev, a mai művészettörténeti gondolkodás szerint a jugoszláviai grafikai kifejezés egyik innovatív hatású alkotója, az urbánus jelentéskörnyezet és a narratív figuráció játékba hozásával, meg a tárgyak okozta lidércnyomás képi értelmezésével rajzolja át a grafikai tradíciót. Az Új Symposion 35-ös száma az egyik mozaikszerű kompozíciós megoldásokat
alkalmazó sorozatából emel ki egy darabot, abból a látszatra kaotikus képiségű sorozatból,
12

13

14

Zoran PAVLOVIĆ – Aleksa ČELEBONOVIĆ, Dragan Lubarda — Leonid Šejka. Katalógus. Kultura, Beograd
1965. Lubardáról Pavlović, Šejkáról pedig Čelebonović írt a katalógusában.
Vojvodinski grafiki. Beneš, Ćurčić, Dimovski. Katalógusszöveg: Miloš Arsić. Mestna galerija Ljubljana,
Ljubljana, 1978.
TOLNAI Ottó, Petar Ćurčić = A meztelen bohóc. Képzőművészeti esszék. Forum Könyvkiadó, Újvidék,
1992, 184.

„

58

tiszatáj

amely, „mint egy képzőművészeti rébusz, a tárgyi és figurális részletek összekapcsolt egységében állítja elő a jelentést”.15 Stanojev 1973-ban az Újvidéki Képzőművészeti Szalon kiállítója, majd közvetlenül ezután Belgrádban is nyílik önálló kiállítása. Ez utóbbi tárlat katalógusszövegét pályatársa, a már említett Petar Ćurčić írja, a többi között azokról az akvatintával
készült képekről, amelyeken egy geometrikus térbeli alakzat magába zár egy organikus formát: a szilárd anyagú kocka foglyul ejti az emberi kezet, vagy egy madárnak a testét. Ćurčićot
részint a kocka-tárgy agresszivitása foglalkoztatja16, majd a kocka elleni fejszés támadásokat
értelmezi, közöttük egy olyat is, amikor a kockára lesújtó fejsze éppen a kockába öntött virágot hasítja ketté. A fejszét magát is virág jelöli. Az Új Symposion, mai perspektívából, szinte
annak bizonyítékaként, hogy folyamatos és naprakész tájékozottsággal követi a jugoszláv
képzőművészeti mozgásokat, 1973 áprilisában a folyóirat hátlapján és hátsó borítójának belső oldalán is Stanojev-képeket hoz. A szám belső oldalain pedig, amolyan lejtmotívumként
vonul végig annak a bizonyos virágos kockának a hasított képe, amely a dolgok megfoghatatlan értelmének, a csalóka bizonyosságnak és az ellentmondásnak a képi megragadásával,
olyan radikálisan másként értelmezi a tárgyi világot, amilyen értelmezésre a korábbiakban
nem volt példa. „A maga szuggesztivitásában tagadhatatlan az a tény, hogy ezek a fejszék a
hasadást, a minden áron való szétválasztást jelölik. De ez semmiképpen nem zárja ki azt a
tényt, hogy ezeken a grafikákon a fejsze mégis csupán fejsze, a kocka kocka, a fa pedig fa. Következésképpen, Stanojev ideái úgy vibrálnak, mintha két erős mágneses mező pólusai között feszülnének, teljességükben sohasem megragadható módon.”17
Milan Stanojev már 1964-ben jelen volt a Belgrádi Kör (Beogradski krug) grafikai kiállításán (ez a Kör második kiállítása), ahová azon művészek kaptak meghívást, akik alkotói tevékenységüket illetően kötődtek a belgrádi Garfički kolektiv elnevezésű galériához és képzőművészeti központhoz. A minden új megközelítésre nyitott központ a grafika mellett kötelezte el magát és maga köré gyűjtötte a műfaj legjobb művészeit. Eleve azzal a céllal jött létre,
hogy a legjobb kortárs művészeti törekvéseknek, a klasszikus grafikai képiséget felborító
munkáknak mindig szabad fórumot, széles nyilvánosságot biztosítson. Úgy működött, hogy
egyfajta kísérleti műhelye is kialkuljon itt a kortárs jugoszláv grafikának. Az Új Symposion 35ös számának alkotói (Miloš Ćirić, Stojan Ćelić, Emir Dragulj, Miodrag Janković-Jale, Halil Tikveša, Vukosava Mijatović, Branko Miljuš, Božidar Džemerković és Mladen Srbinović biztosítottak megjelenési kontextust egymásnak) valamennyien ebből a körből kerültek ki, némelyek már ismert grafikusokként, de egy részük az Új Symposion szerkesztőinek nemzedékéhez tartozott, tehát viszonylag fiatalon jelent meg a lapban. Ezek az egymás mellé helyezések
tanulságosak: a közlésre kerülő képek a törekvések párhuzamosságairól is beszélnek, de felhívják a figyelmet a fontosnak látszó, eltérő vonásokra is. Az időben visszafelé tekintve, felelevenítve, hogy mi minden történt az egyes grafikusok pályáin, azt látjuk, hogy a későbbiekben valamennyien elismert életművet teremtenek, tehát átfogó alkotói teljesítményük is igazolta az 1968-as válogatást, a szerkesztők tájékozottságát és művészeti érzékenységét.
Megjelent a lapban a zágrábi szerigráfiai iskola képviselője, Juraj Dobrović is: ez a csoportosulás azért is tarthat igényt az érdeklődésünkre, mert a vajdasági alkotók legfigyelmesebb
kritikusa, Miloš Arsić lényeges összefüggéseket tételez Benes József és a zágrábi szerigrafiku15
16
17

Marija PUŠIĆ, Milan Stanojev, Grafike, Galerija savremene likovne umetnosti Novi Sad, 1970.
Petar ĆURČIĆ, Milan Stanojev. Katalógus. Galerija doma omladine, Beograd, 1973.
Petar ĆURČIĆ, i. m.

2018. június

59

„

sok kérdésfelvetései között. Az iskola változatos megoldásokat kínál a szerigrafikus elgondolások körében, és a különböző megoldások jól megférnek egymással. A kortárs kritika18 az
iskola alkotói kapcsán egy specifikus vizuális sokkról beszél, és a geometrizmusra épülő látvány-konstrukciókra figyel, az optikai fantasztikum kategóriájába tartozó képi helyzetekre, a
racionális automatizmusok működésmódjára, vagy éppen a minimalista absztrakciók világa
köti le. Izgalmasnak bizonyulnak a mikroformákból szervezett homogén képmezők, a numerikusan szervezett képi rendszerek, meg a síkszerűség és a térbeliség viszonyát elemző
planimetrikus elgondolások is. Az Új Symposion alapvetően a jugoszláv ’60-as évek új geometrikus tendenciáit (ez már a háború utáni második ilyen hullám) kívánja megragadni ezen
művészek közlésével, vagy éppen a már említett belgrádi kör némely geometrikus elvű alkotásának a bemutatásával.
A horvát képzőművészet legnagyobb megújítói között számon tartott Miroslav Šutej is jeles képviselője az új absztrakció lehetőségeit kutató jugoszláv szerigrafikus csoportosulásnak, amelynek erős egyéniségű alkotóit maga a problematika tartja össze. Az op-art látásmódját is érvényesítő, sokfelől inspirálódó, de egyértelműen sehova be nem sorolható Šutejnek már 1963-ban volt alkotása a Symposionban, majd 1965-ben az Új Symposionban is.
1963-ban A Symposion galériája című rovat a Különös effektusok I. és II. darabját közli Bányai
János kisesszéjével. A szerző, az újvidéki Ifjúsági Tribün szalonjában megrendezett tárlat
nyomán, a grafikai médiumról is szót ejt: „olyan szempontokból tárja fel a művészi alkotóegyéniséget, melyek nemcsak mint szavakkal meghatározható minőség jelennek meg, hanem
úgy is, mint egy különös megvilágításból feltárt általános grafikai probléma.”19 A továbbiakban arról beszél, hogy a Šutej-grafikák két módon teremtik meg a maguk feltevésszerű világát, az abszolút poétikus felé törekvő grafikai formát, részint a formák tárgyi bizonyosságának felszámolásával, részint viszont a megfoghatatlanságok eldologiasításával.
Az Új Symposion későbbi generációit is érdekli az újfiguráció e nagy hatású alkotója, így
1975-ben a címlapra került. Igy az is jól látszik, hogy az életműben ekkorra már más vonások
kaptak hangsúlyt, mint a korai képeken. Évekkel később, Sziveri János, a XIII. ljubljanai nemzetközi grafikai biennáléról írva, elégedetlen a kiállított anyaggal és a műfaj megújulását sürgeti, méghozzá Miroslav Šutej felszabadult művészeti vállakozására hivatkozva: „Elérkezett
tehát az idő, hogy a festészethez, szobrászathoz hasonlóan a grafika is kilépjen a »skatulyájából«, és a művészetért feláldozza a műfajt, lemondva annak korlátairól. Jugoszláviában erre
Šutej példája a legtanulságosabb.” 20
A jugoszláv művészeti térnek egy másik hálózati viszonylatából kerül be az Új Symposionba a szlovén modernitás egyik központi alakja, az új figurális festés lehetőségeit kereső
Gabrijel Stupica. A folyóirat az 1958-as Flóra című olajképet, az 1961-es Lány fátyolban című,
temperahasználattal készült kollázst, és az 1959-ből való, egész alakos Nagy önarcképet közli, – ez utóbbin az informel gesztusát csurgások jelölik – anélkül, hogy a képekhez címeket
társítana. Ezek mára mind emblematikus művei a szlovén „sötét modernizmusnak”, amely
társadalomkritikusnak minősülő, keserű témáival egy adekvát művészeti alternatívát jelen18

19

20

Ješa Denegri, Juraj Dobrović, Eugen Feller, Mladen Galić, Ante Kuduz, Ivan Picelj, Aleksandar Srnec,
Miroslav Šutej = Katalog izložbe (16. I.–1o. II), Muzej savremene umetnosti, Beograd, 1968.
BÁNYAI János, Miroslav Šutej, Symposion (az Ifjúság művészeti és kritikai melléklete), 1963. április 4.,
12.
SZIVERI János, Megfáradt műfaj, Új Symposion, 1979, 174., 340.

„

60

tiszatáj

tett az uralkodó politikai és ideológiai áramlatokkal szemben.21 De a jugoszláv képzőművészetnek is magától értetődő darabjai a felsorolt képek, szemléltetve, hogy a figuratív irányban is megújuló festészeti nyelvezet módozatai, és az anyaghasználati felfedezések, az ‘50-es
évek végén és a ‘60-as évek elején átalakították Stupica teljes alkotói szemléletét. Sajátos
tárgypoétikájában innentől számítva dominálnak a kartonból, szövetdarabokból, újságkivágásokból formált, világos színű, sűrű állagú temperával megdolgozott vizualitások. Felettébb
érzékeny festőiségének újításai voltaképpen a figuráció és az absztrakció kibékíthetetlen viszonyából bontakoznak ki. „A stupicai pikturalitást elsősorban a rajz inifantilizmusa, a triviális mozzanatok, témák és motívumok poetizálása, és az intim eredetű és jellegzetesen szubjektív jellegű expresszivitás teszi hatásossá.”22 Stupica „intim individualizmusát” képviselő
képek, amelyeket nem is könnyű verbalizálni, Bányai János (Tóth Emil álnéven) tartalmasan
eligazító szövegével23 jelennek meg. A Stupica. Kisasszonyok, menyasszonyok, Kafka című kritikai esszé is érzékeli az új vizuális realitások közvetítésének ezt a pulzáló személyességét és
poétikusságát („remegő líraiságát”). Pontosan kimutatja Stupica egyéni mitológiájának motívumait, és azt, hogy meg tudta nyitni az alkotást az esztétikai értelmezésen túli tartományok
előtt is, egészen a végső személyességig. Megfogalmazást nyer az is, hogy az alkotó egy, a korábbitól élesen eltérő ikonográfia létrehozására törekszik, és eszközei között fontos helyet
foglal el a groteszk hangvétel irányába mutató defiguráció: „Jellegzetes, hogy Stupica kislányainak milyen öreg az arca, hogy mennyasszonyai milyen csúnyák, hogy az önarckép menynyire karikatúraszerű”.24 Amikor Stupica a kép strukturális átalakítását a tárgyak halmozásos felhelyezésével, egymás fölé-mögé-mellé való felsorakoztatásával éri el, mintha a šejkai
létérzés majdani tárgyi kifejezésének jelzéseit vetítené elénk, természetesen más filozófiai
alapállásból.
Visszatérve Šejkára, általános a vélemény, hogy korai képszerkesztési megoldásaival a
neoavantgárd felé mutat, és sajátos archiválási esztétikájával, amorf multiplikációs gesztusaival, paradox társításaival megelőlegez bizonyos posztmodern jelenségeket is. Dejan Đorić
monografikus katalógusa posztmodern kontextusban is értelmezi az életművet. E téma kapcsán a Múzeumi kiállítás (Muzejska postavka) című kép gyűjtési szenvedélyére, vagy Šejka
idézet-poétikájára emlékeztetnék, a sokak által nagyra értékelt Képzőművészeti lerakatára
(Skladište likovne umetnosti), amelybe, mint a monográfus aprólékos feltárásából látszik, beépíti Marcel Duchamp, Andy Warhol, Dennis Oppenheim, Alberto Burri, Antoni Tàpies, Jean
Dubuffet, Lucio Fontana, Francis Picabia, Jasper Johns, Frank Stella és Oldenburg műveinek
jelentéseffektusait is. Az „új kép” kialakítása ekkor már a régebbi képi minőségek beépítésével tűnik lehetségesnek, fel kell mutatnia a képzőművészeti emlékezeti kultúrához való viszonyt is, hogy közvetlen kapcsolatot jelentsen önmaga és a nagyvilág között. A figurativitás
megújításához a Mediala más alkotói is felhasználják a művészettörténeti memóriát: Veličković esztétikai koncepciójában, citációs filozófiájában például Eadweard Muybridge mozgó fotóinak jut fontos hely. Šejka ready-made-jelei a szerb művészettörténeti reflexióból erős
Duchamp-rokonításokat váltanak ki. Fluy Flexy-elnevézű projektje, majd a mobil jellegű as21

22
23
24

Lásd: Ješa DENEGRI, Posleratni modernizam neoavangarde/ postmodernizam. Ogledi o jugoslovenskom
umetničkom prostoru 1950–1990. Beograd, Službeni glasnik, 36–39.
Sava STEPANOV, Potreba za slikom, Savremena galerija za kulturu “O Petrov”, Pančevo, 1988. 33.
BÁNYAI János, Stupica. Kisassszonyok, mennyasszonyok, Kafka, Új Symposion, 1968. 36., 17.
BÁNYAI János, i. m.

2018. június

61

„

semblage-ok, vagy az assemblage-kollázsok, a hulladék-tárgyak művészi átfunkcionálása
nyomán az újdadához sorolják, bizonyos munkáiban pedig a pop-art előzményeit adja.
Ez utóbbi téma is érdeklődést kelt az Új Symposionban hiszen az 50. számban közzéteszik
Sáfrány Imre Új szemdorombok. Elmefuttatás a képzőművészetről a Pop-arttal kapcsolatban
című szövegét. Ebben természetesen szerepet játszik az a (Mediala mintáit is követő, más
számokban is tetten érhető) törekvés is, hogy a képzőművészeti alkotók, esetleges kritikusi,
teoretikusi oldalát is megmutassák. Eddig már szóba került, a tárgyi világgal való lenyűgözöttséget illetően, a tárgyak elősorolása, szemantikai kiürítése, átlényegítése („A tárgy a lerakatban egy nemtárgy” – írja Šejka25), a tárgyak agresszivitása, vagy éppen a művészetbe való
átemelése egyéni elgondolásokkal, a legvegyesebb technikákkal, a széria-fogalom hangsúlyozásával stb... Az Új Symposion ’67-es Ács-blokkjában Bányai Jánost a képi tér kimunkálásának
nyelve érdekli, és arról beszél, hogy a tér megszerkesztésének képtelenségét a mozgás menti
és hogy a természet helyét a gép-tágyak foglalják el, hogy Ács „Festészetének »táj«-a az égbolt, az autó, a mozgás, a motorba szédült, a gépbe romlott ember”26. A tárgyértelmezés alakulását illetően, nem sokkal később már beszélhetne Ács kapcsán is a pop art-ra emlékeztető
gesztusokról, az assemblage iránti érdeklődésről, és a vizuális citátumok kérdéséről is. A két
életmű, kis eltéréssel és nagy időbeli átfedésekkel, lényegében ugyanannak a korszaknak az
eredménye, tendenciájuk mégis szembetűnően különbözik.
Két évvel az Ács-blokk után, az 1969-es 51–52. szám a fedőlapján és belső oldalain is hoz
a Sáfrány-féle virágos linómetszetekből, Bányai János szövegével, a szám hátsó borítóján.
Ebből idézek: „Egy redukciós folyamat vezetett el ehhez az univerzális jelhez. A világ minden
más tárgyának és jelenségének a visszautasítása egy nagy próbatétel után. (...) A tárgyak, a jelenségek és az évek redukciójának a folyamata nem a világtól való elzárkózáshoz vezetett,
nem a történelemből való kilépéshez, hanem a világ és a történelem lényegének a felismeréséhez, az esszencia kiválasztásához.”27 A radikalitás jellegét az adja, hogy ebben a festészeti
programban már nem a tárgyak manipulálása, átlényegítése, szemantikai kiürítése, festészeti
tájjá minősítése stb. zajlik, hanem a világ minden tárgyának (és jelenségének) visszautasítása, minden vonatkozásban. Itt már letisztultságban és minimalizálásban egymásra licitáló
műveket látunk Sáfrány Imrétől, amelyek a kóró-periódus utáni kutatás eredményeként eljutottak az univerzális jelhez, amellyel egyre mélyebbre hatol önmagába, ahhoz a viráglényegű
metaforához, amely a benső terek radikális felszabadításából következik. A virág, mely a maga képi eltávolítottságában, voltaképpen nem is virág, csak „egy virág-nosztalgia, egy virágemlék”, és amely a festmény kiútjaként egzisztál, lehetővé téve, hogy a kép elfordulva a világ
minden tárgyától, az emberi szabadságot avassa domináns elemmé: „az egyetlen lehetőség
arra, hogy a festmény még létezzen, hogy a kép ne legyen »cifra szolga«, hogy benne ne a világ tárgyainak jelenségeinek apológiája domináljon.”28 S lényeges az is, hogy a kép, mint
ilyen, egy komplex intellektuális program végeredménye.
Sáfrány Imre nagy változások átélője – Tolnai Ottóval szólva, a metamorfózis életeleme –
az életmű gyakran kapcsolódott műfajváltásokhoz, új és más regiszterek megszólaltatásához,
több korszak, több irány – provokatív megnyilvánulások követték egymást. S egyre tágultak
25
26
27
28

Leonid ŠEJKA, Lerakat, Ford.: Brasnyó István, 1966, 12., 10.
BÁNYAI János, Ács József festészete, Új Symposion, 1967, 23., 5.
BÁNYAI János, Sáfrány virágai, Új Symposion, 1969, 51–52., 24.
I.m.

„

62

tiszatáj

a terek, amelyek körülvették alkotói világát. Sáfrány Imrét illetően a mozgásosság, a megállapodottság ellen hadakozó, nyughatatlan utazó személyisége is alakítja az értelmezést. A recepció, különösen Tolnai Ottó, szabad, merész, durva gesztusokat fedez fel, s külön kitér forradalmas, színes dinamikájára, majd radikális redukciós eljárásaira. Az értelem számára ezek
az egyszerűsítési eljárások és hiánymegoldások hordozzák a legtöbb nyitottságot. „Igen, az ő
képei – egy-egy kísérleti korszakot kivéve – a festés állapotáról szólnak, a festészet nyitott,
még nem száraz állapotát mutatják.”29 Ez az életmű torzóként is roppant komplex, alkotásokban gazdag, izgalmas életszakaszokat tartalmaz. Az elemzések belső logikája a témákhoz
és motívumokhoz kapcsolódik, egyfajta elméleti és gondolati térben kívánják elhelyezni a
művet. Sáfrány Imre az utolsó periódusában az ismert formák és kifejezési konvenciók távoli
felidézésétől is tartózkodik, képei a fellazulás, az elmosódás, a szétesés és a redukció stációit
rögzítik, az ösztönerők tragikus felszabadításának a törvényét hirdetik, de mégsem tesznek
kísérletet arra, hogy az intellektualizáló világlátást feladják.
Más sáfrányi képjelenségek a pusztulás lángjaiból kialakult misztikus formák, a sokszor
szinte megfejthetetlennek tűnő, sokféle értelmezést kínáló rejtélyek. Vagy parabolák, amelyekben mindenki magára Sáfrányra ismer. Mint a kései periódus sámán-alakzataiban is,
amelyek a „határtalan, tiszta térben”, a világűrbeli végtelen pillanatokban nyernek elhelyezést. Mondanunk sem kell, hogy az itt felmerülő értelmezési polivalencia lehetősége is a nyitottság diszpozícióit hirdeti. Minden szabadság egy képességen nyugszik, és a képesség működésbe hozatalának tehetségén. Sáfrány kritikusait ez a tehetség érdekli. „Sáfrány a végtelen szabadságot (vagy az ő szavaival: végtelen pillanatot) az időn és téren kívüli lebegésben
találta meg.” – áll Az ösztönösségtől a tudatos felismerésig című Sziveri-tanulmányban30,
amelynek ez a szöveghelye a sáfrányi önértelmezés egy szegmentumát is beépíti. Sziveri János is a szabad létérzékelés dimenzióit keresi Sáfrány meditatív szellemi alapállásában, mint
elődei is, a végtelen tér- és időnélküliség dimenzióit, a szabadság fizikailag megelevenített
metaforáit. És eközben egy különös szabadságképzetet fedez fel Sáfrány képein, amely mintha magában hordaná saját korlátozottságait is, egy Sinkó-mondattal jellemezve: „Ez a sivatag
szabadsága, szabadság, melytől az ember szeretne megszabadulni.”31

29

30
31

TOLNAI Ottó, Sáfrány. Két kis vitorlás. = A meztelen bohóc. Képzőművészeti esszék. Forum Könyvkiadó,
Újvidék, 1992, 132.
SZIVERI János, Az ösztönösségtől a tudatos felismerésig = Sziveri János művei, Gondolat, Bp., 2011, 357.
I. m. 357–358.

2018. június

63

„

KÜRTI EMESE

UFO Party
AZ ÚJ SYMPOSION FOLYÓIRAT SZEREPE A MAGYARORSZÁGI NEOAVANTGÁRDBAN
Az Új Symposion és a magyarországi neoavantgárd kapcsolata valójában az 1945-ben újraindított, szintén jugoszláviai Híd folyóirattal kezdődött. Bori Imre irodalomtörténész A legújabb magyar líráról című írásában, amely a lap 1967/12. számában jelent meg, fiatal magyarországi költőket igyekezett elhelyezni az irodalmi kánonban. Köztük olyanokat is, mint
Szentjóby Tamás, akit annak ellenére sem közöltek a magyarországi folyóiratok, hogy a kortárs irodalmi modernizmus talán legnagyobb élő költője, Weöres Sándor több alkalommal is
kiemelte a fiatal költőgeneráció legtehetségesebbjei közül.1 Emlékezetes andekdotájában
Pilinszky János is fölidézte, mekkora meglepetéssel járt számára a tizenhét éves Szentjóby
felfedezése.2 Szentjóby azonban az 1966-ban megrendezett első magyarországi happening
óta feketelistás szerzőnek minősült Magyarországon, és 1975-ös emigrációjáig versei szinte
kizárólag határon túli magyar nyelvű lapokban jelentek meg.3 Ebben a marginalizált helyzetben a Híd versmelléklete a hozzá tartozó tanulmánnyal óriási elismerést jelentett a költőnek.
Ahogy happener-társának, a szintén költő Altorjay Gábornak megfogalmazta, műveinek értékelése egyszeriben kikerült a magyarországi irodalmi élet keretei közül, ami önmagában
elégtétellel töltötte el: „a jugó híd kikiáltott tandorival vasadival a mai magyar líra atyjának
alig győzök eleget tenni a szerepnek. öt verset leközöltek a jó öreg ócskákból alig győzöm
szégyellni. de azért nagy pofánrúgás ez bent. vili. rá se rántok csak szedem a vadkörtét. értesz, ez kicsit torpedó, hivatalos elismerés a hivatalos elnemismerésben. sülhet a pofákról a
bőr a mulasztásért függetlenül a versek minőségétől, mert ki ért ahhoz és ki tudja hátha egy
petőfi vagyok és most a jugók leltek rám.”4
Az elismerés értékét az sem csökkentette, hogy a megjelent versek, „a jó öreg ócskák”
(Kentaur, Kert, Tornác, Az éji esőzés, Kör) valójában egy korábbi, 1966 körül lezárt, úgynevezett metafizikus korszakhoz tartoztak. A Pilinszky költészetéhez közel álló versek még illeszkedtek a modernista irodalmi tradícióba, a három évvel később, az Új Symposionban publi-

1
2

3

4

WEÖRES Sándor nyilatkozata, Ankét fiatal írókról. Új Írás, 1969/7. 87.
Irodalmi esten, PARANCS János beszélgetése PILINSZKY Jánossal, Hangfelvétel; Petőfi Irodalmi Múzeum,
1972. október 18.
http://dia.jadox.pim.hu/jetspeed/displayXhtml?docId=0000000876&secId=0000081727&mainCon
tent=true&mode=html
A vajdasági folyóiratok mellett 1970-ben és 1971-ben a párizsi Magyar Műhely publikálta Szentjóby
verseit.
Szentjóby Tamás levele Altorjay Gábornak, 1968. január 29. Ezúton is köszönöm Altorjay Gábornak
a levelekbe való betekintés engedélyezését.

„

64

tiszatáj

kált Szentjóby-szövegek viszont már a neoavantgárd fordulatot tükrözték.5 Maga a lap talán
a legfontosabb magyar nyelvű orgánum volt, amely már a hatvanas évek végétől befogadta és
megjelentette a magyarországi irodalom legradikálisabb szerzőit. Azokat a művészeket, akik
nem pusztán költők, hanem akcionisták is voltak, és egy kiterjesztett költészetfelfogásból kiindulva átértelmezték szöveg és vizualitás kapcsolatát. Tanulmányomban a folyóirat korai
korszakára koncentrálva olyan kapcsolatokra és epizódokra fókuszálok, amelyek új együttműködéseket indítottak el a jugoszláviai és a magyarországi neoavantgárd történetében,
vagy olyan elmozdulásokat idéztek elő egyes életművekben, amelyek új médiumok adaptációjával, tovább gondolásával jártak együtt. A folyóiratban sokan megjelenhettek a neoavantgárdhoz sorolt magyarországi szerzők közül,6 de ebben a rövid szövegben arra a szűk, radikálisnak nevezhető csoportra fókuszálok, amelyet Tolnai Ottóék is kerestek a hatvanas évek
végének Budapestjén: Altorjay Gábor, Balaskó Jenő és Szentjóby Tamás költői praxisára,
amely jugoszláv oldalról egy ugyancsak provokatív költői nyelvhez, Ladik Katalin performatív költészetéhez kapcsolódott.7
A lap politikájában 1967-ben következett be erőteljes nyitás a magyarországi neoavantgárd szerzők felé. Addig inkább – Bori Imre tanulmányainak köszönhetően – a Vajdaságban
jelen lévő kassáki konstruktivista tradíciót és baloldali örökséget tartották éberen.8 A nyitás
jegyében és az Új Symposion szerkesztősége nevében Jung Károly titkár 1967. január 27-én
figyelemfelhívó leveleket küldött szét a budapesti értelmiség köreiben. A levélben kiemelték,
hogy a Híd mellett a Symposion az egyetlen magyar nyelvű irodalmi-kulturális folyóirat,
amely nem pusztán vajdasági magyar szerzők, hanem magyarországi irodalmárok műveit is
közli. A levél mellé a lap legújabb számát is mellékelték, és felhívták a figyelmet arra, hogy
hivatalos úton, a KULTÚRA Lap és Könyvexport vállalatnál megrendelhető a folyóirat valamennyi, évi 11 száma.9 Így a levél némileg árnyalja azt a képet, amely a hatvanas évek mitológiájában a kevesek számára elérhető, ágyak alatt rejtegetett szamizdattá avatta a folyóiratot.

5

6

7

8

9

DERÉKY Pál, A magyar neoavantgárd irodalom: Jelentéstelenítés, szabadság, levegő (lélegzet), =
Né/ma? Tanulmányok a magyar neoavantgárd köréből, szerk. DERÉKY Pál és MÜLLNER András, Budapest, Ráció Kiadó, 2004, 14.
Erdély Miklós, Hajas Tibor, Beke László, a Pécsi Műhely (Ficzek Ferenc, Halász Károly, Kismányoky
Károly, Pinczehelyi Sándor, Szijártó Kálmán) művészei és mások.
Terjedelmi okokból nem tudok kitérni Szombathy Bálint nem kevésbé fontos szerepére, amelyet a
Symposion szerkesztőjeként és elméletíróként a hetvenes évek elejétől betöltött. Szombathy írásai
fontos tájékoztatást nyújtottak Magyarországon a nemzetközi avantgárd legújabb tendenciáiról. Tanulmányaiban olyan médiumokat (a mail arttól a pecsétművészeten keresztül a konkrét és fónikus
költészetig) és művészeket ismertetett a lapban, amelyek és akik teljességgel hiányoztak a hivatalos
magyarországi diskurzusokból. Szombathynak fontos szerepe volt az általa és a Slavko Matković által alapított Bosch+Bosch csoport, illetve a Pécsi Műhely közötti kapcsolatok kialakulásában is.
Bori Imre Kassák-tanulmányai az Új Symposion 1965/8. és 9-10. számában, Kassák képarchitektúrái
az 1966/18. számban jelentek meg, az 1967-es évfolyamban pedig Bori a történeti avantgárd elágazásairól, a szürrealizmusról és az expresszionizmusról publikált esszéket. A Magyarországon főként
költőként számon tartott Kassák életművét épp a halála előtti években fedezték fel a neoavantgárd
költők és művészek, akik a Kezdet című lapjuk tervével keresték föl az idős művészt. Az avantgárd
kontinuitás fontos láncszemét jelentették a Symposionban megjelent írások, illetve Bori Imre és Körner Éva közös kötete (Kassák irodalma és festészete, Magvető, Budapest, 1967), melyet még maga
Kassák is olvasott, de már csak halála után jelent meg.
Jung Károly levele megtalálható dr. Végh László archívumában.

2018. június

65

„

Ahogy Altorjay Gábor 1967-es levélvázlata is mutatja, más külföldi folyóiratokhoz hasonlóan
az Új Symposion is megrendelhető volt Magyarországon a hatvanas években:
„Kedves Jung Károly,
amikor megkaptam az Új Symposion 11 számát, szinte boldoggá tett, hogy létezik egy
ilyen magyar nyelvű folyóirat. Valaha elküldtem néhány írást a Hídnak, melyet válaszra sem
méltattak, így a Symposion láttán még egyszer eszembe jutott, hogy küldenem kellene Önökhöz is, mivel itthon meg sem próbálkozom megjelenéssel. Másfél hónapja küldtem 4-5 írást,
válasz nem jött, talán nem is jutott el a laphoz. Most azért írok, mert csupán fel szeretném
hívni a figyelmüket arra, hogy érdekes anyagom van a legújabb avantgardista törekvésekről,
a magyarországi happeningekről (fotók, fordítások) stb.” 10 Altorjay úgy látta, hogy a Symposion az egyetlen folyóirat, amely megfelelő kontextust képes nyújtani a Szentjóbyval közös
happening-tevékenységük publikálásához. A levél nem sokkal azután keletkezett, hogy 1967
decemberében Altorjay „Aranyvasárnap 1969” címmel, Erdély Miklós bevonásával újabb
eseményt rendezett Budapesten.11 Akkorra a magyarországi közvélemény és kultúrpolitika
is értesült arról, hogy a happeninggel egy olyan – költészeti és zenei eredetű – médium jelent
meg a nemhivatalos térfélen, amelynek nem voltak előzményei a magyarországi kultúrában.
A hidegháborús kultúrpolitika és titkosszolgálat agresszív reakciójának célpontjában éppen
ezért a happening idegensége, az amerikai happening és fluxus gyakorlatokkal, elsősorban
John Cage és Allan Kaprow akcionizmusával való rokonsága állt. Ezekről a nemzetközi fejleményekről a magyarországi akcionistáknak valójában csak kevés, közvetett információjuk
volt. Altorjay és Szentjóby működésének hátterében a modernista művészeti praxisokkal való leszámolás szándéka és a hagyományos művészi normatívák tagadása állt, melyet megelőzött a hagyományos versstruktúrák lebontása, és a neoavantgárdra jellemző rontott szövegek, vizuális jelek és szubjektum-tagadó elemek beemelése a versbe.12
Talán Altorjay levelének is köszönhetően jutott el Újvidékre a happening és a fiatal költők
híre, mindenesetre Tolnai Ottó 1967-es budapesti Útinaplójában már háttérinformációkra
hivatkozott, amikor a kávéházi undergroundban kutatott utánuk. „A Hungáriában fiatal, hogy
úgy mondjam egészen fiatal magyar költők után szimatolok. Egyszerűen és elsősorban azért,
mert szörnyen kíváncsi vagyok a velem egyidős és tőlem fiatalabb magyarországi verselőkre.
A folyóiratokban hiába kutat utánuk az ember, pedig mindig éreztem, létezni kell egyfajta
költészetnek, amit annyira hiányolok, nem csak itt, nálunk is. Minél jobban éreztem hiányukat, annál jobban meggyőződtem létezésükről. Néhánnyal, több mint valószínű, épp a tehetségtelenebbekkel, már volt kapcsolatunk. A kávéházban, utánuk érdeklődni, éppen az ő asztalukhoz lépek. Kezdet címen folyóiratot szándékoznak indítani. Állítólag Kassák el is vállalta
volna a folyóirat szerkesztését. Persze a dolog valahogy, valahol, mint ahogy az lenni szokott,
elakadt, megfeneklett.”13
Tolnai Weöres Sándoréknak is beszámolt a „Kezdetes” költők felfedezéséről és arról,
hogy bár hangjátékukat hallotta, happeningjükön nem vett részt. Naplójába bemásolt néhá10
11

12

13

Artpool Művészetkutató Központ, kézirat.
ALTORJAY Gábor, „Aranyvasárnap 1969” (PRAE-ANTIMOTIVUM) happening. Erdély Miklós pincéje,
Virágárok u. 6/b, Budapest, 1966. december 27.
KÜRTI Emese, A szabadság anti-esztétikája: Az első magyarországi happening. Exindex folyóirat, 2015.
aug. 24. http://exindex.hu/index.php?l=hu&page=3&id=967
TOLNAI Ottó, Útinapló, Híd, 1967/6., 532.

„

66

tiszatáj

nyat azokból a versekből, amelyeket már Bori Imre is publikált a Hídban. Tolnai valószínűleg
az új médiumokra fókuszált, vagy nem volt alkalma megismerni azokat az újabb verseket,
amelyek Szentjóby esetében már a „metafizikus” korszak után keletkeztek. Szentjóby 196667-ben keletkezett experimentális képversei és vers-képei széles spektrumon mozogtak a
tisztán szöveges versektől (azon belül is a leíró jellegű szabad versektől a felszólító módban
írt minimalista fluxus partitúrákig) a vizuális elemet a szöveggel kombináló képversekig.
Tolnai a kiterjesztett költészetfogalomból levezetett happeninggel azonosította az új generáció megjelenését, és 1968-as vitaírásában már épp azért marasztalta el Bori Imrét, mert nem
figyelt föl a neoavantgárd fordulatra az irodalomban.14 Maga is generációváltó szerzőként
azzal vádolta Borit, hogy a babitsi hagyomány normájának „áldozatul esve” nem vette észre a
költészeti paradigmaváltást a fiatal magyarországi költőknél. A paradigmaváltást pedig épp
az első magyarországi happening, Az ebéd megrendezésével kapcsolta össze, melynek leírását szövegének mellékleteként közölte. Bár nem tüntette föl a szövegben, hogy a leírás Altorjay Gábortól származik, aki egy évvel az esemény után rekonstruálta az eseményeket, valójában ez volt a happening egyetlen, nyomtatásban megjelent autentikus leírása.15
1968-ra a Symposion és a magyarországi neoavantgárd közötti kapcsolatok intenzívebbé
váltak. Jung Károly: jelentés a Hungáriában tett legújabb családi expedíciónkról című szabadverse a lap 1968/39–40. számában jelent meg. A Hungária kávéház, ahogy Tolnai Ottó Útinaplójából is kiderül, a Kárpátia és a Muskátli presszó mellett az underground költők egyik
törzshelye volt. A vers néhány sorba sűríti a magyarországi irodalmi élet spektrumát a Kádár-korszak egyik leginkább támogatott szerzőjétől, a volt AVH-s tiszt krimiíró Berkesi Andrástól a hippisedő Budapesten is szakállat növesztett fiatal neoavantgardistákig, akikre az
idézet utolsó sora utal:
„…már harmadszor megyünk be a könyvkereskedésekbe
százforintosaim láttán a hölgy berkesi andrást kínál
ám én továbbra is maradok kassáknál
ide is szakállasan érkeznek el a csodák…”16
Altorjay Gábor 1967 őszén Nyugat-Németországba emigrált, ahol hamarosan a német
fluxus emblematikus művésze, Wolf Vostell körébe kapcsolódott be, akivel még Budapesten
fölvette a kapcsolatot. Szentjóby másik költő barátja, Koncz Csaba 1968-ban emigrált Jugoszlávián keresztül, Ausztria érintésével Párizsba, amiben az Új Symposion szerkesztősége volt
a segítségére. Ladik Katalin szerint a lap sok magyar értelmiséginek segített hasonlóképpen:
ő maga hetekre befogadta lakásába az emigrálókat, akik Zágrábon keresztül utaztak Nyugat14

15

16

TOLNAI Ottó, Néhány megjegyzés Bori Imre a legújabb magyar líráról című írásához, Új Symposion, 34.
sz., 1968. február.
Uo. Altorjay Gábor leírása újraközölve: RECZETÁR Ágnes (szerk.): A magyar neoavantgard első generációja 1965-72, Szombathelyi Képtár (rendezte: FABÉNYI Julia), kat., Szombathely, 1998, 15. Altorjay
két, 1963-ban és 1964-ben keletkezett konkrét verse végül a Symposion 1969/47. számában jelent
meg, BÁNYAI János, A konkrét vers című elemzésének illusztrációjaként, Jochen Gerz, Hans Clavin, Milos Urbasek, Tolnai Ottó és mások vizuális verseivel együtt.
JUNG Károly, Jelentés a Hungáriában tett legújabb családi expedíciónkról, Új Symposion, 1968/39–40.,
16. Az idézet utolsó sora Kassák Lajos A ló meghal a madarak kirepülnek című versére is utal: „hozzám szakállasan és vakolatlanul érnek el a csodák.”
http://mek.oszk.hu/01400/01446/01446.htm#1

2018. június

67

„

Európába.17 Koncz Csaba egy autó csomagtartójában és egy üveg Sligovica társaságában, a
Symposion szerkesztőségétől kapott cím és honorárium segítségével jutott el Ausztriába.
Koncz francia szürrealizmust idéző absztrakt fotográfiái nem jelenhettek meg Magyarországon, holott egy új fotográfiai nyelv megképződését jelezték. „És mielőtt még ott voltam az Új
Symposionnál, akkor ők egy csomó képet meg verset vettek át tőlem. És azokat nyilván akkor
meg is jelentették az Új Symposionban. Sőt, hát azért még pénzt, ugye, rögtön kaptam is, ami
nagyon segített nekem, mert hogy volt valamennyi pénz, amikor megérkeztem Ausztriába.”18
– idézte fel később Koncz. A képek valóban meg is jelentek az Új Symposion 1968/39–40.
számában „fotografika” megjelöléssel, ami talán a legpontosabb mediális meghatározás ezekre a művekre.19
Barátai távozásával Szentjóby a limitált léptékű budapesti underground összefogásával
próbálkozott, leginkább Erdély Miklóssal, Balaskó Jenővel szervezett közös eseményeket, és
egy költészeti antológia megjelentetését tervezte. A forrásokból az derül ki, hogy az antológia
kiadásával az újvidéki Forumnál próbálkozott, de a Forum csak az Európa Kiadó által engedélyezett könyvet jelentethett meg, így nem sikerült megkerülni a magyarországi cenzúrát.
Mint Altorjaynak írta, a Híd segítségében bízott, és abban, hogy az 1968 januárjában épp Budapesten tartózkodó Ács Károllyal, a folyóirat akkori főszerkesztőjével meg tudja beszélni a
lehetőségeket.20 Az antológia végül nem jelent meg, Szentjóby kapcsolata az újvidéki orgánumokkal mégis szorosabbra fűződött, olyannyira, hogy a Symposionhoz más szerzőket is
beajánlott. Ezekben az években a legfontosabb magyarországi szellemi kapcsolata Hamvas
Béla volt, akinek a korrupt valóságról és a párhuzamos realitás megkonstruálásáról szóló tézisei meghatározó módon inspirálták Szentjóby ezoterikus, alkímiai Paralel Kurzus Programját. Altorjay és Szentjóby már 1964-65-ben is szamizdatban terjesztette az indigóval sokszorosított Hamvas-kéziratokat, amelyek a Lukács Györggyel való elméleti vita következtében
Magyarországon ugyancsak nem jelenhettek meg nyomtatásban. Egyik találkozásuk alkalmával Szentjóby fölajánlotta Hamvasnak, hogy közbenjár az újvidéki lapnál írásainak publikálása ügyében: „én felajánlottam hogy mert a simpozionnal megbeszéltem még hónapokkal
ezelőtt, elküldeném és elintézném esszéit, ha ő is akarja.”21 Hamvas el is fogadta a lehetőséget és beleegyezett a megjelenésbe, de az esszéknek nincs nyomuk a folyóiratban, ami nagy
valószínűséggel a teoretikus hirtelen bekövetkezett halálával magyarázható.
A Symposion és a magyarországi költők közötti kapcsolat (kommunikáció) ugyanakkor
nem volt teljesen zökkenőmentes. Magyarországról nézve a Symposionisták privilegizált
helyzetben voltak a jóval liberálisabb gazdasági-kulturális helyzetük miatt, ezért az „anyaországiak” némi nyomást, sőt, elvárásokat is támasztottak a lappal szemben. A megjelenésre
kiéhezett underground költők kéziratokkal halmozták el a Budapesten rendszeresen vizitáló

17

18

19
20

21

Így például Kántor István (Monty Cantsin) vagy Molnár Gergely felesége is nála lakott egy ideig. (Ladik Katalin közlése)
KONCZ Csaba, Interjú Koncz Csabával. Készült: 2005. november 28. Az 1956-os Intézet Oral History
Archívumának készítette: Szilágyi Sándor
Új Symposion, 1968/39-40. (július-augusztus)
Szentjóby levele Altorjay Gábornak, 1968. január 29, kézirat. Altorjay Gábor Archívuma, Berlin–
Hamburg.
Szentjóby Tamás levele Altorjay Gábornak, 1968. november 7. Altorjay Gábor Archívuma, Berlin–
Hamburg.

„

68

tiszatáj

szerkesztőket,22 és erős kritikákat fogalmaztak meg a lap szerkesztői politikájával kapcsolatosan. Kevesellték a magyarországi szerzők megjelenését, illetve az avantgárd textusok arányát a folyóiratban. A felek közötti dinamika mikrotörténeti részletei Gion Nándor budapesti
naplójából ismerhetők meg. Az író 1970-71 között fél évet töltött Budapesten, majd tapasztalatait az erősen ironikus nyelvezetű Véres patkányirtás idomított görényekkel című naplójában foglalta össze, amelyet 1971-től folytatásokban közölt a Symposionban. Ebben írta meg
találkozását Balaskó Jenővel és Szentjóby Tamással, akiket Első és Második Underground
költőként aposztrofált a szövegben:
„A két Underground Költőről is beszélnem kell neked, Aranyos. Mind a kettő… De nem,
nem így. Az az igazság, hogy nagyon nehéz mesélni róluk. Szóval összefutottam a két Underground Költővel. Hírből már ismertem őket, meg ők is engem. Egyszer a Symposionban közöltünk is tőlük verseket, emlékszem, és akkor dühös is voltam amiatt, hogy túl nagy teret
szentelünk nekik, és erre, alighogy összefutunk Pesten, alighogy bemutatkozunk egymásnak,
hát nem mindjárt rám támadnak, hogy tönkretettük, meghamisítottuk a verseiket, mert
ügyetlenül, és rosszul tördeltük be őket, meg ilyesmi. Állatira pipa lettem, ahogy azt itt Pesten mondanák, és azon nyomban közöltem velük, hogy méltatlankodásukról már Újvidéken
is hallottam, és hogy akkor azt mondtam: ’azok a szarháziak örülhetnek, hogy egyáltalán közöltünk tőlük valamit’ és hogy nagyjából most is ez a véleményem. Akkor az Első Underground költő elővette táskájából az Új Symposionnak azt a számát, amelyben valamikor megjelentek a versei, szétteregette az asztalon – a Kárpátiában ültünk egy félreeső asztalnál-, és
úgy magyarázta a maga igazát, és azt bizonygatta, hogy a versei egészen mások és sokkal
jobbak olyan formában, ahogy ő megírta, és kimondottan rosszak így, ahogyan mi a Symposionban betördeltük őket”.23
Szentjóby és Balaskó versei két szám különbséggel, a lap 1970/59, illetve 1970/71 számában jelentek meg. Szentjóby műveit nagy formátumú, kihajtogatható plakátmellékletként
tördelték, főként az újabb, 1968 körül keletkezett versekből, amelyek a diákmozgalmakra való utalásokkal is jelezték a költő „balra tolódását”. Ebben nem csak a németországi újbalosok
és anarchisták közé beilleszkedő Altorjaynak, hanem a ’68-as eseményekről rendszeresen
beszámoló, a forradalom teoretikusainak (Herbert Marcuse, Ernst Bloch) szövegeit közlő
Symposionnak is fontos szerepe lehetett. 24 A ciklusba rendezett versek között vannak rövidebb, a minimalista fluxus-instrukciók szellemiségében alkotott szövegek, illetve még a Buta
22

23

24

„…politizálás helyett inkább az irodalmi körökben kezdtem nyüzsögni, megismerkedtem néhány ifjú
zsenivel, s nagy ostobán még afféle szerkesztőcskét is játszottam, aminek az lett a szomorú következménye, hogy elhalmoztak egy rakás kézirattal, amit az Új Symposionban reméltek nyomtatásban
viszontlátni.” Véres patkányirtás, 149. Ugyanerről az élményéről számolt be Csernik Attila, a
Bosch+Bosch csoport tagja és a Képes Ifjúság egykori szerkesztője is, aki a rá nehezedő elvárások
miatt lazított a magyarországi kapcsolatain. Csernik Attila szóbeli közlése.
Véres patkányirtás, 130–131. Hasonlóan emlékszik vissza Tolnai Ottó is Szentjóby kritikus reakciójára illetve költői szerepére: „Szentjóbyról is mesélhetnék, akinek a Symposionban külön plakátot készítettünk, szinte egy kis kötetre való anyaggal. Amikor találkoztam vele, rá jellemző módon – ezt
akkor is becsültem benne, és most is – nem azt mondta, hogy köszönöm, hanem a betűtípus így vagy
úgy, jobb lett volna, ha másmilyen betűkkel nyomjuk… Vele többször találkoztam, az avantgárd
hosszú, szőkehajú arkangyalát láttam benne. Fontos lenne az ő költészetét is beemelni, legalább anynyira, mint Erdélyét, Bálint Pistiét…” TOLNAI Ottó, Költő disznózsírból: Egy rádióinterjú regénye. Kérdező: Parti Nagy Lajos, Pozsony, Kalligram, 2004, 375.
TAKÁTS József, Avantgárd utazások. Jelenkor, 2011. 54. évf. 9. sz. 935–945.

2018. június

69

„

Költők Körében25 készült, leíró jellegű antiversek is. Balaskó, aki Szentjóbyhoz hasonlóan
többszörösen marginális helyzetben lévő, politikai megfigyelés alá eső szerző volt, lírai szabadverseket és politikai tartalmú szövegeket publikált négy oldalon keresztül a folyóiratban.
Magyarországi viszonylatban – Tandori Dezső verseit leszámítva – nem igazán volt adekvát
kontextusuk ezeknek a szövegeknek, sokkal inkább Tolnai Ottó, Domonkos István és Ladik
Katalin, vagyis a Symposionisták első generációja képezte azt a szellemi környezetet, amelybe beletartoztak.
Balaskó kéziratait valószínűleg Ladik Katalin juttatta el a folyóirathoz, ugyanis máig megtalálhatók budapesti archívumában. Kettejük kapcsolatának előzményeit egy olyan, közel ötven évvel ezelőtti esemény jelentette, amely Ladik Katalin későbbi életműve szempontjából
is meghatározónak bizonyult, és amely a meglévő performatív késztetéseket egy határozottabb akcionista irányba mozdította el.26 „Erdély Miklós és Szentjóby Tamás 1967 decemberében a Jugoszláviában megjelenő Új Symposion folyóirat lapjain találtak rám: egyszer levelet
kaptam a Symposion szerkesztőségébe, amelynek feladója Szentjóby volt, és amelyet rövid
idő múlva követett még egy. Szűkszavúan bár, de válaszoltam ezekre a formátumukat és tartalmukat tekintve szokatlan levelekre. Sokat kellett gondolkozni, amíg részben megfejtettem
őket, vagy legalábbis támpontokat kerestem és találtam hozzájuk, így aztán hasonló modorban tudtam rájuk válaszolni. (…) Néhány hónap levelezés után lassan megfogalmazódott
bennünk egy happening lehetősége. Pontosabban egy találkozásé, amely happening formájában zajlott volna le: Budapesten kezdődne, Szentendrén folytatódna és teljesedne be, 1968.
május elsején. Fontos a dátum, addig még nem vettem részt csoportos happeningen, s ez
mérföldkő volt az életemben.”27 A Ladik által hivatkozott UFO-happening szigorú instrukciókon alapult, amelyeket követnie kellett attól kezdve, hogy el kellett foglalnia szállodai szobáját, és hogy bizonyos időpontban be kellett szállnia az ismeretlen autóba, amely ismeretlen
helyre, Szentendrére szállította. Ladik feladata a helyszínre való megérkezésekor a Dunaparton fekvő, ezüstfóliába csomagolt, azonosítatlan emberi test (Szentjóby) kiszabadítása
volt, amelyet ő ösztönösen valósított meg.
Ahogy Ladik is visszaemlékezett rá, kettejük levelezésében gyakori motívum volt az UFO
téma, mint az űrkorszak egyik toposza.28 Altorjaynak küldött leveleiben az utazásoktól eltiltott, mozgásában korlátozott és egyre kritikusabb Szentjóby egyfajta játékot űzött az azonosítatlan objektumok pozitív megjelenésének gondolatából: „neked sok lehetőséged van UFO
tekintetben, van nyugatnémet lap UFO címmel, láttam két példányt, itt sajnos csak a csehekre, jugókra, románokra hagyatkozhatunk meg arra a szovjet tényre, hogy bizottságot hoztak
létre a repülő, azonosítatlan objektumok kivizsg. célb. (…) nagyon várom már az UFÓkat,

25

26

27
28

Altorjay Gábor és Szentjóby Tamás egy négyfős baráti társaság tagjaként hozta létre 1965-ben a Buta
Költők Köre (BKK) nevű formációt, amelyben adott témára írtak jobbára rendszerkritikus vers-paródiákat. Vö. DÉKEI Krisztina, A magyar irodalom és képzőművészet néhány kapcsolódási pontja (1965–
1974), = szerk. KÉKESI Zoltán, PETERNÁK Miklós, Kép – írás – művészet. Tanulmányok a 19–20. századi
képzőművészet és irodalom kapcsolatáról, Ráció Kiadó, Budapest, 2006, 44–68.
Ladik első verseskötete, a Ballada az ezüstbicikliről (Forum, 1969) már hanglemezmelléklettel jelent
meg.
LADIK Katalin, Antracit szájrúd, Magyar Műhely 37. évf. 110–111. sz. 1999, 63.
„Tudomásul vettem, hogy levelezésünk egyik alappillére ez a személy, ugyanúgy, mint a gyakran előforduló ufótéma, sőt más érdekes kérdések is, de ezekre most nem térek ki.” Uo.

„

70

tiszatáj

egyetlen objektív konkrét remény tárgy szín élet jövő”.29 Ahogy Szentjóby azokban az években az avantgardizmus és a jövő metaforájaként használta a szovjet-amerikai űrverseny által
fölértékelődött UFO-motívumot, úgy Ladik Katalin saját magára vonatkoztatta az ismeretlen
eredetű objektum metaforáját. 1969-től UFO Party címmel egy sajátos fónikus performanszt
vezetett be a jugoszláviai neoavantgárdba, amely intermediális módon egyesítette a költészetet a zenével és a body art nyelvével.30 Korai akcionizmusa és az Ufo-party cím-adaptációja
vállalta a magyarországi neoavantgárd inspirációját, ugyanakkor visszautalt saját minoritáshelyzetére és tevékenységét övező ambivalenciára is a kortárs Jugoszláviában. Mint fogalmazott: „Ez a cím nekem nagyon megfelelt, mert engem akkoriban egy ilyen furcsa lénynek, különcnek tituláltak Jugoszláviában, még ha el is fogadtak, annak ellenére is egy különös jelenség voltam. És az én különösségem valahogy ismeretlen eredetű volt, Jugoszláviában, és még
magyar is, még nő is, ez a többszörös deficit, marginalitás, és akkor úgy gondoltam, az UFO
ezt kifejezi.”31 „Balkán Yoko Onója”, ahogy Lakner László nevezte Ladik Katalint 1970-es budapesti performanszát követően, ezzel az intermediális előadásmóddal vált a nemzetközi
neoavantgárd részévé.
Az UFO happening élményére, valamint a Szentjóbyra, Erdély Miklósra való utalás a későbbiekben is megjelent Ladik Katalin szöveges műveiben, mint ahogy a kapcsolatok sem
haltak el 1970 után a magyarországi neoavantgárd és az Új Symposion szellemi holdudvara
körül. Ladik Katalin a hetvenes évek végén és a nyolcvanas évek elején a Fiatal Művészek
Klubjában bemutatott budapesti performanszaiba Beke Lászlót és Erdély Miklóst is bevonta.
Idővel ugyanakkor a magyarországi művészet szabadságfoka is növekedett, és a lap történetében is bekövetkeztek politikai hátterű krízisek, amelyek lazítottak a korábbi szerepeken.
Mégis, a hatvanas-hetvenes évek magyarországi neoavantgárdjának recepciója aligha írható
meg az Új Symposion szerepének értékelése nélkül.

29
30

31

Szentjóby Tamás Altorjay Gábornak, 1968. március 6. Altorjay Gábor Archívuma, Berlin–Hamburg.
Az Új Symposion 1968/35, márciusi számában megjelent Ladik képverseken már szerepelt az UFO
party felirat, vagyis Ladik Katalin már az UFO happeningben való részvétele előtt is használta a kifejezést.
Emese KÜRTI, Screaming Hole. Poetry, Sound and Action as Intermedia Practice in the Work of Katalin
Ladik, Budapest, acb ResearchLab, 2017, 51.

2018. június

71

„

PINTÉR VIKTÓRIA

Spontaneitás és életkollázs
LADIK KATALIN LÍRÁJA AZ ÚJ SYMPOSION HASÁBJAIN
Keszthelyi Rezső a következőket írja a Kiűzetés1 című gyűjteményes kötet fülszövegében Ladik Katalin lírájáról: „Számára az egzisztencia szétbomlása, elszigetelődése, bár nagyon is
számol vele és nála is állandóan jelen van, mint eredmény használhatatlan, elfogadhatatlan
és kibírhatatlan. Ebből az elfogadhatatlanságból, ebből az elviselhetetlenségből alakult ki az
igen egyénien drámai formaélmény és formahelyzet, melyben életösztön erejű érzelmi ténynyé válik az érintett szembeszegülés és küzdelem.” Keszthelyi nagyon fontos momentumokat
hangsúlyoz ebből a költészetéből. Egyrészt a vállalt és kapott izoláltság jelenlevőségét, vagy
ahogy a költőnő fogalmaz, „nyilvános magányt”, másrészt a szövegalakulás és a léttörténések
egymásra vetíthetőségét emeli ki.
Ladik verseiben a választott nyelvi, vizuális, vagy vokális megnyilatkozások a közvetlen
hozzáférhetőséget látszólag elutasítják. A számtalan helyen megnyíló, megnyitott testet, és az
ehhez kapcsolódó kitárulkozó közlés-fragmentumokat, mintha a legtöbb esetben egy verbális és formai eszközökkel tudatosan megteremtett hermetikus hártya fedné. A Ladik-líra távolságtartását, nehezen megközelíthetőségét az is mutatja, hogy a verseivel foglalkozó írások
sokkal inkább a dadaista, szürrealista, neoavantgárd műveket kísérő értelmező kommentárokhoz hasonlatosak, mint poétikai szempontokat következetesen érvényesítő szövegelemzésekhez. Ez persze már önmagában is üzenetértékű, s talán kimondható, hogy a hagyományos verselemzéseknek maga a Ladik-opus áll ellen azzal, hogy a textualitást eleve problematikusnak, képlékenynek, sőt több fronton is meghaladhatónak, köztes állomásnak mutatja fel.
Maguk az alkotások „kényszerítik” bele az olvasót egy olyan gondolati munkába, amely nem
feltétlenül képes belül, a vers immanens terében konstituálódni, hanem egy problémaérzékeny másik tér kialakítására késztet. Saját témái látens módon válnak a befogadó kérdéseivé.
Így tehát konceptualista irányba mozdul el az értelmezői nyelv is.
A szöveg minden esetben olyan tér, amiben el kell veszni, amibe bele kell gabalyodni,
ahol fel kell adni az addig használt értelmezési stratégiákat, hogy aztán a textus formaképlékenységét kihasználva, a kikeveredés sajátos olvasási és befogadási metódussá alakulhasson.
A szöveg variabilitása így megsokszorozza a befogadás lehetőségeit, a változatot, mint autentikus szövegélményt adja az olvasónak. Ladik Katalin első közlései az Ifjúság Symposion mellékletében, valamint az Új Symposion hasábjain tulajdonképpen ars poétikaként segítik olvasni, látni, hallani költeményeit, vagyis közvetítik létesülésük körülményeit is. Ladik költészete egyben performanszainak műhelyévé, a kipróbálás terévé is válik. Az Androgyn című
versben a következő sorokkal szembesülünk: „az átkot vásott lábszárakon elbírni sima biccentéssel, s a következőt ki már rokon / a félszegúszó halak / motozását híg csontokon”
1

LADIK Katalin, Kiűzetés, Újvidék, Forum Könyvkiadó– Budapest, Magvető Könyvkiadó, 1988.

„

72

tiszatáj

(Symposion 1963.) A megátkozott test megjelenítése egy külső nézőpontot létesít maga körül.
A versént egy lehetséges kintről érkező impulzus hatására művelteti, ezzel szemben vértezi
fel, ezzel szemben ajánl egy kivitelezendő magatartásformát. Úgy tűnik, mintha a versben
felmutatott test képes lenne bemozdulni az odaértett tekintet impulzusára.
„sustorog már hozom az ólmot / a szemed légycsapó / vigyázz öntöm vigyázz / a pincét már
elért / szaladj kösd ki a gyereket / te torkomból kicsapódó”2
„ma reggel kivágták mind / a cseresznyefákat / a disznók aranyruhában állnak / hová bújtál
Kató”3
„Hol vagy, ki a jászolnál együtt heversz velem? / Tüzes fürdőd elkészítve, hídonálló szépségem. / Jaj.”4
A külső nézőpontok állandó jelenléte ezekben a szövegekben az értelmezési gyakorlat felől a
lacani tükörstádium fogalmi apparátusának beemelését teszik lehetővé.5 Ennek kontextusában pedig tárgyalhatóvá válik az a nagyon termékeny, reverzibilis játéktér, amely a befogadó
és a szövegek által problematizált szubjektivitás között alakul ki. „Amikor performer vagyok,
– mondja Ladik – akkor azt az állapotot keresem, akkor tartom hitelesnek cselekedeteimet,
amikor úgy érzem magamat, mint egy gyermek, aki egyedül játszik, építi a játékteret, így építi
fel a világát, és önmagának játszik. Azt hiszem, hogy a performansz lényege a játék. Játékosság gyermeki lelkülettel. Ha ezt hitelesen képes valaki megteremteni, akkor valóban átvisz,
átlendít bennünket egy olyan világba, amiben tisztán működnek a szabályok, ahol nem a költészet, a színház effektusa és eszközrendszere van jelen, hanem maga a létélmény. Amikor a
gyermek játszik, akkor a létélmény örömét éli át, és azt láttatja velünk.”6
Ladik versei visszavezetnek, ahhoz a kollektív, de csak egyénileg megtapasztalható életeseményhez, amelyet Lacan a tükör előtt önmagát képként elsajátító gyermek individuális
képlékenységéhez, vagyis az önmagát mozgósító alany drámájához társít. Losoncz Alpár Lacan-értelmezésében7 rávilágít arra, hogy efelől a paradigma felől tárgyalva „a valóssal szembeni viszonyulásunk mindig képzelt, a szimbolikus rend pedig nem foghatja át a reálisat,
mindig újratermelődik az alany és a valóság közti távolság. A jelentő, amely Lacan szerint
vágyra készteti az alanyt, a valóság helyén feltárja a hiányt, a vágy tárgyát, amely hozzáférhetetlen az alany számára. A távollét ontológiája a meghatározó, mint ahogyan a szubjektum
léttapasztalata akkor csúcsosodik ki, amikor önmaga távollétét tapasztalja.”8 A távolság kijátszása lehetővé teszi a játszó személy számára, hogy oly módon kettőzze meg magát, hogy
személyiségét szétesettségében is megtapasztalja. Teste így idézetté válik, s önmaga duplumaként képes meghaladni saját időbeliségének korlátait. Jerzy Grotowski performanszról
szóló esszéjében a következőket írja: „Az a veszély fenyeget bennünket, hogy csak az időben

2
3
4
5

6
7

8

Új Symposion 1965/9–10.
Új Symposion 1969/50.
Új Symposion 1979/171–172.
Jacques LACAN, A tükör-stádium, mint az én-funkciójának kialakítója, ahogyan ezt a pszichoanalitikus
tapasztalat feltárja a számunkra, Thalassa, 1993. 2. 5–11.
Hvar-déja vu, LADIK Katalin és NÉMETH Péter Mikola dialógusa, Napút, 2005. 6.
LOSONCZ Alpár, A hatalom és a nyelv viszonyáról = Hiányvonatkozások, Újvidék, Forum Könyvkiadó,
1988. 113–151.
Uo.: 123.

2018. június

73

„

tudunk létezni és rajta kívül semmiképp sem. Ha azt érzem, az énem ama másik része néz
engem, (az amely kívül van az időn), más dimenzióba kerülök. Én-Én vagyok. A másik Én
mintegy virtuális: nem az, ahogy a többiek rám pillantanak, nem is az, ahogy megítélnek;
olyan ez, mint a mozdulatlan tekintet: néma jelenlét, ahogy a nap megvilágítja a tárgyakat, és
ez minden.”9 A gesztusok játékában folyamatosan önmagára eszmélő test Ladik Katalin életművének többszörösen végiggondolt, performanszokban és versekben egyaránt analizált
tárgya. (Black shave poem.)10 A gesztust, így mint egy nyelvet megelőző primer, nem megterhelt jelrendszert kell felfognunk, amelyen keresztül az én-tapasztalat első impulzusai az eredetiség és az aktualitás jegyében zajlanak le. Lacan a gesztusokban agresszíven széteső test
(corps morcelé)11 képzetét éppen a szürreális festőművészek formakezelésével azonosítja,
ami Ladik Katalin poétikájának is meghatározója.
A versalany mint az olvasó én lehetséges Másikja feleleveníti az individualizáció és a pozitív megerősítés iránti gyermeki vágyunkat, és a kialakuló interakció fenntartja a lehetőséget, hogy elkíséri a befogadót, az „ez vagy Te” eksztatikus határáig. A verset/performanszot
az önelsajátítás terepgyakorlataként is alkalmazhatóvá teszi. Az alkotásokban kialakuló elváráshorizontok a folyamatban résztvevő szereplőket felcserélhetőként mutatják. A versben
kialakított üres helyek lehetővé teszik a tériesedő hiányalakzatokban, hogy a saját töredezettségére eszmélő alanyiság önreflexív helyzetei kialakulhassanak. Úgy tűnik, mintha Ladik
műveiben lenne egy hol impliciten, hol direkt jelenlévő invokáció, amely arra hívja fel a figyelmet, hogy a műalkotásban tetten érhető szubjektivitás várja saját kiegészítésének lehetőség-ajánlatait. Ezért is nagyon beszédes, ahogy a performatív szövegvilágokból induló
szubjektumképző gyakorlatok az idő előrehaladtával egyre inkább Ladik szövegei (partitúrái) részévé teszik a befogadás dramaturgiáját, ezzel együtt annak kényszerpályáit, mellékvágányait és kudarcait is. Ladik felismeri, hogy az elutasítás is dialógus. A befogadó pedig arra eszmél, hogy a felkínált identitást nem kell feltétlenül elfogadni, ez ugyanúgy a játék része,
bele van kódolva a kialakított rendszerbe. „A befogadói magatartás így vagy úgy, de kiadja a
szöveg által implikált, vagy a performer által cselekedett történések szimmetrikus másik felét.”12 Az Élhetek az arcodon? című regényes élettörténetben már dolgozik ezekkel a visszajelzésekkel. „Az a hír járta rólam, hogy Újvidék főterén teljesen meztelenül egy ezüstbiciklin
karikáztam végig. Az ehhez hasonló áltörténetek és történetek vezettek végül igazi és jelképes kiűzetésemhez.”13 A viszonyulás negatívuma, paradox módon köti össze a befogadót a
performance-szal vagy a szöveggel. A befogadónak így minden esetben, még mielőtt tudatosan távolodna, először ösztönösen közelednie kell a felajánlott térhez, s ezáltal rögtön saját
határait érzékeli. Az egyén hozzáférhetősége, az azt körülvevő retorikai alakzatok, társadalmi diskurzusok által kialakított kollektív- és én-alakzatok, a műalkotás problematikájává, a
technikai megformálásnak jeleivé válnak ebben az életműben.

9
10
11
12

13

Jerzy GROTOWSKI, A performer = Színház és rituálé, Pozsony–Budapest, Kalligram, 1999. 214.
Új Symposion 1979. 171–172.)
Jacques Lacan által bevezetett fogalom
MÜLLNER András, A „puszta élet” fikciója: Performatívumok működésmódja a magyar neoavantgárd
művekben, Theatron 2007. 1–2. 99.
LADIK Katalin, Élhetek az arcodon?, Budapest, Nyitott Könyvműhely, 2007. 68.

„

74

tiszatáj

Az Új Symposion 1968/35. számában14 publikált UFO Party éppen ezekből a performatív
erejű utasításokból rakja össze eseményterét. Már a címmel belekerülünk egy olyan társadalmi praxisba, amely miatt fel kell tennünk a kérdést magunknak: hogy vajon meghívottak
vagyunk-e ebbe a térbe, vagy csupán egy nélkülünk zajló társasági összejövetel (party) külső
szemlélői? De az angol ’party’ kifejezés olvashatóvá válik valamilyen militáns csoportosulás
(war party) különböző szövegetapokkal leképezett gyakorlataként is. Tovább növeli ezt a bizonytalansági faktort Maurits Ferenc radikális re-textualizáló döntése, amikor a címet kimozdította a szöveg éléről és centrális elemmé nyilvánította. Ezzel összezavarta a szöveg olvashatóságának irányait, ugyanakkor fokozni tudta a (szöveg)tér experimentális zónáit. Külön izgalmas, hogy a vers mint vizuálisan átértelmezett variáció jelenik meg a Symposion
dupla oldalán. A Maurits által használt képi és tipográfiai megoldások a poszter műfaja felé is
utat nyitnak, s ezzel együtt mintha sokkal inkább térhez, pontosabban a folyóirat teréhez
„kötné” az alkotást, mintha „csupán” a Ladik által megkoreografált, jóval légiesebb, fragmentális szerkesztéssel megalkotott versszöveget közölte volna.
Újabb kérdések merülnek fel: hol illünk bele a képbe? Hol kezdjünk olvasni? Müllner
András azt mondja, „hogy a vizuális és verbális kódokat egymásra dolgozó montázsstruktúra allegorikus természete képes implicit módon egy olyan felszólító módot generálni,
amely emberi jelenlét nélkül teremt meg egy kísérteties performansz-szituációt.”15 Az UFO
Party maradéktalanul színre viszi a politikai, vallási, társadalmi hatalmak által diktált gondolkodás nyelvileg fölényes én-meghatározó erőinek agresszivitását. Ugyanakkor egy olyan
disszeminált eseménytérbe helyezi el őket, amiben önmozgásuk, sajátos gerjesztő technikáik
ironikusan kisülnek a képi-nyelvi kódzavarban. A verstérben a legtöbb mondat aktív, működtet, vagyis végrehajtásra sarkall, mégsem áll össze belőlük egy primerként felajánlott, elsajátítható mozdulatsor. A vizuális költemény összezavarja az olvasó előzetes ismereteken alapuló tudat-alakzatait, állandó re-kontextualizálásra késztet. Az olyan felszólítások, mint a tűz,
tömeggyilkolás, háború, kibla, csitt stb. már nem tudnak saját jelentésmezejükben működni,
mert ebben a kreatúrában kapcsolódási kísérleteik nem számolhatnak egy konzekvens szimbolikus rend felállításával. „Az élet beléptetése a fikció terébe – írja Müllner – kevésbé az esztétikáról, mint inkább az élet intézményeinek mesterséges és fiktív jellegéről – végső soron
idézőjeles voltáról, szövegszerű jellegéről szól. Nem a művészet és élet »összemosásáról«,
hanem a »puszta élet« nem-pusztaságáról, mindig már telepítettségéről.”16
Az UFO Party laboratóriumi térként is értelmezhető. A költemény egész eseménytere
provokál, különböző helyzetek elé állítja a befogadót. A szexuális, politikai, vallási etapokkal,
vagyis a hatalom különböző megnyilatkozási rendjeivel más-más társadalmi csoportokat
frusztrál.
A rituális túlismétlés azonban kilúgozza a jelet, amelynek léte bár az ismétlésben gyökerezik, a recitáló nyelvi tevékenység képes eliminálni, diszfunkcionálissá tenni a jel és jelentés
közti konvencionális viszonyt. A hang fiziológiás tulajdonságainak megjelenése a versben az
artaud-i színházelmélettel kezd párbeszédet. „A beszédből a színházban immár csak az használható fel, ami a szavakon kívül van, ami a térben bontakozik ki, ami elidegenítő hatású és

14
15
16

UFO Party. Új Symposion 1968. 35. 18–19.
MÜLLNER András, i. m.
Uő., 97.

2018. június

75

„

az emberi érzékenységet rezegteti meg” – írja Artaud.17 Ladik a hangot, a szót, a nyelvet is
testként fogja fel. Elkezdi konkrét és térbeli értelemben alkalmazni. Azzal, hogy a szó formáját is mozgásba hozza (az UFO Party esetében ehhez nagyban hozzájárul Maurits munkája is)
egy újfajta, fiziológiás időbeliséget ad a szövegtérnek. Például a lélegzet, mint biológiai, testi
tényező, a hangképzés alapja, megtalálja textuális formáját, megtalálja a formai megnyilvánulás lehetőségét, így képes az élő hang irányába tolni a betűt, ezáltal pedig már a rítus, az átváltozás, valamint a Ladik-lírában oly sokszor értelmezett mágikus transzdimenzió irányába
utalja a befogadót. Ezen kívül a versnyelvben megjeleníthető őszinteség egy nagyon szélsőséges, ugyanakkor végletekig tiszta akciójaként is érthető. Grotowski színházi gyakorlataiban
találkozhatunk hasonló elképzelésekkel: „A reflexszerű hangok gyors megvalósításához ne
társuljon az önmegfigyelés semmiféle formája, ami megfosztaná a spontaneitástól. Ebben a
folyamatban a testnek teljesen el kell veszítenie ellenállását, hogy az aktust végrehajtó színész utazása, amelyet fonetikus és gesztikus jelekké artikulál, felkérésként fogalmazódjon meg
a befogadói részvételre.”18
Az UFO Party megmutatja, hogy a Ladik-szövegek cselekvő tere mennyire kiterjesztett. Az
alkotó, az alkotás, valamint ezt a kettőt összekapcsoló performativitás folyamatos térváltás
igénye nem hagyja lezárulni a versteret. A létesülés, a szöveg most-ja, Ladiknál radikális értelmet kap, a műalkotás lezárhatatlanságának éthosza a mediális transzfigurációkkal játszik
egybe. Folyamattá, transz-állapottá avatva a verset, amely soha nem ér véget a textus határai
között. Ladiknál már a versben megtörténik az, amit Artaud a kegyetlen színházról vizionált:
„A színpadot eltöröljük, s az így összeálló, így felépülő előadás az egész teremre kiterjed (…)
a szó legszorosabb értelmében beburkolja, a fény, a kép, a mozgás, a zajok állandó áradatát
zúdítja a nézőre.”19
Persze, amíg az UFO Party különböző szabadulásgyakorlatokat mutat be, ezzel egy időben
fenyegetővé is válik ez a tér, hiszen azt is üzeni, hogy a különböző kulturális gyakorlatoknak
kitett testet, amely állandóan tele/újraíródik, fenyegeti is az, hogy feloldódik ezekben a kulturális kódokban.20 Talán épp az efféle felszámolhatóságnak mond ellent, amikor rögzült
kódrendszerek mellé, az ego alól teljesen felszabadított, az ösztönszférában képződő hangi
tevékenységet állít. Samu Jánost idézve: „Ladik alkalmazott alternatív szimbólumkészlete
közvetlenül a társadalom szövetét érinti, lebontja a színpad terét, a művészetet a társadalmi
konszolidáció és felülvizsgálat politikai energiával tölti fel.”21 Ebből fakad verseinek, előadásainak állandó skizoid, polifonikus jellege. Mert alapanyagként használja, ugyanakkor feltételessé is teszi az őt kialakító diszkurzív tényezőket. A mindent magára vevő, mindent önmagába dolgozó, a világot matériaként önmagán átszűrő nagyon impulzív verskreáló tevékenység, pedig már a szerep fogalmának művészi körüljárását teszi lehetővé a költő/performer
17

18

19

20

21

Antonin ARTAUD, A Kegyetlen Színház első kiáltványa = Színházi Antológia. XX. század, szerk. JÁKFALVI
Magdolna, Budapest, Balassi, 2000, 120.
Jerzy GROTOWSKI, A lemeztelenített színész = Színházi Antológia. XX. század, szerk. JÁKFALVI Magdolna,
Budapest, Balassi, 2000, 25.
Antonin ARTAUD, A könyörtelen színház = Esszék, tanulmányok a színházról, Gondolat Kiadó, Budapest, 1985. 185–186.
KRICSFALUSI Beatrix, Testek ritmikus mozgása a térben: Töredékek a testiség és színház történetiségének kapcsolatához. Theatron, Uo. 113.
SAMU János, Határpoétikák: Redukció mint intenzív nyelvhasználat Domonkos István és Ladik Katalin
költészetében (doktori disszertáció)

„

76

tiszatáj

számára. A szerep, mint evidens én-hasadás, a legkorábbi szövegektől kezdve jelen van az
életműben. A lemeztelenített színész című értekezésében Grotowski a következőket vallja:
„a színész a nyilvánosság előtt hajtja végre tettét, amelynek során önmaga provokálása által
provokálja a többieket, ha kilép hétköznapi maszkja mögül és a kihágás, a profanizálás,
a megengedhetetlen szentségtörés által megpróbál eljutni a maga tényleges igazságához –
akkor a nézőben is végbemehet hasonló folyamat.”22 Az UFO Party provokációi több nyelven
szólnak. A szopjon Ön is kecskét felszólítással, a ’kibla’ imairányt kijelölő szóismétléssel, az
elvégtelenített Ladik-figura imára kulcsolódó kezeivel, Korán-szúrákkal, az ’Ön következik’
invokációval, vagy épp a ’szeretlek’ kifejezés evokatív energiája által bevonja az olvasót,
megosztja a teret.
Bár a tanulmány azzal indul, hogy a Ladik-életmű a kezdetektől küzd sajátos izoláltságával, azt is láthatjuk, hogy az Új Symposion folyóirat mint médium képes egy olyan közeget
előállítani, amelyben szervesülni tud ez a nagyon unikális vizuális költemény. A folyóirat például nem idegenkedik a különnemű fragmentumok egymás mellé állításától, a forma szünetjeleként felfogható üresjáratok alkalmazásától. Ezáltal tudatosan összezavarja az olvasó autoriter, egységesítésre törő tekintetét. Vizuális és textuális beékelésekkel, beszúrásokkal
olyan aritmiát idéz elő, amit az olvasási gyakorlatnak folyamatosan kompenzálnia kell. Ezáltal ez a fajta impulzivitás lassan adaptálódik. A lap vizuális kihívás-jellege képes egy olyan olvasói szubjektumot konstruálni (vagy legalább is egy nagyon elfogadó magatartást ösztönözni), aki nem lepődik meg a váratlan, új elemek felbukkanásán, sőt egyre kíváncsibbá válik,
maga keresi meg a különböző egységek kapcsolódási pontjait. A látómezőben vizuális ingerként folyamatosan benn vannak az adott oldal(ak) épp nem aktivizált részletei. Ezzel, mintegy entrópikus elven átjátssza egymásba az éppen aktuális szövegállományt. A tipográfia, tehát mint előzetes nyelv, beszivárog, megkettőzi az adott olvasási tapasztalatot.
Az Új Symposion 1968/35. száma egészében képes az UFO Party értelmezői keretévé válni. Bori Imre folytatásokban értekezik a magyar avantgárd történetéről a folyóirat hasábjain.
Az említett számban éppen a szürrealizmus magyar vonatkozásainak feltárásánál tart Déry
Tibor lírája kapcsán: „A fizikai törvények érvényüket veszítik ebben a világban, az „áthatlanság” nem szabálya, ellenben következménye az a vágy, hogy felderítse mindenben azt, ami
rejtett, hátha az élet igazsága bújt meg zugaiban, s az élet manifesztálódik – ha nem is konkrétumaiban, de legalábbis általános síkokon. (…) amit a kritikus „irracionális mobilitásnak
lát, az az életvágy üzenete.”23
Déry Tibor az új vers manifesztóját jelenteti meg, a verset, mint az élet újralehelésére tett
kísérletet értelmezi, rituális tevékenységről közvetít, a szó újrafelfedezését hirdeti meg: „az
új vers nem utánozza, hanem folytatja a természetet. Az új vers anyaga nem a nyelv, mely
már feldolgozása, formába állása az új anyagnak, hanem maga a szó, az ősanyag.”24
A Déry-versekben felerősödik a szó, a versbeszéd „cselekvő karaktere”. Önarckép25 című
versszövegében az önmaga és az idegen közti dialógusban formát kereső nyelv identifikációs
transzformációi épp a marslakó metaforában, vagyis az UFO-ban, mint azonosíthatatlan
idegen képződményben nyernek versnyelvi kifejeződést. „Itt táncol Déry Tibor marslakó,
22
23
24
25

Jerzy GROTOWSKI, i. m., 23.
BORI Imre, A magyar szürrealizmus II. Új Symposion, 1968. 35. 9.
DÉRY Tibor, Az új versről Uo. 10.
Uő., Önarckép, Uo. 14.

2018. június

77

„

kenyérből font tagokkal. / A jobb LÁB egy gleccser mely az éjféli vonal fölött lebeg / a nagy
köröm: szerelem / a második: páfrány / a harmadik: rénszarvas / a negyedik: tengerszem
melyben az élet hajnali órái / hevernek”
A Ladik-lírát a folyóirat nemcsak közli, hanem el is helyezi egy rendkívül dinamikus
kontextusban. Az UFO Party idegensége ebben a térben filozófiai többletjelentést kap.
Dialógusba kerül a körülötte lévő szövegekkel és vizuális elemekkel, ugyanakkor kiteljesíti a
folyóirat címében is megjelenő ’új’ maximáját.

„

78

tiszatáj

VISY BEATRIX

A félelem nüanszai
ÚJVIDÉK, KORHANGULAT, ELNYOMÁS TOLNAI O TTÓ VILÁGPOR ÉS VIRÁG UTCA 3
CÍMŰ KÖTETEIBEN
„Valóban, mi lesz hát, Világpor, ha ama büdös-kurva-krepp-papír-vér mögül mégiscsak
az buggyan ki egy napon, ama valódi?”1

Amikor a félelem apró jeleinek, jegyeinek tetten érését, feltárását választottam témául Tolnai
Ottó a Jelenkor Kiadó által indított életműsorozatának első két, újra kiadott kötete kapcsán,
valójában, bizonyos értelemben nem vállalkoztam túl nagy dologra. Hiszen nem kell hozzá
különösebb szakértelem, hogy a művek olvastán a félelemnek a jegyeit, motívumait, témáját
megtaláljuk a szövegekben. Ugyanakkor a félelem jelenléte, megjelenítés módja, az ezzel
kapcsolatba hozható poétikai eljárások, hiánytünetek mégis számos kérdést vetnek fel. Tehát
egyfelől a korszakból, a rendszer elnyomásából és ezzel összefüggésben a személyes élethelyzetből fakadó szorongás, félelem különböző formái jól érzékelhetően, jól érthetően jelen
vannak mind a versekben, mind a prózában, bár más-más hangsúllyal, másfelől a téma és
tárgyalása, kibeszélése – mind a szerző, mind a recepció részéről – rejtegetett, töredékes,
háttérben hagyott. A kötetek korabeli befogadása, érthető módon, kevésbé érintette, kevés
utalással elintézte Tolnai köteteinek az elnyomásra, cenzúrára, meghurcoltatásra, sőt, a korabeli valóság árnyoldalaira vonatkoztatható jegyeit, és az elemzésekben, méltatásokban a
kötetek poétikájára, újszerű, forradalmi esztétikai programjára, az avantgárdhoz és a hagyományhoz való viszonyára fókuszáltak, ebben például Thomka Beáta járt élen,2 illetve az
értelmezők általánosságokban, nagy vonalakban intézték el a szerző saját jelenéhez való morális, társadalmi, emberi viszonyát. Ám a recepció minden megerőltetés nélkül tehette mindezt, mert a szerző maga is, meglehetős tudatossággal menekült az alkotásba, műalkotásba,
saját költői programjába, a szabadság ki- és megélésének számára akkoriban egyik vagy
egyetlen formájába. A Világpor kapcsán legerőteljesebben Bosnyák István skandallumesszéje tér ki a szabadság-rabság paradoxonjaira, a szabadságasszociációkba merülés szabadságára és a nagyfokú féktelen szabadság önrabságára, az alkotószabadságra mint
életrabságra, a kivívott versnyi szabadság versnyi rabságára.3 Továbbá ő emeli ki azt is, hogy
a költő, az úgynevezett homo ludens és homo aestheticus nem függetlenítheti magát énjének,

1

2

3

BOSNYÁK István, Világporos-a-kalapom-úgy-tudják-hogy-abban-lakom avagy vidám kis újévi ellen-ESZZÉ-skandallim a VILÁGPOR béke-poraira, Híd 1981/3, 346.
Az 1994-es monográfia értelmezői szempontjai sem nyitnak ebbe az irányba, a monográfus Tolnai
műveinek társadalmi közérzetére, érzésvilágára kevésbé reflektál a kötetek értelmezése során. Vö.
THOMKA Beáta, Tolnai Ottó, Pozsony, Kalligram, 1994.
Vö. BOSNYÁK, i. m., 342–343.

2018. június

79

„

identitásának többi elemétől, politikai, morális, életbeli önmagától, és szerinte ezért a Világpor az „abszolút lírikus” kötete, „akinek őrült malmaiban minden lírává őrlődik, amit csak
fölönt a garatra: a természeti lét és az erotika, a technikai/technológiai valóság és a világpolitika, a művészet és a filozófia” stb.4 Ugyanezt a gondolatot pendíti meg a Virág utca 3. kapcsán Szakolczay Lajos némileg naiv, bárgyú jóindulattal: a „kegyetlenséget oldja a szűzies
mosoly: a költő a rosszat csak álmodja; ha a valóságban itt van is közelében, nem vesz róla
tudomást. Azaz félelmeit azonnal átfordítja költészetté, szorongásait az irreális szférába emeli.”5 Az alkotás szabadságába menekülés tényét egyébiránt a szerző új kiadáshoz készült utószava is megerősíti.
Tolnai költői programja valóban a versnyelv megújítására, átformálására irányult a hetvenes években, poétikai erőterében olyan markáns, a hagyományos verset lebontó, destruáló
(ahogy nevezték: antipoétikus, apoétikus) eljárásokkal élt, amelyek épp a Világpor verseire,
verseiben érleltek ki egy újfajta formavilágot, amelynek jelteremtő folyamatait, fázisait, a
vers különböző nyelvi szintjein működtetett, a szabad ötlet általános elve alá vont poétika
elemzését Thomka Beáta nemcsak a Világpor megjelenésekor, de 14 évvel később, a monográfiájában is megismétli és érvényesnek tartja. S különös módon ebben a versnyelvátformálásra kihegyezett költészetben, amit a szerző nyomán nevezzünk egyszerűen porlasztásnak, jóval erőteljesebben figyelünk a hogyanra, a versek működésére, a meghökkentő társításokra, eljárásokra, mintsem a versek megszólalójának érzésvilágára, aktuális léttapasztalatára. Mivel ezekben a költeményekben már az alanyiság, énkonstrukció is szétbombázott,
így nem lehetséges egy egységes megszólalóhoz, alkotói énhez visszavezetni a versek érzelmi-gondolati rétegét, ami szintén összetett, egyáltalán nem homogén képet mutat. Erősebb
és maradandóbb élmény tehát a citromkopogás, a ciklámenceruza, a karfiol és a gyökér, a
kályhakönyökcső és mindennemű szemcsés anyag, gipsz, nullásliszt, por versben léte, szürreális, hangzás- vagy látványbeli asszociatív társítása, ritmikus lüktetése, holott, mindeközben, e poétika réseiben, tömítéseiben, a szétszórt szemcsék közt, az önműködő(nek látszó)
írás ritmustolulásaiban, a jellé-jelentéssé váló motívumok hátoldalán, az anyagban, a szavakban, porrá zúzva nagyon is ott vannak a félelem tünetei, jelei, hol egészen látványosan, hol
rejtettebben.
A próza hasonló elterelésekkel él, az 1972-es Gogol halálának prózaversszerű, elvontabb
darabjaiban még igen ritkán lehet a félelemre, szorongásra vonatkoztatható nyomokra bukkanni, a tíz évvel későbbi Virág utca 3. azonban, amely a ’70-es évek második felében készült,
jóval szorosabban kötődik Újvidékhez,6 a városhoz; az énelbeszélő utazásai, térbeli mozgásai
is innen indulnak, ide térnek vissza. A darabok tér és időbeli szűkössége, referencializálhatósága ezért mintha gyakrabban adna lehetőséget a félelem érzetének azonosítására, leleplezésére, mint a vele 2016-ban párba helyezett Gogol halála vagy a verseskötetet, a vakvágány
mentén és a szeméttelep közelségében zajló események már eleve keretezik a nyomasztó kö4
5
6

BOSNYÁK, i. m., 342.
SZAKOLCZAY Lajos, Tolnai Ottó: Virág utca 3., Kortárs, 1985/7, 158.
Tolnai 2015-ben készített utószavában a Világport is Újvidékhez köti, bár ez inkább életrajzi információ, mint a versekben tetten érhető közeg: „Próbálom térben lehelyezni a könyvet, próbálom belső terét, föld- és vízrajzát, városait újraélni, porlasztott világából mint ködből előtűnő hőseit megidézni. Először is Újvidék. Ez egy újvidéki könyv. Ott íródott az épülő Szabadság híd tövében. Az erdélyi fotóslány ott látogatott meg bennünket. Ács Károly és Slobodan Tišma is arrafelé lakott a közelben.” Világpor, 254.

„

80

tiszatáj

zeget. A Virág utca 3. szövegei a mindennapokat, a környék, az utca és a ház tereiben zajló
magánéletet, szöszmötölést ábrázolják. A mikrokörnyezet figyelése, az apró részletek, nüanszok rögzítése, körbeírása adja a szövegek felszínét; a kötettel kapcsolatban a naplószerűséget szokás hangsúlyozni. Mindez azért fontos, mert Tolnai elbeszélőinek közelnézete, a szerzői szenzualitás előtérbe helyezése, a mikroszkopálás mintha szándékosan kerülné a rálátást,
a távlatot, a dolgok, és főként az elnyomás, a cenzúra, a társadalmi kérdések egészben láttatását, ez, a bizonyára a külső események hatására formálódó, a megszólalás lehetőségét egyáltalán lehetővé tevő (próza)poétikai program a közvetlenség és a személyesség feltártságát,
feltárhatóságát felkínálva kerüli, leplezi el a szorongás, a megalázottság nyílt tematizálását. A
hitelesség, őszinteség, valóságosság látszatát igyekszik felkelteni a reáliák szándékolt, aprólékos túlmozgatásával, szétírásával, humoros-ironikus kiforgatásával.7 Mindez a személyes
kitárulkozás, részletezés egyfelől a szűk tér-idő ellen dolgozik, másrészt jelzi, hogy a teremtett világ a szubjektív emberi méretekre, léptékekre korlátozódik, az észlelés, tapasztalás,
megértés éntől induló, Tolnai egész művészetére és létviszonyulására jellemző fenomenológiai alapállásra. A sokszor könnyednek tűnő közvetlenség mögött gyakran ott vannak azok a
közvetett módon, utalásokkal, jelentésátvitelekkel értelmezhető vonások, melyek megmutatják a félelmet, megalázottságot, keserűséget. Azok a darabok pedig, amelyek nyíltabban beszélnek a félelemről, azok sem igen utalnak konkrét életeseményekre, inkább csak a 20. századi ember általános egzisztenciális létszorongását, félelmét artikulálhatják (mint például a
Persze hogy című darab), ami a mindennapi élet fölé tornyosodik, mindenhonnan látható,
mint az ecetgyár kéménye, s mindenhol érezhető, szagolható, mint az ecetszag.
Thomka Beáta a Világpor megjelenésekor próbálja megadni Tolnai költészetének poétikai-retorikai rendszerét, a motívumképződés lépéseit, szabályszerűségeit, ami talán túl
rendszerszerűnek tűnik Tolnai antipoétikusnak minősített költői gesztusaihoz, alkotói szabadságához mérve. E költői háló felfejtésekor az elemző a jelteremtés, a tudatos szemiózis folyamatait tárja fel. A motívumok létrejöttét a képek, szavak rendszerjellegét az ismétlődésben látja, a verseken, ciklusokon, sőt köteteken átívelő motívumok állandó elemekké, a Tolnai-alapszótár darabjaivá válnak, ám jelentésük minden újabb ismétlődéssel gazdagodik,
módosul.8 Csordás Gábor ennél összetettebben a Világport mint egyetlen hatalmas poémát
tételezi, amelyet utalások bonyolult hálózata jellemez, és amelyben a jelek első fokon egymásra utalnak ugyan, de meglátása szerint érvényük nem pusztán szemiotikai, hanem ontikus is egyben,9 együttesük, felhalmozottságuk és szétszórt működtetésük összességében a világra mutat vissza. Amennyiben a versek vagy a rövidprózai darabok metafikciós eljárásaira
is figyelünk, tovább erősödhet ez a benyomásunk, mivel a megszólalói vagy elbeszélői pozíciók artikulálása, a mű írásának körülményei vagy éppen-zajlása visszavezet az ún. valóság7

8

9

E legutóbbira jellegzetes példa az ikebanasün „esete” a Persze hogy című darabban, mely az elbeszélőben gyűlő agressziót és az ehhez kapcsolódó fantáziálást, a felfoghatatlan gépezet ok-okozatok
nélküli abszurditásából keletkező erőszakot a képtelen tárgy megnevezésével oldja fel: „Emlékszem,
akkortájt egy novellát terveztem […], amelyben valaki, minden ok nélkül természetesen, arcul csapja
borbélyát egy ilyen tárggyal, a borbély pedig, szinte reflexszerűen, átvágja az illető torkát; a nyomozást vezető felügyelő sokáig forgatja, méricskéli az ólompogácsában vert véres rézszögeket, míg végül felkiált: de hiszen ez egy ikebanasün!” Világpor, 276.
THOMKA Beáta, Tolnai Ottó: Világpor, Kortárs, 1982/7.; A Hídban ugyanez a szöveg: A szabad ötlet
poétikája felé, 1981/3, 305–312, 306.
CSORDÁS Gábor, Tolnai Ottó: Világpor, Forrás, 1981/4, 83.

2018. június

81

„

hoz, amelyben a műalkotás keletkezik, íródik. Ám ez a játék egyben végtelen regresszust is
generál, mivel a metafikciós elemek ugyanúgy a létrejött-létrejövő műalkotás megformált,
nyelv által konstruált és közvetített részei, mint a többi elem, ezért sosem lehetünk biztosak
valóságosságukban, életrajziságukban.
Tolnai motivikus alapkészletének némelyike a jelentések egyikeként a félelemérzetet,
szorongást is magán, magában hordozza, ám vannak olyan motívumok is, amelyekhez kifejezetten ezek az érzések társíthatók. Ez utóbbiak közé tartozik a megalázás, megaláztatás kimondása, kitörése a Világpor második ciklusában a citromkopogás inkább pozitív jelentésekkel bíró motívuma és a pávarikoltás, szamárüvöltés hanghatásai közt, de ez a ciklus a karfiol és a púder, por nagyon jellegzetes képeit egyaránt mozgatja. Nem egyszer a hangok, harsogás képei között törnek elő a néma, szégyenteli megalázás helyzetei mindössze egy-egy
sorban: megaláztak... telefonon, víz alatt, levegőben, felhők felett, de összegzésszerűen is:
„hisz már minden pózban megaláztak”. A megalázás mindig váratlanul, igei közbevetésként
érkezik, többes szám harmadik személyben cselekvő alany nélkül, mely egyértelműen a
megnevezhetetlen, azonosíthatatlan felső hatalomra utal, s ennek a megalázásnak a megszólaló tehetetlen elszenvedője, viselője. De nem csak a púder agyar-ék ciklus él ilyen nyilvánvaló kimondással, a későbbiekben is felbukkannak a „felzabáltak” vagy „karhatalom” kifejezések, majd a Nullás liszt-ciklus hosszabb verseiben találhatók nyíltabb utalások, ahol szintén a
más jellegű motívumok sűrűjéből törnek elő a rettenet, szégyenkezés (Félálomban), félelem
sorai, félsorai, mintegy visszafojthatatlan, elhallgathatatlan kitüremkedésekként, és amelyeket nem egyszer a kitörés, kimondás után a vers sodra rögtön, újra, be is temet. Mivel Tolnai
asszociatív, a hanghatások, hangsorok, ritmusok automatizmusaira „hagyatkozó” versei nem
élnek a grammatikailag, logikailag kifejtett szövegszervezés, a hétköznapi értelemben vett
gondolatmenet eszközeivel, ezért e motívumok váratlan előtörésekor a félelem, szégyen
konkrét okai, irányultsága sok esetben nem azonosítható, nem köthető egyszerű, kézenfekvő
módon a korábban elhangzottakhoz, így ezek jobbára általános, az élet, a lét egészére utaló
és/vagy kiterjeszthető érzéseknek, tapasztalatoknak tűnnek A Porlandó című szabad asszociációs, a nyelvi automatizmus hatását keltő költemény például jól érzékelteti Tolnai eljárását: az állatvilágot ábrázoló, néhány sorban jelenetszerűvé összeálló halálesetet hogyan bontják fel a más képzeteket mozgató sorok: „tengerifű CIKCAKK-vatta / ez már a második nőstény / az elsőbe beleszorult a tojás/ a zentai veréb mellé temettük / a gutaütötte barackfa alá
/ apám névnapja köménymagos kifli őz / pereg a kagylóban az ausztrál ősz / itt olvas folyik a
rendőrgyilkosok pere / íme a hatvanas és hetvenes évek belseje / kissé másképpen képzeltük el / tengerifű CIKCAKK-vatta” (212.).
Míg a Világporban a megalázás, megszégyenítés összességében a porhoz, a tárgy, a forma
széthullásához, a nullás liszthez köthető, a Virág utca 3-ban a rácsok közé szorulás, vergődés
képei, az agresszió és a verés nyíltabb formában jelennek meg, ahogy később majd látható
lesz. A Világporban a por alá söpört megaláztatás, a csak résekben villanó félelemérzet ezért
egyrészt jóval általánosabb jelentéseket hordoz, a generalizált létszorongáshoz, a semmi
sodrához, a hiány esztétikájához egyaránt köthető, másfelől, a félelem is részévé válik a
Porkupec tevékenységének, azaz az általános porlasztás, porral hintés, por alá temetés, az elszórás, elveszejtés költői programjának, a mindent – a hétköznapit, valóságost – verssé, porrá dolgozás esztétikájának: „liszttel hintjük a tetthelyet” (171.) A szemiózis, a jelteremtés és a
jelentések eljelentéstelenítése, eljelentéktelenítése mint ellentétes irányú erőkarok, illetve a

„

82

tiszatáj

befelé, a vers, a poézis működtetése felé és a kifelé, a referencializálható jelentések felé ható
erők egyaránt működnek a versekben, épp ezért lehet bármely pillanatban omlásveszélyre
számítani, ezek az ellentétes mozgások tartják fent a szövegek feszültségét. Ez esetben az önelvesztés, öneltemetés, („be is temet tán / a láthatatlan púder” (170.)), az öngyilkosság utalásrendjével („használt fogvájóba / dőlni / hősként / magunkra borítani sót és paprikát”
(172.)) feszül szembe a tárgyak, dolgok, jelentések semmivé fosztásából, a forma széthullásából, az anyag alak, tárgy nélküli jelenlétéből fakadó, a hiányra, semmire utaló,10 folyton változó, a világot és a verset végletes és csonka metonímiává morzsoló szemcsemagány: „nagy
ólom / morzsolódom” (94.).
Ebben az értelmezési keretben a félelemre, szorongásra vonatkoztatható többi motívum
is hasonlóképpen kettős mozgásban, funkcióban érthető és kezelhető. Ilyen lehet az öngyilkosság, mely egyrészt az ólom motívumában,11 mely a nyomdai jelentéskör mellett lőszert
helyettesítő metonímiaként és a porral, púderrel szembeállítható létsúlyként is értelmezhető, másrészt az akasztás, mely az önfelfüggesztés változatos hurkaiban, képeiben – mandzsettagomb, selyemharisnya, kék zsinór12 – tűnik fel, leginkább a Celebesz Celebesz nélkül
ciklusban.
Hasonló módon köthető a hús, a csont, a vér motívuma testrészként, emberi vagy állati
szervként és anyagként egyaránt a félelemhez, veszélyérzethez, szorongáshoz. A hús, bőr, vér
darabolásához, nyerssé, láthatóvá tételéhez a vágás, szúrás, tépés erős gesztusai és gyakran
abszurd, az avantgárdra jellemző szenvtelenséggel kezelt látványai, képei társulnak, emellett
pedig a csont (csontpor, csontgolyó, csontfűrész) fehér porrá őrlése mutatkozik visszatérő
motívumnak a Világporban. Az élő anyag roncsolása, halottá tétele, a csont porrá zúzása
számos, az emberi létezést, az emberélet jelentőségét, súlyát-súlytalanságát értelmező jelentés felé indítható el, a sokszor meghökkentő, erős látványok, képzetek mindenképpen fenyegetőnek, félelmetesnek tűnnek akár általában a létre, akár az elnyomó hatalomra, akár az
egyes emberre vagy akár a versre mint az eleven élet (élet nélküli) (vers)anyaggá tételére
vonatkoztatjuk ezeket. A csont(por) folyamatos jelenléte mellett a létezés több szintjével is

10

11

12

„durranások fel-felhangzanak / a semmi néha átüti önnön hangfalát” Változatok egy Szentelekysorra, 235.
„karfiol közepében / mint agyba lőtt golyó / az ének-ón” (Karfiol, 36.); „majd ha a karbidégő-forma /
golyó / átüti a vajszívű karnagyot / akkor jön / fagyöngyszín ruhában / a karhatalom / ha nem jön
annál jobb / függjön össze / összefügg / függsz” (99.); „kis ólom andalog / az agy / szürke zónáiban”
(140.); „a cirkusz nem / már csak az ólom romantikus / belülről is” (143.).
„csupán azt kérdik néha magukban / ugyan miképpen végzi majd / sejtik-e kérdem néha szintén
magamban / sejtik-e hogy egy selyemharisnyán / nem / nem sejtik / sejtik-e hogy egy mandzsettagombon / nem / nem sejtik hogy majd egy mandzsettagombra fogja /felakasztani enmagát / nem /
hiszen nincs is mandzsettagombja / jóllehet szeretett volna egyet” (149.), „a végén már elég / egy jól
összesodort selyemharisnya / ökröt is elbírna / jóllehet közelgő öngyilkosságom / említésre sem
méltó” (150.), „hallom hattyútrappodat / szedem a cókmókot / egyik harisnyád a fejemre / húzom /
öngyilkosság betörője / másik harisnyád nyakamra / kötöm” (151.); „haris / lóg / a harisnyán / lámlám / kitűnő tornász-nyújtó / a porolóállvány / bőbeszédűen szűkszavú volt súgják / szűkszavúan
bőbeszédű olykor / most némán zajos / zajosan néma / e formátlan száj / halott” (152.). A kék műanyaggal bevont zsinór a Virág utca 3. Film című szövegében lóg a diófáról: „E kék, angyali zsinór Veličković gyilkos hurkainak ellenpólusa. Erre nem akaszthatnak senkit, erre legfeljebb egy angyal
akaszthatná fel magát, ha az angyalok egyáltalán öngyilkosok szoktak lenni…” (261.)

2018. június

83

„

érintkező „állati”, hús-nyúzás motívumkör a versekben is feltűnik,13 akár az énre vonatkoztatva is: „szép önmagad kísérleti / állatkájává lenni / kísérleti önmagad / állatjává / szép
vadállatjává lenni” (85.). De még inkább a Virág utca 3-ban, gyakran az állatok mindennapos,
jelentéktelennek tűnő történeteiben jelenik meg, az agresszió, elpusztítás, kelepcehelyzet,
beszorultság, kiszolgáltatottság helyzetei már csak az elbeszélőhöz való közelségük miatt is,
egyértelműen vonatkoztathatók emberi helyzetekre, állapotokra is,14 ezeket a párhuzamokat
sokszor maga a szerző húzza meg. A kerítés réseiben fennakadó pulykák lila nyakának látványa, a látszólag boldog és szertelen, ám folyton vérző, a világot szerte vérpecsételő dog víziószerűvé növesztett filmkockája,15 a macskakoponya a bokor alatt, az egerekkel való mindennapos küzdelem az egérfogó-patkányfogó intertextusainak megmozgatásával,16 s mindezek
kapcsán a dög és a rút esztétikájának játékba hozása mind a félelem témájához rendelhetők.
Továbbá a kérdéskör kapcsán nem szabad megfeledkezni a míniumról mint vérpótlékról,
vért helyettesítő anyagról sem mint a Tolnai-életmű visszatérő mérgező ólomásványáról, az
amorf porból készített festékről és vörös színéről.
Ennél is nyilvánvalóbban a megalázás és a verés motívuma fejezi ki a korabeli Újvidék
politikai-társadalmi közegét, hangulatát. Bár a Virág utca 3. sokféle témájának, árnyalatának
csak az egyike a nyílt agresszió, a bántalmazás, és kötetbeli aránya is mérsékelt, talán épp
ezért követel figyelmet az egyébként más karakterű történetekből időnként előtörő erőszak,
vagy a néhány, verést tematizáló írás. Az ütlegben, a verésben nem egyszer az a hátborzongató, hogy nem lehet tudni, ki és miért adja, teszi. „Valaki nyakon sózott egy kocsisgyertyával”,
hangzik el a Lehetséges című darabban. S mivel az ütés származására, okozójára és okára
nem talál magyarázatot, az elbeszélő elbizonytalanodik az eset megtörténtében is, végkövetkeztetésként magához rendeli a bántalmazást: „Vagy lehetséges, hogy én verem, ütlegelem
magam? Igen, lehetséges, hogyne volna lehetséges, vigasztalom magam.” (238.) S bár ennek
az írásnak a hangvétele kedélyes, humoros, nem egyszer merül fel Tolnainál is a bűntelen
bűnösség 20. századi alkotókra jellemző gondolatköre az egzisztenciális szorongás, társadalmi elveszettség, elidegenedés felfoghatatlanságának, negatív tapasztalatának „konklúziójaként”.
A verés, nyílt agresszió, nyilvános megalázás abszurditását a kötetzáró, méreténél fogva
is a többi íráson túlnövő Színház-novella hangsúlyozza. Miután az elbeszélő megadja az eset
időpontját, 1979. július 23., amit élete különös mélypontjaként lát, a verést mégis pozitívan
13

14

15

16

Pl. „levágnak majd / mint a gyerekkor rózsaszín disznait” (175.); Az még nem a halál című versben a
nyúl lenyúzása történik meg (191.).
„A képzettársítás-módszer jobb híján etikainak nevezett típusa ugyanis egy-egy tárgy, természetelem vagy élőlény képzetéhez igen gyakran ránt, vonz egy-egy embersors-képzetet is, teljes azonosulást teremtvén ily módon a puszta vizuális objektum – a képi látvány – és a morális szubjektum
között.” BOSNYÁK, i.m., 341,
„Kutyám mindjobban vérző, spriccelő farka. Az első vérszeplők a fehér bútoron, kislányom és Kiti
arcán, a szobanövények nagy levelein, a könyvek gerincén, a porcelán Buddhán, a hófehér pintyőkén.
Mintha golyótalálat érné, egy nagyobb csöpp Bem homlokán. Ki titokban, ki idegesen tiltakozva törli
le, maszatolja el őket. Menekülnének, de már késő, félnek, ha mozdulnak, torkuknak ugrik a veszett
fekete állat. Vérpettyek, foltok a képen, a fehér dogon. Csurom vér már a szoba, az egész Virág utca 3.
Pánik. Akárha egy nagy vérengzés, öldöklés színhelyén lennénk.” Film, 268.
„Szóval most már tényleg komolyan kellene irtanom az egereket: hetente új mérget keverni, ciklámenlabdacsokkal árasztani el, mintegy mennyei golyózás terrénumává varázsolni a padlásokat,
egérfogókat helyezni el, lábasokat pöckölni fél dióval.” Ha véres a koncert, 291.

„

84

tiszatáj

éli meg, mivel a verés révén felszínre buktathatóvá és megélhetővé válik a félelem, a bűn és a
bűntudat manifesztálódik az őrült nő értelmetlen ütlegelésének szégyenteljes szituációjában:
„jólesett, hogy megvertek, és leköpdöstek – DÉ előtt nyilvánosan. Mintha csak feloldoztak
volna, fel valami alól – tulajdonképpen minden alól, amit gyerekkorom óta csináltam, mivel
hát gyerekkoromban vertek meg utoljára” (344.). A történet teljes elveszettség állapotával,
az erős vízsugarakkal „agyonlőtt” értelmiségiek, a „két meghatározhatatlan, zöld képű figura”
kimerevítésével emelkedik általános létállapottá. (346.)

2018. június

85

„

BALÁZS ATTILA

Sorsváltások mindennapjai, háborúkkal,
párbajokkal
VÁRADY TIBOR LIBATOLL ÉS TÖRTÉNELEM CÍMŰ KÖNYVÉRŐL ÉS ANNAK APROPÓJÁN FELETTÉBB SZABÁLYTALANUL
„The secret source of Humor itself is not joy, but sorrow.”
(Magának a humornak a titkos forrása nem az öröm, hanem a bánat.)
Mark Twain

Nikola Tepić hadnagy féltestvére volt annak a Milan Tepić őrnagynak, aki a Jugoszlávia szétesését eredményező háborúban szerb oldalon Bjelovarnal felrobbantotta magát a lőszerraktárral együtt, hogy az ne jusson horvát kézre. Milan Tepić őrnagyról később utcákat neveztek
el, tereket és parkokat Szerbiában, de ennek az írásnak a bevezetője nem róla szól, hanem a
kevésbé híres Nikoláról, aki a csáktornyai (Čakovec) katonai felderítők parancsnoka volt. Jó
humorú, kitűnő megfigyelőképességű, türelmes ember, ám gyakorta mégis fölényes, és mégse végtelen cérnájú. Történt márpedig az a mindenkit megmozgató nagy gyakorlat után, hogy
a közlegénység jól kipihente magát, és akkor szép lassan kezdődött minden elölről. Nőttönnőtt a feszültség újfent a nemzeti és egyéb hovatartozás alapján, folytatódott az egyre hangosodó, bár még rejtett cigányozás, siptározás, mi nem, egészen abszurd vonalakon csomósodtak-izmosodtak az ellentétek: soványak a kövérek, alacsonyak a magasak és ki tudná megmondani, kicsoda ki ellen még, milyen okok és indulatok, indokok mentén igen vagy nem.
Tepić hadnagy tűrte egy ideig, végül nem bírta tovább, riadót fújt, teljes felszerelésűt, odaállt
személyesen ő – a jugoszláv néphadsereg hivatalos maratoni bajnoka – a csapat élére, majd
tempós futólépésben elindult, midőn kinyílt előtte a kaszárnya kapuja.
Erdők-mezők, árkok-bokrok, madarak-fák-villanypóznák, bakterházak, hegyek és völgyek maradoztak el a loholó osztag mögött. Mikor az Úr könyörületére végül is a hadnagy
megállt, a szakasz szinte teljesen széthúzódott mögötte. Az emberek nyelve földig ért, már
alig tántorgott valamennyi, majd beérvén a parancsnokot, nem egy közülük lehajolt, s a térdére támaszkodva a tüdejét igyekezett kiköpni. Volt olyan is, aki hányt. Mielőtt pihenőt adott
volna a sok kilométer után, Nikola Tepić hadnagy levette a sapkáját, s igazság szerint ő is
igyekezvén visszanyerni lélegzetét, végigsimította kefehaját, miközben odafordult a bíborból
hamuszürkévé vált arcú őrmesteréhez:
– Látod Balázs, látod… most mennyire egyforma mind.
Ennyit mondott, aztán kiadta a parancsot a táborverésre. Azon az éjjelen úgy horkolt a
jónép a forszírozott menetelés után, mint a lágerfoglyok Radnóti Miklós költő második világ-

„

86

tiszatáj

háborús Hetedik eclogájában és egyéb költeményeiben.1 Újabb szóváltás egy szál sem. Mielőtt maga is elaludt volna, az őrmester még hallgatta egy darabig a közeli patak csörgedezését, és megelégedéssel bólintott, amikor a hadnagy sátrában is felzengett a horkolás. Aztán
elrepült ő is az álmok szárnyán valahová. Arra már nem emlékszik pontosan, hogy hová.
Újvidékre/Novi Sadra?
Haza.
Nos, Várady Tibor újabb nagybecskereki apai és nagyapai ügyvédhagyatékot feltáró
könyvében – nota bene! az imént elmondott történet ezért is érdekes – a szerző jómaga idézi
egy itt a maga bonyodalmaival együtt végigmesélhetetlen üggyel kapcsolatban a Nobel-díjas
Kertész Imre Végső kocsma című művének tizenhatodik oldalát, amelyen az áll félreolvashatatlanul, hogy a „zsidó” csak az antiszemiták számára egyértelmű kategória – főleg így, ugye,
hogy nem rokonszenvvel néznek rá –, s hozzáfűzi sommásan: szerinte ez vonatkoztatható a
vajdasági/délvidéki magyarokra is. Ahogy minden más embercsoportra ugyancsak. Folytatásban megjegyzi még, hogy egy embert nem határozhat meg egyértelműen a faji, etnikai, de
még a történelmi hovatartozása sem, amivel persze egyáltalán nem akarja cáfolni a lehetséges sorsközösséget. Mert olyan igenis létezik. És itt a szépirodalom vizeire tér, mondván: van
úgy, hogy nagyon hasonlítunk egymásra. TALÁN, HA ELFÁRADUNK, állapítja meg, s itt idézi
nem Radnótit, hanem egy másik költőnket, Kosztolányi Dezsőt meg az ő elcsigázott kalauzának megkapó történetét, aki fáradtságában közönséges utassá lesz. Olyanná, mint egy ember.
– Ez részben illik Nikola Tepić hadnagyra is, aki aligha olvasta Kosztolányit. Még inkább az
egymás ellen utóbb szörnyű háborúba keveredő, egymásra lövöldöző legénységére nézve
módfelett tanulságos történet. (V. T. a széteső Jugoszlávia egyik agonizáló szakaszában igazságügy-miniszter volt, ezért is érdekesek a következtetései, a rengeteg esetből levont tanulságai.)
Apropó: háború. Ok-okozati összefüggésekben benne van ebben a könyvben a háborúk
nem csak egymás után, de egymásból való következése úgyszintén. Még ha összenézve ezt a
kötetet az előzővel (Zoknik a csilláron, életek hajszálon) mindkettőben az idő gyakorta csapong is, vele együtt mi is, akár egy modern regény esetében, ennek ellenére vagy ezzel együtt
a sorjázó összefüggések nyilvánvaló evidenciát képeznek, evidens tanulságokkal szolgálnak.
Megmutatják a legkülönfélébb bírósági ügyeken keresztül azokat a csapdákat, amelyekbe
minduntalan belesétálunk, semmit se – vagy nem eleget – tanulva a már megtörténtekből.
Pedig az említett tanulságok levonása tálcán kínálkozik. Bárki segítsége nélkül is. Közöttük a
nacionalizmus buktatójára való többszöri figyelmeztetés.
Csakugyan szomorú tény, hogy a valóságban nagyon kevesek tudnak okulni a múltból.
Talán épp azért, mert olyan kisemberek, akik nem fogékonyak a történelem gyakori intelmeire. Szellemileg nem nőttek fel ahhoz, bonyolult a feladvány, komplikált a lecke. Legyenek
szerbek, magyarok, németek, szlovákok, ruszinok, románok, akárkik, nem értik a saját vergődésüket a históriában, képtelenek a dolgokat kauzális összefüggésükben látni, következésképp mindig másokat okolnak a vélt és valós problémákért. Képtelenek hallgatni az intő szóra, s nincs akkora útszakasz se időben, se térben, amellyel végérvényesen, mindenkorra ki
lehetne belőlük masíroztatni a téveszmékre épült érzést. – Miként azt is, úgy látszik, lehetetlenség elérni, hogy amennyiben adott helyen és pillanatban a többséghez tartoznak, annyi1

Radnóti Miklós idevágó verseit Francis R. Jones ültette át angolba Camp Notebook címmel, s a fordítóval készült interjú a Hungarian Review Volume IV., No. 6 számában olvasható.

2018. június

87

„

ban értsék meg, a kisebbségek jogainak érvényesítési kísérlete nem eleve ellenük szóló igyekezet. A kisebbség részéről ez nem okvetlenül nacionalizmus, még kevésbé sovinizmus. A többségiek részéről pedig amnézia azokra az időkre nézve, amikor még ők voltak kisebbségben,
csak éppen fordult a kocka a történelem izgalmas és fordulatos, fejlett drámaírói tehetségről
tanúskodó, gyakorta akciófilmhez illő cselekmény-bonyolításának köszönhetően.
Ugyanakkor leggyakrabban nem is memóriazavarról beszélhetünk, hanem egyszerűen:
szívből jövő revansról. Amolyan visszavágó mérkőzésről. Persze, enyhe kifejezés. Pl. az újvidéki „hideg napokra”.
Tehát HÁBORÚ, hogy hozzam vissza a kulcsszót. A háború, íme, hát, mint időstrukturáló
tényező. Ahogy valamely egyre ritkább ihletett pillanatomban sikerült megfogalmaznom a
saját tollammal V. T. kortársaként: mint bárány szájából farkasfogak, a háborúk úgy meredeznek ki az idő végtelen anyagából fogódzóul a bizonytalan emlékezetnek. Ahogy hegymászónak a kötél és a szeg. Háború nélkül sokkal elveszettebbek lennénk, körülményesebben
tájékozódnánk, még sincs nála rémisztőbb, szomorítóbb, utálatosabb és fölöslegesebb. Meg
leírhatatlanabb. Aztán mégis folyton háborúzunk, és folyton leírjuk. – Idáig szólok idézőjelek
nélkül, és itt egy kicsit magamról még, aki őrmesteri rangot szereztem a jugoszláv néphadseregben (JNA). Civilben mindig is szerettem olvasni, és olvastam Várady Tibornak ama kafkai
ihletésű, Az egérszürke szoba titka című regényét is, de az most más lapra tartozik. Bár Kafka,
úgy látszik, nem tud kimaradni sehonnan se, így a nagybecskereki családi házban hosszú
évek során az ügyvéd apánál és nagyapánál felgyülemlett periratokból sem, legyenek azok
ténylegesen a tyúkperek kategóriájába tartozóak, vagy jelentősebbek. Egy-egy történelmi
sorsfordulattal szorosabban összefüggőek, amelyek egyben a fő cselekményszál hajmeresztő
kanyarulatait is jelentik.
Háború tehát.
Nagyapáim, mert folytatnám az asszociációt, nyugodtan szerepelhetnének a Váradyaktákban. Mint húsvér hősök – egyike súlyos sebesülést szerzett felderítő (ez hagyomány,
úgy látszik, nálunk, hogy a katona felderítő) közlegény a jugoszláv partizánok magyar alakulatában (Petőfi brigád), másikja összefagyott, szerencsére valahogy mégis élve maradt honvéd zászlós a magyar hadra nézve végzetes Don-kanyarból –, ezek a nagytaták elsőre mindig
a háborút használták a dolgok praktikus időbeli elhelyezésére. Meghatározásul ahhoz, mi
mikor történt: ez az első, amaz a második világháború előtt, közben, utána, a kettő között stb.
Amolyan pontosításként szerepelt aztán, hogy közvetlenül, illetve netán jóval előtte vagy jóval utána stb. Léteztek magyar idők, régi jugoszláv idők, ilyesmik. Monarchia. A török időkig
ritkábban jutottak el a kisöregek, de néha felemlítődött. Érdekes volna szemügyre venni, mimindenen kaptak hajba rendre, mely parázs vitáknak általában apám megjelenése vetett véget. Hosszú lenne ezekre a konfliktusokra bővebben kitérni, és nem is ismerem pontosan az
egymásnak feszülő érveket, bár felnőtt fejjel most már eléggé jól tudhatom, mi lehetett a háttérben.
Mindegy, lényeg az, hogy amikor csak tehették, nagyapáim egymást perelték be apámnál,
aki nem volt ügyvéd, még kevésbé bíró, ám valamiféle veleszületett érzékkel osztogatta jobbra-balra az igazságot. Utolsó fegyverként üvöltött, amikor már nem jutott eszébe semmi más,
és olyankor általában csend lett.
Gyerek voltam, nem értettem pontosan, mi folyik. A nagyapák is eléggé gyermetegen viselkedtek, apám dühe láttán behúzták a fejüket, mindannyian lapultunk. Várady Tibor két

„

88

tiszatáj

utóbbi könyvét bújva ezek a pillanatok jutnak eszembe családom múltbéli életéből, miközben
roppant sajnálom, hogy apám ezeket az „afférokat” például sosem vetette papírra. El volt foglalva a kabarés szövegeivel, amelyek bizony többnyire a napi politika dolgaira való reagálások voltak, és sajnos kérészéletűnek bizonyultak. Még csak nem is voltak igazából elszomorítóak. (…NO REAL BLUES…) Ezért gyakran irigykedve gondolok Váradyra, akinek akkora kimeríthetetlen kincsesbánya jutott, hogy nem győzi kiaknázni. Nagyon segítene engem a regényírásban, így viszont marad inkább a képzelet.
Ugyan az se rossz. Az egyik citrom, a másik narancs, végeredményben abból lesz a citrancs.
Tényleg, minden csupán a keveredés arányainak kérdése? Vacak kis megállapítás, itt olvasható írás szempontjából azonban rendkívül hasznos ez az üvöltő közhely. Ugyanis szinte
kézen fogva kalauzol el bennünket a „libatollas” második könyv százötvenhatodik oldalára,
ahol a félelmetes, ledőléssel fenyegető aktafalnál időző unoka-fi, Várady Tibor nemzetközileg
elismert jogtudós – mondtuk, igazságügy-miniszter a vérfürdőben odaveszett hajdani Jugóban – példának okáért egy a negyvenes évekből származó válóper iratainak kapcsán elmereng a múlt megőrzésének eléggé bizonytalan mivoltán. Bár elismeri, hogy egy válóper papíranyaga több olyan tényt és – az ő kifejezésével élve: – hangulatkörnyezetet villanthat elő,
melyekre talán a szereplők se emlékeznek már, ha még élnek, mégis sok a megválaszolatlan
kérdés. Mondja, hogy több irat kapcsán igyekezett utánanézni: kerek egészében mi is történt? Itt-ott ráakadt még valamire, a legtöbb esetben azonban nincsen folytatás és nincsen
magyarázat.
Vízbe vesző nyomok. A nyomkövető kénytelen feladni.
Rendszerint az is kiderült a helyszínre nézve – folytatja –, hogy az iratokban szereplő bánáti családok már nincsenek is ott. Sokan még a közelben sem. Már egyáltalán nem is bánáti
családok ezek az egykori tiszántúli famíliák. És ami a legrosszabb, távozáskor az emlékek is
szétszóródtak. Elporladtak. Ám, ahogy megállapítja, más veszélyek is leselkednek az emlékekre, ilyen az emlékkisajátítás. Ezzel kapcsolatban meséli el, hogy az újabb kori történelem
egyik legborzasztóbb mészárlásának helyszínén, Srebrenicán – Ratko Mladić tábornok teljes
megőrülésének színterén (megjegyzés részemről, B. A.!) – tartott előadást, és az azt követő
beszélgetés során egy helyi egyetemista lány elpanaszolta: immár annyi politikus, történész,
nemzetközi szervezet és egyéb verseng abban, hogy elmondja, mi is történt ott, hogy a túlélő
srebrenicai lakosság elveszítette tulajdonjogát a saját emlékei felett.
Amit a fentiekhez hozzáfűz Várady, ironikus-szarkasztikus humorának egyik gyöngyszeme. Úgy fogalmaz, hogy a bánáti emlékek birtoklásáért „nem ilyen nagy a tülekedés”. Mondja,
hogy ott repedezett mozaikkockák maradtak, melyekből néha valami összeáll. Ezeken a kockákon billegve botlik bele újfent a kérdésbe, hogy ténylegesen az-e az emberi valóság, ami
írásban rögzült, vagy esetleg a folytatódó emlékezetben. Aztán itt mindjárt arra céloz, hogy
valószínűleg a valóság szóban forgó ingatagsága mozgatta és mozgatja azokat a szenvedélyes
jegyzőkönyvolvasókat is, akikkel oly sokszor találkozik. Ők a teljes valóságot várják el a jegyzőkönyvtől. Azt a lehetetlenséget, hogy minden megmaradjon.
Nos, itt jut el V. T. egy körmönfont gondolatig, melyben ezeket a „szenvedélyes jegyzőkönyvolvasókat” költőkhöz hasonlítja. Olyanok ők – így fogalmaz –, akik képlékeny talajon
mozognak. Érveiket, becsületüket, hevületüket egy olyan valósághoz kötik, mely fél órával
később nincsen már. A poétákhoz hasonlóan az ihletett jegyzőkönyvolvasók is érintik a tu-

2018. június

89

„

datalattit, de – ami talán ennél még költőibb – elsősorban egy eltűnő valóságra összpontosítanak, és sikerül azt jobbik esetben lángra lobbantaniuk. Éppen akkor, amikor az átlép a feledés küszöbén. Sajnos azonban – és ez a szenvedélyes jegyzőkönyvpoézis balsorsát mutatja –,
ami jegyzőkönyvbe kerül, az nem csak hogy múlandó, de nem is az, ami valójában történt.
Mert jegyzőkönyvbe bekerülhet például az, hogy egy szavazás előtt N. N. egy másik megoldás
mellett foglalt állást, kijavításra kerülhet ez vagy az, közben a lényeg elsikkad: kimarad a vörös fül, az indulat, a többi résztvevő ritmikus ingadozása az értetlenség, ellenszenv és rokonszenv között. Kimarad a tulajdonképpeni alkotás. Az eljárási megszokások nem hagynak teret a valóságnak.
Hát még az álomnak, ugye – fűzném hozzá –, így a szenvedélyes álomvadászok más utakon járnak. De az egy másik történet megint. Bár valahol a végtelenben találkozhatnak a
szenvedélyes álomvadászok a szenvedélyes jegyzőkönyvolvasókkal, mert azt is tudjuk – pl.
Radoslav Petković szerb író után szabadon, aki az ellenkező irányból közelít ugyancsak kellő
szenvedéllyel –, hogy Velencében van egy kis árnyékos, útvesztős kert, annak mélyén egy
vadszőlő befutotta fal. Nos, aki azon a falon kellő türelemmel és konoksággal a kaput megtalálja, simán átléphet az egyik történetből a másikba.
Nos, ehhez fűződően mondható még el, amit kevesen tudnak, és első hallomásra olyan, mintha valakiben súlyosan összekeveredett volna a valóság a képzelet világával – a velencei kapu
magában az agyában van, ezzel együtt a lelkében is –, hogy az amerikai vadnyugat messze
földön híres figurája, bölényölő Buffalo Bill egykoron járt az az idő tájt még Magyarországhoz
tartozó Nagybecskereken. Így van, de akkor már az ő hatalmas, hihetetlenül népszerű western-cirkuszának élén, sikeres igazgatóként lovagolt be oda Bill, az élő legenda, eredeti nevén
William Cody. 1906-ban történt a dolog, és vele tartottak az egykori nyugati határvidék elengedhetetlen élő kellékei: az indiánok. Közöttük egy ideig – említett turné előtt – ott volt látható a híres sziú törzsfőnök, Ülő Bika ugyancsak, aki később megelégelte a mutogatást, kilépett
a buliból, meg is ölték, de ez megint egy másik történet.
Nagybecskereken, mai Zrenjaninban nélküle kergették hát a rézbőrű harcosok – szemszögükből jó gázsiért – az előlük menekülő postakocsit. A tehenészfiúk a lovaglás és a lasszózás ördöngös ügyességével kápráztatták el a népes közönséget, mások a halálpontos célba
lövést demonstrálták. Közöttük egy alacsony termetű, szelíd tekintetű hölgy, aki később korai feministává lett: Annie Oakley. Róla azt mesélték, hogy egyszer II. Vilmos császár személyes kérésére háttal állva, tükörből lelőtte a kajla hamut az uralkodó füstölgő szivarjának a
végéről. És volt ott még sok jeles személy az Egyesült Államokból, de hogy mindez bizarrabb
legyen, Buffalo Bill show műsorához utóbb kozák lovasok is csatlakoztak, japán szamurájok
és ki tudja még, kik nem, örök bizonyítékaként annak, hogy szórakozás kell a jónépnek, s
amíg az tart, a kenyérről meg lehet feledkezni.
Végül, persze, az óriásivá duzzadt cirkusz szedte sátorfáját, s gördült tovább vonatkerekeken, mert ugyebár THE SHOW MUST GO ON. Csak már éppen másutt. Elmentek Buffalóék
Pancsovára, aztán Temesvárra, és még sok helyre a mai Romániában. Kivándoroltak ezen
írás keretei közül, sajnos úgy, hogy a Várady-hagyatékban, úgy látszik, nem maradt utánuk
semmi. Bár még – ahogy elnézem a könyv hátlapján látható, roskadozó polcot – nem kell felhagyni a reménnyel. Még akadhat ott Sólyomszem számára valami nyom. Még ott lapulhat
valamelyik pontján valami erről szóló, leporolható ügyvédi irat. Még-még… (lesz itt még egy

„

90

tiszatáj

harmadik könyv is). Mert tény, példának okáért, hogy egyszer Buffalo Bill indiánjai kocsmai
verekedésbe keveredtek. Nem bírták volna tényleg az alkoholt, vagy mi lehetett, mi okozta a
bajt, jegyzőkönyv tanúsága és egyebek nélkül, íme, sosem tudjuk meg pontosan. Mindenesetre az a rumli Pesten történt, így nem érint most bennünket, viszont a cirkusz egyik műsorszáma, a porondra került vadnyugati pisztolypárbaj visszairányíthat minket a lőfegyver feltalálása után történelemalakító tényezővé vált ólomhoz, mellette az eseményeket lejegyző libatollhoz. Galilei történelmi kísérletéhez? Nem, de pillanat erejéig még a kezünkben tartott
könyv egyik fejezetéhez, amely a becskereki párbajozásokról szól a magyar párbajvívás tükrében. – Utóbbi a kötet egyik főmotívumát képezi.
El tudom képzelni, ahogy az örökké egymásnak ugró, baloldali meg a jobboldali beállítottságú nagyapám végül az elvi vitát párbajozásra viszi, bár fogalmam sincs, engedélyezett
volt-e az ilyesmi családon belül. Várady Tibor könyvéből értesülhetünk arról, hogy bizony az
ő nagyapja az esetek egy részében párbajozó fél volt, iratai között – ezekkel együtt – összesen
tizenkilenc párbajügy szerepel. Magától a párviadalokat túlélte nagypapától ugyanakkor keveset tudott meg erről az unoka, ahogy mindenről, mert a nagypapi szűkszavú volt, a párbaj
pedig tilos, bár egyszersmind illendő. Így olvasható a szövegben, hogy segített a társadalmi
felemelkedésben is, nem csupán illendő. A bíróság meg néha büntetett, néha nem, közben
maguk a bírák is gyakran párbajoztak. Hát még az ügyvédek. Logikus. Ezért az a megoldás
született, miszerint a párbaj ugyan büntetendő, de külön szabályok alapján, s a kiszabható
büntetések jóval enyhébbek.
A humor tartományában virágzik – mint a tök a kerítés napos oldalán – az, ami utána olvasható, hogy a legenyhébb változatnak számító fogházakba kerültek mindazok, akiket párbajvétség alapján ítéltek el. A maga módján abszurdum – bár érthető, mivel a becsületpárbajozók nyilván inkább a társadalom krémjéhez tartoztak, mint a zaccához –, hogy miféle privilégiumokat élvezhettek a lecsukásban. Például saját zárkában tölthették az éjszakát, saját ruháikban járhattak, ételt hozathattak kívülről, sőt, hölgylátogatókat is fogadhattak. Mindehhez
bort is fogyaszthattak. Nem tévedés, Várady pontosan látja az iratokban a borital limitjét, ami
napi öt literben állapítódott meg! (Hölgyek számáról nem esik szó.) Persze, olvashatjuk
ugyanitt, voltak, akik bírálták a terjedő divatot, ám hasztalan. Hiába alakult országos szinten
párbajellenes szervezet, ennek az elnöke, bizonyos Rakovszky István maga is szenvedélyesen
vívott. – Úgy látszik, kerülte a vágás, kerülte a golyó.
A kézigránát meg szóba se jött. Az csak Hemingway ötlete volt, miután valaki kihívta, és
neki jogában állt fegyvert választani, hogy hát akkor jó: kézigránát tíz lépés. Az illető állítólag
soha az életben nem jelent meg a kijelölt helyen.
Azt írja Várady Lord Mansfield tizennyolcadik századi skót jogtudóst idézve könyvében,
hogy „a legtöbb vita a világon szavakból születik” („Most of the disputes of the world arise
from words.”). És ehhez idézi még Konfuciust, aki így nyilatkozott: „Ha én kerülnék hatalomra, azzal kezdeném, hogy visszaállítom a szavak értelmét.” Bölcs mondás. Fűzném hozzá,
hogy ha a szavak értelme visszaállítódott volna időben, lehet, a párbajok egy része el is lett
volna kerülhető – nem csak Nagybecskereken és nem csak a Monarchia idején. Ugyanakkor
felveti bennem a kérdést, vajon mi lett volna, ha a minden lőfegyverrel káprázatosan bánó,
halálpontosan célba lövő kis zseni hölgy Buffalo Bill cirkuszából, Annie Oakley, bár férjezetten is, de beleszeret valakibe anno Becskereken, majd úgy dönt, hogy ottmarad. Aztán meg
úgy dönt, hogy tudásából továbbra is haszon származzék, privát lövészeti órákat tart az otta-

2018. június

91

„

ni úri közönség számára. Könnyen lehet, hogy az a szavak pontosításánál is kedvezőbb hatással lett volna a pisztolypárbajok csökkenésére nézve, és ilyen értelemben számszerűen is kihatással lett volna a Várady nagyapa vezette statisztikára.
De mindez, persze, csupán feltételezés, és abba már nem megyünk bele, vajon mi lett volna például még, ha a szájában égő szivart tartó II. Vilmosnak hátat fordító Annie kezébe akkor és ott görbe tükröt adnak, és ő valamiért nem veszi észre, vagy nem akarja. És meghúzza
a ravaszt. Az milyen befolyással lehetett volna az I. világháború alakulására nézve? Együttesében az egész Várady-történetre? Ki tudja. – Ezt a patront egyébként már sokszor elsütötték
Hitlerrel kapcsolatban, hagyjuk hát. Miként a képzettársításos technikával vizsgált kötetben
fontos szerepet kapó monarchiabeli Csekonics vadászpuska is, hiába jelenik meg ezzel pillanatok alatt itt, a reflexióban, már nem sül el. Se Buffalo Bill, se más kezében. Maradunk enynyiben.

„

92

tiszatáj

HOVANEC ZOLTÁN

Háborgó élet
DANYI ZOLTÁN: A DÖGELTAKARÍTÓ
„Márpedig mindaz, amit nem gondolunk végig, sürgetően jelen van. Ellentétben a gyakran hangoztatott
állítással, a megismétlés tilalma a gondolkodásból és
nem az emlékezetből származik.”
Alain Badiou

A háború évszázadának jegyében
A huszadik század Alain Badiou szerint a valóság iránti megszállottság és a háború, a pusztítás százada. A háborúé, amelynek paradigmájaként bontakozott ki a század, amennyiben
minden konfliktus és ellentét felszámolására adott végső megoldásként, minden háború
megszűntetéseként újra és újra a végső háborút kínálta és vívta.1 Történelmi vonatkozásában e paradigma kezdő és végpontjai is jelentős szálakkal kötődnek a Balkánhoz, Szarajevóhoz – gondoljunk csak az osztrák-magyar trónörökös, Ferenc Ferdinánd gyilkossági merényletére, illetve a kilencvenes években zajló délszláv háborúra. A huszadik század „civilizált”
emberének kultúrájához mérten különösen brutálisnak számító eseményei, traumatikus történései ma még – a közösségi múltfeldolgozás emlékmunkájaként – sokkal inkább a kollektív
emlékezet artikulálódó részét képezik, semmint hogy a nagyobb távolságot igénylő kielégítő
történetírói munkák alapjául szolgálhatnának.2 A délszláv háború időbeli távolodásával az
ex-jugoszláv térség irodalmaiban ennek megfelelően egyre inkább szimptómaszerűvé válnak
a háborút ábrázoló-tematizáló irodalmi alkotások. Danyi Zoltán regényének, A dögeltakarítónak is alapvető szervezőelve, tematikus tárgya a balkáni háború, Jugoszlávia felbomlása és
a háborút meg- és túlélők létezéslehetőségei.
A dögeltakarító ugyanis a szembenézés hiányából fakadó önkéntelen emlékezés nyomorának emlékműve. A cselekmény szintjén a regény egy háborút megjárt magyar nemzetiségű
volt szerb katona kiúttalansága a háborúból: a központi figura helykeresésének sikertelenségét mutatja be a délszláv háborút követő években, amelyekben a háborús cselekedetek feldolgozatlan múltja rátelepszik a jelenre, és megbénítja azt. A bénultságérzet visszavezet a
múlt eseményeinek kiváltó okaihoz, és így tovább – a regény e circulus vitiosust helyezi tematikus középpontjába. A körkörösség feloldására tett megszabadulási kísérletek értelemkereső tevékenységeiként bontakozik ki a cselekményanyag, amely során az újabb és újabb menekülési útvonalak mind zsákutcának bizonyulnak, és a végletekig fokozzák a regény beszélőjének bizonytalanság- és kiúttalanság-érzetét.
1
2

Alain BADIOU, A század (Ford., MIHANCSIK Zsófia), Budapest, Typotex, 2010, 66–73.
Kollektív emlékezet és történelem, illetve a huszadik század brutalitás-eseményének történetírói
megközelítéséhez lásd: Gyáni Gábor, A 20. század mint emlékezeti „esemény” = Az elveszíthető múlt.
Budapest, Nyitott Könyvműhely, 2010, 355–374.

2018. június

93

„

Az élő metafora egy szimbólum útvesztőjében
A jelentés kibomlásának metaforikus szintjét két központi metafora és egy szimbólum jelentészavara szervezi. A regény alulstilizált nyelvéből adódóan metaforikussága nem a nyelvi
poetizáltságból, hanem egy sajátos világalakítási mozzanatból ered: a regényvilágon belül
anyagivá, megtestesültté válik minden jelentős szellemi kérdés, probléma és viszont.
A cselekményanyag a névtelen szereplő elhangzó és belső beszédeinek lenyomataiként
artikulálódik: a névtelen figura beszél valakihez, aki nem figyel rá, nincs jelen vagy nem is
személy (jégkockák). Danyi beszélője ugyanis a regény egyik centrális metaforájaként egy
emésztési zavar megtestesülése – emésztési és ürítési problémáktól szenved, a szó szoros és
átvitt értelmében egyaránt. A beszélő életeseményeinek megemészt(het)etlensége, szellemi
feldolgozatlansága a test vonatkozásában mint állandósult bélrenyheségi és vizelési rendellenességek jelennek meg – a probléma parallelizmusával, a testi és a szellemi egymásból következő komplementaritásával totalizálva az egzisztenciális holtpontot.
Az emlékezés által meghatározott elbeszélésben már az első fejezetben megjelenik e parallelizmus élettörténeti (ős)képe, amelyhez a beszélő emlékezete hasonló életesemények
esetében asszociatív módon visszatér, és amely ezáltal mintául szolgál a párhuzam összefüggéseinek értelmezésében. A névtelen beszélő a nyolcvanas évek végén felerősödő nacionalista propaganda spontánnak nevezett (a tömeg résztvevőit iskolákból és gyárakból vezényelték ki e programokra) tömegtüntetéseinek egyikén izgalmában összecsinálja magát. A fokozott izgalmi állapot jelenetbeli oka egy fiatal lány jelenléte, de a regény a kezdetet nem vele
kapcsolatban jelöli ki, hanem a háború kezdeteként értelmezett spontán „mítingekre” vonatkoztatva, amelyektől az elbeszélés idejének pillanataiig (erről részletesen a későbbiekben) a
zavar mind pszichés, mind testi értelmében állandósul.
Ennek az állandósult zavarnak a megnyilvánulásai az életesemények kérődzésszerű ismétlései, amelyek a múlt feldolgozatlanságát jelzik. A párhuzam révén a regény ugyanezt testi szinten a biológiai test funkcióképtelenségének sorozatos megtapasztalásaiként mutatja
be. Ez a testi, biológiai funkcióképtelenség a szellemi folyamatoknak megfelelően két irányú.
A beszélő széklettartási problémájából kifolyóan a legváratlanabb helyeken, például egy liftben könnyít magán, illetve körbeszellenti fél Közép- és Kelet-Európát. Ezzel összhangban a
traumatikussá váló múlttól szabadulás vágyával monologizál, „fossa a szót” a kibeszélhetőség
és a beszéd általi értelemtulajdonítás reményében. A vizeletürítési problémák ezzel szemben
a szabadulási vágy frusztráló hiábavalóságát tükrözik, a méreganyagoknak megfelelő tapasztalatok eltávolításának sikertelenségét, amelyek a nehézkes könnyítések után folytonosan újratermelődve éreztetik a megkönnyebbülés hiányával járó belső feszültséget. Az események
újramondásai jelzik a kibeszélésnek mint szabadulási formának a sikertelenségét, amelyre a
regényzárlat is reflektál az emésztésjavító bácskai pálinka nélkülözésével: „kedve lett volna
meginni egy pálinkát, és jó lett volna, ha így ér véget, jó lett volna, ha ezzel fejeződik be, jó lett
volna egy bácskai pálinkával befejezni ezt az egészet.”3
A pszichofizikai zavar alapvetően egy rendrakási és jelentéstulajdonítási kísérlet folytonos kudarcaiból fakad. A névtelen beszélő a szorongató emlékektől szabadulni igyekezve
próbálja azokat értelmezni és elrendezni önmagában – ezáltal kívánva megválaszolni a kér-

3

DANYI Zoltán, A dögeltakarító. Budapest, Magvető, 2015, 258. (A következőkben e kiadásra utalok zárójelezett oldalszámokkal a főszövegben.)

„

94

tiszatáj

dést, „hogy ki is ő valójában, és hogy tulajdonképpen mi a lófasz köze van ehhez az egészhez.”
(199–200.) Ebből az aspektusból a regény önelbeszélési kísérletként olvasható, ahol a beszélő saját életeseményei és környezete között igyekszik belátható összefüggéseket létrehozni
az identifikáció szándékával. A regény válasza az idézetben feltett kérdésre második központi metaforájában azonosítható: a névtelen beszélő minden szándéka ellenére képtelen másként felismerni önmagát, mint a gimnáziumi évek végeztével, a háborús felnőttkor által rárótt szerepet – a dögeltakarítóét.
A cím metaforájának értelmezése szempontjából a kulcsmozzanatokat A furgon című fejezet nyújtja, amelyben a vajdasági utakon furgonnal végzett dögeltakarítás képei az asszociatív emlékezés által motiválva a háború „tisztogató” tevékenységeivel montírozódnak össze.
Kibontva a metaforát: a beszélő a szerb hadsereg tagjaként „takarítás” vezényszó alatt úgy
vadászott az ellenségesnek minősített tanyákon maradt élő emberekre, mint a Vajdaságban a
„dögökre”, amelyektől feladatuk szerint meg kell tisztítaniuk az utakat. (Vö. 75.) De ugyanebben a fejezetben jelennek meg a beszélő saját sebesülésének képei is, amely során ő maga került takarítóból takarított pozícióba: sérült és halott bajtársaival együtt a katonai dzsip hátuljában halomba pakolva szállították őket a kórházba, hasonlóan ahhoz, ahogy ők szállítják platóskocsin a kimúlt állatokat. (Vö. 77.) A regény értelmében a háború egységesen elembertelenít. Nemcsak amennyiben az üldözöttet megfosztja emberi méltóságától (a fejezetben civilek brutális legyilkolása, nemi erőszak és kínzások jelennek meg), hanem amennyiben az üldözővel is ugyanezt teszi. A beszélő a háború mechanizmusainak eredményeként képtelen
bármilyen értelmes tevékenység végzésére; képtelen mássá lenni, mint amivé a háború során vált. A modernitás irodalmának hagyományosan felszabadító önkonstitutív tevékenységei, mint az írás, a szerelem vagy a munka az ő esetében mind sikertelenségre ítéltettek.4 A
szubjektum tevékenységvégzéseinek e végletekig vitt sikertelenségeit a legmarkánsabban A
vacsora című utolsó előtti fejezet abszurd története példázza. A keretes elbeszélés részletesen bemutatja, a névtelen szereplő miként szeretne eljutni egy temerini vacsorára, és helyette hogyan sikerül a település dögtemetőjének állattetemeiig kóborolnia, hogy a fejezetzárlatban a nyitójelenet ismétléseként dolgavégezetlenül üljön vissza ugyanarra a buszra, amellyel
érkezett – minden út a dögeltakarításhoz, a háborúhoz vezet.
Az önazonosság problematikájához fűződően a beszélő önmagával, illetve környezetével
szembeni ambivalens viszonyának kifejezését a regény központi szimbólumának eltérő jelentéseibe sűríti: a szerb címer egymásnak ellentmondó értelmekkel telítődik a beszélő különböző cselekvései során. A dögeltakarító a szerb hadsereg katonájaként a jelkép alatt szolgált a délszláv háborúban, de a kilencvenes évek végére a környezetével szembeni elutasításnak, az idegenné válásnak a szimbólumává válik a nemzeti címer:
„most már nyakig belesüllyedt mindenki a szarba, és még mindig nincs vége, még mindig
nem ért véget a süllyedés, mert errefelé még mindig a nemzeti címert pingálják a házak falára, ugyanazt a nemzeti címert, amelyet szarral és gecivel kentek össze a háborúban, éppen
ezért nem tud véget érni ez a háború, hanem egyre csak terjed, és lassan mindenhova elér,
talán csak azért, mert annak idején senki sem rajzolt egy nagy lófaszt a tankokra, eleinte persze ő is azt hitte, hogy ők a legtökösebb legények, és hogy a háború nem más, mint a házak
szétlövése és az asszonyok seggbe kúrása, a feladatuk az ellenséges tanyák megtisztítása
4

A megszabadulási kísérletekről lásd korábbi írásom: HOVANEC Zoltán, Felszámoltuk Ithakát. Jelenkor.
2016/2. 222–225.

2018. június

95

„

volt, és ők mindent megtettek, hogy a lehető leghatékonyabban teljesítsék a feladatot…”
(104.)
A szembenállás alapvetően egy látszólagos elmozdulásból, eltávolodásból következik a
jelképtől és mindattól, amit az jelentésekként hordozhat. Míg újvidéki környezetében a háborút követően a címer továbbra is a nemzeti azonosulás jelképe, addig a beszélő számára már
„a falakra firkált szerb címer jelentette azt, amit ötven vagy hatvan évvel azelőtt a náci horogkereszt jelentett.” (129.) Az idegenné válás,5 az eltávolodás a fenti terjedelmesebb idézet
alapján egyszerre két irányban bontakozhatna ki a beszélőben: konfrontálódásként a külső
környezettel („még mindig a nemzeti címert pingálják a házak falára”), illetve ugyanazon okból kifolyólag meghasonlottságként önmagával („eleinte persze ő is azt hitte, hogy ők a legtökösebb legények...”)
Előbbi az otthonnak mint az identitás, a hovatartozás helyének végső elvesztését vonja
maga után, azzal együtt, hogy az „otthon” jelentését a regény szándékoltan részlegesen bontja csak ki. Az otthontalanság „kicsontozó éveinek” érzetével szemben csak jelzésértékűen és
homályosan van jelen mindaz, ami az otthonossághoz köthető. A beszélőnek Közép- és KeletEurópában bolyongva rendszerint honvágya támad az emlékezet által felidézett Újvidék
iránt, visszatérve azonban egy idegen várossal szembesül: „Újvidék nagyon megváltozott, és
ezzel minden alkalommal, amikor hazaért, szembesülnie kellett, Splitben ugyanis erről a változásról valahogy mindig megfeledkezett, és soha nem az új, hanem mindig csak a régi Újvidékre gondolt, és így voltaképpen a régi Újvidék iránt volt honvágya, mivel Splitben néhány
nap alatt teljesen kiment a fejéből, hogy mi lett Újvidékből az utóbbi években, és ezért a pofára esés egyszer sem maradhatott el, amikor Splitből hazatért, mert minden alkalommal újra
látnia kellett, hogy mi lett Újvidékből, és hogy mi folyt ott, és hogy mi ment ott gyalázatosan
végbe, ami pedig végső soron azt jelenti, hogy minden egyes alkalommal, amikor hazatért, újra át kellett élnie, hogy Újvidék elveszett, számára legalábbis végérvényesen elveszett…”
(188–189.)
A címerhez hasonló ambivalenciával a szerbek is részét képezik az otthonosság érzetének. A szerb kultúra nyomainak hatására Szentendrén a beszélő „az első pillanattól fogva
otthon érezte magát, éppen ezért nagyon úgy tűnik, hogy akárhogy vannak is a dolgok, neki a
szerbek feltehetően már örökre hozzátartoznak ahhoz, amit az otthonosság érzésének kell
neveznie, mondta…” (181.) A viszony ellentmondásosságát jelzi azonban egy ezzel ellentétes
következtetésre jutó gondolatfutam: „azt, hogy az ellenség asszonyai milyen veszettül izgatók tudnak lenni, már korábban megtapasztalta, a háborúban, azt viszont csak most értette
meg, Dali jachtján, hogy ennél is hevesebb gerjedelmet képes kelteni ha arra gondol, hogy az
ellenség hímjei a saját fajtájából való nőket basszák, és az a felismerés önmagában is elég felzaklató lett volna, de ahogy az egymásba rakható orosz játékbabákban, úgy ebben is volt egy
kisebb, ám majdnem ugyanannyira felkavaró ráébredés, hogy tehát az ösztönei ezek szerint a
szerbeket ellenségnek tekintik, és ezzel megint olyasmibe ütközött, aminek a magyarázatát újra csak a múltban kellett keresnie, miközben éppen ez az elcseszett múlt volt az, amitől sza5

Gyáni Gábor a modernitás idegenségtapasztalatának tárgyalása során distanciális viszonyokként írja
le az idegenségtapasztalatot: „A közelség-távolság relációjában az idegen definitív vonása, hogy még
akkor is, ha egyébként közel áll hozzánk, mert benne szintén föllelhetők a mindannyiunkban általánosan meglévő emberi tulajdonságok, rendszerint a távoliság jelöli ki pontos helyét a világban.”
GYÁNI Gábor, Az idegen – A modernitás szimptómája, Korunk, 2015/9. 51.

„

96

tiszatáj

badulni próbált.” (117. k.t. – H.Z.) Az idézet szóhasználata és ellenséges szembeállító logikája
a (délszláv) háború nacionalista gondolkodását tükrözi, és ezáltal mindazt, ami miatt a dögeltakarító képtelen szabadulni múltjától – gondolkodása lényegileg meghatározott a háború
tapasztalata által, amennyiben annak logikája a háború ideologikus alapstruktúráit követi. E
gondolkodásban nyoma sincs a népek békés együttélését szorgalmazó multikulturális eszménynek, amelyet az egykori Jugoszlávia egyik központi célkitűzéseként hangoztatott, és
részben meg is valósított.6
Bár élelmiszeripari cikkek az egykori testvérállamok területeiről (Bazooka rágógumi),
filmplakátok (Manhattan), focisták és autóversenyzők képes albumai pillanatokra az otthon
érzetét keltik a beszélőben, az alapvetően tárgyi környezet gyermekmiliőjét idéző nosztalgia
elégtelennek bizonyul bármiféle biztos pont kijelöléséhez. Az otthon mint az identitás alapjául szolgáló aktuális vagy virtuális tér csak pusztulásának nyomaiban lelhető fel a férfi számára. A dögeltakarító madeleine-jei következtében Combray helyett csak egy világ megsemmisülése által keltett űr száll fel a honvággyal együtt: „…persze a gyerekkor mindenki
számára elveszik végül, de a legjobban mégis azok veszítik el, akik vele együtt az országot is
elveszítik, amelyben felnőttek, és Jugoszlávia teljesen elmerült az iszapban, mintha soha nem
is létezett volna…” (17.)
Az elbeszélés egészét meghatározó alapfeszültség abból a különbségből születik, amely a
veszteség felelőseinek morális kérdéseként a háború ideológiai alapjait igenlő környezet elutasítása és önmaga értékelésének felfüggesztése között jön létre a beszélőben. A környezetétől elidegenedő és azt elmarasztaló attitűddel ellentétben a dögeltakarítóban önmagával
szemben nem keletkezik hasonlóan tudatos (ön)vád amiatt, hogy maga is cselekvő részesévé
vált otthona felszámolásának. A következetlen gondolkodásból fakadó rövidlátással Danyi
beszélője környezetével együtt mélyíti el saját kilátástalanságát. Bár elutasításának jeléül
péniszeket rajzol az újvidéki falak szerb címereire, a regény szimbolikus cselekvése értelmében „küzdelme a jelkép ellen mégis kudarcot vall, amikor maga tervezteti meg Budapesten,
és a saját kezével rakja ki újra.”7 A regény inkarnáló elvének megfelelően ezt az ellentmondásos viszonyt egy konkrét személyhez fűződő ambivalens viszonnyal erősíti fel: a háborús emlékekben megjelenő címeres ökör, Grb személyével, aki nomen est omen (a Grb név szerb jelentése címer) testesíti meg a teljes azonosulást a jelkép alatt elkövetett háborús cselekvésekkel. A dögeltakarító egyszerre viszolyog a férfi brutalitásának emlékeitől, és egyszerre vágyik annak gondtalanságára. Tisztázatlan viszonyainak következményeiként pedig öntudatlanul mindvégig maga is ássa saját földbe vájt gödrét, amelyben „a fénynek már a puszta
gondolata is letaglózza” (17.).
A kibeszélhetetlen múlt
A gondolkodás zavarát fejezi ki a regény nyelvi stilizáltsága és elbeszélésmódja is. A narratíva egészét meghatározó elbeszéléstechnikai eszköz az asszociatív emlékezetműködés megjelenítéseként funkcionáló montázstechnika, amely a beszélő jelenének eseményeit fűzi össze
6

7

Ehhez lásd Aleš Debeljak egyszerre kritikus és nosztalgikus alaphangú esszéit, amelyekben a szerző
az egykori Jugoszlávia szellemi és kulturális tapasztalatainak megőrzendő értékeit hangsúlyozza, különösen: Aleš DEBELJAK, A széthullás emlékei: Bálványok alkonya = Balkáni pallóhíd, Budapest, Napkút, 2016.
MIKOLA Gyöngyi, Elmondani a magyaroknak (Danyi Zoltán: A dögeltakarító), Kalligram. 2015/10. 95.

2018. június

97

„

a múlt traumatikussá váló emlékképeivel. Ilyen analepszisek által jelennek meg a regényben
a háború eseményei, mint a beszélő jelenében leküzdhetetlenül jelen levő frusztrációk élettörténeti okai:
„Split fényei gombostűfej nagyságú, ragyogó gyöngyöknek látszottak a nyílt tengerről, és
ő arra gondolt, hogy tizenvalahány évvel azelőtt nagyjából innen lőhették a várost a Split nevű rombolóról, de most ez is ugyanolyan valószínűtlennek tűnt, mint a horvát pasas tökön
lövése, noha ez az utóbbi csak addig tűnt valószínűtlennek persze, amíg nem kellett vécére
mennie, mert amikor lehúzta a sliccét, hogy pisáljon, akkor újra a ház sarkánál állt, és a horvát fószer megint előrehajolt, hogy lefingja a szerb katonákat, de akkor Grb odaugrott mellé,
és a tökein keresztül fejbe lőtte, ő pedig csak állt ott, kezében a farkával, és elakadt a vizelete,
és azóta mindig görcsbe rándul benne valami, amikor hugyoznia kell, és csak áll a vécé előtt,
de nem akar megindulni a pisa egy istenért se. Azon az estén se tudott rendesen hugyozni,
amikor Dalival kihajóztak a nyílt tengerre, mert a jacht vécéjében megint felfakadt benne ez a
történet, és amikor vizelés nélkül visszament a vodka mellé, erről a tökön lövésről kezdett
mesélni Dalinak, aki viszont félbeszakította…” (113.)
A részlet több szempontból is reprezentáns a regény narratív eljárásainak értelmezését
illetően. Egyrészt a fent említett emlékezetműködés megjelenítése által: ebben az esetben az
analepszis a telling értelmében vett elbeszélés formájában valósul meg, és az eltérő idősíkok
eseményei között maga a beszélő tételez okozati összefüggést azáltal, hogy a vizelési zavarokat kiváltó háborús élményt mint kezdetet beszéli el („azóta mindig görcsbe rándul benne
valami” – k.t. – H.Z.).8 A háború eseményeinek emlékképei mindvégig e formában jelennek
meg: a beszélő jelenének hétköznapi cselekvései nemcsak önkéntelenül, de a központi szereplő kifejezett szándéka ellenére folyamatosan megidézik a múltat, amely megbéklyózza a
jelent és a jövőt.9 Az elbeszélés az emlékezésábrázolásnak ezzel a módjával központi szerephez juttatja a beszélő-szereplő biológiai énjét, bemutatva, miként válik maga az emberi test
saját múltjának mementóivá – önmagától elválaszthatatlanul hordozva saját balsorsát. Ezzel
összefüggésben a személyiség traumatizáltságának fent tárgyalt elbeszélésbeli kibomlását is
példázza a passzus: az alapvető testi funkciók működésképtelenségének ismétlésszerű tapasztalatával mint frusztrációforrással („mindig görcsbe rándul benne valami, amikor hugyoznia kell” – k.t. – H.Z., a „ha X, akkor mindig Y” mintájára, illetve „Azon az estén se tudott
rendesen hugyozni”), aminek megfelelően az elbeszélés számos korábbi (és további) alkalommal is megjeleníti e funkcionális rendellenességet.10
A részlet továbbá magyarázattal szolgál a regény idő és térmegjelenítésére – mint a beszélő idő- és tértapasztalatának ábrázolására – az ismétlésszerű emlékezés mikéntje által. Az
8

9

10

A hasonló példákon túl a regény számos alkalommal él olyan montázsokkal, ahol az egymás mellé
rendelés motiváltságának értelmezése az olvasóra hárul. Vö. különösen A furgon című fejezet részeivel vagy a Celia című zárlatával.
Vö. azzal, ahogyan Paul Ricoeur Reinhart Koselleck nyomán beszél tapasztalattér és elváráshorizont
kettősének dialektikájáról, illetve a traumás emlékezés túlsúlyának patológiájáról, amely „megfojtja”
a jelenre és jövőre irányultságot. Paul RICOEUR, Emlékezet – felejtés – történelem, (Ford., RÓZSAHEGYI
Edit) = szerk. Thomka Beáta, Narratívák 3. A kultúra narratívái. Budapest, Kijárat, 1999. 51–67.
Az ismétlő és iteratív elbeszélés sajátos formájáról van szó, amely során mind az elbeszélés mind a
történet szintjén újra és újra megjelenő eseménymozzanatok a kikerülhetetlen ugyanaz uralmát viszik színre. Ismétlő és iteratív elbeszélés részletes tárgyalását lásd: Gérard GENETTE, Narrative Discourse (Trans., Jane E. LEWIN), Ithaca, New York, CUP, 1980. 113–160.

„

98

tiszatáj

emlékezést a korábban megélt életesemények önkéntelen újraéléseként mutatja be az elbeszélés: „amikor lehúzta a sliccét, hogy pisáljon, akkor újra a ház sarkánál állt” (k.t. – H.Z.) A
folyamatos újraélések következményeiként a háborús múlt jelenné, állandósuló idő- és tértapasztalattá alakul, elválaszthatatlanul a jelen eseményeitől. A beszélő állandó léttapasztalatává pedig ennek következményeiként a végeérhetetlen háborús helyzet válik: „egyre világosabban látta, hogy azok a mindent lecsupaszító, mindent kicsontozó évek, amelyek ezekkel az
úgynevezett spontán mítingekkel kezdődtek, nem értek véget azóta sem, és vélhetően soha
nem is fejeződnek be, mondta, az ő számára biztosan nem.” (38.) A megközelítőleg húsz év
eseményeinek akronoligikus elbeszélései, a jelenetek tér- és időkoordinátáinak elbizonytalanítása,11 valamint az elbeszélés jelenének meghatározatlanságai mind a valóság- és a léttapasztalat homogenizálódott voltát fejezik ki, amennyiben függetlenül helytől és időtől a beszélő világának háborús övezeteiként értelmeződnek. Bencsik Orsolya ennek megfelelően a
regényben megjelenő földrajzi tereket „a szubjektum kivetülő belső tájaiként” értelmezi.12
Így válik a háború után megismert minden hely háborús helyszínné, a háborút megelőző
gyermeklét Jugoszláviája, valamint az ismeretlen Amerika pedig a vágyak fölmagasztalt szökéshelyeivé – mindkettő elérhetetlensége által.
A regény alapvető beszédhelyzetét is bemutatja továbbá az idézett passzus, mint az elbeszélés általi eltávolítás és megosztás kísérletét; sikertelenségével együtt. Dali ugyanúgy süket a
beszélő mondanivalójára, ahogyan mindenki más is annak bizonyul. A befogadás alapfeszültségét azzal teremti meg a regény, hogy olvasóját a beszélő mindenkori hallgatójának pozíciójába
helyezve állítja választás elé: mennyire mutatkozik érzékenynek és nyitottnak az olvasottak
(elhangzottak) iránt.13 A regényvilágon belül a beszédnek ez a formája ugyanis megszűnik
kommunikációs eszközzé lenni, nem kapocs két személy között, helyette az önmagára záródó,
magára maradt egyén értetlenkedő és elégedetlenkedő ön- és világvonatkozása. A központi
szereplő monologikus beszédei a magára maradtságon és az elválasztottságon túl az önterápia
narrativizáló kísérleteiként értelmezhetők. Történetté alakítani és elbeszélni a szűnni nem akaró „kicsontozó évek” életeseményeit, ezáltal megkísérelve értelmet lelni bennük. Ebből a pozícióból válik érthetővé mind a regény nyelvi stilizáltságának beszélt nyelv-közelisége, mind a
mondat-, illetve elbeszélésstruktúra diverzitása. Az alfejezetnyi mondatok egy szuszra mondást
idéző szerkezetei a nyelvi stílussal együtt a szöveg kiáramlásszerűen monologizáló élőbeszédszerűségét erősítik. Másrészt a gondolkodás olyan kisebb csomópontjaiként artikulálódnak,
amelyek ad hoc jellegűen, egymástól eltérő módon, de mégis elbeszélés-szekvenciákká képesek
rendezni az eseményeket, cselekvéseket, gondolatokat. A strukturálisan magasabb szintű elrendezésben, vagyis az alfejezet-szekvenciák okozati lánccá rendezésében hasonlóan heterogén képet mutatnak a fejezetek. Amíg a történetmesélés linearitása és az egyes események okozati sorba rendezése szempontjából koherensebb narratívát hoznak létre például a Celia, A va11

12
13

MÁRJÁNOVICS Diána, Repedések és törések, Félonline.hu (http://felonline.hu/2015/11/29/repedesekes-toresek/ letöltés dátuma: 2017. 02. 10.)
BENCSIK Orsolya, A háború az háború az háború az háború, Műút, 2016, 56. sz. 108.
Mikola idézett írásával egyedül a címadásban nem értek egyet: a regény intenciójának reduktív olvasata, ha csak a „magyarokra” vonatkoztatjuk annak bármilyen üzenetszerűségét. Ha egyáltalán ilyen
intenciót kívánunk társítani a műhöz, akkor az „elmondani bárkinek – mindenkinek” a túlzott tágítás
veszélyét magába rejtve is közelebb áll ahhoz. Az, hogy a regényvilág tényleges hallgatói középkelet-európai emberek, egy kissé talán közelebb visz bennünket az értelmezési kör e vonatkozású
szűkítésében.

2018. június

99

„

csora vagy az Európa című fejezetek, addig az alfejezet-szekvenciák kapcsolódásában diverzifikáltabbak az Amerika, illetve A furgon címűek.
Az elbeszéléssé, történetté alakítási szándéknak mint eltávolítási kísérletnek a nyoma az
elbeszélésben a múlt idő használata is, amely indokoltságát egyetlen pontban, a különböző
helyen és időben elhangzott monológok összefogásának, összegyűjtésének pillanatában nyeri. Ezen túlmenően semmilyen distancia nem jön létre elbeszélő és elbeszélt között, az időbeli távolság és a közvetítettség nyelvi jelenlétét ugyanis nem az ismerethorizont különbsége, a
megjelenített eseményekhez viszonyított többlettudás motiválja. Az egész regény beszélőjeként tételezett elbeszélő nem más, mint az egyes monológok beszélői, nem transzcendens
hozzájuk viszonyítva. Másként megfogalmazva az elbeszélés belső fokalizációja mindvégig
megmarad a monologizáló tudatszintjén. Aminek következményeként az elbeszélő azonossága válik megválaszolandó kérdéssé. Mikola Gyöngyi szavaival: „(a) regény olvasása során
végig ott visszhangzik a nyugtalanító becketti kérdés, hogy vajon ki mondja ebben a műben
azt, hogy »ő«, saját magára vonatkoztatva.”14
A regény erős sugalmazása, hogy az egymáshoz viszonyítva heterogén szerveződésű elbeszéléstöredékek nem hoznak létre egységes történetet. A dögeltakarító az emlékezés regénye,
de nem a szembenézésé. A monológok ugyanolyan szökésvonalakként, megszabadulási kísérletekként jönnek létre, mint az általuk elbeszélt más szökéskísérletek, ez pedig a regény szerint a
tudatos szembenézés hiányában nem vezethet el az önazonossághoz. Nem, amennyiben
alanyuk különböző módokon maga affirmálja az eltávolítani kívántat. Ebben a vonatkozásban a
legmeghatározóbb részeket maga az elbeszélésmód jelöli ki azáltal, hogy a mindvégig következetesen alkalmazott egyes szám harmadik személyű függő beszédet két helyen megtöri, és első
személyű elbeszélésre vált. Az első ilyen narratív fragmentumban a délszláv háborúban elkövetett háborús bűneiről számol be a beszélő, civilek lelövéséről és nők csoportos megerőszakolásáról. Az egyes szám első személyű beszámolót azonban megelőzi egy többes szám első személyű megjegyzés: „Megtettük mert megtehettük, és ha így történt akkor így is kellett történnie, ha
pedig így kellett történnie, akkor egyikünk sem tehet arról, hogy megtettük.” (73.) A második
törésben két különböző nőhöz kötődő eseményeket montíroz össze az elbeszélés, amelyből kiderül, hogy a dögeltakarító követi és megfigyeli Újvidéken volt szeretőjét, Celiát, akivel korábban „néhány órára megint az a valaki lehetett, akiről már azt hitte, hogy örökre elveszett, mert
ott maradt a behavazott harckocsiban…” (184.) E részben a fejezetzárlat jelzi a frusztrációs elválasztottságra adott elsődleges válaszreakciót, mint feszültségoldó megoldást: „A legrohadékabb aljasság pedig az, hogy már ölni se lehet.” (160.)
Az első törésben megjelenő kollektív önfelmentés logikailag helytelen következtetésének
alkalmazása („egyikünk sem tehet arról, hogy megtettük”), ahogy korábban láttuk, érvényét
veszíti a környezetre vonatkozóan, de mindvégig érvényes marad a beszélő önvonatkozásában. Ez az értékelésbeli ellentmondás a már említett egész elbeszélést motiváló alapfeszültség: miközben a beszélő „végleg be akarja fejezni, végleg le akarja zárni ezt a kurva háborút”
(50.), ő maga is életben tartja annak gyilkos logikáját. Az elbeszélésmód váltásai azokat az
emlékezet-, illetve gondolathelyeket jelölik ki, amelyek a szembenézés, az önvizsgálat folyamatában vallomások helyeiként, vagyis bűnös cselekedetek elbeszéléseiként értelmeződhetnének, és feloldhatnák ezt az ellentmondást. A bűnnek abban az értelemében, ahogyan Karl

14

MIKOLA, i.m. 94.

„

100

tiszatáj

Jaspers a második világháború után tartott előadásaiban morális bűnről beszél: „Azon cselekedetekért, amelyeket mint konkrét egyén követek el mégis mindig morális felelősséggel tartozom, éspedig valamennyi cselekedetemért; még azon politikai és katonai cselekedeteimért
is, melyeknek végrehajtója vagyok. Soha nincs egyszerűen olyan, hogy »a parancs az parancs«. S ahogy a bűntettek akkor is bűntettek maradnak, ha parancsba adták őket (jóllehet a
veszély, a zsarolás és a terror mindenkori mértékének megfelelően vannak enyhítő körülmények is), nos, ugyanolyan módon esik minden egyes cselekedet morális megítélés alá is. Ennek illetékes fóruma a saját lelkiismeret, valamint a baráttal, felebaráttal, szerető lelki társsal
folytatott kommunikáció terepe.”15 A beszélő az önfelmentés logikáját alkalmazva közli többször is, hogy parancsot teljesítettek, de saját öntudatlan ítélőszéke előtt ez nem bizonyul
elégséges érvnek. Környezete pedig élő díszletként funkcionál monológjai belső mormogássá
válásában. Nyoma sincs a világégést követően Jaspers által elsődlegesen szükségesnek ítélt
kölcsönös beszédnek, kommunikációnak, mint a szembenézés, a felelősségvállalás folyamatát elősegítő tevékenységnek.16 A környezettel szembeni elutasító cselekvésektől eltérően a
regény beszélőjében nem alakul ki tudatosult meghasonlottság, idegenség vagy elutasítás korábbi cselekedeteivel szemben, de azonosságtudatról, az életesemények affirmációjáról sem
beszélhetünk esetében.17 Helyette a zavar az, ami központivá és állandósulttá válik – a megbolydult világ mint valóságtapasztalat és a megnyugvás nélküli szökés, bolyongás a megszabadulás reményében.
A dögeltakarító tragikuma az ókori drámákkal szemben a felismerés hiányából fakad:
mindaddig, amíg identikus viszony fűzi a beszélőt saját háborús bűneihez és annak logikájához (ezt jelzi az adott elbeszélésrészek egyes szám első személyre váltása is), addig önmagában tartja életben a háborút, próbáljon bármilyen kiutat is találni belőle. Ezt a hasadást fejezi
ki a regény elbeszélésmódjában a függő beszéd és az elbeszélés diffúz jellege: a narrátor bár
nem más, mint a monológok beszélői, de a narratívum egészének értelmében nem válhat
önazonossá. Egyetlen identitás alapjául szolgáló történet képtelen ellentmondásmentesen integrálni az egymást felszámoló logikán nyugvó életeseményeket.
Ebből a szempontból a regény legjelentősebb magyar irodalmi előzményeként Mészöly
Miklós Nyomozások című műve említhető, amelynek beszélője egy háborús gyilkosság hatására próbálja önmagát sikertelenül gyilkosként elbeszélni. Bár a két mű beszélőinek intenciója egymással szemben azonosítható (Mészöly beszélője egész élettörténetére próbálja kivetíteni egyetlen cselekvését, míg Danyié képtelen szembenézni cselekedeteivel), az önidentifikáció sikertelenségét Danyi prózája Mészölyéhez hű hitelességgel jeleníti meg az elbeszélésforma fragmentáltsága által. A dögeltakarítóhoz hasonlóan az ex-jugoszláv térség több kortárs irodalmi alkotása is a töredékes elbeszélést választja a háborús léttapasztalat által meghatározott identitás ábrázolásának formaelvéül – arra a belátásra alapozva, hogy „a megren15

16
17

Karl JASPERS, A bűnösség kérdése = Karl JASPERS; Hanna ARENDT, A bűnösség kérdése: Szervezett bűnösség és egyetemes felelősség (Ford., CSEJTEI Dezső, JUHÁSZ Anikó), Budapest, Noran Libro, 2015. 32–33.
k. t. – H. Z.
Uo. 13–26., 65.
A narratív identitás elméleteinek értelmében az „én” életeseményeiből alkotott (vagy azokat konstituáló) elbeszéléseinek függvénye az önidentifikáció, amelynek alapja, hogy a beszélő „én” azonosul a
múlt cselekedeteivel vagy elhatárolódik azoktól. Vö. pl. Tengelyi László problémaorientált összefoglalóját Paul Ricoeur és Alasdair MacIntyre vonatkozó elméleteiről: TENGELYI László, Élettörténet és
sorsesemény, Atlantisz, Budapest, 1998. 13–22.

2018. június

101

„

dült élet történetét csak töredékekben, fragmentálisan lehet elmesélni…”18 A feltétel nélküli
kapituláció múzeuma című regény önreferenciális mondatának belátása különböző módon
jut érvényre például a boszniai származású, de már angol nyelven publikáló Ismet Prcić
Shards című regényében, a horvát Ivana Sajko Családom története dióhéjban című művében,
illetve a boszniai Faruk Šehić Az Una hullámai című regénykísérletében.19
Más nézőpontból a regény kontextusaként említhetjük Kertész Imre Sorstalanságát vagy
Nádas Péter Egy családregény vége című művét, amennyiben mindkét regény borzalmát az
elembertelenített világ (az egyik esetben a fasizmusé, a másikban a kommunizmusé) gyermeki tudat által természetesként tapasztalt állapota nyújtja. Danyi regénye Kertész további
regényopuszával összhangban e tapasztalat meghatározó voltát alapul véve azt mutatja be,
mivé válhat az emberi élet (látszólagos békeidőkben), ha a háború borzalma annak alapvető
léttapasztalata. Mindkét esetben élet és emlékezet kibékíthetetlen viszonyának összefüggései, a múlt bénító és „jövőtlenítő” (Kaddis a meg nem született gyermekért) hatásai kerülnek
középpontba. Azzal a jelentős különbséggel, hogy A dögeltakarító nem a mások által üldözöttség következményeiként kialakuló lét- és világtapasztalatot, hanem az üldözőből önmaga
üldözöttjévé vált nyomorultét jeleníti meg. Másrészt Kertésszel szemben nem az értelmiségi
nyelvi és gondolati világának pozícióját juttatja érvényre, hanem azét, aki a háború és önmaga okán értelmiségivé sem képes válni.
Vladimir Tasić egyik esszéjében sziporkázó humorral és éleslátással vázolja fel, hogy a
kortárs szerb írók a szent Grál lovagjaihoz hasonlóan mind identitásuk keresésére indultak.20
Tasićnak az identitásvesztés és -keresés kérdésére adott elméleti válaszain túl ezúttal e
szimptómának az egész ex-jugoszláv térségben meghatározó voltát hangsúlyoznám, mint
a múltfeldolgozásra irányuló tevékenység irodalmi vonatkozását. Ebben a tekintetben A dögeltakarító kritikai aktusként juttatja kifejezésre a háború öngyilkos logikájának következményeit a szubjektum múltba vetettségének életromboló hatásaival. A háború a regény szerint
a totális elidegenítés, amennyiben végeérhetetlenségében elválasztja a szubjektumot attól a
modernitás óta minimálisnak és egyben alapvetőnek tételezett jogától és lehetőségétől, hogy
önmagának adjon formát, hogy önmaga hozza létre saját lényegét képességeinek kibontakoztatásával – a kiútkeresések meghiúsulásai mind arra utalnak, hogy a beszélő szubjektum
egyetlen, önmaga által változtathatatlan lényegévé a háború által meghatározott minősége
vált. A dögeltakarító az emlékezet túltengésének, a megnyomorító múlt jelenszerűségének
ábrázolásával figyelmeztet, hogy az emlékezés bár szükséges alapja a traumatikus múlt feldolgozásának, önmagában, szembenézés és kritikai gondolkodás hiányában nem több mint a
mindenkori jelen és jövő eltékozlása.

18

19

20

Dubravka UGREŠIĆ, A feltétel nélküli kapituláció múzeuma, (Ford., RADICS Viktória), Budapest, Európa,
2000. 135.
Utóbbi két regény magyar recepciójához lásd: THOMKA Beáta, Családtörténet-töredékek kaleidoszkópja (Ivana Sajko: Családom története dióhéjban 1941-től 1991-ig, és tovább) Jelenkor 2016/12.
1341–1343., illetve THOMKA Beáta, Mindenki hős akar lenni (Faruk Šehić: Az Una hullámai). Élet és
irodalom 60. évf. 21. sz. 21.
Vö.: Vladimir TASIĆ, Terminator 2: Pisac u potrazi za identitetom, Zlatna greda, Društvo književnika
Vojvodine, Novi Sad, 2001. nov.; Toronto Slavic Quarterly. No 2 (Fall 2002).

„

102

tiszatáj

PETAR BOJANIĆ

A megsemmisítés és a várakozás modelljei
A MESSIÁS
„Forradalmi erőszak” a forradalmár Kórah fölött
Még mielőtt elkezdenék érvelni Benjamin Az erőszak kritikájáról∗ című híres szövegének egy
újabb olvasata mellett, előrebocsátom a mű recepciójának eredetére vonatkozó feltételezésemet, és megvizsgálom, minek köszönhető a szövegrekonstrukció gazdag története Scholemtől és Löwenthaltól Honnethig, Žižekig vagy Judith Butlerig. A különféle szövegek e rövidre szabott, szövevényes kollázsának „dekonstruktív ereje” nem csak abból fakad, hogy a
szerző remek montázst készített, hanem, úgy vélem, abból a csodálatos „félreértésből” is, melyet Benjamin meglepő fordulata idéz elő, amikor előrukkol „a forradalmár feletti forradalmi
erőszakkal”. Mielőtt belefognék a forradalmi és az isteni erőszak, valamint a Kórah∗∗ név közötti „kapcsolat” elemzésébe, jelezni szeretném, mi az a két elem, amely behatárolja a további
értelmezést, és egyúttal megnehezíti azt: (a) Leo Löwenthallal1 ellentétben elfogadom, hogy
Benjamin írását messianisztikus fogalmak és alakzatok együtteseként kezeljem, és ehhez
mérten (b) kövessem Scholemet, aki Benjamin tisztára zsidó szövegét (ein rein jüdischer
Text) a „pozitív nihilizmus” vagy a „nemes és pozitív romboló erőszak” (die edle und positive
Gewalt der Zerstörung)2 megnyilvánulásának tekinti. Ez a két elem (a messianizmus és a pozitív nihilizmus) megduplázhatja a Benjamin szövegén eszközölt „intervenciómat”, továbbá
esetleg felfüggesztheti a Messiásnak a forradalmárral szembeni előnyét. Ebben az esetben az
„isteni erőszak” és Kórah neve közötti kapcsolat egy egészen más síkra perdülne át, és Benjamin zseniális szuggesztiója vagy intuíciója dominálna, mely szerint az első nagy lázadás
(vagy forradalom) az igazságosság történeteiben (és az utolsó a mítosz3 vagy a jog keretei

∗

∗∗

1

2
3

Petar Bojanić (1964) szerb filozófus, egyetemi tanár, a belgrádi Filozófiai és Társadalomelméleti Intézet igazgatója. Kiemelt témái közé tartozik az erőszak filozófiája és a zsidó politikai tradíció. Az itt
közölt tanulmány fordítása a szerző Sila i oblici rata című kötetének (Izdavačka Knjižarnica Zorana
Stojanovića, Sremski Karlovci – Novi Sad, 2012) Mesija című fejezetéből (15-42. old.) készült.
Walter BENJAMIN, Az erőszak kritikájáról. Fordította BENCE György = Angelus novus, Budapest, Magyar
Helikon, 1980, 27–56. old.
Szerb átírásban: Korej. Bence György fordításában „Korach” névalak szerepel. Károli Gáspár a Kóré
szóalakot használja, az új fordítású protestáns Bibliában viszont Kórah áll. Mi ez utóbbi változatot
választottuk.
L. LÖWENTHAL, Gewalt und Recht in der Staats- und Rechtsphilosophie Rousseaus und der deutschen
idealistischen Philosophie, (1926, Staatsexamensarbeit), Philosophischen Frühschriften, Frankfurt
am Main, Suhrkamp, 1990, 174. old.
G. SCHOLEM, Im Gespräch über Walter Benjamin (1968), Sinn und Form, 2007, 4. sz., 501, 502. old.
Ernst Bloch a második világháború után Kórahot úgy említi, mint mitikus reflexet (mythische Reflexe) az ellen, ami a hierarchiában mindig fölöttünk (oben) van. E. Bloch, Atheismus im Christentum
(1968), Gesamtausgabe, 14. k., Frankfurt am Main, Suhrkamp, 1959—1978., 108—109. old.

2018. június

103

„

közt) valami messianisztikusat evokál vagy provokál; hogy ez a fontos epizód egy nép életében, amit Kórah s maroknyi lázadó kezdeményezett, a messiási színház konstruálásának első
lépését képezi.
Fordítva azonban, ha a lázadásban mint olyanban keressük a messianizmus jeleit és formáit4, ha például Kórah – Benjaminnal „ellentétben”, ámde egyúttal mindig „vele együtt” –
„az első baloldali ellenzéki a radikális politika történetében”5, akkor az Istentől való végső, isteni erőszak nem más, mint a Benjamin által említett tiszta forradalmi erőszak, ami éppen ezt
a legelső forradalmárt érte. Az erőszak és a kényszer alakzatainak és formáinak e keringése
jól leírja a „félreértést”, mely Benjamin forradalom-fölfogását övezi, mivel az, aki a forradalmi
erőszakot elköveti, nem azon a helyen van, ahol várnánk. Vajon ez a csalódott várakozás térít
bennünket vissza újra meg újra Benjamin Zur Kritik der Gewalt-jához? Mindenekelőtt azonban az a kérdés, hogy egyáltalán mit várunk? Egy utolsó, katasztrofális dimenziójú erőszakot,
mely elejét fogja venni minden jövendő erőszaknak, és véget vet a várakozásnak? Vajon e pozitív erőszak szubjektumára várakozunk? A forradalom nemes (edel) szubjektumára? Vajon
az igazságosságra várakozunk?
Következzenek Benjamin elhíresült mondatai, a szöveg kulminációs pontjai, ahol különbséget tesz a mitikus és isteni erőszak között. Ezt a részt megelőzi néhány kétértelmű mondat,
melyekben Benjamin Hermann Cohenre hivatkozva a lázadásról mint a mitikus előírások
szelleme elleni harc legfőbb jellemzőjéről beszél (ezáltal csökkenti a „lázadó” figurájának jelentőségét), valamint a mi valószínűleg legfontosabb feladatunkról. A közvetlen erőszak mitikus megnyilvánulásának (azaz a jogi erőszaknak, Rechtsgewalt) olyan ártalmas funkciója
van a történelemben, mondja Benjamin, hogy ennek megsemmisítése a feladatunk (deren
Vernichtung damit zur Aufgabe wird).
És éppen ez a feladat az, ami végül még egyszer fölveti a kérdést, hogy létezik-e tiszta közvetlen erőhatalom (einer reinen umittelbaren Gewalt), mely képes lenne gátat vetni a mitikus
közvetlen erőszaknak. A mítosszal minden területen Isten áll szemben, tehát a mitikus erőszakkal az isteni erőszak. Ez utóbbi tulajdonképpen minden ponton az előbbi ellentéte. A mitikus erőszak jogteremtő (mythische Gewalt rechtsetzend), az isteni jogmegsemmisítő (die
göttliche rechtsvernichtend); az határokat emel, ez határtalanul romboló; a mitikus erőszak
bűnbe taszít és vezeklésre kényszerít, az isteni (göttliche) erőszak föloldoz; az fenyeget, ez
sújt; az véres, ez vértelenül halálos (so diese auf unblutige Weise letal). A Niobé-mondával a
Kórah és bandája fölötti ítéletet állíthatjuk szembe az isteni erőszak példájaként (Gewalt Gottes Gericht an der Rotte Kórah gegenübertreten). Az ítéletet kiváltságos léviták szenvedik el
(es betrifft Bevorrechtete, Leviten); figyelmeztetés nélkül, fenyegetés nélkül éri őket; sújtó ítélet egészen a megsemmisítésig (trifft sie unangekündigt, ohne Drohung, schlagend und macht
nicht Halt vor der Vernichtung). De egyben, éppen ezáltal, feloldozó, és fel kell ismerni, hogy
mély összefüggés áll fönn az erőszak vértelen volta és feloldozó jellege között. Mert a vér a

4

5

Ezen a ponton Blochot követem, aki a háború utáni nagy művében A remény elvében úgy ír a lázadásról, mint par excellence messianisztikus eszméről. Mózesnek az egyiptomiak elleni lázadásában
keresendő a messiási eszme megalapozása. Ld. a „Moses oder das Bewußtsein der Utopie in der Religion, der Religion in der Utopie” című fejezetet, Gesamtausgabe, 5. k., 1453. old.
First left oppositionist in the history of radical politics, M. WALZER, Exodus and Revolution, New York,
Basic Books, 1985, 111. old.

„

104

tiszatáj

puszta élet szimbóluma (das Symbol des blossen Lebens). A jogi erőszak megszüntetése pedig,
ezt itt nem tudjuk pontosabban kifejteni, arra vezethető vissza, hogy a pusztán természeti
élet bűnössé tétetik, s ez az élő embert büntelenül és szerencsétlenségképpen kiszolgáltatja a
meglakolásnak, melyben „meglakol” azért, hogy bűnössé vált – de ez egyben föloldozza a bűnöst, nem bűne alól, hanem a jog alól. Ha megszűnik a puszta élet is, akkor megszűnik a jog
uralma az élő ember fölött (die Herrschaft des Rechtes über den Lebendigen auf). A mitikus
erőszak véres erőszak a puszta élettel szemben s az erőszak kedvéért, az isteni erőszak tiszta
erőszak minden élettel szemben s az élők érdekében (die göttliche reine Gewalt über alles Leben um des Lebendigen willen). Az egyik áldozatot követel, a másik elveszi az áldozatot (Die
erste fordert Opfer, die zweite nimmt sie an).6
Szóval Benjamin fölfedezi az „isteni erőszakot”, mint olyan erőt, ami az isten sajátja vagy
amit az isten gyakorol, amikor ítéletet mond Kórah és bandája fölött. Ez az egyetlen példa,
amit erre felhoz. Ez a szintagma (mely a teológiai szövegekben szokványos és nem pontosított) már tartalmazza Benjamin néhány alternatív megfogalmazását, melyeket szembefordít
a jogi erőszakkal, erőhatalommal, tehát azzal az erőszakkal, amit a jog teremt és tart fenn. Az
„isteni erőszak” „tiszta közvetlen erőszak” és egyúttal Sorel „proletár sztrájk”-ja (grève prolétarienne), mely voltaképpen nem erőszakos, azonban megsemmisítő, valamint a „nevelői
erőhatalom” (erzieherische Gewalt), mely szintén kívül esik a jogon. Az „isteni erőszak”, ami
Benjamin szerint hajdanán esett meg, a mitikus jogi formák válságával karöltve „egy új történelmi korszakot” (ein neues geschichtliches Zeitalter) alapoz meg. Benjamin először is bejelenti valami „új” eljövetelét, amire már nem is kell olyan sokat várnunk (ez semmiképp sem
valami „új jog”).7 Majd megállapítja, hogy a „forradalmi erőszak” többé nem lehetetlen, és végül felvezet egy teljesen új és titokzatos erőszakot, mely majd a jövőben következik be, és
amely, úgy tűnik, rendelkezik a messiási, szuverén megnyilatkozás8 minden jellemzőjével. Az
„isteni erőszak”, úgy tűnik, folyamatosan jelen van, hiszen mindenféle elgondolható (háború,
halálbüntetés végrehajtása stb.) és el nem gondolható formában felütheti a fejét. Írásának
végén Benjamin azt hangsúlyozza, hogy ez a fajta erőszak valamennyiünk számára teljesen
homályos és fölfoghatatlan.
Mint ismeretes, a hosszú fragmentum, melyet az imént idéztem, Az erőszak kritikájának
legfontosabb és talán legeredetibb részlete. Benjamin azzal próbál érvelni, hogy megkülön6

7

8

W. BENJAMIN, Zur Kritik der Gewalt = Gesammelte Schriften, 2-1. k., Franfurt am Main, Suhrkamp,
1991, 199—200. old. Benjamin írásának első kiadásában 1921-ből (Archiv für Sozialwissenschaft und
Sozialpolitik, 47. k.) ez a rész a 829. oldalon található.
Franz Rosenzweig használja az „új jog” kifejezést a Der Stern der Erlösung egy fejezetében („Erőszak
az államban”), mely ugyanabban az évben jelent meg, mint Benjamin írása. „Minden erőszak értelme
az, hogy új jogot alapozzon meg (neues Recht gründe). Az erőszak nem a jog tagadása, ahogy hinni
szoktuk, mivel félrevezet bennünket, mostani állapotunkban, a szubverzív hatása: ellenkezőleg, az
erőszak alapozza meg a jogot. Ám egy új jog eszméje fönntartja az ellentmondást. A jog lényegét tekintve régi jog. És az erőszak egyszeriben a régi jog megújítójaként merül fel (die Erneuerin des alten
Rechts). Az erőszakos cselekedetben (gewaltsamen Tat), a jog nem szűnik meg új joggá változni”.
F. ROSENZWEIG, Der Stern der Erlösung (1921), Frankfurt am Main, Suhrkamp, 1996, 370. old.
„Die göttliche Gewalt, welche Insignium und Siegel, niemals Mittel heiliger Vollstreckung ist, mag die
waltende heißen”. W. BENJAMIN, Zur Kritik der Gewalt, 201. old. A magyar fordításban: „Az isteni erőszakot pedig, mely mindig csak inszigniuma és pecsétje, sohasem eszköze a szent végrehajtásnak, az
elvégező erőszaknak nevezhetjük.”

2018. június

105

„

bözteti a kétfajta erőszakot: az egyik az, amely Niobéra, a másik az, amely Kórahra sújtott le
büntetés gyanánt. A megkülönböztetésre azért van szüksége, hogy megjelölje és „intézményesítse” az újfajta erőszakot, majd határozottan szembeforduljon úgy a forradalmi és radikális pacifizmussal, mint a szocialista Kurt Hiller zsidóságával, illetve életfelfogásával is.9 Úgy
tűnik, hogy ez a fragmentum azért különösen bonyolult, mert ezen a ponton Benjamin újraolvassa és átértelmezi szövegének minden elemét annak a különbségnek a fényében és annak az újfajta erőszaknak a szempontjából, amit Kórahnál fedez föl.
Szeretném áttekinteni ezeket az elemeket, és fényt deríteni arra, hogy miért vezette be
Benjamin a szövegébe Kórahot. Arra a kérdésre, hogy miért nem foglalkozott Benjamin
egyetlen olvasója sem ezzel a példázattal10, az lehet a válaszom, hogy a Kórahra és bandájára
vonatkozó „nyomok” szorgosan el vannak tüntetve és/vagy még mindig nem hozzárférhetők.
Az „elemek” voltaképpen azok a szövegek, amelyeket Benjamin felhasznál szövegének
komponálásakor. Az idézett fragmentum, illetve a teljes „Kritika” számos szövegre hivatkozik
vagy nem hivatkozik; ezekből kiindulva meglehetősen könnyű rekonstruálni recepciójuk és
olvasataik történetét.
Az első csoportba azok a szövegek tartoznak, amelyeket Benjamin explicit módon idéz.
Szerzőik: Kant, Erich Unger, Sorel, Cohen11 és Hiller.
Ezt követi azoknak a könyveknek vagy szövegeknek a csoportja, amelyekről megbízhatóan tudjuk, hogy így vagy úgy hatottak Benjaminra: ez Hugo Ball Zur Kritik der deutschen Intelligenz című könyve 1919-ből (amellett, hogy azonosan használják a „kritika” szót, Benjamin
érzésem szerint jól megjegyezte Ball elemzését Dante De Monarchiájának 1.1 fejezetéről);
mindenképpen ide tartozik Ernst Bloch két könyve, a Geist der Utopie 1918-ból és a Thomas
Münzer, als Theologe der Revolution 1921-ből, valamint Baudelaire, akit Benjamin e szöveg
9

10

11

Hiller szövegét – Anti-Kain. Ein Nachwort zu dem Vorhergehenden –, amit Benjamin a Das Ziel (1919)
című folyóiratból idéz, megelőzi Rudolf Leonhard rövid szövege – Endkampf der Waffengegner! –,
melyet a szerző a spartakisták sztrájkjának szentel, végkicsengésében pedig a fegyverek elleni harcra szólít fel (Kampf gegen die Waffe!, 23. old.). Hiller szövege a fegyvertelen és terrormentes forradalom nevében támadja a bolsevizmust. Jobb rabnak maradni, mint fegyveres lázadást (gewalttätige
Rotte) indítani, mondja Hiller a 27. oldalon. Benjamin hiányosan idézi Hillert. A teljes mondat így
hangzik: „Brutalisiere ich nicht, töte ich nicht, so errichte ich nimmermehr das Weltreich der Gerechtigkeit, des ewigen Friedens, der Freude – so denkt der geistige Terrorist, so denkt der edelste Bolschewik, so dachten die von ebertreuen Millitars vorsätzlich und heimtückisch erschlagenen Spartacusführer. Wir aber bekennen, daß höher noch als Glück und Gerechtigkeit eines Daseins” (25. old.)
Kurt Anglet egy helyütt említi Kórahot és a lázadását a Messianität und Geschichte. Walter Benjamins
Konstruktion der historischen Dialektik und deren Aufhebung ins Eschatologische durch Erik Peterson,
Berlin, Akademie Verlag, 1995, 35. old. Jacques Derrida is mindössze egy alkalommal tesz említést
róla a Force de loi -ban (Paris, Galilée, 1994, 145. old.). Eric L. Jacobson a Benjaminról és Scholemről
írt, 1999-ben Berlinben megvédett doktori disszertációjában (234. old.) tesz említést Qorahról. Az
egyetlen szöveg, mely tematizálja az isteni erőszakot és röviden elemzi a Korah’s rebellion használatát Benjaminnál Brian Britt Divine Violence in Benjamin and Biblical Narrative című kongresszusi
előadása, mely 2006 októberében hangzott el Berlinben, német nyelven. A szerző szívélyességének
hála a kézirat angol nyelvű verziója rendelkezésemre áll.
Felhívom a figyelmet Günther Figal két kivételes jelentőségű szövegére, melyek a tiszta akarat és a
tiszta eszköz problémáját vizsgálják a Walter Benjaminra hatást gyakorló Kant és Cohen példáján:
Recht und Moral als Handlungsspielräume, Zeitschrift für Philosophische Forschung, 1982, 36. sz.,
361–377 old., valamint: Die Ethik Walter Benjamins als Philosophie der reinen Mittel; G. FIGAL, H. FOLKERS, Zur Theorie der Gewalt und Gewaltlosigkeit bei Walter Benjamin, Heidelberg, Texte und Materialien der FEST, 1979., 1–24. old.

„

106

tiszatáj

készülését megelőzőn olvas és fordít (a „frappe”, „choc”12 vagy a „catastrophe”13 fogalmak
igen gyakoriak Benjaminnál).
Van egy olyan forráscsoport is, amelyet szinte soha nem említenek, ámbár bizonyosan jelentős nyomot hagyott Benjamin szövegén. Ide tartozik Rickert könyve 1920-ból, a Die
Philosophie des Lebens14, David Baumgardt füzete ugyanebből az évből a lehetséges15 (és a
lehetetlen) problémájáról, és persze Hegel művei, melyek nélkül Benjamin szövege egyáltalán nem létezhetne. Nem csupán arról van szó, hogy Benjamin megismétli Hegel bizonyos
motívumait és alakzatait, mint amilyen a hősi erőszak vagy a „tiszta erőszak”16, vagy arról,
hogy átírja és korrigálja Hegel különböző kifejezéseit17, hanem arról, hogy Benjamin a jog és
az erőszak viszonyának tematizálását teljes mértékben Hegeltől vette át, „az erőszak misztikusától” (eines Mystikers der Gewalt), ahogy nevezi18.
A jogászok szövegei és a jogi források Benjamin számára külön inspirációs forrást jelentenek. Nincs okunk azt hinni, hogy Benjamin ne ismerte volna Stammler munkáit, aki az
anarchizmus elméletéről, illetve az erősebb jogáról (das Recht des Stärkeren) írt, avagy azokat a változó értékű tanulmánysorozatokat, amelyeket 1909-től közöltek francia nyelven, és
amelyek a jog és az erő kapcsolatáról szólnak (a szerzők többek között Lesuer, Milhaud,
Flach, Anthony). Ellenben biztos, hogy Benjamin nem olvasta e szöveg megírása előtt a jelen
témával foglalkozó legszisztematikusabb könyvet, hiszen az ugyanabban az évben jelent
meg, mint Az erőszak kritikája. Erich Brodmann Recht und Gewalt című könyvéről van szó.19
12

13

14

15

16

17

18

19

A sokkról Marcuse ír 1964-ben, a Benjamin korai szövegeihez írt utószavában. W. BENJAMIN, Zur Kritik der Gewalt und andere Aufsätze, Frankfurt am Main, Suhrkamp, 1965, 105. old.
A „katasztrófa” természetesen mindenekelőtt Scholemnél van jelen, de Ungernél is a „Politik und Metaphysik” című szöveg elején (…jede unkatastrophale Politik ist unmetaphysisch nicht möglich). Cf. E.
Unger, Politik und Metaphysik, Würzburg, Königshausen & Neumann, 1989 (1921), 7 (3) old.
H. RICKERT, Die Philosophie des Lebens, Darstellung und Kritik der philosophischen Modeströmungen
unserer Zeit, Tübingen, J. C. B. Mohr, 1920.
Dr. D. BAUMGARDT, Das Möglichkeitsproblem der Kritik der reinen Vernunft, der modernen Phänomenologie und der Gegenstandstheorie, Berlin, Reuther & Reichard, 1920. Ez a könyv a Kant-Studien
„Ergänzungshefte” 51. füzete. Nagyon fontos szerepe lehetne a lehetséges/lehetetlen egyfajta imaginárius elméletében, mely August Fausttal és Hartmann-nal együtt a kései Derridát is felölelné.
Die reine Gewalt. Cf. G. W. F. HEGEL, Jenaer Schriften. 1801-1807, 2. k., Hamburg, Felix Meiner, 1970,
474-475. old.
Például a kétfajta erőszak felettébb különös benjamini megkülönböztetése: „Az egyik áldozatot követel, a másik elveszi az áldozatot” (Die erste fordert Opfer, die zweite nimmt sie an) felismerhető a §
70-ben: „Ha tehát az állam az életet követeli, az egyénnek azt oda kell adnia, de szabad-e, hogy az
ember maga dobja el az életét?” (Wenn der Staat daher das Leben fordert, so muß das Individuum es
geben, aber darf der Mensch sich selbst das Leben nehmen?) G. W. F. HEGEL, Grundlinien der
Philosophie des Rechts, Frankfurt am Main, Suhrkamp, 7. k., 1970, 152. old.
Levél Scholemnek, kelt 1918. 01. 31-én. W. BENJAMIN, Briefe I, Frankfurt am Main, Suhrkamp, 1978,
171. old. A jogról és az erőszakról Hegelnél lásd Add. § 432 és § 433, G. W. F. Hegel, Enzyklopädie der
philosophischen Wissenschaften im Grundrisse III. k., 10, 1970, 221, 223 old.
E. BRODMANN, Recht und Gewalt, Berlin und Leipzig, Walter de Grunter & Co., 1921. Az e témájú
könyvek inflációja az elkövetkező években éles reakciókat provokál, sokan tagadják, hogy a jog és az
erőszak között bármily kapcsolat fönnállna. Paul Natorp a Vorlesungen über praktische Philosophie
(Erlangen, Verlag der philosophischen Akademie) című könyvében, mely 1925-ben jelent meg, azt
állítja, hogy a jog nem kényszerít (zwingt nicht) és hogy az erőszak nem jogalkotó (Gewalt schafft
nicht Recht) (§ 180, 457, 458 old.). „A törvénynek van kényszerítő ereje (rechtliche Gewalt) (Gewalt,
die selbst aus dem Rechte fliesst), ámde a kényszerítő erőnek nincs semmiféle törvénye, amiként erő-

2018. június

107

„

E szöveg megírásának közvetlen kiváltó oka azonban a jogász Herbert Vorwerk írása lehetett: Das Recht zur Gewaltanwendung, mely 1920 szeptemberében jelent meg20. Feltételezésem szerint ez az írás és a heves vita, amit kirobbantott, indították arra Benjamint, hogy egy
rövid dolgozat formájában sürgősen válaszoljon a jog és az erőszak legitimitásának kérdésére. Azt a rövid jegyzetet, amit Benjamin Vorwerk szövege nyomán vetett papírra, a Kritika első vázlatának tekinthetjük. Ugyanakkor a Kritika minden bizonnyal Benjamin jónéhány akkortájt írt, azóta elveszett politikáról szóló szövege, vázlata és tervezete tökéletes összefoglalójának tekinthető. Ha most kapcsolatot keresek e három kéz között (az egyik Vorwerké,
a másik kettő pedig Benjaminé, hiszen ő írja a szóban forgó jegyzetet is, meg a szöveget is
néhány hónap leforgása alatt), akkor azt a pontot választom ki Vorwerk szövegéből, amely
lényegi távolságot teremt Benjamin, valamint a jog meg a jogi erőszak (vagy az állami erőszak) között. A 15. oldalon ezt írja Vorwerk:
„A forradalomhoz való jog”, amint ezt már száz éve tanítják az államjogászok, fogalmi lehetetlenség.”
(„Ein Recht auf Revolution”, wie es noch die Staatsrechtslehrer vor hundert Jahren lehrten, ist begrifflich unmöglich).

Nem létezik ilyen „fogalom”, pontosabban nem létezik olyan jog, mely forradalomhoz vezethetne, más szóval a törvényes keretek közt végbemenő forradalom képtelenség. A „forradalomhoz való jog” kifejezés közönséges nonszensz. Az erőszak kritikájának legvégén Benjamin mintha egy másik teret találna az erőszak és a forradalom számára:
Ha pedig sikerült megbizonyosodnunk afelől, hogy az erőszak fönnmarad mint tiszta közvetlen erőszak a jogon túl is (jenseits des Rechtes), akkor ezzel egyben kimutattuk, hogy lehetséges és hogy miként lehetséges forradalmi erőszak (die revolutionäre Gewalt möglich ist), mert ilyen névvel kell illetnünk az ember által gyakorolt tiszta erőszak legmagasabb rendű megnyilvánulását (reiner Gewalt
durch den Menschen zu belegen ist).21

Ahhoz, hogy Benjaminnak e válasza lehetővé váljék, azaz hogy lehetővé váljék az, ami fogalmilag lehetetlen, elkerülhetetlen a regiszterváltás, és a jog meg az erőszak abszolút szétválasztása. Csak az az erőszak nevezhető forradalmi (isteni, abszolút, tiszta, szuverén, messiási stb.) erőszaknak, amelyik teljesen leválik a jogról, elszigetelődik tőle. Ez a szigorú megkülönböztetés a feltétele annak, hogy egy teljesen új teret (és időt) találjunk, mely kívül esik a
jogon. Benjamin tehát a jegyzetében, a Vorwerk szövegére adott első válaszreakcióban a Kritika előtt néhány hónappal szembeszegül a jogi kényszerrel avagy „a jog erőteljes megvalósulási törekvésével” (intensive Verwirklichungstendenz des Rechts). Az a szándéka, hogy korlátozza a jog sietségét és türelmetlenségét, amivel meg akarja szállni a „világot”. Úgy látszik,
hogy a jogtól való tartózkodás bevezetés valami egészen másba.
A türelmetlenség erőszakos ritmusával (Um den gewalttätigen Rhytmus der Ungeduld), ami a jog lételeme, és amiben feltalálja saját időmértékét, szembeállítható a várakozás jó <?> ritmusa (Rhytmus

20

21

szakra való jog sem létezik; nem létezhet olyan jog, amely erőszakból fakad (ein Recht, das aus
Gewalt fliesst). Az erőszak nem jogalkotó. A hatalom (Macht) úgyszintén nem jogalkotó” (§ 197, 492,
493 old.).
A Blätter für religiose Sozialismus szerkesztőjének, Carl Mennickének, és barátjának, Paul Tillichnek
a kérésére Vorwerk az 1920. évi 4. számban jelentette meg a szöveget, mely igen rövid (másfél oldal), és a szerkesztő majd’ egyoldalas kommentárja követi. Mennicke az 1921. évi 6. számban zárja
le a vitát.
W. BENJAMIN, Az erőszak kritikájához, 56. old; W. BENJAMIN, Zur Kritik der Gewalt, 202. old.

„

108

tiszatáj

der Erwartung), amelyben a messiási esemény játszódik le (in welchem das messianische Geschehen
verläuft).22

A kérdőjel a „jó” (guten) melléknév után Benjamin utólagos betoldása és ennek a mondatnak az alanya. Nem csak látens habozásról van szó, Benjamin nem csak halogatja egy pontosabb melléknév megnevezését, hanem ugyanaz a bizonytalanság és tudatlanság forog fenn,
mely az utolsóként és isteniként bejelentett eseményt kíséri. A kérdőjel megszakítja, és mégsem szakítja meg a már most történő23, ám egyúttal folyton késlekedő (die Verzögerung) eljövendő esemény előreláthatóságának horizontját. A messiási esemény24 mint olyan esemény, mely elejét veszi minden eljövendő erőszaknak, meghatározza és strukturálja a várakozást (Erwartung). Maga a várakozás váltja valóra azt, ami teljes mértékben lehetetlen.
Benjamin Vorwerk-olvasata és a jog erőszakjával szembeni ellenállása bevezet bennünket Az erőszak kritikáját alkotó „szövegkompozíció” utolsó és legfontosabb csoportjába. Ez
pedig az a végtelen és bonyolult „szöveg”, amit Benjamin és Scholem barátsága jegyez, és
amit továbbra sem lehetséges rekonstruálni. Most nem csak arra gondolok, hogy milyen nehézségeket okoz azoknak a nyomoknak az osztályozása, amelyeket Scholem és a „Benjamin–
Scholem” kapcsolat hagyott Benjamin szövegén25, hanem Gershom Scholem hagyatékának
fölöttébb titkos és homályban maradó archiválási stratégiáira is. Egyes kérdéseket, amelyek
semmiképp sem cövekelhetők le Scholemnél, Adornónál vagy Bubernél anélkül, hogy ne ébresztenék fel a sokkal fontosabb gyanakvást az archívumok 20. századi „használatát” és a velük való „manipulációkat” illetően, későbbre halasztok, egyelőre mellőzöm őket, és Benjamin
szövegére meg „az isteni vagy forradalmi erőszak”-ra szorítkozom. Az az érzésem, hogy
Kórah és társainak említése Benjaminnál sokkal transzparensebb volna, ha például „megtalálták” volna Scholem levelét, amelyre Benjamin 1921. augusztus 4-én hivatkozik26. Sokkal
könnyebb volna tematizálni Benjamin szándékait, ha a nyilvánosság rendelkezésére állnának
Scholem naplói vagy az 1918 és 1922 között írt levelei. Hasonló a helyzet Benjamin szövegé22
23

24

25

26

W. BENJAMIN, Az erőszak alkalmazásának joga = Gesammelte Schriften, 6. k., 104. old.
Ez a fragmentum világosabbá válik Scholem egy mindeddig publikálatlan szövegének alapján:
„A Messiás királysága mindig itt van, mondta egy alkalommal Walter. Ez a belátás (Einsicht) a legmagasabb igazságot tartalmazza – ámde csak egy bizonyos szinten, ahova, ha jól tudom, a próféták után
senki sem jutott el” (1917). Az idézet lelőhelye: Michael LÖWY, Le messianisme hétérodoxe dans
l’oeuvre de jeunesse de Gershom Scholem, szerk. J.-C. ATTIAS, P. GISEL & L. KENNEL, Messianismes: Variations sur une figure juive, Genève, Labor et Fides, 2000, 124. old.
Cf. G. BENSUSSAN, Messianisme, messianicité, messianique = Pour quoi faire, pour quoi penser? Une histoire de l’avenir, szerk. Jocelyn BENOIST & F. MERLINI, Paris, Vrin, 2004, 26–27. old.
Itt nemcsak itt azokra a levelekre gondolok, amelyek nélkül elkezdeni sem lehet a Kritika elemzését
(ezek közül a legfontosabb Benjamin 1921. januári keltezésű levele Scholemnek), hanem arra is,
ahogy Scholem dolgozott a forrásszövegekkel, miközben folyamatosan együttműködött Benjaminnal; Scholem kezdeti kutatásaira az apokaliptikus messianizmus és a katasztrófa tárgykörében;
A bolsevizmus (Der Bolschewismus) című zseniális kéziratára, mely a zsidó forradalomról, a messianisztikus királyságról, a vérről és a lázadásról és „a szegénység diktatúrájáról” (die Diktatur der Armut) beszél, G. SCHOLEM, Tagebücher 1913–1917, Frankfurt am Main, Jüdischer Verlag, 1995, 556–
558. old; az 1915-ből származó feledhetetlen jegyzeteire a forradalomról: Unser Grundzug: das ist die
Revolution! Revolution überall!, ibid, 81. old; Benjamin Tézisek a jog fogalmáról című szövegére, mely
Scholem naplóiban jelent meg (és minden bizonnyal tévesen sorolták az 1916-os évbe) és az óriási
különbségre a mischpatah, a Recht és a zedek, Gerechtigkeit között, ibid, 401–402. old.
„Persze, hogy lelkesen olvastam mindazt, amit Az erőszak kritikájáról írtál. A szöveg a napokban fog
megjelenni”. (Heidelberg, 1921. 08. 04.). W. BENJAMIN, Briefe I., 270. old.

2018. június

109

„

nek recepciójával is. Remélem, valamennyien tudjuk azt is, hogy mennyire másképp festene
ma Az erőszak kritikájának szövege, ha előttünk volna Benjamin barátnőjének, az erőszak
legnagyobb múlt századi gondolkodójának, filozófusának, Hannah Arendtnak az interpetációja.
Három szöveg, avagy Benjaminnak mint a háború utáni Németország szemtanújának három olvasmányélménye a jelen tanulmány címében szereplő benjamini példázat gyökereit
érintheti:
a) Hermann Bahr Die Rotte Korahs című regénye 1919-ből, mely egy osztrák báró sorsát beszéli el, aki váratlanul felfedezi, hogy ő egy gyűlölt zsidó, egy háborús nyerészkedő fia és örököse. Bahr a vér és a környezet, illetve a biológia és a kultúra faji jellegű szembenállását vizsgálja, valamint a törvény és a pénz, az erkölcs és a korrupció viszonyát. Ezek az elemek, akárcsak Bahr hisztérikus antiszemitizmusa és paradox hite a zsidók regenerálódásában, minden
bizonnyal felkeltették Benjamin figyelmét27.
b) Kantnál, akit több éven át nagy odaadással olvas, Benjamin fölfedezhetett egy igen fontos
fragmentumot A vallás a puszta ész határain belül szövegében. Tudniillik az említett könyv
második kiadásában (1794) Kant néhány helyen kiegészíti a régebbi megfogalmazást:
„amelyből az embernek ki kell lépnie (herausgehen soll), hogy politikai-polgári viszonyokra
jusson (um in einen politisch-bürgerlichen zu treten)”. Az első mondatban a pleonazmus szerepe az, hogy fölfokozza az erőfeszítést: „a természeti embernek iparkodnia kell kikerülni”
(der natürliche Mensch (…) herauszukommen sich befleissigen soll). A másodikban siettetés is
szerepel: „az embernek iparkodnia kell minél hamarabb kikerülni” (so bald wie möglich herauszukommen sich befleissigen soll); a harmadikban „az ember nem léphet ki egyedül”, mivel
ez a kötelesség nem csak rá vonatkozik, hanem az egész emberi nemre (eine Vereinigung derselben in ein Ganzes), pontosabban szólva ez a kötelesség megkívánja „az egyes személyek
egésszé történő egyesülését (Volkommenheit), a jó érzületű emberek rendszerének a megteremtését (System wohlgesinnter Menschen), (…) a totalitást”28
A „kilépés” nagy kötelessége (die Pflicht) minden más kötelességtől különbözik, és még
két feltétele van, amelyeket a folytatásban Kant rögtön felsorol: „ennek a kötelességnek
szüksége van egy másik eszme feltételezésére, nevezetesen egy magasabb morális lényére”,
azaz az isten eszméjére (ami lehetővé teszi Kant számára, hogy azt a közösséget, melynek sikerül a kilépés, „Isten népének” nevezze) és még egy eszmére, mely ellentétes az előbbivel és
az említett közösséggel: ez pedig „a rossz princípium hordájának gondolata”.
Isten e népével szembeállítható a rossz princípium hordájának gondolata (die Idee einer
Rotte des bösen Prinzips entgegensetzen), mint azok egyesülése (Vereinigung), akik az ő oldalán állnak, a gonosz kiterjesztésén munkálkodnak (zur Ausbreitung des Bösen), s meg akarják
akadályozni ama másik közösség létrejöttét (jene Vereinigung nicht zu Stande kommen); ámbár az erényes érzületet ostromló princípium (anfechtende Prinzip) szintúgy bennünk ma-

27

28

A regény 1919-ben jelent meg a S. Fischer kiadónál (Berlin, Bécs). Benjamin követte Bahr igen termékeny munkásságát és sok helyütt említi őt szövegeiben, azonban a Die Rotte Korahs című könyv
nincs feltüntetve Benjamin könyvtárának jegyzékében.
I. KANT, Die Religion innerhalb der Grenzen der bloßen Vernunft = Kants gesammelte Schriften, Berlin,
Walter de Grunter & Co., 1969., 6. k., 97. old. I. KANT, A vallás a puszta ész határain belül és más írások. Ford. VIDRÁNYI Katalin. Gondolat Kiadó, 1980. 224-225. old.

„

110

tiszatáj

gunkban lakozik, s csupán a szemléletesség kedvéért ábrázoljuk külső hatalomként (in uns
selbst liegt und nur bildlich als äußere Macht vorgestellt wird)29.
c) Előfordulhat, hogy Benjamin gondolatait az áldozatról, a vérről és a Kórah fölötti erőszakról éppenséggel Goldberg szemináriuma indította el, valamint Benjamin találkozásai az ő köréhez tartozó emberekkel (Ungert és Baumgardtot már említettem), akikre Scholem különösen allergiás volt. Ezt a feltételezést egyelőre csak azok a viszonylag hosszú fragmentumok
támaszthatják alá, amelyek Goldberg 1925-ben megjelent könyvében találhatók.30 Oskar
Goldberg a Kórah-lázadást (amit ő Korah-Aufstandnak nevez, másutt „vállalkozásnak”, KorahUnternehmen) a metafizikai középpont (metaphysischen Zentrum) ellen intézett fenyegetésnek látja. Az erre adott reakció (eine Reaktion), mely „teológiai” szempontból érthetetlen, állítja Goldberg, olyan, mint a test reakciója olyankor, amikor egyik életfontosságú szervét éri
támadás (wenn ein lebenswichtiges Organ empfindlich angegriffen wird).31
Benjamin analógiájának ez a három esetleges forrása nem egyenlő értékű, és különböző
szövegrendekbe tartoznak. Mégis, ha figyelmen kívül hagyjuk Hermann Bahr obskurus allegóriáját, a lázadók bandája Kantnál is, meg Goldbergnél is egy kis „részre” szorítkozik, mely
egy jóval nagyobb „egésszel” szemben lép fel. A rossz „rész” nem képes olyan entitássá vagy
közösségé szerveződni, mely az ellenállása révén fönnmaradhat. Más szóval a „rész” nem
maradhat fönn az „egészen” belül, ezért az egész reakciója szörnyű, és a lázadók megsemmisítése szükségszerű. Érdekes, hogy a „rossz princípiuma” Kantnál is, meg Goldbergnél is interiorizálva van és képes beszéd formájában kerül elő, Kantnál mint ami „bennünk magunkban
lakozik”, Goldbergnél pedig mint a szervezetünk vagy a „testünk” valamely szervét ért támadás.
Még egyszer idézem Benjamint:
A mítosszal minden területen Isten áll szemben, tehát a mitikus erőszakkal az isteni erőszak. Ez
utóbbi tulajdonképpen minden ponton az előbbi ellentéte. A mitikus erőszak jogteremtő (mythische
Gewalt rechtsetzend), az isteni jogmegsemmisítő (die göttliche rechtsvernichtend); (…) A Niobémondával a Kórah és bandája fölötti ítéletet állíthatjuk szembe az isteni erőszak példájaként (Gewalt
Gottes Gericht an der Rotte Kórah gegenübertreten). Az ítéletet kiváltságos léviták szenvedik el (Es
betrifft Bevorrechtete, Leviten); figyelmeztetés nélkül, fenyegetés nélkül éri őket; sújtó ítélet egészen
a megsemmisítésig (trifft sie unangekündigt, ohne Drohung, schlagend und macht nicht Halt vor der
Vernichtung).

Benjamin intervenciója összhangban áll Kant és Goldberg értelmezésével, ugyanis az „isteni erőszak” szembe van állítva a „mitikus erőszakkal”, mégpedig mindenben, minden ponton (in allen Stücken, in all respects); szó sincs a banda semmiféle „megbüntetéséről”, ellenkezőleg, az Isten ítélete (Gericht) az egészet óvja meg – az isteni akció avagy az „isteni erőszak” egyszerre pusztít és ment meg (ezért igazságtétel ez az erőszak, nem pedig jogalko-

29

30

31

Uo., 100. old. Ugyanebben az évben a „Minden dolgok vége” (Kant-Werke, 8. k. 332. old) című szövegben Kant leleplezi, hogy ez a horda, amit említ, tulajdonképpen Kórah bandája (der Rotte Korah).
O. GOLDBERG, Die Wirklichkeit der Hebräer: Einleitung in das System des Pentateuch, 1. k., Berlin, Verlag David, 1925. Goldberg a szentség, a megsemmisítés, az áldozat és a vér problémáját vizsgálja
(98–99., 160–163. old.). Az „unblutige Opfer”-t Goldberg a Kali istennőnek való áldozat kapcsán említi (139. old).
Uo., 194–195. old.

2018. június

111

„

tás)32: az isten nem figyelmezteti és nem fenyegeti meg azokat, akiket megsemmisít, azokat
azonban figyelmezteti, akiknek van rá fülük. De ez nem elég, és ez nem minden. Szerintem
Benjamin ambíciója tovább hatol, és Kórah „bevetése” túlmutat ezen a három momentumon,
amelyeket kiemeltem, és azon a kettőn, amelyeket megemlítettem ugyan, ám mindeddig háttérben hagytam. Mint azt korábban hangsúlyoztam, Benjamin szövege meglepetést tartogat,
mivel valakire, aki par excellence baloldalinak és forradalmárnak látszik (Walzer szerint ez
Kórah, a lázadó), márpedig Benjamin végig a forradalomról beszél itt, egyszeriben lecsap az
„isteni erőszak”, és megsemmisíti. Később hozzáfűztem ehhez egy másik problémát is Benjamin és Scholem eszmecseréjét illetően, miszerint a szent szövegek és a rabbinikus elemzések hatással lehettek Benjaminnak a Kórahról szőtt képzeteire. Tehát Goldberggel vagy Kanttal és Walzerrel, részben Scholemmel is ellentétben Benjamin megpróbálja együtt elgondolni
ama érthetetlen „teológiai” szempontot (theologische Gesichtspunkte) és a lázadás forradalmi
gesztusát. Csak a teológia és a forradalom (nem pedig a politika) ilyen keresztezési pontján
lehetséges a lehetetlen: a messiási esemény.
Kórah a pszeudomessiás és a hamis forradalmár fenséges példája, ám ugyanakkor a messiansztikus színház és az eljövendő világ első mozgatója.
De miért hamis forradalmár Kórah?
A legprecízebb válasz szerint azért, mert Kórah nem a Messiás. Amikor az isten megsemmisítő csapást mér Kórahra és követőire, Benjamin kiváltságos levitákként határozza
meg őket (ez egy újabb nagy meglepetés). Ők a kiváltságosok, die Bevorrechtete („Es trifft
Bervorrechtete”; melléknévi formában bevorrechtigt). Noha ez a ritka szó kétértelműen mutat
rá arra, hogy a megsemmisítő csapás az ítéletet megelőzőn érte őket – tehát az ítélet, a fenyegetés és a figyelmeztetés előtt –, úgy tűnik, Benjaminnak egész más volt a szándéka. És
még valami: hogy lehetnek „kiváltságosok” azok, akik a kiváltságok, meg a vezetésre, a papságra való „jog”, és Mózes meg Áron ellen lázadnak? Hogyan lehetséges, hogy egyedül Kórah,
egyébként Mózes rokona, kiváltságos? Miben állnak ezek a kiváltságok? Benjamin nem a
szokványos privilegiert melléknevet használja, hanem egy olyan szót (Bevorrechtete), mely a
jogot, a bíróságot és az ítéletet is tartalmazza. Ezzel a művelettel Benjamin a „teológiai” értelmezéshez közelít, mely szerint azért lettek megsemmisítve, mert kiléptek a törvényből. Az
isten védelmezi a törvényt és megsemmisít mindent, ami kívül kerül rajta (a lázadókat vagy a
„kiváltságosokat”). Majd Benjamin kimutatja, hogy ez a lázadás nem forradalom, hanem a jog
vagy a törvény terméke. A lázadók azért lettek megsemmisítve, mert a már meglévő törvény
keretein belül kiváltságokat követelnek, és azért kiváltságosok, mert a pozíciójuk máris kívül
esik a jogon (ez a dilemma úgy jelenik meg, mint a különbség Mózes és Áron, illetve az Isten
elleni lázadás közt). Kórah mindenekelőtt azért privilegizált hamis forradalmár, mert gazdag,
és mert a lázadás előtt is nagy hatással volt a népre. Kórah nem szegény33, azaz politikus,
nem pedig forradalmár. Még ha Benjamin nem is ismerte Kórah ambíciójának eredettörténe-

32

33

Benjamin úgy használja a „bíróság” vagy „ítélet” szavakat (Gericht), hogy az magával vonja a jog
(mispát) és az igazságosság (cedek) megkülönböztetését. Ha az isten az a szubjektum, aki elhozza az
igazságot és az igazságosságot, akkor ez a cselekmény nem büntetés, hanem védelmezés. Ez a cdk
gyök alapjellemzője.
„Csak a szegények ítéletének van forradalmi ereje” (Urteil des Armen hatt allein revolutionäre Macht.
Die Arme ist vielleicht nicht gerecht, aber er kann niemals ungerecht sein.) G. SCHOLEM, Der Bolschewismus = Tagebücher 1913-1917, 556. old.

„

112

tiszatáj

tét (Kórah felesége igen érdekes szerepet játszik a férje karrierjében)34, a Bevorrechtete szó
pontos használata rámutat arra, hogy ennek a bandának az anyagi privilégiumai a kérdésesek. Egyszóval Kórah és bandája a hatalomért harcol, és Benjamin szerint a jog és a mitikus
jogi erőszak regiszterébe tartoznak, aminek semmi köze sincs a forradalomhoz35. Azért kell
megsemmisítő csapást mérni rájuk, mert nem válhatnak ellenzéki közösségé (a kanti „rossz
princípiuma”), nem maradhatnak fenn az egész részeként vagy a közösség részeként (mint
Sámáj, amikor összetűzött Hilléllel)36, és sohasem semmisíthetik meg a jogot (a törvényt),
mivel az a szándékuk, hogy új joggal (azaz új előjoggal) cseréljék fel.
Na de egy ilyen „reformista” lázadás miért „termeli ki” egyáltalán az Isten közbelépését és
az isteni pusztító erőszakot? A hasonlat és az ellenhasonlat „munkája” (emlékeztetnék, hogy
ezekben az években Benjamin fontos fragmentumot ír a hasonlatról) segítik Benjamint abban, hogy levonja a konzekvens végkövetkeztetést: az abszolút (destruktív, isteni és forradalmi) erőszak megsemmisíti a jogi és a politikai erőszakot avagy a törvényen belüli lázadást
(a lázadás mindig előjogokért és kiváltságokért történik), ami a kapitalizmus abszolút képmutatásának kulminációja. Ellenben Kórahnak és bandájának a lázadása egyúttal a legfontosabb feltétele annak, hogy ez az új és hihetetlen erőszak destruktívként mutatkozhasson
meg. A hamis forradalmár az igazinak az előhírnöke. Nincs forradalom hamis lázadó és mitikus erőszak vagy háború nélkül37. Ily módon kerül napvilágra a forradalmi praxis paradigmája az erőszakos isteni beavatkozásban, azaz az erőszakmentes Messiás utáni várakozásban.
34

35

36

37

Vö. Szánhedrin, 109b–110a; „Féltékeny volt, amiért Mózes mást választott…” RACHI, Le Commentaire
de Bamidbar, Paris, Les éditions Biblieurope, 2005, 163. old. Philon a lázadók „értetlen” törekvéseiről és gőgjéről beszél (alagou fronématos). De Praemiis et Poenis, 13:74.
Vö. Mózes negyedik könye 16:2 így kezdődik: „És támadának Mózes ellen”. A „vá-jákumu lifné
(Mose)” szókapcsolatnak teljes mértékben jogi háttere van, és a bíróságon használják az ellenfél
megszólítására (Mózes ötödik könyve, 19:15; Zsoltárok, 27:12).
„Sitra achra”: Gut und Böse ind der Kabbala című szövegében (G. SCHOLEM, Von der mystischen Gestalt
der Gottheit, Frankfurt am Main, Suhrkamp, 1973 (1962), 68–69. old) Scholem a két nagy doktor,
Hillél és Sámáj konfliktusának kontextusában tér ki Kórah lázadására. Idéz egy részletet a Zohárból,
I. 17b:
„(…) a bal egyesült a jobbal, és mindenütt béke honolt. Így a Kóré és Áron közti vita szintén a bal és a
jobb viszálya. Mózes a Teremtés művén elgondolkodva így szólt: Úgy hiszem, ki tudom békíteni a
balt és jobbot. Békíteni akart, de a bal nem akart békü lni, Kórah megkeményítette a szívét (versteifte
sich im Übermass). Ekkor Mózes így okoskodott: Biztos a Pokol áll mögötte. [Mózes tudta, hogy
Kórah] nem akarja a fentieket (Oberen) követni, nem akar egyesü lni a jobbal (in die Rechte einbezogen werden), és a harag majd úgyis a mélybe taszítja. Kórah nem akarta, hogy Mózes véget vessen
egy olyan vitának, amely nem szolgál a fentiek dicsőségére (um des Himmels willen), hiszen Kórah
még a Teremtés tényét is tagadta. Mikor Mózes látta, hogy a Teremtés tényét tagadja és [a fentiek]
már kitaszították, rögvest megharaguvék azért Mózes igen (Szám 16, 15). Megharaguvék azért Mózes,
mert [Kórah és társai] nem adtak neki igazat a vitában; igen [megharagudott]: mert a Teremtés tényét is tagadta. Kórah mindent tagadott, fent is és lent is, mint írva van: Akik feltámadtak Mózes és
Áron ellen Kórah és társai közül (Szám 26, 9). Fent és lent. [Kórah] ahhoz „tapadt”, akit megérdemelt.
Az előbbihez hasonló, de jó úton járó vita, amely nem végződött bukással, Sámáj és Hillel vitája. A felek között a Szent, áldott legyen, közvetített és egyetértett (qayam, ami egyszerre jelent ’megoldást’
és ’igazolást” is), mert ez Istennek tetsző viszály volt. És mivel az ilyen viszályban az égiek közvetítenek, az ilyen viszály előre viszi a világot.” Zohár. Uri Asaf fordítása. Atlantisz, Budapest, 2014, 100–
101. old.
Ld. Scholemnél a véres bolsevik forradalom, a messiási királyság és az első világháborús erőszak
megkülönböztetését.

2018. június

113

„

Az alapvetés ez: csak az eljövendő (beteljesült) világban (nur in den kommenden Welt [der Elfülltheit]) jelenhet meg a valódi isteni erőszak (echte göttliche Gewalt) (a közvetlen isteni hatás [unmittelbarer göttlicher Einwirkung]) másként, mint pusztítólag (anders als zerstörend). Ám ezzel szemben
az isteni erőszak a földi világba hatol, pusztítást lehel (atmet sie Zerstörung). (…) Ebben a világban az
isteni erőszak (göttliche Gewalt) magasabb (ist höher), mint a isteni erőszakmentesség (göttliche
Gewaltlosigkeit). Az eljövendő világban az isteni erőszakmentesség több, mint az isteni erőszak.38

De miért hamis Messiás Kórah?
A legprecízebb válasz szerint azért, mert Kórah nem forradalmár. Noha a lázadása kétségtelenül tartalmazza a jövendő új igazságosság elemeit, noha a messiási színház minden
feltétele megvan, maga Kórah egy archikonspirátor (archconspirator), „dekonstruktőr” és
egy üldözött közösség rombolója. Egyszerre négy lázadást kelt (a leviták Áron ellen; Dotán és
Ávirám Mózes ellen; a törzsek vezérei Áron ellen39; és mind együtt Mózes és Áron ellen), miután „fogta”40 és egyesítette Izrael 250 fiát. A lázadás kezdetén Kórah a következő szavakkal
szólítja meg Mózest és Áront (4Móz 16:3):
Sokat tulajdonítotok magatoknak, holott az egész gyülekezet, ezek mindnyájan szentek (kedosim),
és közöttök van az Úr: miért emelitek azért fel magatokat (titnaszu) az Úr gyülekezete fölé?41

Élete során Kórah többé egyetlen szót sem fog szólni42. Tehát úgy gondolja, hogy nem
csak a közösség szent, hanem a közösség minden tagja (része) is. Ez teljes újdonság, és egyúttal súlyos rágalom. Radikális kijelentés, mely kétségbe vonja Áron43 papi szentségét, azaz
Mózest mint Áron első számú védelmezőjét és az isten meg a nép közti közvetítőt; borzalmak
és katasztrófák hosszú sorának kezdetét jelzi. Mégis, Benjamin intervenciója (és intuíciója)
egy másik értelmezését is lehetővé teszi Kórah tündöklésének és bukásának, amit, mint tudjuk, iszonyatos csapás követ. A sivatagban vándorló, elgyötört népet hatalmas veszteség érte,
a 250 lázadó férfin kívül elpusztultak a „háznépeik” is, és még 14700-an semmisültek meg.
Az isten forradalmi erőszakja, avagy a Messiás „isteni erőszakja”, mely vér nélkül pusztít,
nemcsak Mózes és Áron javára, avagy a Tövény szerint ítélkezik, hanem mindenekelőtt útmutatást jelent a sivatagban és bejelenti az eljövendő, erőszakmentes Messiást meg a bizonyára teljesen békés forradalmat. Ezért ez a szörnyű epizód több értelemben is mércéül
szolgálhat, mint (1) minden jövendő várakozás és a Messiás (masiah) eljövetelének (a messianizmusnak) a mércéje, (2) egy lehetséges státuszváltozás és a kiválasztás isteni aktusának a

38
39

40

41
42

43

W. BENJAMIN, Gesammelte Schriften, 6. k., 99. old.
The JPS Torah Commentary Numbers (Bá-Midbár), J. MILGROM kommentárja, Philadelphia—New
York, The Jewish Publication Society, 5750/1990, 129. old. Milgrom kijavítja Abranabelt, aki szerint
három lázadás létezett (415. old).
„Kóré pedig az Iczhár fia, a ki a Lévi fiának, Kéhátnak fia vala; és Dáthán és Abirám, Eliábnak fiai; és
On, a Péleth fia, a kik Rúben fiai valának, fogták magokat…” A múlt idejű ige (vajikah) azt jelöli, hogy
Kórah meggyőzte és csoportokba szervezte a nép vezéreinek egyikét-másikát, és azt is, hogy kivált a
közösségből („Ő elkülönült, kivált a közösségből, hogy összetűzést szítson”, Rachi).
Rabbinat Français, Tel-Aviv, 1994, 287. old. Károli Gáspár fordítása, 4Móz 16:3.
Egyébként teljesen homályba vész, hogy vajon Kórah is úgy végezte-e életét, mint a többiek, vajon őt
is elnyelte-e a föld (Szánhedrin 110a), és ő is kimondja-e azokat a szavakat, amelyeket akkor lehet
hallani, amikor a gyehennából (a seolból) jövő hangokat fülelik: „Mózes és az ő Tórája az igazság, mi
pedig hazugok vagyunk” (Szánhedrin 110b; Bábá Bátrá 74b). Vö. F. KAFKA, Naplók, Budapest, Európa,
2008, 597. old (1917. július 30)
Áron „felkent pap” (ha-kohen hamasiah), 3Móz 4:3, 5.

„

114

tiszatáj

jele, mely trónra ültet és felken (masah), (3) minden jövendő csapás és lázadás (msh) mértéke, (4) minden jövendő beszéd (mesiha) és minden áldozathozatal mértéke, és végül (5)
minden jövendő mérték mértéke (mesch).
Ámde lehetséges ez? Vajon Benjamin különbségtétele a kétfajta erőszak között és felhívása az „isteni erőszak” újragondolására Kórah lázadásának kontextusában olyan gesztusok,
melyek bevezetnek az új, eljövendő világ elgondolásába? Vajon Benjamin valóban felvázolja
számunkra az (utolsó) erőszak fölismerésének feltételeit? Az erőszaktól való tartózkodás és
az erőszakra való várakozás feltételeit? Vagy talán a végső erőszakmegnyilvánulás föltétlen
feltételeit? És mindezt azért, hogy az erőszak végül elpusztíttassék, a társadalmi igazságtalanság kiküszöböltessék és az emberek végre fölfedezzék a világ szuverenitását (avagy Izraelét, Maimonidész szerint)?
Benjamin két egyaránt fontos regisztert használ annak érdekében, hogy meghatározza,
egy bizonyos erőszak az istentől való-e (vagy a Messiástól), azaz úgynevezett „isteni erőszak”-e, és az isten s a jövendő világ nyilatkozik-e meg általa. Paradox módon mindkét regiszter zavarja és akadályozza azt a konstrukciót és fantáziát, mely szerint az isten egyedül erőszak és katasztrofális megsemmisítés útján jelenik meg. Ugyanígy mindkét regiszter megszünteti annak lehetőségét, hogy a borzalmas erőszakformákat és a háborúkat egy fiktív, ideális szerzőnek tulajdonítsuk, és vele igazoljuk. Az első regiszter keretében Benjamin habozik
és megvizsgálja az erőszak jellegét, különféle szinonimákat használva az „isteni erőszakra”,
és részletesen megfontolva a jog és az erőszak viszonyát. Ahhoz, hogy egy megvalósult erőszakot akár a Messiás, akár az isten számlájára írjunk, szükséges, hogy ez az erőszak egyszersmind forradalmi legyen, tiszta, abszolút, nevelői, de egyúttal az is elengedhetetlen, hogy
nélkülözzön minden attribútumot; az ilyen erőszak nem jogalkotó és nem is rendszeralkotó,
nem hoz kiváltságokat, nem csinál semmit; az ilyen erőszak teljesen megsemmisít, az áldozatokkal mérhető, de vértelen és nyomtalan, „mintha soha meg sem történt volna”.
Eztán Benjamin egy másik színtéren, a messiási regiszteren belül ismeri fel ezt a lehetetlen erőszakot és ezt a lehetetlen eseményt. A hamis Messiást és pszeudoforradalmárt, Kórahot, mint olvastuk, élve elnyelte a föld. Ugyanez a föld annak idején azért nyitotta meg a száját, hogy befogadja Ábel vérét, eltörölje Káin bűntettét és félretegye Káin bűnösségét.44 Ahhoz, hogy az elkövetett erőszakot akár a Messiásnak, akár az istennek tulajdonítsuk – talán
erre következtethetünk Benjamin nyomán –, szükséges, hogy ez az erőszakos cselekmény
egyszerre eltörölje és megőrizze (megóvja, tartalékba tegye) egy közösség forradalmi és negatív pillanatát. Kórahnak és bandájának forradalmi eltörlése megköveteli egy közösség újbóli korrekcióját és új mértékért kiált. Ez az új mérték csak az eljövendő világ árnyékában lehetséges: amikor majd a Messiás kiemeli a földből „az egész közösséget”, beleértve a rosszakat és a lázadókat is45.
„(…) ezek mindnyájan szentek, és közöttök van…”
RADICS VIKTÓRIA fordítása

44
45

Szánhedrin, 37b.
Szánhedrin, 108 a.

mérlegen

NOVÁK ANIKÓ

A vatta édes káosza
TOLNAI O TTÓ: NEM KÖNNYŰ (VERSEK 2001–2017)

Jelenkor Kiadó
Pécs, 2017
379 oldal, 3499 Ft

Nem szeretem a vattacukrot. Csodálattal nézem, hogyan szövődik, miképpen válik egyre hatalmasabbá a színes, semmis
édesség, de az érintésétől ódzkodom. A vattacukor olyan,
mint a pókháló. Bekebelezi, körbeveszi áldozatát. Nem akarok beleragadni. Félek, sosem moshatom le magamról. A vattaként rámhurkolódó Tolnai-opusba bezzeg beleragadtam,
elvesztem benne, akár A visszavont hallali édes gyerekszereplői a túlkócolt vattában, akikről, ha netán mégis előkerülnek, „véresen csüng [...] az édes vatta rongya” (165).
Akármennyire nem szeretem a vattacukrot, most mégis a
vattaszál nyomát követem Tolnai Ottó Nem könnyű című
vaskos, öt részből álló verseskötetében. A lírai én rokka helyett irodalmi édesvatta-kócoló, azaz szövegkócoló gépen
szövi a történet fonalát. A szövegkócoló elszabadul a szövegvésszel együtt, s „szemünk előtt fullad a túlkócolt véres vattába” (179) a szegény író, élete egyik újabb legszebb irodalmi estélyén, Veszprémben.
A költemények szálai valóban olyanok, mint a vattacukor,
a vers elején álló nagykezdőbetűtől megállás nélkül haladunk
a mű végén álló pontig, a ragacsos szálak újra és újra egymásba hurkolódnak, vissza-visszatérnek a kiindulóponthoz
vagy egy-egy korábbi momentumhoz, asszociációhoz, hogy
újabb meglepő irányokba szökkenjenek tovább. Ugyanez a
hurkos szerkezet figyelhető meg a versek elsőre teljesen
esetlegesnek tűnő egymásutánjában is.
A költészet egyáltalán nem veszélytelen, ezt jelzi a véres
vatta is, de még inkább ezt tematizálja a második ciklus címadó költeménye, a Kibuggyan a vér a számon. A kötetben
hangsúyos témaként jelenik meg a versírás, az alkotás problémája, ami ennek a résznek a hosszúverseiben csúcsosodik
ki. Az említett vers szubjektuma legutóbbi németországi felolvasása kapcsán világít rá a költészet lényegi vonásaira, az
eredeti nyelv és a fordítás egymásnak feszülésére, a nyelv
privatizálására, a szó, a hangzás hatalmára. Azon túlmenően,
hogy a mű valóban húsba vágóan érezteti, mennyire véresen

„

116

tiszatáj

komoly a költészet, azt is bemutatja, hogy a Tolnai-szöveguniverzumban minden átlényegülhet képzőművészeti kérdéssé.
Ugyanebből a ciklusból mindenképpen ki kell még emelni a Tolnai-motívumokat sorjázó
Behemperedtél-e a rózsába című költeményt, valamint a címadó verset, melyet a lírai én maga
is kései rekapitulációnak nevez. Egyre bonyolultabb versifikációs kérdések merülnek fel a
költeményben, a vers szubjektuma tagadja azonosságát figuráival („egyszer soká kóvályogtam a pó deltájában / hónom alatt egy döglött flamingóval / persze valójában nem is rólam
van szó / noha csak én ismerem a bánáti preparátort / az a figura se én voltam aki / azzal a
végtelen partvissal kezében / térdre esett / zokogott a szikesen” [106]). Sorra veszi, mi mindennel „bajlódott”, és többek között kijelenti azt is, hogy „nem könnyű / ilyen (milyen) formában megverselni ezt a történetet / a prózaíró örül a történetnek figyelmesen / egyik sarokból a másikba futva / szövegébe szövögeti finom ezüstös drótjait” (104). A Tolnai-olvasó
számára nem újdonság, hogy a szerző történeteket mesél verseiben is, és lényegi probléma
számára a megőrzés, a dolgok, személyek versbe emelése, archiválása, a világ átszitálása kis
rézszitáin, melyekről a következőket olvashatjuk a Naponta újra és újra című versben: „velük
szitálom át / valójában ebben merül ki / földgolyón való ténykedésem / velük szitálom át /
munka után gyakran / félájultan találnak rám / háncsdobjukat tenyeremmel / ritmikusan
ütögetve / velük szitálom át / honnan a pacsirta felrúgja magát / a kamilla alól összesöpört
széksót / velük szitálom át / a semmit akárha először / naponta mindig kitartóan / már-már
mániákusan újra és újra” (21). A rézszita a költészet jelképeként tűnik fel előttünk, s egyáltalán nem lepődünk meg azon sem, ha a szemünk előtt egyszer csak hangszerré, csörgődobbá
változik át.
A Tolnai-szövegekben a mesélésnek mindig is fontos tétje van, a mesélés aktusa legitimálja sokszor az eseményeket. A kötet verseiben viszont a mesélés helyét egyre inkább az
éneklés veszi át az „énekli amadeó” refrénszerű ismételgetésével, főképp a Tapőr című harmadik részben. A ciklus visszatérő helyszíne a leégett kis ráckevei mozi, melynek kormos
vásznán vetítené szívesen filmjeit, filmörvényeit a versek szubjektuma, miközben a vetítéseket a púpos tapőr zongorajátéka kísérné. A mozi esetében ugyanaz a fantomfájdalom érezhető, mint a már nem létező vagy nem működő, ám irodalmi módszerekkel privatizált gyárak,
manufaktúrák esetében, amelyek a kötetben ugyancsak jelentős szerepet töltenek be. A lírai
én mindent szeretne versbe zárni még a ráckevei szamaras embert is fel akarja húzni versébe egy lágy, olajos láncos csigán: „és ez akkor egy olyan függőleges / buñuel lenne / a szamár
a legyek a zongora / én akakítanám a szamaras embert / én a kalimpáló kis öreg púpos
tapőrt” (257). A megidézett Andalúziai kutya nemcsak a Tapőr című vers mellékdalához kapcsolódik, hanem a kötet több művével, motívumával is összeköthető. Ilyen szürrealista filmeket készíthet a görög filmes barát kutyája, majd az annak helyét átvevő félszemű görög teknős. Ennek a logikának köszönhetően kerülhet egymás mellé a pesti partvis, a csökmői esőcsatorna és a berlini rózsaszín flamingó. Mindhárom a köd vattájában való tájékozódást segíti, s mint ilyen tárgy nélkülözhetetlen a Tolnai-opusban.
A pesti partvis a költői kategóriává válás folyamatáról szóló tudósításként is olvasható.
A leghosszabb nyelű partvis Pesten a sugárúton tűnik fel. A lírai én elérzékenyülve nézte, az
apja bolti rőfjének ragyogását idézte fel, s máris mérőrúdként, a mindenség ragyogó átmérőjeként beszél róla. Ezután megtörténik a motívum áthelyezése, kisajátítása: „álltam a pusztában zokogva / kezemben a végtelen patvissal / egyértelmű volt majd valaki más fog pókhá-

2018. június

117

„

lózni / de hát egyáltalán miért pókhálózni a pusztában / próbáltam rátekeredni / mielőtt a
ragyogó sziksóba taposna a ló / fölfalna a disznó” (119). A partvis ekkor már a mozgás irányát abszolút meghatározó tárgy, nemcsak az emberek, de a kisgólyák esetében is. Már csak
néhány pillanatot kell várnunk, hogy Tolnai a partvis rokonait keresse a képzőművészetben.
Balthus utcaképeinek abszurd, gerelyszerű rudjait mutatja fel. A vers összegzésszerű zárlatában „a ragyogó végtelen pesti partvis / a pöcök / a mindenséget mint gyöngyöt a sikló / a
mindenséget elnyelő semmi torkában” (123), s a végén feltűnik a fekete nap az opálszemű
lánykák előtt, majd e különleges tárgy fel-feltűnik még a kötetben.
Tolnai finoman reagál az aktualitásokra, megemlékezik Grosics Gyula haláláról, kisajátítja
a kapust, felmutatja lokális vonatkozásait, utal arra is, hogy Montenegró elismerte Koszovó
függetlenségét, és Szerbia emiatt kiutasította Montenegró nagykövet asszonyát. E történet a
Montenegró mint szépművészeti kérdés taglalásának kiindulópontja.
Több versben is feltűnik Esterházy Péter, az ®avagy a pápa pápaszemében a lírai én álmában Kosztolányit bízza meg az Epéte® szócikk megírásával, A pestis óta végén az író születésnapjáról emlékezik meg, a fiatal szlovén költőről szóló Hudolint pedig Esterházynak
ajánlja, s az utolsó két sort olvasva értjük meg ennek okát: „ha beteg leszel / gondolj arra
hogy szeretlek” (345).
A Nem könnyű szerves folytatása Tolnai eddigi műveinek, továbbíródnak a fontos motívumok, újabb nyomozások folynak például a nulla, a tojás és a teatojás ügyében, feltűnik
ómama, Regény Misu és az alakmások színes csapata. Számomra különösen fontosak a múzeumot, a gyűjteményt, a kiállítás aktusát körüljáró versek, mint például a talált tárgy kiállítását elmesélő Mint a meggy, vagy a somorjai kiállítás tervét bemutató Szentes, melyben helyet kap minden, amit Somorjára szeretne szállítani a lírai én: „szállítom Somorjára az üres /
az elhagyott szentesi kenyérgyárat / az antikvárium kenyérillatú könyveit / törpe rattlerével
a szép tót nőt / őt is a centrumba állítani / mint joó lajost és joó bélát / rattlerével a tót nőt /
a költszet joó ott rejtőzik / azon a tenyérnyi fényképen / a tót nő és a törpe rattler között”
(338). Ide kell továbbá sorolni a PIM. Füst papucsa avagy a magyar vers libre monumentális
emlékműve című költeményt is.
Mivel e költészetben minden képzőművészeti problémaként merül fel, megkerülhetetlen
a borítón látható Bojan Bem-kép. A torreádor és a bika véres harca a költő és az értelmező
szöveggel való küzdelmére is rávilágít. A véres ütközet vattahurkaiból nem könnyű kibontakozni, sőt lehetetlen.

„

118

tiszatáj

SZARVAS MELINDA

Ablaktörés és fényszilánkok
MAURITS FERENC, BUKOTT ANGYAL ABLAKA.
FÉNYVERSEK UTAZÁSAIMRÓL

Forum Kiadó
Újvidék, 2015
157 oldal, 2500 Ft

Pontatlan és felszínes megállapítás lenne, miszerint a Bukott
angyal ablaka megdöbbentően összetett kötet. Tudniillik, aki
kicsit is ismeri a szerző, Maurits Ferenc életművét (vagy akár
csak elolvassa a borító fülszövegén írtakat, melyből száraz
adatként is kiderül, hogy ő „grafikus, festőművész, költő. A
hatvanas évek jugoszláv figuralizmusának meghatározó
alapja, az Új Symposion, majd a Forum Könyvkiadó grafikai
szerkesztője.”), az a jelen versgyűjtemény összetettségén
nem döbbenhet meg. Már az alcímben többféle fénytörésben
tükröződik a kötet egésze. A Fényversek utazásaimról egyszerre hozza játékba a vizualitás és szöveg kapcsolatát, valamint a személyességet, mely egyrészt Maurits előző, tulajdonképpen már a főcím által is bekapcsolt kötetének, a
2008-ban kiadott Néma angyalok címűnek a felidézése, másrészt az „utazásaim” említésével jelenik meg.
„Több mint négy évtized távlatából, e kis versfény, / még
erőteljesebben átüt a telepi szurokfeketén. / E kiskonyhában
tanultam meg: fény nélkül / nem lehet. / Fény nélkül nincs
forma, tiszta gondolat, metafora. / Nem lehet lélegezni. /
Vagyis: nem lehet élni.” Noha látszólag tökéletesen illene a
most tárgyalt kötetbe is az idézett Telepi vers című költemény, ez még Maurits előző versgyűjteményében szerepelt.
A benne olvasható versfény – a mostani kötet alcímében lévő
fényvers felől értelmezve – talán némi tapogatódzást sejtet, a
vers pislákolását, míg a Bukott angyal ablaka fordított megfogalmazása már egy sajátos irodalmi műfajt jelez. A fényvers
működése a kötet darabjaiban már nem a korábban az élet és
az irodalom alapjaként definiált fény tematizálása révén érhető tetten, hanem épp annak kibontásában, képek és színek
megmutatásában. Ugyanakkor – induljon A bukott angyal ablaka bármekkora utazásra – az első, Belgiumi séták című ciklus nyitóversében még a gyermekkor jelenik meg kitörölhetetlen origóként: „rené / magritte / foszforens / törlőgumija
// átvilágítja / gyermekkorom // hiába / radírozom // hiába

2018. június

119

„

/ radírozom” (9.)
A kötet három ciklusból áll: a már említett belgiumi ihletettségű részt követi két spanyol,
a Madridi séták és a Barcelonai séták című. Maurits nemcsak földrajzi utazásairól ír verseiben, de művészeti és művészettörténeti kalandozásairól is: a kötet főszereplői többek között
René Magritte, Goya, El Greco, Picasso, Miró és Dalí. A költő számára az ő művészetfelfogásuk, képeik és motívumaik csupán eszközül és nem témául szolgálnak ahhoz, hogy saját világát felépítse és abban ezeknek új jelentést adjon. Ha azt mondjuk, a Bukott angyal ablaka
verseiben kép és szöveg szorosan összekapcsolódik, keveset állítunk: e két kommunikációs
forma elválaszthatatlan egységben építi fel a könyvet. Maurits Ferenc, ahogy az újvidéki Forum Könyvkiadó egyedi arculatát megteremtő időszakban sok egyéb könyvnek, saját kötete
tervezője is, s a tudatosság, valamint az e téren kialakult profizmus igencsak jót tett a kiadványnak. A Forum sorozatára jellemző, más esetben meglehetősen rideg hatású, fekete, keménytáblás borító Maurits képzőművészeti és költészeti stílusához is szerencsésen passzol;
barátságtalanság helyett ez esetben eleganciát és magabiztos tartást sugallva. A fekete a kötetben kitöltendő helyként jelenik meg. „az / éhségtől / korom- / sötét / lesz / a / háttér” (144.)
A grafikus szerző az eredeti, klasszikus festményeket, alkotásokat átrajzolja, egy-egy színes vagy épp fekete ecsetvonással gyerekmód összefirkálja. A versek sok esetben az így létrejött új képek leírásai. „goya / meztelen / majáját // égő / ciklámennel // még / meztelenebbé
/ tenni” (56.) – a vers alatt pedig ott látható a kép, a női test vonalán egy ciklámen vonással.
Maurits ezen képeit korrekciónak nevezi. Az imént idézett költemény alatti képre is ez van
írva: „Goya korrekció”. Ez egyszerre tekinthető szinte gyermeki csínytevésnek, tudatos, a saját stílusát megtaláló és gyakorló művész alkotásának és az eredeti művek köré kialakult
műértői, sznob viszonyulás megtagadásának. A műveket és világhírű alkotóikat Maurits minden tiszteletet és csodálatot fenntartva lerántja arról a magaslatról, ahova a művészettörténet – amúgy joggal – helyezte őket. „cipelem / vállamon // e / kurva / tarka / világot // le / a
/ pincébe” (125.) E gesztus része az is, hogy a klasszikus képzőművészeti alkotásokhoz hasonlóan Maurits az utazásai során szerzett térképeket, múzeumi belépőket, söröscímkéket is
beillesztette kötetébe, egy-egy ezeket leíró vers mellé. Ezek az emlékek az alcím egyes szám
első személyű főnevének személyességét hozzák játékba, az ott említett utazásaim – a megjelenített belépők és címkék révén – a kötetet költészeti útinaplóvá (is) varázsolják.
A Bukott angyal ablaka versei tele vannak színekkel és képekkel – nemcsak maga a kiadvány tehát, hanem Maurits szövegei is. „a / megfojtott / szürke / udvaron // sárgával / felvillantom / az / árnyakat” (29.) A szerző e hatáson is csavar még egyet helyenként: a versek
színes képeket írnak le, ám az alájuk illesztett képen a szövegből felismerhető képzőművészeti alkotás fekete-fehérben látható. Maurits a szöveg és kép között létrehozott egységgel a
köteten belül megteremt egy második világot is, egy másik dimenziót nyitva a leírt képeken
keresztül. „a / minótauroszt / egy / ecsetvonással / leszúrom // viruló / pázsiton” (126.)
A kötetben több a konkrét képzőművészeti reflexiót hordozó költemény, ám azok, melyekhez a szerző nem kapcsolt ilyen többletet, azok plasztikus költői képekkel érnek el hasonlóan erős hatást. „átvilágít / rajtam / az / ég // darabokra / hullok / az / ablak/ alatt”
(33.) A fényversek, ahogy fentebb már volt róla szó, a fényt színekre bontva épülnek fel, és
így jelenítik meg az életet. Ez a „fénytörés” határozza meg nemcsak a költeményeket és képi
világukat, de a szövegek felépítését is. Már az eddig idézett versekből is látszik, hogy Mauritsnál szavak alkotnak egy-egy verssort, amely megoldás meglehetősen radikális tördelés.

„

120

tiszatáj

Ez a szélsőséges mozzanat, a törés, megjelenik tehát a fénytörés, a fény színekre bontása, a lírai én darabokra hullása révén, sőt a főcímben megjelenő ablakhoz kapcsolódóan is. Az itt
felsorolt képek egy versbe írtan is megjelennek: „rózsaszín / porcelán / akt // robban / kobalt / ablakban” (21.) Még ha ez a kötet csak kevés versben mutatja is meg Maurits Ferenc
érzékenyebb költészeti oldalát, egy-két alkotás ezt is meggyőzően demonstrálja. Ezek többnyire nem is kapcsolódnak képzőművészeti tematikához, a színekre bontott, megtört fény egyegy csillanását mutatják. „lomha / narancssárga / elönti // a / remegő / fénylő / reggelt” (108.)
Maurits költészetének egyik legnagyobb erénye, hogy nemcsak a(z el)töréseket mutatja
meg, de a keletkező szilánkokat is rendkívül izgalmas megoldásokkal tartja egyben. A színek
és képek kaleidoszkópszerű elrendezése jellemzi a Bukott angyal ablaka ciklusait, a költeményekben szétválaszthatatlanul összekeveredik a saját és a másik művészete. A szerző
meglehetősen provokatív módon feszegeti ezen fogalmak határait. Nemcsak az egyes versek
szövegszervezése, de a kötet felépítése is a megidézett festők munkamódszerét (is) idézi.
Ahogy ők képsorozatot hoztak létre egy-egy témát feldolgozva (Maurits képileg is megidézi
például Magritte zöldalmás képsorozatát), úgy a költő sorismétlésekkel fűzi össze hasonlóképp a verseit: maradva a Belgiumi séták című első ciklus keretein belül, kilenc, amúgy cím
nélküli költemény kezdődik a „ha / felemelem / fekete / kalapom” első versszakkal.
A törés és az ennek következtében létrejövő szilánkok a teljesnek tételezettnek a tökéletlenségét eredményezik, s a korábban említett „firkálást”, a létező klasszikus alkotások átfestését, valamint a hétköznapi tárgyak képzőművészeti értékűvé emelését észben tartva ez tekinthető Maurits céljának. A szerző számára a már befejezettnek hitt alkotások is kiindulópontként definiálódnak: minden folytatható, újraírható. Ennek értelmében minden a valóságnak csak az egyik variációja, vázlat. E sajátos értékrendet nem kisebb hatású műről, mint
Picasso Guernica című nagy festményéről írva fogalmazza meg explicit módon is Maurits. „picasso / guernicája / a / modern / múzeum / főtermében // teljesen / hidegen / hatott / rám
// oly / hidegen / mint / a / szürkék / vonulata / a / hatalmas / festményen // ellentétben /
a / néhány / száz // gyönyörű / kis / vázlattal // melyek / ott / zsongtak // a / guernica körül” (77.)
Maurits Ferenc Bukott angyal ablaka című kötete egy rendkívül izgalmas képzőművészeti
verseskötet, egyéni és erős hangú költeményekkel és markáns grafikai arculattal. Az újvidéki
Forum Kiadó és a (sok egyéb miatt is) legendás Új Symposion folyóirat máig inspiráló és
egyedülálló vizualitását megteremtő Maurits önálló kötetében is átrendezi a befogadó művészetértelmezésének kereteit. A művészet távolságtartó szemlélése helyett a művészeti utazások során szerezhető tapasztalatokat hangsúlyozza. A Bukott angyal ablaka nyitva áll, a kötetben szereplő versek továbbgondolásra sarkallnak, és elemzésre. Maurits bátor művészete
felszabadítóan hat, a 2017-ben megítélt Szenteleky-díj időszerű elismerése a volt szerző költészetének és grafikai munkásságának egyaránt!

2018. június

121

„

SAMU JÁNOS

„Ha mégis…”
LADIK KATALIN: A VÍZ EMLÉKEZETE

Kalligram Kiadó
Budapest, 2016
144 oldal, 2500 Ft

Ha Ladik Katalin számos művészeti ágat érintő, összejátszó
és hibridizáló életművét a test, a jelölő anyagisága, a megtestesülés lehetősége, illetőleg a kodifikáció (és ezzel az ismételhetőség) krízisének poéziseként olvassuk, A víz emlékezetének szövegvilága szinte-szinte konzervatívnak tűnik. Artikulálja ezt az Artisjus Irodalmi Díj laudációjában Báthori
Csaba, amikor arról beszél, a kötet „megengedi, hogy kijelentéseit régi verstudásunk felől is megközelíthessük”, de érzékeli az értő kritika is, amikor rámutat, „Ladik Katalin érett
versei a hagyományos szövegköltészetet képviselik” (Förköli
Gábor: Gyönyör és kín az emberen túl), vagy arra, hogy aki
„behatóbban ismeri a 60-as évektől rendszeresen publikáló,
nemzetközi elismeréseknek is örvendő szerző líráját, és kezébe veszi (…) legújabb, Artisjus-díjas kötetét, kissé tán meglepődik. A korábbi poétikához képest ugyanis egy konzervatív szövegvilággal találkozik.” (Varga Melinda: Kavicsot dörzsöl a tenger ágyéka) Azt jelentené ez, hogy a Ladik-költészet
– amelyet mindig is radikális nyitottság, szövegformai,
műnemi, műfaji, tematikus és diszciplináris transzgresszivitás, programszerű megfoghatatlanság jellemzett – a kötet keretei között átíródik, folyamatossága megreked, visszatörli,
elmossa, szétáztatja magát?
Az (eddig leg)új(abb) kötet címe, „a víz emlékezete” szinte-szinte vajákos és nagyon jellemző ladiki paradoxon, megérteni amolyan beavatási szertartás, a veszélyeket is számba
véve (így a homeopátia kommercializált kliséinek Förköli
Gábor által jogosan kiemelt veszélyeit) alkalmasint nem túlzás azt mondani, olvasói próbatétel. A víz olyan anyag ugyanis, amelynek nincs emlékezete, formai állandósága, ingatag
tartása és mélységei titkokat rejtenek, egy másik világ másik
logikáját. Nem emlékszik arra, amit csinálunk vele, a felszínére írott jelek, ha valamely romantikus kísérlet ezzel próbálkozna, tovatűnnek, mielőtt olvashatóvá lennének vagy
egyáltalán megjelennének. A nyomhagyás ellen hat, a verbális jelek anyagi hordozóját, a könyv papírtestét megtámadja,

„

122

tiszatáj

miként azt az elázottságot szimuláló borítóterv és a víz egyes halmazállapotait jelző ciklusok
kezdőlapja mutatja is. A hagyományos befogadás számára fölkínált (szabad)versek így válnak veszélyeztetetté, az identitásukat biztosító anyagi feltétel, létnyomuk lesz kiszolgáltatott
egy olyan (ős)elem előretörésének, amely másrészt a szövegek tematikus-motivikus koherenciáját biztosítja. Ugyanaz az erő ellentétes irányokba hat, a jelentés szintjén inspirálja,
(meg)írja, táplálja, összeszervezi a verseket, az ismételhetőséget szavatoló anyagi szinten
pedig a létükre tör, mintha csak olyképp akarná eltörölni őket, ahogy az esemény, az idő törli
el a hangköltemény fölhangzását, vagy a performansz egyszeriségét. Eltörölve és megvalósítva, szavatolva, hogy az identitás minden segédinstanciája (a nyom, a jel, a visszakereshetőség, az iterabilitás) a zajló mélység bizonytalanságába merül, de azt is, hogy ebből a lehetetlen együttállásból idegenszerűen intenzív értelem villanjon föl. Az azonosság krízispoézise
így egy paradoxonra, csupán látszólagos ellentmondásra épít, amelyet föloldva nyugodtan
beszélhetünk vízről és emlékezetről, arról, ahogyan a kettő átjárja, föloldja és megerősíti
egymást. A víz itt témaként, kötőanyagként az emlékezetet, utóbbi pedig szükségszerű mellélépéseivel, bizonytalanságával és elkerülhetetlen, ontológiai súlyú pontatlanságával a víz
betörését, az elmosást; idézi fel, az értelem pedig a fordítva, a jelölő testét, a könyvet.
A víz a határok, a demarkációs vonalak meghúzása, a körülrajzolás, a megjelölés szempontjából is igencsak sajátos közeg, betörve a kötetbe érvényt szerez magának a szövegek
konvencionális azonosíthatósága szempontjából rendkívül lényeges verscímek terén is, amelyeket függőleges, lapszéli nyomtatásuk miatt nagyobbára utólag olvas el a befogadó. Ezzel a
verstest mellé rendelődnek, nem jelölnek, nem rajzolnak körbe, szemantikailag a legkevésbé
sincsenek kitüntetettebb helyzetben bármely sornál, tulajdonképpen belefolynak a strófákba, akár (erősen retorizált) egysoros kommentárként is olvashatók.
Így akkor visszatérve a kérdésre, az érett versek kapcsán a kritika által megfigyelt valamelyes klasszicizálódás jelentékeny változást, fordulatot, esetleg enyhe eltolódást jelent-e az
életműben? Legfeljebb annyira, amennyire a Ladik-recepció megmerevedő doktrínái, amelyek közül a legalapvetőbb az, hogy mindig fölforgatja, rendre érvényteleníti őket, ismét elhajlanak, de ez viszont várható fejlemény, ahogy a hullám elönt és apad.
Kétségtelen, hogy az új kötet ladiki léptékkel értve letisztult: a tobzódó formai játékokat,
a performer Ladik dezartikuláló hangját hátrahagyva az alfabetikus kód, a hagyományos
nyelvi jelentés működésére épít, vagyis beteljesít konzervatív olvasói elvárásokat (is), ahogyan korábban is tette többször. A víz emlékezetének sajátos tendenciája azonban az, hogy a
nyelvi kód működése, a szemantikai megképződésének testetlensége, az új kötetre sok helyen jellemző analitikusság minduntalan megadja magát a leselkedő víznek, elázásnak, a nála
a jelek szerint alig-alig elhagyható materialitásnak.
„Ha mégis emlékezne a víz?” – teszi föl a kérdést a költő egy helyütt. Nos, akkor az olyan
lenne, mint „jégben a sikoly”, „egy harapásnyi napfény”, „vödörben úszó élő seb”, „befagyott
tóban csapkodás”, vagy amikor valaki az elbeszélés szerint „őszülő vízre horgolta az Írást.”
Mindenesetre különösen izgalmas, érdemes olvasmány.

2018. június

123

„

JAHODA SÁNDOR

Háttal a hajnalnak
BÍRÓ TÍMEA : A PUSZTULÁS REGGELEI

Fórum Könyvkiadó
Újvidék, 2017
158 oldal, 2365 Ft

Bíró Tímea bemutatkozó, első verseskötetét, A pusztulás reggelei címmel, 2017-ben jelentette meg az újvidéki Fórum
Könyvkiadó Intézet. A könyv anyaga egyébiránt díjnyertes
munka: a kiadó által, a 35 év alatti szerzőknek kiírt kéziratpályázatán nyert, még 2015-ben.
Nem tudom, Bíró Tímea örült-e, amikor először vette kezébe a kinyomtatott (amúgy nagyon szép kiállítású) könyvét
– feltehetően igen, hisz ez csak természetes –, mert a benne
található verseket olvasva, az a benyomásunk támad, mintha
a fiatal költő semmiben sem találná az örömét – a kötet majd’
minden költeménye fájdalmat, nyomort, gyászt, pusztulást és
halált lehel. Úgy félek, hogy ezt a homályos, ódon,/ vén bánatot egy éjjel elveszítem,/ és véle együtt életem s a szívem,/ a
szívem is, és megvigasztalódom – írja Kosztolányi, és, úgy tűnik, mintha Bíró Tímea is valami hasonlótól tartana.
Persze, érik a költőt ennél jóval nagyobb csapások is. Főleg, ha szegény: „anyám szegénységet/ vásárolt a boltban”;
„kitette az asztalra/ mi meg púposra/ szedtük a mélytányért/ elteltünk a nehéz levegővel” (Mindennapi nehezék/
Akció, 9.); ám a következő versben, mintegy feloldozásképp:
„miután hazaért a szociális zsákmánnyal/ egy ujjnyival vastagabban/ kentük a margarint”; csakhogy: „isten közben nevetve/ dobálta a hógolyókat/ anyám nyári lábbelijére” (Mindennapi nehezék/ Félcipő, 10.).
Ezek a versek, ezek az inkább keserű, mint keserédes
„ódák” a nyomorról, szenvedésről, mindamellett feltűnően
gazdagok, mind képekben, mind pedig – egyfajta komor – játékosságban, úgyhogy nyugodtan nevezhetjük különlegesnek
a kötetet. És abban is feltétlenül különleges, hogy, amint a
költő az alámerülés bátorságában, úgy az emlékek kezelésében is kegyetlenül őszinte. Mondhatjuk nosztalgikusnak is
akár, de – inkább negatív előjellel.
Ezzel ugyan nincs egyedül, de érzékeny alkotóként feloldhatja, sőt fel is oldja a szenvedést, az írás aktusa által. Kinek-kinek az érzékenysége a tehetsége – írja egy helyütt Bau-

„

124

tiszatáj

delaire, és ha ez így van, akkor Bíró Tímea nem kis tehetségű költő. Ez amúgy, a következő
részletekből is fölsejlik: „csak virrasztok/ a margarin fölött/ hogy kiolvadjon/ rákenhessem a
kenyérre” (Eltört lovak/ Hidegút, 127.) A költő gyermekkorában, a margarin (és persze a kenyér), amilyen csoda-módra, ritkán fordultak is elő – mármint anyagi valóságukban –, a versekben annál gyakrabban vannak „megénekelve” – hogy margarin és kenyér áldásos megléte,
valóságos paradicsomi idillt idéz fel. Bár, az is igaz, hogy, mint olvashatjuk a Küllők tánca című versben: „istennek háttal haladunk előre/ a paradicsomokkal” (Mindennapi nehezék/ 26.).
Tehát, „istennek háttal…” – írja a költő. De egyébként is jellemzője a verseknek ez az istennek (vagy a hiányának?) hátat fordítás. Hol konkrét tagadásba megy át a versbeszéd: „öszszekulcsoljuk kezünket/ pedig tudjuk hogy nincs isten” (Mindennapi nehezék/ Kicsukott, 8.
old.); hol meg, mondhatni konok közönnyel áll hozzá: „nem békülök ki istennel de nem is/
kezdek el hányni minden feszület előtt” (Eltört lovak/ Rekonstrukció, 149.)
És mégis, mintha valamilyen – meghatározhatatlan, de valamelyest érzékelhető – hit
nyilvánulna meg ezekben a versekben (minden látszat ellenére): „összekuporgatott higgadtságunkat/ add meg nekünk ma” (Eltört lovak/ Lupa, 111.); de aztán: „átharaptuk a torkát a
megbocsátásnak” (Uo. 112.)
Az egész kötet mottója is lehetne akár, az alábbi versrészlet: „nincs mit enni/ nincs mit
enni/ nincs mit enni” (Mindennapi nehezék/ Másodosztály, 14.) És e „mottó” attól is rémületes
érzéseket generál, ha feltesszük: már nincs ezt kivel közölnie az embernek, mi több, nincs kihez kiáltania. „Atyát hívtál elesten,/ embert, ha nincsen isten./ S romlott kölkökre leltél/
pszichoanalízisben.” – elsőként és elsősorban József Attila versvilága jut eszembe, ha Bíró Tímea költészetére gondolok. Közös bennük az erőteljes anyaprincípium.
Bíró Tímea anya-versei – ha szabad így mondani: – rettenetesek (és persze nagyon szépek). A szónak abban az értelmében rettenetesek, ahogyan például a költő, magát sem kímélve – a megelevenített emlékezésben –, kendőzetlenül rögzít egy egyszerű, ám annál súlyosabb tényt: „az uzsonnaszünetben telefonáltak/ hogy meghalt anyám/ a só találkozott az
édessel/ …/ első emeleti zokogás” (Mindennapi nehezék/ Sötétedés, 47.) És épp ettől az egyedi, – szinte – eszköztelen, nyers „ecsetkezeléstől” válnak olyan erőssé és ütőssé Bíró Tímea
versei. Mert ezek a versek bizony: ütnek. Legfőképp: szíven.
Mindezzel együtt, őszintén reméljük, hogy a tehetséges Bíró Tímea, egyszer majd másféle
hangokat is elő tud csalni a „lantján”. Boldogabbakat, vidámabbakat akár. Bár, ami azt illeti,
egyet kell, hogy értsünk vele: valóban, az élet kegyetlen, iszonyú, és borzasztó. Is.

2018. június

125

„

MOLNÁR DÁVID

Kocsis Árpád Oktopusz című
kisregényéről

Magvető Könyvkiadó
Budapest, 2017
90 oldal, 2499 Ft

Díjnyertes munkáról van szó. A Forum Könyvkiadó Intézet
meghívásos regénypályázatán nyert még 2016-ban. Szerzője
a szerbiai Kishegyesről származó Kocsis Árpád (1988–), aki a
Pécsi Tudományegyetem Irodalomtudományi Doktori Iskolájának hallgatója. Műve, az Oktopusz, a bomlás regénye:
bomlanak a halak, megbomlik az elme, látomások mentén lazul meg a kulimunka monotonitása.
A menekültek már nyílt tengeren hánykódnak (34.), megtartották a Brexitről szóló népszavazást (65.), 2016 lehet.
Közeleg a karácsony (vö. 43., 67., 82.). Az ünnepekig azonban
nem jutunk el; „megváltás” nincs is, csupán „apokalipszis”.
De az is inkább csak pótcselekvésszerű fantaziálásként.
A regényvilágot a valóság alapján tervezték, akár úgy is
fogalmazhatnánk, hogy földrajzi koordinátái vannak. Már az
első lapokat olvasva gyanítjuk, hogy valahol Németországban
lehetünk, minden „németországszínű”, minden „németországszagú”. Még a japán halak is pirosak, sárgák, feketék (10.
l), a német trikolor színeiben pompáznak. Aztán kibuknak a
sorok közül a német szavak, „feierabend”, „spétsiht” stb., és
elhullámzik feketén a Spree (13. l.). Ekkor már biztosan tudjuk, hogy Berlin központi magjában járunk (alapvetően Berlin – Mittében), az épületek mindegyike felismerhető (még az
olyanok is, mint a Balzac). A helyszínek közül a Sea Life a legfontosabb (é. sz. 52° 31’ 12”, k. h. 13°24’ 13”), ez a tengerek
palotája, merő üvegből.
A Sea Life belső tere tulajdonképp nem tér el valóságbeli
mintájáétól, mindkettő középpontjában az oktopusz áll. Ez
egy közönséges polip, amelyet azért neveznek oktopusznak,
mert így jobban eladható a mindenkinek csalódást okozó
„ocsmányság” (71.).
Az oktopusz, amely regénybeli funkcióját nézve tulajdonképp a „bűvész keze”, állandóan döglődik (7., 10., 15., 20., 56.,
73–74., 84.). Ez a döglődés szinte „epitheton ornansa”. „Állandó jelzőjén” kívül pedig nem sokat tudunk meg róla, életereje ugyanúgy a látomásokban, látomásszerű jelenetekben

„

126

tiszatáj

tér csak vissza (25., 85.), mint azoké a vendégmunkásoké, akik mögé az oktopusz tükröződő
hátteret ad. Itt senki sincs a természetes élőhelyén. Valahol mindenki „fogoly”, valahol mindenki döglődik. A még be nem szűkült élettér, a „tágasság” emlékei okozzák a sínylődést és a
szinte már apátiaszerű érdektelenséget, a közönyt. Jobb életminőség iránti vágy, a szülőföldön végigsöprő elbocsátási hullámok (64.), „a diákhitel kamatos kamata” (22.), háború determinálja a sorsokat.
A vendégmunkások helyzete kiszolgáltatott. Mindegyikük lecserélhető és ugyanúgy eldobható, mint azok a szórólapok, amelyeket össze kell söprögetniük (8.). Lenézik őket. Kitörési lehetőségük nincs, vagy kevés, az is legfeljebb csak az emberi méltóságukból való újabb
(talán ez a legkifejezőbb szó:) kivetkőzés árán. Nem is a véletlen játéka, hogy a kulturális utalások közepette (Star Wars, The Wyld, Trónok harca, Kártyavár stb.) címe nélkül céloznak az
Ex machinára: „Ő látott egy filmet, abban egy kurva jó robotnő szerepelt. Mindenkit elcsábított, így szökött meg a laboratóriumból” (61.). A filmet több ponton kapcsolatba hozhatjuk a
regénnyel. Egy olyan robot szerepel benne, amely (vagy aki?) átmegy a Turing-teszten. Talán
blaszfémiának fog hatni, de a szövegvilágban a vendégmunkásokat is valami ilyesminek tekintik, a Turing-teszten el nem hasaló gépeknek, s hogy csakugyan párhuzamot kell vonnunk
köztük és az automata között, csak erősíti, hogy a robot is üvegfalú (!) szobába van zárva a
filmben. Az sem teljesen érdektelen, hogy innen érzéseit megjátszva sikerül csak megszöknie,
ugyanis a regénybeli szereplők közül is az az egy, aki ténylegesen fel tud törni a ranglétrán,
igen hasonlóan „pucol meg”, csinál karriert. Ő Frau Gilgen, akiről már egy fejezetcímben is
megtudjuk, hogy mindezért „nemcsak nyalt”. Az ő karrierjéhez képest Wesemann bandaőrré
való kinevezése jelentéktelennek tűnik (42.), ám mindkettőjük előlépése a maguk mögött hagyottak súlyos helyzetére világít rá. Hogy tudniillik képtelenek érdekképviseletet szerezni
maguknak, mert ha még olyasvalakit is ültetnek a nyakukra, aki közülük való, az is vérszemet
kap, ahogy hirtelen fontosnak kezdi érezni magát.
Életük a szolgáltatás – szajkózzák a munkások (40., 42.), közben, mivel munkájukat
semmibe veszik, szinte egyiküket sem érdekli semmi („basznak rá”), nem is hisznek már abban, hogy képesek változtatni bármin is („szart se ér”). Végeredményben tehát Mindenmindegy Jakabok és Pató Pál urak gyülevész társasága ez. „A munka nem fasz, napokig is állhat”
(43.) – szól az ügyeletes lap fejlécén a firka, s ezt a markalfos bölcsességet többen életprogramjukká teszik. Ebben az üvegvilágban csak a látszat számít, hogy úgy tűnjék, mindenki elvégzi, amire ki van jelölve. S ez nemcsak a takarítóbrigádra igaz. Maga a Sea Life is, miközben
a természet hős védelmezőjének szerepében tetszeleg (ez a valóságban is így van), nem habozik néhány havonta újabb oktopuszt beszerezni, amikor fogságba zárt példányuk már nem
bírja tovább (71.). (Zárójelben jegyzem meg, hogy a szöveg elhiteti velünk, hogy a közönséges polip szabadon sokkal tovább él, ami egyáltalán nem igaz.)
Hogy a monoton munkáról szikár stílusban megírt történet ne váljék unalmassá, azt a
szerző két módon is megpróbálja elkerülni. Egyfelől azáltal tartja fenn olvasója érdeklődését,
hogy újra és újra felhívja figyelmét az egyfolytában eltűnő dolgokra (pl. 55., 69.). Az egyhangúságot másfelől víziók törik meg. Rögtön a második fejezetben az egyik szereplő, Holger valamiféle elfuserált Pygmalionná válik, a tisztítószer bódító szagától látomása támad, amelyben megelevenednek azok a szobrok, amelyeknek melléről a rájuk fújt festéket mossa le, s ez
szexuális ingert vált ki belőle. Aki kissé is járatos Berlinben tudja, hogy a Drei Mädchen und
ein Knabe című Fritzenreiter-szoborcsoportról van szó.

2018. június

127

„

A szobrok történetének talán lehet némi jelentősége az interpretáció szempontjából, ezeket ugyanis szintén nem eredeti helyükön, „természetes környezetükben” teszik tönkre, hanem a Spree sétányán, ahová az egyébként túlméretezett akváriummal is rendelkező Palast
hotel lebontása után (2007) kerültek az egykori Kelet-Berlinből. Nem akarunk most külön kitérni arra, hogy Nyugat és Kelet, fejlett és fejlődő hányszor ütközik egymással a regény során,
csak annyit jegyzünk meg, hogy ezek az ütközések nagyon változatosak és sokrétűek (pl.
ugyanabban a fejezetben hangzik el az Internacionálé és Adele híres dala, a Someone like
you.). Fontosabb ennél, hogy a kisebb-nagyobb víziók, álmok az utolsó előtti fejezetben egy
hatalmasnak tűnő apokaliptikus látomássá híznak. Miután egy brutális vihar közelíti meg a
Sea Life-ot, a huszonöt méteres akvárium összeroppan, s miközbenaz épületet és az utcát is
elönti a vízár, az oktopusz ide-oda kapaszkodva végleg eltűnik valahová, mint megannyi más
a regény során.
A csattanó persze nem marad el. Ez a duplán fiktívre kódolt jelenés úgy van önbeteljesítő
próféciának beállítva, hogy valóságszilánkon alapul. Az az Ámosz prófétától való passzus
ugyanis, amelyet a szerző a könyv mottójául választott („…a ki hívja a tenger vizeit és kiönti
azokat a földnek színére, az Úr annak a neve.”), s amelyre többször utalnak közvetlenül a
pusztulás előtt, nemcsak a fikció szerint van az Aquadom alapkövébe vésve (81.), hanem a
valóságban is. A másik csattanó, hogy hiába az ítéletidő és a „végítélet”, az utolsó fejezetben a
munka mégis zavartalanul folytatódik, s az alig múlt káoszra egy sárga tábla emlékeztet csak:
VIGYÁZAT, CSÚSZÁSVESZÉLY!
Úgy gondoljuk, ha valaha németre fordítják Kocsis Árpád regényét, nem fogják a berlini
Sea Life-ban árulni. Ugyanakkor igaztalan lenne azt állítani, hogy ez a könyv a Sea Life-ról
szól vagy az ott dolgozó takarítókról. Már az elliptikus szerkezetű, csak a fejezetek megfelelő
mondatai alapján rekonstruálható fejezetcímek is azt kiáltják nekünk ugyanis, hogy ne a bűvész kezét nézzük, hanem arra figyeljünk, ami nincs ott, ami el van hallgatva, harapva. A történet ugyanis azért hasonlít annyira megtévesztően egy valóságra (amelyből mellesleg szimbolikus elemeket hagy el), hogy a hitelesség illúziókeltésével elterelje a figyelmet arról, hogy
sok tekintetben torzítva kerül leírásra a vendégmunkások helyzete. Ebben az értelemben a
regényt egy nagyon takarékos, már-már minimalista álszociográfiának, vagy legalábbis álszociografikus regénynek találjuk, amelybe ugyanúgy beleolvasható a befogadó közegeken
való ostorcsattogtatás, mint az „anyatársadalmakkal” szemben érzett ellenszenv, düh, lefitymálás stb. elfojtása. Mégse annyira a társadalom- vagy rendszerkritikát érezzük hangsúlyosnak benne, hanem sokkal inkább azt a szándékot, amely meg akarja mérni, mennyivel tágasabb a mai viszonyok között az emberi élet.

„

128

tiszatáj

BAZSÁNYI SÁNDOR

Nyúl, körző, kalapács
SZIJJ FERENC: NÖVÉNYOLIMPIA

Magvető Kiadó
Budapest, 2017
340 oldal, 3699 Ft

„Szijj érdeklődése alakjai iránt inkább rovartani, mint embertani jellegű” – írta Bán Zoltán András 1992-ben a költőként
azóta egyértelmű közszeretetet kivívó (bár ez a harcias vagy
legalábbis küzdősportos kifejezés aligha illik a szerző habitusához) Szijj Ferenc első prózakötetéről, A futás napjáról
(amelynek címéből még csak véletlenül se következtessünk
valamilyen reprezentatív, nemzeti vagy nemzetközi sporteseményre).
Nos, a már-már Kafkát idéző „rovartani” figyelem – hozzágondolva Az átváltozás írójának zsigeri kíváncsiságát az
Odradek nevű lépcsőházi cérnalényhez fogható, hátborzongató jelenségek iránt – most, ebben a regényben mintha
(hogy miért mintha, erről később) valamiféle növénytani érdeklődéssé módosulna, amelynek bőbeszédű gazdatudata
egy ízben ekképpen határozza meg önnön létmódját és formáját, mégpedig a táskájában lapuló nyúl kérdésére körültekintően válaszolva: „… én egy növény vagyok, én a halálról előre nem gondolok semmit, én csak úgy elvagyok, amíg
lehet, vegetálok, nézelődöm közömbösen, elnézem ezt az állati nyüzsgést, a szüntelen szerzésnek, gyűjtögetésnek, vadászásnak, rablásnak, harapásnak, rágásnak, evésnek, emésztésnek és ürítkezésnek ezt a kavalkádját, a földi javaknak a
hajhászását és ezzel egyidejűleg az úgynevezett erényeknek
a dicsfénybe állítását…” (208.) A sok minden mellett „a kultúrát és a népművelést, a szórakoztatást, a hitegetést, a politikát és az ország elveszejtését, a globális felmelegedést és a
kozmikus állandót”, egyszóval az egész „állati nyüzsgést”
szenvtelenül szemlélő, növényi „vegetálás” alanya, azaz Szijj
regényének elbeszélő hőse természetesen: ember – ámde
olyan ember, akinek antropológiai és történelmi szkepszise
nem kisebb elszántsággal kérdőjelezi meg az ember evilági
létezésével és történetével kapcsolatos előfeltevéseinket,
mint a nem véletlenül Kafka-díjjal kitüntetett Nádas Péter
(legutóbb például a Növényolimpiával egyazon évben megjelent Világló részletekben). De gondolhatunk akár arra a nyel-

2018. június

129

„

vi–szemléleti radikalizmusra, ironikus szenvtelenségre is, amellyel Krasznahorkai László Báró Wenckheim hazatér és Ménes Attila Folyosó a Holdra című, 2016-os regényei ábrázolják a
Kárpát-medencében honos emberlényt.
De térjünk vissza egy pillanatra az 1992-es Szijj-könyvet négy másikkal (Csejdy Andráséval, Garaczi Lászlóéval, Hazai Attiláéval és Németh Gáboréval) együtt az „üresség könyveinek” nevező Bán átfogó(an lesújtó) meglátásához, miszerint a „legújabb próza” vagy „szövegirodalom” művelői nem csak hogy nem járulnak hozzá semmivel mohó természetünkből fakadó és gyarapodó világismeretünkhöz, de még csak saját – értelmezhető és élvezhető – világuk vagy világszerűségük sincs. A jogosnak tűnő, mivel a többszörösen is hoppon maradt olvasó tanácstalanságát képviselő vádra válaszolt egy évvel később Szilasi László, aki a rá (és
értelmezői körére) jellemző terminologikus retorikával érvelt az olvasói „öndekonstrukció”
csúcstapasztalata mellett: „A valódi olvasónak nincs kivel azonosulnia. Szerepe, a szöveghez
való viszonya nincs preformálva. Azt csinál, amit akar. És ez a határtalan szabadság, ami
egyeseket felszabadít, egyeseket megrémít.” Tudjuk jól, hogy a nyolcvanas évekbeli „új próza” (Balassa Péter kifejezése) még akár politikai szabadságpótlékként is értelmezhető írásteljesítményét követő „legújabb próza” (Károlyi Csaba) – immár politikai szabadsággyakorlással párhuzamos – „határtalan szabadságérzete” időközben jócskán átalakult. No de mivé?
Megszokássá? Unalommá? A Bán által jó előre megfogalmazott, tartalmatlan „ürességgé”?
Vagy másmilyen ürességgé? A kilencvenes években még szubkulturálisan igazolható, tehát
tartalmasan korszerű „ürességet” (Szilasi kifejezésével: „határtalan szabadságérzetet”) felváltó, immár szubkulturálisan sem igazolható, miáltal tartalmasságában is korszerűtlen
ürességgé? Eljárt volna az idő – a szabadpiacosított szépirodalom termelői, forgalmazói és
fogyasztói szokásainak szükségszerű változásai során – a nyolcvanas évek prózáját kisebbnagyobb módosításokkal folytató kilencvenes évek nem-valóságábrázoló, nem-történetmondó, nem-jellemábrázoló, nem-satöbbi prózája felett? Sírba szállt volna az „üresség könyveinek” kritikusa által Szijj mellé sorolt Garaczi Lászlót egykor bemutató, 2016-ban elhunyt
Esterházy Péterrel együtt a míves mondatok finomságaira építő, jobban mondva azokat építgető irodalom is? Eszerint a 2015-ben, 2016-ban és 2017-ben megjelent regényszerűségeket,
a Wünsch hidat, az Egy mormota nyarát és a Növényolimpiát jegyző Garaczi, Németh Gábor és
Szijj – mindhárman az egykori „üresség könyveinek” ma is tevékeny elkövetői – volnának a
„szövegirodalom” utolsó mohikánjai? Ámbár a harmadik szerző vadonatúj regénye kapcsán,
látni fogjuk, inkább valamiféle szövegelésirodalomról beszélhetnénk. Ráadásul Szijjnak, tudható, menekülési útvonal nyílik a költészet felé. Az persze más kérdés, hogy ott mi történik
mostanság, és ebben a történetben hol a helye (szerintem a fősodorban) és mi a jövője (kíváncsian várom) A lassú élet titka (1990), A nagy salakmező (1997), a Kéregtorony (1999),
a Kenyércédulák (2007), A nereidák délutánja (2010) és az Anyag és kátrány (2014) szerzőjének…
Érdemes tehát lecserélni az erősen ideologikus ízű „szövegirodalom” szót a jelentős műfaji párhuzamokkal is rendelkező – gondoljunk például Thomas Bernhard vagy Barnás Ferenc műveire – szövegelésirodalom kifejezésre. Merthogy itt, a Növényolimpiában tényleg
olyan erős sodrású nyelv- és tudatfolyamba kerülünk, amelyben ugyan bőven vannak események és szereplők, ügyek és titkok, helyszínek és kellékek, de azok mégsem állnak össze
valamiféle egyenes vonalú, vagy legalábbis az olvasás és értelmezés során kiegyenesíthető
történetté – még akkor sem, ha elfogadjuk a fülszöveg ígéretét, miszerint a Szijj-regény

„

130

tiszatáj

„poszthumán víziója (…) valójában egy nagy realista regényt takar”. A „takarás”, mi tagadás,
tényleg tökéletesen sikerült. És hogy mit értsünk a manapság olyannyira divatos „poszthumán” kifejezésen? Talán azt, hogy a Növényolimpiában szövegelő férfi ugyanolyan öntörvényű módon távolodik el az emberi világ szabályos vagy megszokott szempontjaitól, viselkedésformáitól és rendjétől, mint mondjuk A hullámzó Balaton című Parti Nagy Lajos-novella
kis híján kafkai „átváltozást” beteljesítő evőbajnoka.
A beszédfolyamban összekuszálódott történet egyik mellékszereplője, a függő módban
megnyilatkozó Tünde például „perverz alaknak” nevezi és pedofíliával gyanúsítja az elbeszélőt, aki viszont cserében „nimfomániával” vádolja őt. (58–59.) Mint ahogyan mindenkiről
megvan a maga sarkos véleménye – a már-már hrabali vagy becketti nagyságrendben szemetet halmozó öregasszonytól a börleszkfilm-párokra vagy A kastély című Kafka-regény komikus segédjeire emlékeztető hatósági közegekig, akiknek vezetékneveit és szerepköreit
egyébként folyamatosan összekeveri a párhuzamosan futtatott ügyek vagy inkább rögeszmék mellett leginkább ivással és vizeléssel foglalkozó kötethős. Az egymásra csúszó ügyek és
rögeszmék részletezése helyett (maradjon ez a Növényolimpiát még nem olvasók leendő
öröme) pillantsunk bele röviden a főszereplő aktatáskájába, amelyből ugyan kikerült a nyúl,
de azért maradt benne sok minden más: „… nézek meglepetten a nyúlra, hogy egyértelművé
tegyem, ha hallott is [az őt furcsálkodva megszólító férfi] korábban valamit tőlem, én nem a
nyúlhoz beszéltem, hanem csak úgy, magam elé motyogtam, mint egy olyan valaki, aki itt ül a
padon egy kopott aktatáskával, amiben mi lehet, hát legfeljebb a tízóraim, vagy legfeljebb
körző, vonalzó, legfeljebb sarló, kalapács…” (211.) A szédítően vegyes tartalmú, mivel nagyon
különböző eredetű és kötődésű tárgyakat rejtő aktatáska még akár szimbolizálhatná magát a
Szijj-regényt is, amelyben tehát van minden, és amelyben minden összekeveredik mindennel,
jelen a múlttal, torz demokrácia a Kádár-korszakkal, valóság a képzelettel, egyik ember a másikkal, ember az állattal, vagy éppen a növénnyel. A cím meghökkentően összetett szava is
leginkább erre az eklektikus szövegelvre utal. Mert noha könyvünkben időnként szóba kerül
a titokzatos természetű „növényolimpia”, ámde nem tudunk meg róla semmi bizonyosat, és
pláne nem válik a könyv főtémájává. Sokkal inkább tekinthetjük, illetve hallhatjuk olyan hívószónak, amelyben egyfelől ott van az embertől teljességgel független vagy őt is magában
foglaló vegetáció úgymond „poszthumán” réme (a költő Nagy László által emlékezetesen
megénekelt „zöld angyal” ködképe), de másfelől nem tudunk nem gondolni a jelenlegi magyar országvezetés torz olimpiaakarására, túlméretezett sportvíziójára sem. Még akkor sem,
ha nem tudjuk eldönteni, pontosabban mikor is zajlik a zabolátlan tudatfolyamban feloldódó
történet.
Merthogy a nyomozók (Horváth és/vagy Németh) hol „urak”, hol „elvtársak”; a kocsmában a nagyjából azonos italmennyiségért fizetett ceh hol párezer, hol párszáz forint; és a kereskedelmi rádiók egyenzümmögése helyett is olykor a hatóságilag tiltott Szabad Európa híreiről hallunk… A Növényolimpiában szövegelő férfi tudattartalma magában foglalja az 1958ban született Szijj nemzedékének tudását egyrészt arról a korszakról, a Kádár-rendszerről,
amelyben, tetszik, nem tetszik, felnőttek, és másrészt arról a korszakról, a több sebből vérző
demokráciakísérletről, amelyben felnőttként élni kénytelenek – meg persze a kettő szövevényességében is egyértelmű kapcsolatáról. Hallgassunk bele például az egyik morzsalékos
nyelvű kocsmamonológba: „… és hogy a kormány, na, itt elszakad a cérna, betelt náluk a pohár, azt meg pláne, mintha nem demokráciában élnénk jó ideje, mintha még mindig attól kel-

2018. június

131

„

lene félni, hogy bejön valaki, és akkor elhallgatni, és karszalag, szondáztatás, mennyit ivott…”
(275.) Könyvünk 1989 előtti és utáni időket egybemarkoló, egybefogalmazó, egybemosó ábrázolásmódja, és még inkább retorikája, valamint az ebből fakadó folytonosságérzet a befogadóban: egyszerre mulatságos és lidérces. Mintha egyidejűen olvasnánk, bármiféle ellentmondás nélkül, Krasznahorkai Sátántangó (1985) és Báró Wenckheim hazatér (2016) című
regényeit. Mint ahogyan a titokzatos rendeltetésű hivatalépület pincefolyosóin kóborló hős is
olyan szitokszólamokat hall a Krétakör Színház FEKETEország című előadásának (2004)
karbantartó munkásait idéző jelenetben, amelyek nyelvi síkon mintegy megtestesítik a rendszerváltozáson inneni és túli időket közös nevezőre hozó állandóságot, rossz értelemben vett
folytonosságot – és itt tényleg minden összekeveredik mindennel: „Az isten verje belé a faszát valakibe, ő megmondta annak a valakinek, hogy hozza el a csőfogót is, de ő mondhat
bármit a gyengeelméjű, idióta, tökkelütött seggfejnek, nem hozta el, és szopja le a faszát, mert
ilyen barmot ő még nem látott, mondja a tábornok vagy vezérezredes egy létra tetejéről, de
lehet, hogy csak műszaki tiszt, vagy talán szerelő, ugyanis nem látok csíkot a nadrágján, se
antantszíjat a hátán keresztben, marsallbotot a kezében, csak valami csavarhúzófélét.” (232–
233.)
És ha már szóba került a kötet nyelvisége, érdemes megemlíteni Szijj prózastílusának két
védjegyértékű tulajdonságát: egyidejűen érvényesülő humorát és körmönfontságát. Az előbbibe még az „eredendő tőkefelhalmozást” és a vizeletfoltos nadrágra fröccsenő sör „közömbösítő” hatását emlegető köznyelvi olcsóságok (69, 74.) is beleférnek, pontosabban beleszervesülnek. Az utóbbi esetében meg nem tudjuk nem megbocsátani az elbeszélőnek például az
alábbi majd’ egyoldalnyi – most csak töredékesen idézett – mondat szerkezetének túltöltését,
túlfeszítését, sőt határának átlépését, amennyiben a hosszú közlésegység legelején elindított,
ám azon nyomban meg is akasztott, függő beszédű mondatszerkezet majd csak a rákövetkező mondat legvégén folytatódik, illetve ér véget – ámde közben annyi minden történik a szabadjára engedett fecsegés jóvoltából: „Hogy van-e nálam személyi, kérdezi a Losonci úr, miután leteszem az üres üveget, és nem vacakol a magázással vagy egyéb formalitásokkal, amik
talán egy királyi udvarban szinte kötelezőek, de itt és most, egy ekkora vészhelyzetben, amikor élet és halál forog kockán, amikor láthatjuk, hogy egy eszméletlen vagy esetleg már tragikus hirtelenséggel elhalálozott embert, a Dudást kell betenni a mentőautónak álcázott donorszállítóba, de mivel… (…). Lopva a Dudásra nézek, de látom, hogy… (…) … akkor lehull a
kő a szívemről, hogy rám itt már mégse lesz szükség, és mondom, hogy van.” (189–190.)
És én is mondom, hogy van itt minden (a személyi igazolványon túl): nyúl, körző és kalapács; Kádár-korszak és hiánydemokrácia; elemi humor és nyakatekert tudatműködés; üres
okoskodás és tartalmas fecsegés… Minden, ami túlcsordulásig telíti a negyedszázaddal korábban az „üresség könyveinek” egyik szerzőjeként feltűnt prózaíró új kötetét.

Az utolsó oldalon

SZÍV ERNŐ

Kisbeszéd a személyemről
Úgy alakult, hogy három hétig a tenger mellett szórtam a morzsát. Van jó spanyol sör is,
most mondom, Cruzcampo. Ez az. Pálmafák, leanderes kertek, óriási, a láthatárt összecikkcakkozó hegyek, szemben Afrika fáradtan pislogó fényei, látom Gibraltárt Quazimodo-púpját, látok hófehér, városnagy hajókat elúszni a valószerűtlen kékben, és három héten át állandóan hallom a tenger monológját. Én, én, én, én. Minden hullám azt
mondja, én vagyok. És rendszeresen összevesztem velük. Összevesztem például a hegyekkel, sokak voltak nekem, rémületesen nagyok, kopárak. Nekem a hegy természeti
túlzás. Nem úgy vesztem össze velük, mint P. Sándor, a napfiú, hogyan is mondjam, esztétikai alapon, nem valamely művészi irály tagadása miatt – coki neked romantika –, hanem inkább egzisztenciálisan, mert ha azt kérdezem, és gyakran kérdezem, mindennap
megkérdezem, mintha magam is hullám lennék, nekem mi az élet, hogy az élet az legelőször, és ebben nem tudok engedni, hogy én. Az a gyönyörű tökéletlenség! Síkság, drágám, torzsák, kóró, tehénlepény. Ameddig a szem ellát. Én! Ettől sírok, a görbe akáctól,
nem kell a hegy. Satírozd ki, legyél szíves, a Himaláját. Nem azért kaptam az életet, hogy
feloldjam, hogy belekeverjem vízbe, tűzbe, valami keserű-savanyú általános békebeli
masszába, hanem hogy fölépítsem, hogy tartsam, hogy más legyek. Nem kívánok föloldódni, nem kívánok sorba állni. Ezért a tengerrel is rendszeresen összevesztem. Kérdezte is a másik, aki egyszer beúszott egy hatalmas, világot nyelő tengeri ködbe, beleúszott,
elveszett, eggyé vált, idomult, békét, biztonságot, nyugalmat talált a tejfehér semmiben,
mintha Isten tüdejében vetett volna ágyat a testének, hogy ez miért nem jó. Ernő, Ernő,
te milyen hülye vagy. Nem tudom. Nekem nem jó. Én ezt nem akarom, ezzel közösködni
nem kívánok, én folyamatosan tudni akarok arról, ami vagyok, a szívverésemről, a rossz
fogamról, a bütykömről, az idő ökölcsapásaitól felpuffadt arcomról, a mondatról, ami
úgy szakad ki belőlem, hogy ha rossz is, az is jó. Azért érkeztem élni, hogy más legyek.
Másik. A szeretet az, hogy kell nekem a másik másik. Én persze nem nagyon akarok más
lenni, nem úgy csinálnám, mint egy hegy, nem úgy, mint egy tenger. A kis másságért felelnék. Miszter paca. Miszter repedés. Miszter folt. Ez az én életre szabott felelősségem,
feladatom, küldetésem, lalala, ez az, amiért én a dolgot, úgy értem, az élet képeskönyvét
érdemesnek találom gondos kiszínezésre. Hogy el lehet rontani, el lehet veszíteni, hogy
vigyázni kell rá, hogy nem lehet rendesen vigyázni, rendesen soha, és így. Mire vigyáz
egy hegy? Összevesztem mindennel, ami a személyiségemet kétségbe vonta, kicsinyelte,
semmizte. Hegy, völgy, ég, tenger, spanyolok. Hülyék! Idióták! Aztán hazajöttem. Az első
este kiálltam az erkélyre, milyen furcsa volt. Őrjöngtek a virágjaim, a muskátlik, szegfűk,
a vadszőlő. Dúdolt egy méterre tőlem az óriás japán akác. Mondom, mégis furcsa volt.
Hiányzott. A tenger hiányzott. A hullámok, az a morgás, ami nem mondta már nekem,
hogy én, én, én.

Ara: 600 Ft
Előfizetőknek: 500 Ft

Szakács Réka
Várady Tibor
prózája
Bíró Tímea
Horváth Benji
Marno János
Maurits Ferenc
versei
Beszélgetés
Maurits Ferenccel
Balázs Attila
esszéje
Petar Bojanic
Hovanec Zoltán
tanulmánya
SZÖVEGSZERVEZŐ VIZUALITÁS
AZ ÚJ SYMPOSIONBAN
Faragó Kornélia
Kürti Emese
Pintér Viktória
Visy Beatrix

í

Emberi Erőforrások
9770133116008

18006

minisztériuma

