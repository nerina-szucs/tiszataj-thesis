tiszatáj
1974. JÚL. » 28. ÉVF.

*

Nagy
ff* V
László,
m
Kormos
István,
Lator László, Páskándi Géza versei;
Jékely Zoltán verses játéka;
Annus József kisregénye;
tanulmány a csehszlovákiai
magyar
regényről
és
Erdei
Ferencről
la» •ár.-'i"

5 /

tiszatáj

I R O D A L M I ÉS K U L T U R Á L I S

FOLYÓIRAT

Megjelenik h a v o n k é n t

Főszerkesztő: ILIA

MIHÁLY

Főszerkesztő-helyettes: A N N U S J Ö Z S E F

Kiadja a Csongrád megyei Lapkiadó Vállalat. Felelős kiadó: Kovács László
Szerkesztőség: 6740 Szeged, Magyar Tanácsköztársaság útja 10. Táviratcím: Tiszatáj
Szeged, Sajtóház. Telefon: 12-330. Postafiók: 153. Terjeszti a Magyar Posta. Előfizethető bármely postahivatalnál, a kézbesítőknél, a posta hírlapüzleteiben és a
Posta Központi Hírlap Irodánál (KHI 1900 Budapest, József nádor tér 1. sz.) közvetlenül vagy postautalványon, valamint átutalással a KHI 215-96162 pénzforgalmi
jelzőszámra. Egyes szám ára 6 forint. Előfizetési díj: negyedévre 18, fél évre 36,
egy évre 72 forint. Kéziratot nem őrzünk meg és nem adunk vissza. Indexszám: 25 916.
74-2426 — Szegedi Nyomda

Tartalom
»

XXVIII. ÉVFOLYAM, 7. S Z Á M
1974. J Ú L I U S
NAGY LÁSZLÓ: Furcsa vitézi versezet
KOVÁCS ISTVÁN versei: Az ismeretlen katonák, Álom
a költészetről
KORMOS ISTVÁN: Hanyatt a tengervízben (vers)
LATOR LÁSZLÓ: A szív a hús a csont (vers)
ANNUS JÓZSEF: Húsvéthétfő (kisregény, I.)
PÁSKÁNDI GÉZA versei: Közvetettség, Csak, Angyalmadár
PÁLL LAJOS versei: Meglelted..., E se tánc
KÁNYÁDI SÁNDOR: Lakodalmas (vers)
JÉKELY ZOLTÁN: Sárkányhalál Csomaszentgyörgyfalván (Verses misztériumjáték egy felvonásban)

3
4
6
7
9
29
30
32
33

ÖRÖKSÉG
VEKERDI LÁSZLÓ: Parasztok (Erdei Ferenc művének
aktualitása)
55
PÉTER LÁSZLÓ: Ügyészi „kritika" Erdei Ferenc könyvéről
59
Juhász Gyula elfelejtett költeménye (Közli: Indig Ottó) 60

TANULMÁNY
GÖRÖMBEI ANDRÁS: Az újabb szlovákiai magyar
regény sajátosságairól
62
TURCZEL LAJOS: Sas Andor tudományos pályája posztumusz könyve távlatából
68

KRITIKA
TORDAI ZÁDOR: Kacsó Sándor: Fogy a virág gyűl az
iszap
73
1

VEKERDI LÁSZLÓ: Veress Dániel K é t d r á m á j á r ó l
BATA IMRE: Réz Pál: Kulcsok és kérdőjelek
TÓTH GYULA: Vajthó László költeményes prózája: Tanárok
OLASZ SÁNDOR: Ne mondj le semmiről
VASY GÉZA: A prózaíró gondjai (Császár István: Feljegyzések az utolsó padból)
ANNUS JÓZSEF: Raffai Sarolta: Morzsahegyek

75
78
79
81
84
87

MŰVÉSZET
Színház
NIKOLÉNYI ISTVÁN: Szegedi bemutatók

89

Képzőművészet
TANDI LAJOS: Parasztikonosztáz (Gondolatok Szalay
Ferenc budapesti kiállítása kapcsán)
92
HAJDÚ PÉTER: László Gyula: Kortársaim II
95
Szerkesztői asztal

96

ILLUSZTRÁCIÓ
Szertti Ernő rajzai a 8., 28., 31., 54. és a 96. oldalon

NAGY

LÁSZLÓ

Furcsa vitézi versezet
Hová az Isten se lát: Csökölben írtad s Hedrehelyen.
Írtad éjente is lázban s hideglelésben, hold és tüdő
míg tombolt s hófuvatok bálna-recésen átfeküdték a
tartományt. Nem messze tőled, a barna makkosok árnyán, rokonaid ültek a tűznél, tükröst faragva remekké, míg a félvad kondák szuszogtak
betakaródzva,
csak az agyarak bújtak elő, akár a vaskos csírák. Burkolózva köpenyedbe, éjjel ha ki kellett lépned, urénád aranyával szíveket írtál a hóba, vitézien. Mert
feledni nem bírtál, noha tudtad: farsangi szalagos
fánkot már nem süt neked Lilla soha. Bagoly is ijesztgetett ablakodnál, de te csak írtál vitézien. Míg sötétkék szemed ernyőit parázsra nyitottad,
elgondoltad: kár volna még mondani adieu-t, mert egyetlen
az élet, nem mint a farsang, ami évente visszarobog
pántlikásan. A Lillátlan élet, a Lillátlan halál ellen
kellett a versezet
pajzsnak.
Tél, tél, a télben cifra szánkák, havat rúgó paripák,
szép szerszámok, rézpergők s kakasharangok. Ahol
a nemzet vonul idegen paróka alatt, sok színnel kivirágzik a hó, de nem neked. Nem ülhetsz fel a forró
dámák közé, még a nevettető szerep se lehet a tiéd.
Hol a te drága prémes bundád, bársonysüveged, arcunyos kardod? Álorcás szegény, te, kinek
versléptei
érnek annyit, mint a helikoni birtok, mint a májusi
eső, mint Bécs városa, hol Mozart zenél. Csak az
örök szárnyasió irgalmas most is, fölvesz
gyöngygerincére, s te vagy a hatalmas. Szelíden
fellengérző.
Szelíden a rab szellemet föloldod,
fölmongolfírozod.
Vitézi csoda az is, hogy a meghajszolt diák, kinek a
hold jegyzi tüdejét, egy tarka léghajót lebegtet Somogy felett.

Mandulaszemű
diák, lekukucskálsz
magasodból
s
megpillantod
a hölgykebleken
a hamis
„patyolat
darabot", a domboritót, ott is ahol nincs rá szükség.
Hasonló szánkamenetben Báthori Gábor
vizsgáztatja
így a dámák fülét. Vérpadra hurcoltak volna ilyesmiért. Sebet így is kaptál eleget, rádsütötték,
hogy
bárdolatlan vagy. Hiába a rokokó csecsebecsék,
véred
a tánctermi tükrökön is átüt. Tudom, te se hitted,
hogy a rizsporos hajzat, meg a barna szöghaj alól
azonosan néznek a szemek. Látásoddal az ő szemük
nem cimborál. Néztél szeretettel a puttonyosra
meg
a somogyi zsiványra is, néztek ők bitorlóan és öldökölve. Mit ért hát a lótás-futás a mecénásért,
te
nem-tetsző, te lámpás fejű? Álmod beírtad a Dorottya testamentumába: öröklöd a lencseni ingatlant,
s minden bankót, hogy abból halálig.
elverselhess,
„Beocián Parnass hegyeit emelhess". De a rózsafelhő
alatt megifjodik az aggszűz olyan szépre, hogy azonnal megkéri a kiszemelt uracska. Az
örökségnek
fuccs! — hogy az álomi tájon is megcsaljanak.
Lángoló fülemüléket látok, menekülnek az égő rózsalugasból. Mit kívánhat a szájba vert költő? Egy sárfészket a Hortobágyból, túrást, ahol a disznók fürödnek. Házhelynek, füveskertnek vénségére. Coki! Már
csontjaid sincsenek Vitéz Mihály. De kinyílnak bennünk sebeid, s ezeket szavaiddal balzsamozzuk. S tudjuk: kellett erre a barbár földre a te mértéked, kellett hogy beereszd az isteneket a hajdúk meg a szolgálólányok közé is. És kellett hogy Lilla helyett a
legszebb nőt imádjad: Európát.

KOV,ÁCS

ISTVÁN

Az ismeretlen katonák
Városok,
fényzsombékjai
a földre-vert
éjszakának.
Fekete jégzsinórok
pányvázzák az űrt,
babérlevélnyi
álmok
ízesítik a halált.

Éjfélkor
föltámadnak
az Ismeretlen
katonák.
Világgá mennek.
Oltja szomjukat
aranyeső,
éhüket elveri aranyeső.
Koszorúik jeltelen
számlapja
beszakad.
Az idő foszlányain át
fekete lovak vágtatnak —
a vasúti sorompókig:
Várják a távozó vagonokat.
Szügyükben sírok mécsese piroslik.

Álom a költészetről
Zdzislaw Beksinskinek

Repülőhalak bombázzák a tengert
A felhőkből esőt szaggat
tátogó szájuk
Az égitestek fényét elnyelik
Csak az elsüllyedtek
elfűrészeltek
koponyája
lüktet a víz fölött
Habos bójákat
lázít az alkonyat
Meszes tüdőüregekben a szem
Gyulladt a vértelen levegőtől
Csak a fuldoklók látnak élesen
Én nem mondhatom
ne lélegezz
A csend kockáiban
üveges szemű örvény
Három halálszínű

hatos

Tiszta pohár
az összeforrt tenyér
Csak ennyit tudok
Semmit a láthatárról
5

KORMOS

ISTVÁN

Hanyatt a tengervízben
Szobámban fekve hanyatt,
hol sötétség pezseg,
hallom: a falon bezúgva
jönnek a tengerek.

Persze, a testem is vele,
test-lélek nincsen külön,
bármilyen isten figyel:
hűségben csíphet fülön.

Nem északi partok vize,
jégtáblát
csicsíjgató,
fagyott madarat nem játszik
kristályosan a hó.

Víz tombol át a falon,
hullám fút hullámra
fehéren,
akire én gondolok,
egy sóhajjal elérem.

Sáfrány szag okkal tódul
hullám hullámra fehéren,
padlóra lecsüngő kezem
cirókál
vízfenéken.

Polinéziai
szüzek,
vagy nem-szüzek, kár a visongás,
öregszik
Orpheus,
nem fogja semmilyen
rontás.

Mert dél szele sodorja
elárasztván
nyakig,
nem fúlhat bele álmom,
régóta ott lakik.

Fölöttem száll magasan,
sirályok, lilék fölött,
akiért valaha szívem
hűségbe
költözött.

Kinyílik mint az ernyő
fölöttem a mennyezet,
tündököltet
szemembe
a nap
kökörcsinhegyet.

Gyöngyfoga
koccanása
lágy
xilofonzene,
jó volna, ha belőlem
valamit
megsejtene.

Kökörcsinhegyről
lányok
gurulva visonganak,
kedvükre gyöngyöt
tátognak
gyönyörbe révült halak.

Álmom vizében
csapkod,
két combja fejemnél
kering,
nyújtózik
hatalmasan,
elúszik szoknya, el ing!
V

Pattog cirmoló homok,
csöpp csöcsüktől
parázslik,
csengőkkel ráncigálnak
nyavalyatörős
vágyig.

Erdeje
háromszögére
körömmel
karcolgatom
szerelmem
morzejelét:
dúlt N. N. monogramom.

Felhőfalkában lilék
sírván siratnak engem,
hiába: megvásálta
valaki már a lelkem.

ömlik a víz fehéren,
hullám hullámra
fröccsen,
valaki nevem kiáltja,
de elforog velem földem.

LATOR

LÁSZLÓ

A szív a hús a csont
Ahogy ez a lelassított vihar
hol visszafogott hol nekieresztett
idegenszerű
hatalmaival
koptatja marja ezt a színevesztett
vidéket ahogy még
meg-megnyilall
a tüze egy váratlan
égitestnek
ahogy a márgás pusztaság határán
kirajzolódik egy otromba bálvány
egymáson át dereng a volt a van
hol ez hol az képzik meg élesebben
úgy rémlik olykor lenn a lángtalan
égő katlanban egy
bevégezetlen
ösztön tétova
szándékaiban
egy óriás test lüktetése rebben
és mintha még átütne holmi vékony
világosság a rothadt hulladékon
Himlőhelyes táblákon elveszett
karavánok inognak át a távol
csigahéjbolton halvány erezet
csak sejthető jelentéssel világol
gazdátlanul kallódó nagy kezek
ütköznek ki az esztendők porából
s a sérülékeny lények földi teste
halálos gyengeséggel
bélyegezve
Bitang vénségem márgaarcú társa
e lakatlan föld barlangjaiból
induljunk maradék holmink elásva
az immár végérvényesen
komor
egek alatt ziháló utazásra
a láthatár felé hol összeforr
az óceáni szelek járta ritka
levegőben víz égbolt parti szikla
A szív a hús a csont sötét virága
elvetve sarjad láthatatlanul
a szív a hús a csont fekete máglya
poklára vetve romlik alakul
a láz a reves csont húsát lerágja
7

a szív a hús a csont törvényt
tanul
mindent feledve s nem feledve
mégse
az alakot vesztő
nehézkedésre
De szigonyfejjel-törzzsel
felfelé
tör
de visszaszívja
egy mohó torok
de lángját újra felfuvintja
vérbő
virágaival romlatlan
forog
a kert de túlhevült
naprendszeréből
egy-egy felesleges bolygót
kidob
de lángol hogy magával
feleselve
beteljen egy fehérjecsöppje
terve

ANNUS

JÓZSEF

Húsvéthétfő
i.
Reggel óta otthon jár gondolatban. Néha úgy érzi, teste is átszáll már a
toronyházak fölött, s át az évtizedeken. Ott könyököl a falusi ház vaksi ablakában, néz át a széles utca másik partjára, ahol vidám kölykök feszülnek az
áprilisi szélnek. Kusza kabátjuk hajtókáján csokornyi jácintok, zsebük degeszre
tömve festett tojással, süteménnyel. Kezükben ott szorongatják a szagos vizes
üveget. Most megállnak. Két cimbora a sarki kúthoz ugrik, az egyik tekerni
kezdi eszeveszetten. A vastag cső zubogtatja száján a vizet. Alá tartják a csavaros üvegeket mind. Kacagnak, hahotáznak, prüsszögnek. Azután elfordulnak
a sarkon. Előtűnnek megint, de ezek már nem az ő cimborái. Jól szabott öltönyükön nem rezeg virág, a zsebük is lapos. Pénz jár a mai locsolkodóknak, s
az kis helyen elfér.
Néhányan becsöngetnek hozzájuk is. Olyankor kinéznek a kicsi kémlelőn,
s halkan visszacsoszognak onnan. Legtöbbször nem kell ajtót nyitni, ismeretlen
srácok állingálnak kívül. Olyanok, akik minden ajtónál próbát tesznek, ha már
fölmásztak a negyedik emeletre. Itt a lakótelepen egyébként sem divat a
locsolás. Ez a néhány élelmes kölyök is nyilván a város más részéből jön át
ide. Alighanem arra számítanak, hogy itt kevés fáradozással sok lakásba bejuthatnak, de hát rosszul gondolják. Akad ugyan néhány öreglány, itt az ő
lépcsőházukban is van ilyen, aki hónapok óta gyűjti az aprópénzt, s minden
csöngetőt beenged. Állítólag föl is jegyzi, hányan locsolták meg.
Tavaly Zsolti is menni akart, idén pedig már Fodorékhoz is alig tudták
elzavarni. Kinőtt ő már ebből, azt mondja, hiszen kilencéves. Krisztihez nem
jönnek még, bölcsődés társak nem szoktak húsvéti csavargásra indulni, így
hát őt is csak Zsolti és apa hinti meg pár csöpp vízzel, ahogyan anyut is csak
a két „férfi" öntözi meg jókor reggel.
Azokon a régi húsvétokon ő is éppen így járt, mint Zsolti. Talán egyetlen
tavasz volt, amikor nagy örömmel s nagy bátorsággal ment végig a többiekkel
a falun. Minden házhoz bezörgettek, ahol valamelyiküknek rokona, ismerőse
lakott. A következő évben már nem ment. Röstellte. Nagy korholások után
indult neki, hogy legalább Bíró nagyanyját meg a keresztanyját meglocsolja.
Ott történt a baj is. Károly fél éve katonáskodott már akkor, húsvétra jött
haza először. Vedelte a meggybort, akár Káli suszter. A nagyobb baj azonban
az volt, hogy őt is rávette, igyék egy pohárral. Nem volt nagy az a pohár, kis
vastag falú decis talán, s a bor édeskés, jól megérett. Mind megitta. Hazafelé
menet már érezte, hogy léptei bizonytalanok, a kapun belül érve pedig már
csak annyit tudott a lábának parancsolni, hogy a ház helyett az istálló felé
vigye. Oda szerencsésen betámolygott, nagy üggyel-bajjal fölmászott az üres
jászolba, s megnyugodva belefeküdt a szénába.
9

Ma is beléborzong, ha az eszelős hangot fölidézi, amellyel az anyja kereste.
Amikor nagy sokára fölneszelt rá, hallotta az apja dörmögését is, aki nyilván
hosszas rábeszélés után, s bizonyára hitetlenül, de valójában remegő inakkal
már a kúthoz ment, s zubogtatta, zörgette a vasmacskával. Arra gondoltak,
hogy beleszédült, vagy talán szégyenében belévetette magát.
— Fercsi! Fercsikém! — csattogott és nyüszített anyja melléből a szó. És ő
felugrott. Első mozdulataival söpörni kezdte új ruhájáról a töreket, pőszléket,
de akkor is maradt még rajta, amikor kiállt az istálló előtti fényzuhatagba, s
hunyorogva nézte az anyját, aki széttárt karokkal futott felé. Átölelte, szorította rövid ideig. Aztán ellökte magától, s két inas kis kezével verni kezdte,
mint a cséphadaró.
A fájdalom már nem él emlékeiben. A szégyen sem, hogy a szomszédok
látják. Pedig akkor tudta: az ölelés neki, a verés azoknak szól. A hang maradt
meg ily elevenen. Azt bármikor fölidézi. Szinte újra hallja. Íme most is:
— Fercsi! Fercsikém!
De ez mégsem olyan. Nincs benne a nyüszítés, már-már vonítás kétségbeesettsége. Nincs benne az a süvítő penge, amely hívni, átkozni, ölni, föltámasztani egyként tud. Ez a hang csak hív. Majdnem úgy, mintha a nyári esték
porködén át jönne. Vacsorahívó melege van szinte.
Aztán újra hallik:
— Fercsi!
De hiszen ez . . . Ez nem a múltból keringő megidézett hang! Ez . . .
— Fercsi! Éva! Börcsökék!
Már semmi kétsége nem lehet: ez valódi mai hang. Az utcáról jön. A mama
érkezett meg. Feri kilép az erkélyre, s int, hogy indul eléje. Érzi azonban, hogy
mosolya, arcán kihajtott öröme fonnyadtabbra sikerült, mint illene. A kiáltás
elvesztette immár minden melegségét. Bosszantó zaj lett csupán. Mert boszszantó: kiabál az utcán, mint a műköszörűs! Amikor a tatával jöttek, mindent
pontosan elmagyarázott: ott a névtábla, a mellette levő gombot kell megnyomni, akkor az felcsörög hozzájuk. Jó, ha nem akarja használni a kaputelefont, hát hagyja rá. Elég, ha csönget, akkor ő kinéz, s nagy örömmel fut
eléje. De nem is csönget, hanem kiáll az utca közepére, s ordítozik. Mintha
egy tanyába kiáltana be, hogy fékezzék meg a kutyákat, mert idegen érkezett.
Nem érzi, hogy ez itt másképpen van? Lám, öt-hat ablak nyílt máris, szomszédok raja nézi, ugyan ki ez az ősvilági lény, aki egy csengőgombot nem tud
megnyomni. Persze feljöhetne csöngetés nélkül is. De nem. Erre is van magyarázata: eltévesztem én, fiam, evvel a rossz eszemmel.. . De ott a névtábla
az ajtón is, jó nagy b e t ű k k e l . . . Nem látom én szemüveg nélkül már azt s e . . .
Két nagy szatyor a kezében. Az egyikben elférne egy fél disznó. Kettővel
jön. Bizonyára csak azért, hogy végig a falun lássák, amikor az állomásra
megy: Börcsökné aztán nem sajnálja a gyerekeitől! Két nagy szatyrot cipelt
megint. Biztosan van abban minden: tojás, csirke, zöldség. Ne kelljen a finom
menyének piacra járni. Na, meg is érdemlik! Az orvos fia ugyan rájuk se néz,
még a Klárika eljegyzésére se jött haza. Az öregebb, a technikus úr pedig tán
két órát se dolgozott, amikor a házat újraépítették. Tán a tervet ő csinálta, de
hát az nem dolog. Viheti nekik! Majd megköszönik. S nézik itt is a szomszédok: cipeli ám a cuccot a mama. Hát így nem kunszt! Így lehet hatféle
fényképezőgép, kismillió drága lemez, könyv. Meg a kis hétvégi bungaló. Így
aztán könnyű. Meglesz ezeknek az autó is hamarosan. Mert így aztán lehet
spórolni. Különösen ha az öregek még pénzelik is őket. Mert biztosan pénzelik
is! Hogy jutna mindenre egyébként? Mert ruházkodnak is. A pasas csináltatja
az öltönyeit, s nem is rossz anyagból. Látszik az. És Éviké? Amit keres, talán
őrá magára se elég. Nem nagy pénzt adhatnak egy óvónőnek. És mégis: van
annak mindene. S jut a gyerekre is. Hát igen, ezeknek könnyű!
Amikor leér a mamához, s átveszi a csomagokat, már tudja, miért van
kettő. Az egyikben élő tyúk vartyog. Annak külön szatyor jár, hogy levegője
10

legyen a vonaton. Ez is mániája: élő tyúkot hoz, hogy friss legyen. Igen ám,
csakhogy itt a rengeteg kaja, ma nem vághatják le. Talán a hét közepén, de
még inkább a hét végén. Hova tegyék addig? Itt nincs ól. Még padlás, pince,
de kamra se. A szellőzőszekrénybe tehetnék talán, de az sem tyúkólnak való.
Nem, dehogy kívánja ő, hogy még többet dolgozzék, s fölbontva szállítsa nekik
a baromfit, csak ne mondja azt, hogy ez így jobb.
Na, mindegy. Enyhül azért Feri, amikor belül kerülnek az előszobába.
Előbújik Zsolti, Éva is kiszökken a Kriszti szobájából, ölelik, csókolják a
mamát, aki boldogan áll közöttük. Még piheg a négy emelettől, de nem
panaszkodik.
Zsolti kézen fogja:
— Gyere, mama, nézd meg Krisztit! Már fölébredt. Majd meglátod, milyen dagi. Olyan vastag a karja, mint az enyém . . .
— Jó, jó, kisfiam, csak előbb leveti mama ezt a nagy csúnya cipőt, ne
vigyem be a sarat a, szép szőnyegetekre.
— Ugyan, ugyan — simogatja meg illendőn Éva, de máris hozza elnyűtt
papucsát, lépjen hát abba, ha tényleg leveti a nagy fekete posztócipőt, amely
bizony jól megrakodott sárral.
— Hát ezt a sok egyforma házat! — csapja össze a tenyerét, amint az
egyik cipővel végzett. — Alig találtam ide. Pedig a tata elmagyarázta, hogy a
patikától balra, aztán mindig egyenesen. Végül mégis meg kellett kérdeznem
egy illetőt. De halljátok, hogy még milyen jól jártam! Hát az meg a kezed
alatt dolgozik, fiam. Valami Csányinak hívják. Biztosan ismered.
— Hogyne. Asztalos nálunk.
— Na, az az! Olyan kis filigrán ember. Dicsért nagyon, azt mondja, te
vagy a legmegértőbb a főnökök között. Hát jól van az nagyon, fiam. Én jól
tudom, milyen az, amikor a munkással úgy bánnak, mint a kutyával. Na, ez a
Csányi aztán megmutatta a házatokat pontosan.
Feri a konyhaszekrényhez megy, gyufát keres. Nem hallgatja tovább a
kalandot. Mert ez is: hát miért kell azonnal tücsköt-bogarat összefecsegni egy
idegennel? Csányi talán még rosszabb. Nem szégyelli ő előtte az anyját, de
erre semmi szükség. Mert gondolom, hogy aztán mondta! De mondta volna
másnak is: a Fercsi fiamat keresem én, a címet pontosan tudom, Fürj utca 16.,
negyedik emelet, de én itt úgy elkeveredek a sok egyforma ház között. Meg
máskor autóval jöttünk, mert a kisebbik fiam orvos, annak is van, meg a
kislányom vőlegényének, a Lajcsinak. Az otthon van a faluban, rendes iparos
ember, de már érettségizett levelezőn. Hát ugye jó parti az azért, mert a
lány, a Klárikám is csak ezt a közgazdaságit végezte. Passzolnak egymáshoz.
A kislányom otthon dolgozik, a tanácsnál.. . Azt hiszi, minden útitársat, járókelőt éppúgy érdekel minden, mint őt. Aztán ez a tettetett tudatlanság! A valóságosnál is tájékozatlanabbnak mutatja magát boltban, vonaton, állomáson.
Különösen az állomáson. Minden vasutast megkérdez: jól írták-e ki a kocsi
oldalára, vajon nincs-e tévedés, tényleg ez megy feléjük? Merthogy ő tudatlan
falusi asszony, igen ritkán utazik, aztán nehogy Debrecenben kössön ki. A fia
ugyan azt mondja, mert ez itt mellette az idősebb fia, aki technikus, de van
egy kisebb, az orvos, a harmadik az lány, és nemsokára férjhez megy, az eljegyzés már meg is történt, szóval a fia azt mondja, hogy ez lesz az a vonat,
de hát az ellenőr úr biztosan jobban tudja, hát ezért alkalmatlankodik.. .
Megrázza magát Feri, s előjön a konyhából. Tessékeli be a mamát a kislányhoz. Fél előre, tudja, minden úgy lesz, mint a múltkor, amikor ők ugrottak haza. S valóban. Kriszta, ez a bestia röhögve paskol egy felfüggesztett
gumikutyát, fülig szalad a szája, s kivillog mind a négy foga, amikor Zsolti
föléje hajol. De nyomban összerántja magát, sok levegőt vesz, s hatalmasat
rándulva ordítani kezd, amint a mama kendős feje föltűnik a ketrec fölött.
11

— Kriszta, kislánya mamának! Krisztácska, ejnye-bejnye, hát ne csinálj
már ilyet. Hát nem bánt a mama, szeret a mama, hozott neked csokit, de még
babát is. Nézz csak ide, kukukuccs!
A kislány ordít, Zsolti veszi át az ajándékot, s nyomja a tomboló Kriszta
ujjai közé. Nem hallgat el, csak miután Éva kézbe veszi, s távolról mutatja
neki a mamát, aki lekucorodott már egy szék sarkára, s onnan integet. A kislány szepegve tanulmányozni kezdi az új babát.
— Én nem tudom, mi van ezekkel a mai gyerekekkel? Ezek mind ilyenek,
hallom ott az asszonyoktól a kolhozban. Ti úgy szerettétek szülédet, hogy alig
lehetett elhozni tőle.
— Bíró nagyanyámhoz meg elvinni.
— Jó asszony volt pedig ő is szegény. Csak más. Nagy erkölcsű, szigorú
asszony. Sokan voltunk már mi is, aztán a huszonhat unoka. Nem csoda, ha
nem volt türelme mindnyájatokhoz. De én úgy szeretem ezeket a kis dezentorokat. Ezt a kis büdös lányt is úgy szeretném jól meggyomrozni, de hát fél
a kis buta. Zsolti sose félt. Ügy örült, ha mentem. Emlékszem, ott az albérletben laktatok még, hogy mit vitt véghez, ha jöttem. Igaz, akkor még sűrűbben
tudtam jönni. Hiába, csak öregszünk. Az idő nem vár senkit. Megy, halad.
Nekem a lábam, másnak más. Kikezd az idő mindenkit. De hát nem is csoda.
Te még tudod, mit talpaltam én akkor, fiam. A háború alatt, meg mindjárt
utána. Apád oda a fogságban, azt se tudjuk él-e, hal-e. Te legalább mentél a
magad lábán, de Lacit még vinni kellett. Hiszen olyan gyönge volt.
— Vinni kellett azt később is. De sokat cipeltük a hátunkon!
— Mert olyan kis beteges volt. Hamar elapadt a tejem. Jött a bombázás,
a front. Tán ma is összerezzen, ha repülő búg.
— Összerezzenünk mindannyian, anyám. Nekünk még több rezzennivaló
okunk van. Emlékezzen csak rá, hogy is volt, amikor az a katona találatot
kapott az ajtónkban, s ott halt meg, a kilincset szorítva. Csak én mertem kizárni az ajtót, s átlépve rajta elrohanni nagyapámért. Anyám, Rozi néném meg
a kisebb gyerekek ki se mertek nézni, amíg el nem vittük onnan. Én fogtam
az egyik bakancsát. Hogy mi mindent megértettem én hétévesen azon a huszonöt-harminc méteren, amíg az ajtónkból a szekérig értünk. . .
— Jaj, hagyd már! — szól közbe borzongva Éva, aki épp elégszer hallotta
már az ismeretlen katona történetét. Valósággal fél tőle, mintha bármikor
beléphetne az ajtón. De ugyanígy fél Zsolti kérdéseitől, amikről még az apja
is elismeri, hogy hajmeresztőek tudnak lenni. (Hova kapta a lövést? Mivel
lőttek? Távcsövessel vagy rendes karabéllyal? Mindjárt kinyúlt a hapsi, vagy
hörgött még egy darabig? Ha a szívét éri, akkor már semmit nem hörög, ugye?
És visszalőni nem érkezett már? És különben, ha nincs bezárva az ajtótok,
akkor bemegy és ostromolni kezdik a házatokat? Azt a falat átviszi a géppisztoly meg a puska golyója? De az ágyúgolyó igen? Na és ha gránátot dobnak be az ablakon, akkor ti is mind. . .)
A mama igazít valamit a beszéd menetén, de nem tér el egészen a megkezdett útról:
— Jól mondod, kislányom, ne is beszéljünk róla. Mink tudjuk azt legjobban, asszonyok, hogy mi volt a háború. Tán azok a szegény emberek a fronton
meg a fogságban nem szenvedtek többet, mint mink itthon. Gondold csak el,
én is itthon a két gyerekkel! Azt se tudhattam, lesz-e még támaszom valaha az
életben. Ott maradt rám két tehén, három süldő, egy anyakoca. Az uraság már
nem osztott, az új föld csak acatot meg repcét termett. De a jószágot se akartam elkótyavetyélni. Mihez kezdek, ha tejet se adhatok ennek a két éhes farkasnak? Az egyik tehenet meg is tartottam én, itthon várta apátokat, amikor
negyvenhét őszén megjött. De addig! A két kezemmel dolgoztam azért is, hogy
az igás munka meglegyen, s aztán csináltam a magunkét. Majd három esztendő! A hátamon hordtam a szalmát, takarmányt. Fercsi akkora volt csak,
12

mint egy kutya ülve, de már tolta a talicskát. Benne Laci, meg valamennyi
répa, krumpli, miegymás. Amit könnyen e l b í r t . . .
Könnyen elbírtam! Mert bírnom kellett. Pihentetni kellett volna, de biztattam magam: öt fa, három fa, aztán még újabb három fa iránt eltolod! No,
még kettő! Ha megálltam, Laci ordított: anyám, Fercsi nem halad! S akkor
anyám: ha én bírom, te is bírhatod. Kevesebbet hajolt még a te derekad,
mint az enyém.
Ki hiszi el? Senki, még ő sem. Azt mondja, csak annyit kellett, amennyit
könnyen bírtam. Múltkor már azon is vitatkozni kezdett, tudok-e egyáltalán
kapálni. Pedig hány nyarat izzadtam végig pállott melegben kukorica- és
répaföldeken! Elfelejtjük? Vagy csak a mások szenvedéseit feledjük hamar?
Vagy éppen arról van szó, hogy Laci, de még inkább Klári könnyebb élete
miatt szeretné átfesteni az én gyerekkoromat is? Nem tudatosan, vagy nem
egészen tudva. Mert a „kicsik" már valóban sok mindentől megmenekedtek.
Fogalmuk nincs, mit jelentett „más lábakapcájának" lenni. Én még megkóstoltam az idegen, a panaszos kenyeret, s meg a gazdag paraszt avas szalonnáját. Egy tavaszon és nyáron csak, de életre szóló fájdalmakat gyűjtve. Nekik
könnyebb volt, hiszen mindnyájunknak könnyebb volt, amikor már itthon
lehetett apám.
Amikor először arattunk! Milyen kár, hogy a miénkfajta családban a felnőtt gyerekkel sem beszélnek efféléről. Sokat érne pedig fölemlegetni, vajon
ki mire emlékszik abból a napból. Talán én mindkettőjüknél elevenebben
őrzöm annak a reggelnek néhány pillanatát.
A kicsik szülémnél voltak, én lehettem csak részese első aratásunknak,
mint kötélterítő. Ismertem a verset a béresről, aki először szánt a maga földjén. örültem, hogy apám ennél is boldogabb pillanatban találkozott a földjével: mindjárt arathatott rajta. Negyvennyolc nyarán. Sokszor megvizsgáltam
ezt az emlékemet. Próbáltam kikezdeni: nem a megszépítő messzeség láttatja
így, vajon? Nem utólag magyarázom-e úgy, hogy éreztem a történelmi pillanatot? De nem. Valóban éreztem. Szinte fölemelkedtem a keskeny búzatábla
sarkán, mint a pacsirta. Könnyűnek és boldognak hittem magam. A látvány, a
hangok, a harmatos reggel illata mind visszajár, ha erre a percre gondolok.
Apám összetákolta a kaszát, követ vett elő, fenni kezdett. Pengett? Muzsikált,
csilingelt az a kő az acélon! Aztán keresztet vetett apám, megköpte a tenyerét,
és suhintott. Elsőre mindjárt a földbe. Belerázkódott. Én is. Kicibálta, fölemelte egészen az arca elé. Lehúzta körmével a földet, végigtapogatta a vasat,
Megbillegtette a nyakat, próbálgatta a takaró zsinegjét. Rendben talált mindent. Nekifohászkodott ismét. Három-négy csapás' után már léphettem a nyomába, ahogyan tavaly Vincze sógor után ballagtam, s teríthettem a kötelet,
amibe anyám gyöngéden befektetheti az első kéve búzát. Azonban megint
baj történt. A kasza földbe szaladt, apám remegve, nekikucorogva húzta ki
ismét. Csak az vigasztalhatta, hogy nem tört el most sem. Anyám hangja
csattant azonban:
— A jóisten áldjon meg, hát mit csinálsz már? Még megvágod a gyereket.
Hát úgy csinálsz, mint aki nem tud kaszálni...
Kimondta, amit én már pontosan tudtam, de éppen a kimondásától rettenetesen féltem. Kimondta. Talán meg is bánta a hirtelenséget, mert nem
folytatta a szekálást. Apám fölegyenesedett már, görcsösen markolta a kaszát,
s nézett ránk. Az az arc leírhatatlan. Sértettség, fájdalom, düh és százféle
keserűség gyűrődött bele. De valamennyi megbocsátás is. Talán beismerés, ami
nekem szól. Én úgy éreztem. Mert én akkor már sorjáztattam emlékezetem
moziján a nagy szarvú ökröket, redves nagy bivalyokat, amelyekkel béres
korában dolga volt. Azoknak vágott talán néha egy hónalj nyi csalamádét,
füvet, egyebet. Kaszált talán lucernát is valamikor. De gabonát, száraz gazt
13

soha. És ennek más a módja. De honnan tudhatná? Én azonban jól megfigyeltem a múlt nyáron, miként oktatja Vincze sógor Karcsit: a kasza sarkára
kell ügyelni, hogy az szépen csússzon a földön. A hegye már nem számít, az
akkor nem szaladhat a földbe. De így a tarló sem marad túlságosan szakállasra. S az is fontos. Annyian járnak ezen az úton! Hetekig láthatják, mert
lovunk nincs, egyhamar nem tudunk ugarolni. Kapóra jött, hogy anyám visszalépett az akácfa alá, valamit igazított az elemózsiás szatyrokon, eközben odasúgtam apámnak a tanácsot, amit Vincze sógortól hallottam. Mosolygott, s a
vállamra tette a kezét.
— Elhaladunk azért, majd meglátod — mondta csendesen.
Üjra erősnek, hatalmasnak láttam. Anyámat pedig gyűlöltem a hamari
szóért. Hogyan volt tovább? Nem tudom. Araszoltunk a búzaföldön, mint
három csendes gép. Bizonyosan szenvedtünk a perzselő hőségben, de erről
csak halovány bizonytalansággal térnek vissza az emlékek.
Most látják csak, hogy harmadik csomag is van: kisebb, csatos táska,
talán Klárié lehetett valamikor. Ott fogta a mama a csirkés szatyor mellett,
de ezt a táskát minduntalan hozza magával, akármerre megy. Most ide, a nagy
középső szobába is. Leereszkedik óvatosan a nagy bőrfotel szélére, a csomagot
pedig a lába mellé helyezi.
Ekkor lökdösi be Éva Zsoltit, aki nagy pironkodva megáll az öregasszony
előtt, s motyog valamit. De csak a mozdulataiból derül ki, hogy locsolkodni
akar. Kitekeri a kis kölnisüveg nyakát, s meghinti a mama kardigánját.
— Hű, de finom szagosvized van, kisfiam! Ez igen! És csak ilyen vén
kórókat locsolsz véle? Hát miért nem mégy a kis osztálytársaidhoz?
— Nem megyek én — mondja dacosan a fiú, s el is vonulna azonnal, ha
nagyanyja meg nem kapná a karját.
— Várj csak, legény! Hát a locsolásért fizetség jár, hé! Piros tojást ugyan
nem festett mama, de hát nem is az kell már nektek, hanem a pénz. Na,
várj csak . . .
— Ugyan, mama! — szabadkozik a fiú helyett az anyja, de hiába. Előkerül
a nagy fekete buksza, s belőle a százas.
— Ugyan már, anyám! — szól most Feri is. — Ez már valóban túlzás.
Hát minek ekkora gyereknek ennyi pénz? ö t forintnak ugyanígy tudna örülni.
— Hadd csak, majd ő tudja, mire költse. Igaz-e, Zsoltikám? Tedd csak el,
na! Hála a jóistennek, hogy adhatok, és nem kérni kell jönnöm. Na, tedd
már el!
<
Némi további habozás után el is kapja a gyerek a százast, aztán fut vele a
kis szobába, ahol apu íróasztala mellett áll az ő kisszekrénye, abban a kincsei.
Pénztárcája is van, abba teszi a pénzt. Utána mindjárt hasra vágja magát a
heverőn, s olvas, mintha ebben semmi közjáték meg nem zavarta volna.
— Az apja szobájában van?
— Átköltöztettük a pici miatt — mondja a meny. — Így most a túlsó
kicsi leányszoba lett.
— Hát a picinek nem volt locsolója?
— Csak az apja meg a bátyus.
— Igaz, ki is jönne itt? Hacsak Rozink unokája nem, mert az itt van
bent a kollégiumban, de hát nagy szamár az már, röstelli az ilyet. Na meg
alighanem szünetük is van, otthon lehet az.
— Persze, hát ünnep van.
— Ügy is van. Mert egy időben volt az, hogy nem engedték. Most meg
ugye csak nem szakad bele az ország, hogy ezt az egy napot nem dolgozzuk.
Én ugyan sokszor nem tudom, hogy melyiket is tartjuk, melyiket nem. Ha
sok a munka, hát egyiket sem. Ha kevesebb, akkor a kisebbet is. Van ugyan
némelyik, olyan Szabó Piros-féle vaskalaposok, akik nekiállnak veszekedni a
brigádossal, hogy ő úrnapján nem dolgozik, meg ekkor nem, akkor nem, de
14

hát az csak legyint. Ünnepeljen, ha ahhoz van kedve. Mert tudjátok, ha jó az
idő, nem oly sok ám a munka. A sok gép miatt. Hát már mindenre kitalálják
a gépet. Na, nem mondom, esős időben meg ősszel aztán csak ránk kerül a sor,
akkor nagyon kedves a brigádos, hogy így Juliska néni, úgy kedves lelkem.
Mert akkor a gép nem mehet.
— Jaj, csak azt tudnám, miért járnak mamáék is még mindig? Legalább
maga maradhatna már. Tata úgyis jól keres az istállónál.
— De meddig, kislányom? Nem úgy vagyunk ám, mint ti, hogy jön a fix
fizetés. Meg kell előzni magunkat, mert ha valamelyikünk leesik a lábáról, hát
az a kis nyugdíj csak nyögdíj. Mert ugye apátok is hatvanöt az i d é n . . .
— Akkor már mehet is nyugdíjba, nem?
— Hát mehetne. De nem akar, azt mondja. De tudjátok milyen: a jószág
a mindene. Ha szabadnapos, hát kétszer is kimegy éjszaka, hogy megnézze a
miéinket. Szidom is érte: hát mi a nehézséget néz azon a két nyűves bornyún?
Hát mi a nehézség érhetné őket reggelig?
— Kettő?
— Hát most már csak kettő, hál' istennek. A nagyokat leadtuk, mind a
hármat. De ezeket csak megvette már előző nap, nehogy egy éjszakára is üresen álljon az istálló. Egy éjszaka kint hált ez a két szőrlabda a kazal mellett.
Hát ilyen, tudjátok. Mit csináljak vele? Pedig sok munka van velük, az bizonyos. Na, nem mondom, besegítek én, amikor ő oda van, de a rengeteg takarmányt előteremteni, hazahurcolni, ez mind csak őrá marad. Mert én már ezekkel a rossz lábaimmal azt nem bírom.
— Csak nem talicskával hordja most is?
— Nem, nem. Ott vannak a fogatok. Csak hát ezek a kocsisok is akkora
urak már, hogy régen az ispán úr nem volt nagyobb. Le nem szállnak ám az
ülésből se kint, se itt az udvarban. Apátoknak kell fölrakni, ledúrni mindent.
A borravalót azért elvárják, ne félj. Hajaj! Mert ma már mindenki elvárja.
Látom, halljátok, hogy némelyik már a boltban a pénztáros Rózsinak is odacsúsztat egy-egy forintot. Csak azt tudnám, hogy mi a fenéért? Hát az jobb
árut nem adhat, gyorsabban nem szolgál ki, mert föl se áll a plédjibül egész
álló nap. Talán, hogy kedvesebb legyen? Na, annak ugyan ötszázasokat is dugdoshatnának a blokk alá, az akkor se mosolyintaná el magát. Olyan annak a
szeme, mint a vasvella.
— Szépek lettek a bikák?
— Nagyon szépek, hál' istennek. Nagypéntek reggel vitték el őket, hát én
mondom, egész autóval lettek hárman. Jól jár velük az olasz, mert azt mondják, odaviszik őket. Hát azzal jól járnak. A rengeteg friss takarmány, meg az
a sok jó abrak, amit apátok azokba beletömött! Hát szépek is l e h e t t e k . . .
A mama most megigazítja álla alatt a kendőt, fészkelődik kicsit a fotel
szélén, közben pillogat le a táskára. Valamit mondana, de ezúttal nehezen tud
belevágni. Fészkelődik még valamennyit, aztán krákogva, zavartan elkezdi:
— Hogy őszinte legyek, azért is jöttem én, f i a i m . . . Meg hogy van ez a
mentesítő vonat, hát nagyon jól jön ki a lépés. Nem is kellett korán indulni
ugye, hajnalok hajnalán csak nem szeretek én már batramoskodni az állomásra, délután meg háromkor megyen ez vissza, vagy valami pár perccel
utána, hát az is nagyon alkalmas, mert alig kezd sötétedni, amikor hazaérek.
Ugyan apátok megígérte, hogy elébem jön, de hát az sose biztos. Ilyenkor, ha
magára marad, csak benéz a kocsmába, ott meg mindig akad cimbora, egye le
a fene a sok ingyenélőjét... Nahát, szóval azért is jöttem én, hogy emlékeztek, mondtuk nektek, hogy Lacinak belesegítettünk az autóba. Abból a pénzből, amit a szüléd házából kaptunk. Ugye, nem volt az olyan sok, nem arról
van szó, amit ez a mocskos szájú canga beszél, ez a Persze Panna, hogy könnyű
a doktor úrnak, a vén bolond anyjáék vették neki az autót. Hát nem mink
vettük, csak belesegítettünk valóban, de már akkor meg lett mondva, hogy
15

nektek is jut. Klári ugye otthon marad. Ha meglesz az esküvő, hát ottmaradnának . . .
— De ha ebből az sül ki, hogy anyámék lehúzódnak a hátsó épületbe,
akkor...
— Ugyan, dehogy! Nem is akarunk. Megmondta apád az eljegyzés előtt:
úgy számítsanak, hogy mink nem megyünk le. Fönt maradunk az utcán. Azért
van, hogy lakjunk benne. Nekik meg a hátsó épülettel összeütjük azt a másik
fölső helyiséget, úgy aztán megférnek még gyerekkel is.
— Ügy is van. Hát ehhez nekünk egy szavunk nem lehet.
— Na, nem is ezért jöttem én jobban, gyerekeim, hanem hogy hoztam
volna azt a kis pénzt.
— Pénzt? Milyen pénzt?
— Hát ami ígérve volt. Megegyeztünk mink apáddal, hogy nektek éppúgy
jár az a pénz, mint Lacinak . . .
— Jár? Mi az, hogy jár? Ezt én nem értem, anyám.
— Persze hogy jár. A szüléd házából járna, de abból segítettük meg Lacit.
Most aztán megengedte a jóisten, hogy kipótoljuk, hát azt hoztam el. Itt van
a szatyromban. Jól becsomagoltam én, de csak az ölemben szorongattam egész
úton, a csirkét majd föntfelejtettem a vonaton miatta. Mert csak bolond az ember, na. Ennyi pénzzel utazgatni! Mintha nem mindegy lenne, hogy mi van az
én rossz táskámban? Hát lehet abban zöldség, krumpli, tojás, tudomisén micsoda, miért lenne éppen pénz? Hát nem látszik az rajta, hogy mi van benne.
Nem ér az fenét se, halljátok, csak kapkodtam én a szememet egész úton.
Mert az ördög sose alszik. Annyi mindent hallani. Na, itt errefelé a villamoson
meg már tényleg majd kivert a veríték. Direkt nem ültem le, beálltam a sarokba a két szatyorral, nehogy a kalauz lármázzon a csirke miatt. Hát nem
odaállt mellém egy rossz kinézetű kancsal koma! Olyan negyven körüli, de
annyira gyanús volt. Biztos vagyok benne, hogy börtönviselt ember. Ráadásul
vizslatta is a táskámat, egyre csak nézegette. Na, kotródtam is, amikor leszálltam, nehogy utánam jöjjön. Na de, most már itt van, hál' istennek, szerencsésen megjöttem vele. Itt van, gyerekeim, ebben a táskában, becsomagoltam
én jól, még csak sejteni se lehessen, hogy mi van benne. De az a vizsla koma
tán a szagát érezte meg . . .
— Nem! Ezt aztán nem lehet, anyám! Erről szó sem lehet. Ezt a pénzt
maga szépen visszaviszi. Ne, ne is vegye elő!
— Na de, kisfiam, hát mondom, hogy hogyan áll a helyzet. Hát elmagyaráztam, hogy Laci is kapott, Klárinak is jut, épp te maradnál ki? Csak azért,
mert öregebb vagy, és régebben a magad gazdája lettél? Bár akkor is bírtuk
volna úgy forgatni magunkat, hogy segíthettünk volna többet az indulásnáL
Mert dolgoztunk, kislányom, hidd el, nagyon sokat dolgoztunk. Talán többet,
mint mostanában. Csak éppen látszatja nem volt. Ha egy disznót levágtunk,
hát a szívünk szakadt meg, amikor a sok szép zsírt el kellett talicskázni. A semmiért. Egy papirosért. Jaj, egyszer meg hogy megjártuk! Ángyotok rábeszélt
engem, hogy a beadásba valót hamarabb szűrjük le, akkor jobban nyomja a
súlyt. Mert mindent kitalált már az emberiség. Némelyik vetőgépsúlyt, nagy
fene csavarokat rejtett a zsír közé, hogy nyomja a kilót. Hát ilyet mi dehogy
csináltunk volna. Hanem ezt a korábbi szűrést kipróbáltuk. Egy jó vájlinggal
kivettünk előre, s óvatosan odacipeltük ángyoddal a köcsögfa mellé. Dermedjen csak addig is, amíg a többi még sül. Jó hízónk volt akkor, úgy nézett ki,
marad legalább tavaszig való zsír. Délután, már amikor az abálás megyen,
kiáltok apátoknak, hogy hozza már be a piros vájlingot. Na, ő aztán behozta:
fölkapta a leszűrt zsírt, kizúdította a kocsibejáróra, s hozta is. Azt hitte, valami
mosogatóié.. . Hát azt a fájdalmat én nem tudom kibeszélni, halljátok. A későbbi süléshez persze venni kellett még vagy három kilót, hogy kilegyen a
beadás. Istenem, hogy ríttam egész éjszaka! Hát ilyen időkben serdült Fercsi
iskolára. Tehetünk róla? De odaadtuk úgyis. Mert én megmondtam apátoknak:
16

inkább elpusztítom őket, meg magamat is, de paraszt nem lesz egyik se! Én
nem hagyom őket belerokkanni ebbe a vakondokéletbe. Legyen akármi, csak
paraszt ne. Csak az ne. Rátörtünk, hogy tanuljanak. Pedig Fercsi idejében még
igazán nehéz volt. Igaz, nem neveltünk belőled mérnököt vagy orvost, de tisztességes kenyér van a kezedben, fiam . . .
— Hiszen épp erről van szó, anyám! Hallgasson már meg engem is! Még
csak nem is a kenyérről van itt szó elsősorban. Azt megkeresném én egy daru
fülkéjében is. Tán még nagyobb darabot, mint így. De még csak nem is a
paraszti munkából való szabadulásról van itt szó. Hogy is magyarázzam? Amiért
nekem örökké hálásnak kell lennem, az valami más. Köszönettel tartozom maguknak, egynémely tanáromnak, de még annak a felemás kornak is, amelyikben elindultam. Én valóban a saját eszemmel ébredhettem rá, mennyi csodát,
titkot rejtegettek a fajtám elől évszázadokon át. Tudást, amihez joga lett volna,
hiszen ugyanolyan kétágú ember, mint a többi. Mi aztán rászabadultunk a
titkok kamrájára! Talán azért nem csinált az én generációm olyan szép szabályos karriereket, amilyeneket az utánunk jövők már könnyedén megcsinálnak, mert elfoglalta magát a millió titok habzsolásával. Dehogy érdekelt minket, hogy melyikre mikor lesz szükségünk! Csak gyűrtük a zsebünkbe, mint a
mesebeli kanász, aki már a rézteremben telerakott tarisznyát, szűrujjat, mindent. Mit érdekelt minket, hogy milyen tudásért tart bennünket többre a közvélemény, a falunk, a rokonságunk. Csak faltunk, faltunk évezredes éhséggel.
Mostanában erről nemigen szokás beszélni, Laci is kiröhögött egyszer érte.
Én mégis mondom . . .
— Tudjuk mi, hogy Lacinak könnyebb volt. Gimnázium, aztán egyetem.
Fizetni is tudtuk, de meg ő annyira akart i s . . .
— Már ne haragudjon: akarni én is akarhattam volna. Nála sem azon
múlt. Elmondta: ő azért lett orvos, mert a haverja orvosira ment. Ha az papnak ment volna, hát ma ő is prédikálna valahol. De ez mind nem fontos.
Neki bizonyosan úgy jó, nekem meg így. Én végül is megkaptam, amire szükségem volt. Ahogy mondtam: beszabadultam a kamrába, ahová azelőtt nem
volt bejárásunk. A kicsik már persze nem voltak olyan mohók. Lacit még lázba
hozta néha egy-egy könyv, ha az orra alá dugtam, Klári már rá se nézett. Van
neki elég biflázni valója, azt mondta, dehogy tölti olyasmivel az időt, amire
jegyet se adnak.
— Ugye, más természetűek is. A tojás se egyforma. Te mindent csináltál,
tényleg. Egyik héten detektoros rádiót, a másikon puskaport. Édes istenem,
hogy mennyit hallgattam miattad! Mert Terka nénéd mindig kifigyelte, ha
csináltál valamit, aztán sápítozott: fölgyújtja a falut ez a gyerek! Biztos cigarettázott, mert csak úgy ömlött a füst az ólból! Hát ilyen v o l t . . .
— Laciról még mondani akartam valamit, anyám. Én nem kívánom, hogy
ő énhozzám igazítsa a maga gondolkodását. Az ember nem óra. De azt azért
neki is elmondom, hogy azt a pénzt kölcsönnek tekintse. Fizesse vissza apránként. Ugyan én azt se tudom, mennyivel kellett megsegíteni...
— Hát az valamivel kevesebb, mert ez itten ötvenezer...
— Mennyi?
— ötven, fiam. Valamivel több, mint amit a szüléd házából kaptunk, de
mink úgy gondoltuk apáddal, hogy neked több is j á r . . .
— Jár? Hát egyszer már kérdeztem, hogy ezt miért gondolják így. Mi az,
hogy jár? És miért járna Lacinak is? Hát hogy tudja egy felnőtt egészséges
ember nyugodtan lehunyni este a szemét, ha eszébe jut, hogy ma is azon a
kocsin furikázott, amelyiknek felét, vagy mit tudom én mennyi részét öreg,
beteg szülei gürcölték össze tízforintonként, vagy csak forintonként tojásból,
tejből. Ráadásul tikkasztó nyarakon, amikor a doktor úr tán az Adrián hentergett a kis kurváival...
— Feri, Ferikém . . . — simogatja most Éva. — Ne idegeskedj már . . .
2 Tiszatáj

17

— Ne nyugtasson engem senki! Rég akartam én ezt már kimondani, most
legalább sikerült. Méghogy jár! ötvenezer forint! De miért?
ötvenezer! Nem kell, nem kell! Igazságtalanság! Ezt kiabálom belül is,
nem csak a számmal. De valahol egy távoli szögletben mégis működésbe lép
egy parányi számítógép: egy Yasika, egy nagyobb tele, egy új nagyítógép, ami
nagyfilmre is jó, egy tisztességes vetítő a diáknak, s talán egy valódi sztereó
e helyett a barkácsolt öreg zenélődoboz h e l y e t t . . . Mert autó nem kell. Nekem
soha. Ezt én már elintéztem magammal s Évával is. Félteném tőle magamat.
Nem a testemet, hanem a többit. Jó, tudom, nem mindenki torzul bele, ez
egyáltalán nem törvényszerű. A magamfajta azonban inkább vigyázzon. Mert
könnyen megszédül. Addig én sem gondolkodtam el ezen, míg valaki rá nem
kérdezett. Igazat adtam, de meg is magyaráztam magamnak. Például az öltözködést. Varratom a ruhát, mert túl sok idétlen öltönyt kellett elszaggatnom.
Ráadásul azokban az években, amikor az ilyesmire sokat adna a legénykedő
kamasz. Aztán az aranygyűrű. Hordom, mert túl sokat kellett dugdosnom a
kezem, hogy ne lássák a retkes gyomok belécserepesedett intarziáját, a durva
szerszámok rücskös lenyomatát. Szégyelltem? Igen. Nem a munkát, a kezemet.
Bizonyára azért, mert keveseké volt olyan az osztályban. Finomkodó tanárok,
a technikumba bejuttatható úrifiúk nézése érezhető fájdalommal tudott szúrni.
Hiába játszottam olykor a vagányt, a fenegyereket, befelé gyakran pityeregtem. Mert hiába ültem én egész éven át a plakátokról ismert Nagy Ember egykori padjában kitüntetésképp, mindig éreztem: ezek itt körülöttem, mellettem,
előttem szívük szerint kizavarnának engem az utcára, ahol ütemes koppokkal
dolgoznak a kövezők. Álljak közéjük, csákánnyal a kézben, mert az illik hozzám, nem a körző. S főként nem a sok művészettörténeti, történeti, néprajzi
munka, amelyeket már akkor párosával hordtam a könyvtárból, s így — nem
kis bosszúságukra — a humán tárgyakból is kiváló lehettem. Én nem könyvből
ismertem meg, milyen érzés szegény gyereknek Gazdagéknál biedermeier asztal mellett szerencsétlenkedni a feketekávéval, miután maréknyi cukrot belélopkodott, s a löttyöt még mindig ihatatlannak találta. Nem lehet elfeledni a
vissza sem fojtott röhögések, pukkadozások, kuncogások ostorcsapásait. S főként nem a néma összekacsintásokat, amelyekből annyit a magamfajta is megértett, hogy itt rajta kívül mindenki érti a másikat, egymásért bármikor hajlandók torkon ragadni engem, mert ők törzsszövetségben vannak. Talán ezeket
az egykori kínokat, szégyeneket kompenzáljuk most mi apró hivalkodásainkkal: egy jobb ruhával, drágább cipővel, s igen, a gyűrűvel is. Mert gyerekkorunk irigyelt szép kezeit szeretnénk viszontlátni a magunkéban: az öreg
orvos jó szagú fehér ujjait, a patikus vagy a plébános úr keskeny, gyönyörű
szép tenyerét, amilyent azon kívül csak az oltárképen láthattunk. Áz autó az
más. Nekem attól félnem kell. Túlságosan nagy gép, túlontúl veszedelmes
zsarnok. Nem lenne tanulmány a népi építészetről, hibátlan diafilm egy öreg
pinceajtóról, mert volt idő kivárni a legkedvezőbb fénybeesési szöget. Nem
lenne búvárkodás, termékeny bóklászás, csak sok haszontalan bámulás, sorozatfényképezés — turista módra. Mi kapcsolja, be mégis a kicsi számológépet?
Ilyen forró tud lenni az aranyláz? Égeti azt is, aki vízbe ugrik előle. Nem tud
ellenállni a könnyen jött pénz csábításának senki emberfia? De hát ez sem
igaz. Én ellenállok. Ellenálltam máskor is. Igaz, akkor lopáshoz akartak kedvet csinálni. Ellenálltam, nem gyöngültem el, mint mások. Nem szabad hát
most sem.

A mama ijedten odébb tolja lábával a pénzes táskát, kicsi száraz kezét az
asztalra ejti. Nem szól, riadtan néz a menyére, a fiára, majd Zsoltira, mert ő
is visszanyargalt ide. Ritkán hall hangos szót az apjától.
18

— Mit meséltél? — kérdi ártatlan képpel. Mert úgy gondolja, valakit
utánozott az apja az iménti hangos fölcsattanással.
— Semmit, semmit, kisfiam. Menj csak vissza. Vagy menj inkább hugihoz,
nehogy kibillenjen, vagy beszoruljon a rács közé.
— Ne izgulj, nem olyan kis dinnye az. De tényleg, apa, Károly bácsiról
meséltél, vagy Vincze sógorról? Vagy Laciról?
— Egyikről sem. Csak úgy beszélgettünk a mamával. Különben pedig tessék kezet mosni, gyorsan. Nyakig csokis vagy, aztán meg összefogdosol mindent.
— Megetted a csokit, kisfiam? — kérdi csendesen a mama.
— Á, csak a felét. Nem nagyon csípem az ilyet. Inkább a mogyorósat.
Az klassz!
— Látod, ezt nem tudta mama. Na, legközelebb majd mogyorósat hozok,
Zsoltikám. Ha már ezt nem csíped annyira. ..
— A csudát! — mondja ingerülten Feri. — Nem szereti ez egyiket se.
Eltelnek ezek mindennel. Nem tudom, miért hozta anyám is? Pénz is, csoki is.
— Hát, nem úgy van most, mint a ti időtökben. Egy kis savanyú cukor,
ha jutott. Néha még az se nagyon. Bizony, kisfiam, apádék kockacukrot szopogattak. Csokoládét jó ideig nem is láttak.
— Tényleg, apa?
— Tényleg.
— Mondom, hogy a kockacukrot ették. Mert azt azért mindig vettem
nekik, ugye annyira kívánja a gyerekféle az édességet.

Három kisfácánt fogott Károly bátyám az árpában előző nap. Féltettem
őket nagyon, mert mindenki azt mondta, elszöknek azok a legkisebb lyukon,
sipításukkal odacsalják a macskát, egyszóval pár napnál tovább úgysem ajnározhatom őket, mert az még senkinek nem sikerült, hogy fácánokat neveljen
föl. Nyargaltam hát haza, jól lehagyva anyámat is, aki csak utánam kiáltani
tudott már a föld végéről:
— Á csirkéknek is önts ám vizet, ne csak azokkal a kis dögökkel vacakolj.
Kiszáradt a vályú biztosan ebben a rettenetes hőségben.
Megöntöttem hát a csirkék vályúját, de aztán rohantam a kamrábá. Ott
vártak engem a fácánjaim a nagyrosta alatt. De csak ketten. A harmadik, egyik
lábát kinyújtva, szárnyát megfeszítve feküdt oldalt. Mereven és hidegen. Amazoknak pergettem valamennyi csirkedarát, s beszórtam a rosta lyukain azt a
néhány tücsköt, szöcskét s más bogarat, amit ebédidőben szedtem nekik.
A dögöt óvatosan kihúztam, s indultam vele a trágyadomb felé. Míg eltüntetem,
emezek csak nekibátorodnak, s talán megleshetem őket, hogyan esznek.
De bizony nem sikerült. Anyám hazaért közben. Szaladt a kredenchez,
pénzt vett ki, s indított engem nyomban:
— Kapd a nyakadba a lábad, aztán gyerünk! Most hallottam az úton,
hogy a Csepregi-boltba hoztak cukrot. Ha adnak, hozz egész kilót. Siess, mert
bezárják, mire odaérsz!
Sor állt a bolt előtt, elnyúlt egészen a sarki ecetfáig. Persze nem valami
szabályos sor volt az, mint az iskolában a tornaórán. Inkább olyan vonal,
amilyet a szétfolyó tintacsepp rajzol, amikor végigmászik az irkalapon: egyik
helyen mintha vonalzó mellett futna, másutt meg elterül, kiszélesedik. Beálltam Telek Rozi néném mögé. Gondoltam, ő úgysem hagyja magát, vele talán
én is besurranhatok, ha elvágják a sort, mint a múltkor. Magam elé tartottam
a redves tápai szatyrot, hogy érezzem, benne van-e még a zsebkendőbe csavart
buksza meg a két barna zacskó. Mert azt is hoztam, nehogy amiatt ne kapjak cukrot.
Jól számítottam én Rozi nénivel. A boltos felesége már fogta az ajtót, s
kiáltozott erősen, hogy táguljunk, úgyse jut már a hátul állóknak, pedig csak
2*

1»

nyolcadkilójával osztják. Na, öt ember még bejöhet. Egy, kettő, három. . .
úgy, Rozi nénivel bezárólag. És sikerült! Jobban, mint számítottam, mert Rozi
néném úgy felbátorodott a kivételezésen, hogy majd a pultig benyomakodott,
mit sem törődve azzal, hogy a már bentlevőknek némi előnyük van véle
szemben. Jó szerencse, hogy engem is maga előtt tolt, mert arra igen ügyeltem,
hogy onnan el ne sodródjak, ha már a besurranás ilyen jól sikerült, hogy az
ajtóban még őt is megelőztem. Egyik kezemmel hamarosan elértem a pultot,
a következő igazodáskor pedig már a másikkal is megkapaszkodhattam, csupán
a szatyor maradt hátra valahol, de nemsokára előhalászhattam azt is.
Volt zacskójuk. Szép hófehér papírból sodorta a nagyobbik lány, s adta az
apja kezére. Az öreg még igazított a csúcsán, aztán merített a nagy faládából,
s belezörrentett a papírba egy kanálnyit. Ha jól láttam: kockát! Távolabbról is
figyeltem én már, most pedig egészen pontosan láttam: kis fehér téglák szikráztak a fényes kanálon. Gyönyörű kockacukrok!
Megkaptam végre! Még nem tettem a szatyorba, nehogy kiemelje valaki,
amíg kiverekszem magam az ajtón. Az utcán jól körbenéztem. Emelgettem a
hegyes kis zacskót, s úgy találtam, egész tisztességes súlya van. Hiába, nyolcad
kiló, az már mennyiség! Tíz dekánál is több, nem egy-két szem, hiszen egész
zacskóravaló! Ebben a hegyes kis zsákban meg talán többnek is látszik. Vagy
elmérte volna az öreg? Miért ne? Esetleg negyed kilóra gondolt. A múltkor
annyit adtak, talán az járt az eszében. Hanem az mégse lehet, nem bolond az,
nagyon is tudja, mikor mennyit kell mérni.
Nézegettem a csomagot. Egyet csak kivehetnék, meg se látszana. Tartása
van ennek a papírnak. Ha óvatosan bontom ki, visszaigazithatom a régi hajtásnál, azt ugyan senki észre nem veszi. Bekaptam a kiügyeskedett kockát, de
mindjárt meg is bántam a mohóságomat. Hát nem kell ezt rágni, szopni!
Vissza is toltam a nyelvem hegyére, s ott nyugtattam. Olvadjon magától szép
lassan, az íze úgyis mind az enyém, el nem szökhet, tartson hát minél tovább.
Igen, de nyelni csak kell. Olyankor viszont ügyelni kell, nehogy megszopjam
a cukrot, mert akkor hatalmas darabok válnak le a kicsi tégláról, s így rettenetesen gyorsan fogy, akár a jégcsap. Elolvadt persze, hiába vigyáztam. Néhány pillanat múlva már csak parányi pontokon éreztem az ízét. Cuppogtam
még egy darabig, de a sarkon újra meg kellett állnom.
Ha egyet kivettem, kivehetek még egyet. Mert ha nem is mért negyed
kilót, a nyolcadot bizonyosan bőven adta. Ez jól látszik a csomagon. És érződik
a súlyán is. Kibontottam hát újra a zacskót, s mindjárt két kockát loptam ki,
természetesen erősen elhatározva, hogy most aztán egy morzsányit sem többet.
Mégis vettem újra. Ráadásul az utolsó bontásnál elfogyott a türelmem, jól
összegyűrtem a zsák száját. így hát vettem még egyszer, hiszen úgyis látszott
már a zacskón a dézsmálás nyoma. Most már nem tudtam becsapni a kezemet,
éreztem a súlycsökkenést, hiába emelgettem többször, hogy talán csak én
érzem, de aki először veszi kézbe, könnyen elhiszi nyolcad kilónak.
Már nem mertem hozzányúlni, csak mentem, tenyeremben tartva a fehér
zacskót, mint valami kényes madarat. Sietnem kellene, legyek túl a bajon
mielőbb. A lábam mégis lassítani akar. Ha később érek haza, talán otthon lesz
már apám, ő kipártolna. De minden hiába. Szerte a faluban mindenfelől hallatszott még a cséplőgépek duruzsolása, akkor pedig nem jöhetett még haza
ő sem.
A kapu előtt megálltam még. Csodára vártam, de hiába. Anyám jött, kezében a kiskacsák edényével, menet közben keverte nekik a vacsorát: összevágott
répalevél és dara.
— Nem bírod kinyitni a kaput? Tán annyit adtak?
— Á, dehogy — kezdtem hadarva. — Szidták ott az asszonyok is őket,
mert csak nyolcad kilót adtak, az is kocka, semmire sem elég.
— Nyolcad kiló? Hát mi az? Hogy nem szárad ki belőlük a lélek? Hogy
az a magasságos . . . Na, add ide!
20

Kikapta a kezemből, én pedig álltam előre behúzott nyakkal, vártam a
fölcsattanó hangot, s mindjárt az ütést is. A hang már jött is:
— Te! Te gyalázatos! Hát te e b b ő l . . . Te ezt mind megzabáltad, te! Hát
alig maradt belőle. A kicsiknek hozattam én ezt, nem neked, te nagy ló, te
nagy marha, te!
Nem húztam tovább a nyakam, a karom se emeltem föl védekezőleg, mint
máskor. Egyenesen állva, nyitott szemmel vártam a pofont. A számat szorítottam csak kegyetlenül, ahol még most is éreztem a cukor ízét.
Anyám nem ütött. Felfogta a kötényét, s a szemét törölgette. Zokogott.
— . . . a föld forduljon el alóla! A föld se vegye be, aki ilyet csinál! Hát
azt akarják, hogy az ember a saját kölykit agyonüsse...
Nem tudtam örülni, hogy elmaradt a verés. Értetlenül néztem, néztem
anyámat, s kezében az összehorpadt zacskót.

Zsolti szófogadóan elmegy a fürdőszobába, hallatszik, hogy zubogtatja a
vizet. Érzi talán, hogy itt most nem másokat utánoznak.. Nem jön vissza, e h
megy Krisztihez, a távolabbi szobába.
— Anyám emlékszik a nyolcad kiló cukorra? — kérdi váratlanul Feri.
— Nyolcad kiló? Mi volt azzal?
— Nem emlékszik.
— Hát így nem. Miért? Mi volt avval?
— Nem, semmi különös, csak azt hittem, anyám is úgy emlékszik rá, mint
én. A Csepregi-boltba küldött egyszer cukorért, de csak nyolcad kilót adtak.
— Talán annyit hozattam. Valami süteménybe. ..
— Nem, nem. Csak annyit adtak. Már hetek óta nem lehetett kapni. Amikor jött, akkor megrohanták, de nem adtak többet nyolcad kilónál.
— Nyolcad? — kérdi Éva. — De hiszen az csak. .. várjunk, ki se tudom
számolni, az: tizenkét és fél deka. Nem?
— Annyi. Pontosan — mondja Feri.
— Volt ilyen, anyuka? — fordul Éva a mamához.
— Annyi minden volt, kislányom. Mivelünk annyi mindent elkövettek
már. Elvették a kenyerünket, aztán sorba kellett állni félkilókért. Mert a paraszt, az mindig a legutolsó volt, avval mindent meg lehetett csinálni. Ezért
mondtam én, hogy tanuljanak. Hogy ettől megmeneküljenek. Hogy most jobb?
Persze, a munkáját valamennyire megfizetik az embernek. De milyen munka
az! Taláii emlékszel még rá, fiam: az a répa, meg azok a ronda gyökérfélék.
Hogy hányszor végig kell ázt mászni, mire pénz lesz belőle! A nap meg égeti
az embert. De nem nyolc óra hosszáig, hanem reggeltől estig. Ajjaj! Hát ezért
voltunk mi annyira rajta, hogy tanuljanak. Ne maradjon paraszt egyik se;

Abban az évben már tizenketten végeztük a nyolcadik osztályt. Nagy szó
volt: az előttünk valók csak heten maradtak utolsó napig, a negyvenkilencötvenben lemaradók pedig négyen. A sok cselédgyerek szinte törvényszerűen
később kezdte az iskolát, a háború alatt pedig könnyen kihagyott két évet is.
Nem volt férfi, kellett a gyerekkéz is. Hanem aki a nyolcadikat is elvégezte;
majdnem bizonyos, hogy továbbtanult. Az előttünk járókból is mentek vagy
öten. Igaz, kettő visszajött félév körül, s ez némiképp megrettentette a mi szüleinket, mert mit lehet kezdeni olyan libával, amelyik repülni nem tanult
meg, a földön pedig már nem akar járni? Az első fölhívásra nem is jelentkezett más nálunk, csak a tanácselnök fia meg Dobai Pista, akinek a bátyja
papnak tanult, de kiugrott később, úgy mondták, tanár lett belőle. Bodor tanító
21

úr azonban nem nyugodott bele, hogy tízen az ujjunkat se mozdítjuk. Vagy
hatunknak kiosztotta a papírokat, s hazaküldött vele.
Anyám éppen fűtött, a kemence fényénél silabizálta a papírt, s mutatta
mindjárt apámnak is, ahogy a következő kas szalmával befarolt az ajtón.
— Hiába nézzük —• mondta apám..
— Hiába — sóhajtott egyetértően anyám. — Nem bírjuk, fiam, hiába
szeretnénk. Kifagyott a búza, kenyerünk se lesz.
— Azt mondtuk, elmék a géphez én is — mondtam sietve.
— Az csak fél rész. Semmi az egész. Jó, ha vetőmagnak elég. Apád része
meg a beadásba. De mi lesz aztán? Ott fizetni kell: tandíj, kollégium, könyvek,
egy kis jobb ruha. Nem bírjuk mi azt.
— Azt mondta Bodor tanító, hogy nekem ingyen lenne.
— Ingyen semmi nincs, fiam.
— Hát a k k o r . . . — tártam szét a kezem, s visszavettem a lapot. Nem
mondhatom, hogy valami kínzó fájdalmat éreztem. Talán még örültem is,
hogy így alakult. Karcsi bátyám különben is megígérte, hogy bejuttat az állami
gazdaságba. Fix fizetés, munkaruha, minden van ott. Pár év múlva meg kitanulhatom a traktorosságot. Majd nagyot néznek a komák, ha én húzatom
be a cséplőt az utcába. Mert az öreg Szalma úgyis nyugdíjba megy akkorra.
Nem nyugodott azonban bele ilyen könnyen Bodor tanító úr. Le se ülhettem a helyemre, fogta a kabátját, már indult is. Intett, hogy menjek vele.
— Na, mit is akarsz te végül? Halljam, hogy tudjam, mint mondjak az
apádéknak.
— Mindegy az, úgyse engednek. Megmondták.
— Hátha nekem mást mondanak?
— Biztos nem. Dolgozni kell. Kifagyott a búzánk. Ha elmék a cséplőhöz
fél részért, az csak vetőmagnak elég. De mi lesz aztán?
— Nem úgy van, komám. Azt mondd meg, mihez lenne kedved inkább,
ha a gimnázium végképp nem tetszik apádéknak? Mehetsz vegyésznek, gépésznek. De ha építeni akarsz, hát az se utolsó dolog. Na, melyikre szavazol?
— Mindegy nekem, ha engednek.
— Dehogy mindegy, szamár! Ne beszélj marhaságokat. Na?
— Hát, az építés a legszebb lehet. Azt sokszor elgondoltam már. Persze,
nem ilyen kis kulipinty ókat, hanem nagy, emeletes házakat csinálni, az lehet
a valami...
— Na, látod! Ez a házatok?
— A következő.
— Na, gyerünk akkor!
Berontott nagy sebbel-lobbal, mintha itt nőtt volna föl. Semmit nem adott
a formaságokra, talán le se ült, nekiállt azonnal a beszédnek. Engem kiküldött.
A grádics alatt próbáltam közelebb helyezkedni az ablakhoz, de használható
szót nem sikerült elkapnom. Legtöbbször ő beszélt, azt hallottam. Néha fölemelte a hangját, mint az órán magyarázat közben, aztán egészen megcsendesítette. Előszólított, amikor végeztek:
— Na, bikfic, aztán nehogy szégyent vallj ak veled. Börcsök bácsiék beleegyeztek a technikumba. Hát aztán nyomás! Nem muszáj annak a végén
megállni.
Amikor visszafelé kocogtam mellette, már vidám volt:
— Elég nehéz csatát vívtunk apádékkal. Attól féltek, hogy nem bírod,
lemaradsz. Azt mondtam, egyévi fizetésembe merek fogadni. Hát ehhez tartsd
magad, bikfic! Bár megmondom: én bízom benned.
Milyen közönséges szavak. Szürkék, kopottak. S lám, máig nem felejtettem el.
Feri az anyjára néz, s újra kérdez:
22

— Hát Bodor tanítóra emlékszik-e?
— Hogyne! Téged is tanított már? Vagy csak Lacit? Lacit bizonyosan...
— Engem is. Azelőtt évben került oda.
— Lehetséges. De mondom, Lacit bizonyosan tanította már. Tudom, mert
elég sok baja volt vele. Akkoriban az igazgató fiával komázott a dezentor, aztán
igen kinyílt a szeme. Egyszer név szerint is kibeszélte Bodor a szülőértekezleten. De elkerült az onnan régen. Nem hallottam azóta se róla. Nem tudom,
merre lehet?
— Pesten tanít, találkoztam vele többször. Ünnepekre legtöbbször írunk
egymásnak. Ehol van most is a húsvéti lapja.
— Szép kis kártya. Hát nem is gondoltam, hogy te így emlékszel erre a
Bodorra. Én tényleg alig vélekszem rá, hogy téged valóban tanított-e m á r . . .
— Ejnye, hát volt is nálunk. Amikor a tanulásomról volt szó.
— Űgyis van. Igazad van. Most már emlékszem. Dicsért téged nagyon,
amikor eljött. Tényleg, nagyon dicsért, szeretett. Mondta többször, amikor
nálunk volt. Mert tudod, kislányom — fordul most a menyéhez —, akkor nem
jártunk még szülőértekezletre, ilyesmire. Fercsi korában én tán nem is voltam
belül az iskola kapuján. A kisebbeknél jött ez aztán divatba. Laci miatt menni
kellett, mert igen sok baj volt vele, Klári meg együtt járt Lajosék Etájával,
hát el-elmentünk. Mondták ott aztán, hogy miként kell velük foglalkozni, hogy
tanuljanak, mint tanuljanak. Na, emlegettem is akkor Fercsit. Arról én sose
tudtam, hogy mit tanul, Hogy tanul, mikor tanul. De panasz nem volt rá soha.
Szóval a Bodor még megvan? Most már vélek rá. Olyan gyors beszédű, hamari
ember volt. De amúgy \rendes, komoly ember. Nem kötyögtetett bennünket,
de tisztességgel szólt az ilyen egyszerűbb népekhez is. Nem úgy, mint ezek a
mostaniak. Én ugyan felit se ismerem, csak hallom az asszonyoktól, akiknek
jár oda gyereke. Hát, hogy ezekről miket mondanak! Némelyik időszakban már
azt se lehet tudni, melyik nő kinek a felesége. Már vagy kettő különment és a
másikét vette el. Cifra világ! De így van ez másutt is. Ott van példának ez a
mi agronómusunk: szép derék asszony a felesége, gyönyörű kislánya van, mint
a hajas baba. Hát nem összeállt Sós Ilonnal, a nagyon tökéletlen.
— Ilonnal? Hát nem talált fiatalabbat?
— Ilon? Hát mit gondolsz? Ki van az úgy vakarózva, mint a koszos malac.
De meg kell hagyni, nem látszik a kora. Tán jobban néz ki, mint fiatalabb
korában. De hát kérdem én, miben öregedett volna meg? Az ugyan nem sokszor térdelt neki se répának, se gyökérnek, de a kapával se sok baja volt.
Akkor se dolgozott, amikor a varrásra ki volt váltva az iparja. összeállt Török
Matyival, az hordta a pénzt két marokkal, most meg ezt az embert happolta el
a családjától a cemende. Hogy nem sül ki a szeme? Mert nehogy azt higgyétek, egy csöppet is röstelli! Fenét! Nagy hangon mondja a boltban: viszek már
ebből a mirelitből, mert ez az én emberem ugyan meg nem eszi a krumplit,
azt mondja, fáj tőle a háta, meg romlik a hallása. Meg így tovább. Szoktam
mondani Lacinak is: az ilyenekre vigyázzon! Mert ezek aztán úgy be tudják
színelni magukat, úgy be tudják ugratni a legrendesebb férfit is, hogy csak na!
— Lacit nem kell félteni — legyint Feri.
— Dehogynem, fiam. Azért szeretném már, ha megnősülne és élne egy
rendes családi életet. Addig nem vagyok én nyugodt. Hát lassan harminc lesz
már ő is.
— Nem lassan, hanem az idén. Ha én öregszem, öregedjen más is.
— Ügyis van, harminc lesz. Nézd, hogy szalad az idő. De hát így is van,
mert Klárika huszonkettő, s köztük nyolc év van éppen.
— Bizony — szól közbe most Éva is —, lehetne már keresztelő Lacinál,
nehogy Klári is lehagyja.
— Pedig az könnyen meglehet. De én nem is tudom, hogy nem talál valami rendes, magához való lányt az a Laci? Városban él, kórházban van, sok
embert megismer.
23

—
—
—
—
utolsó
—

Lehet, hogy az a baj.
Miért lenne az baj? De igazán rászánhatná már magát.
Nem tudom, rászánja-e — mondja csendesen Feri.
Miért ne — kapja föl a fejét némi sértődéssel a mama. — Igazán nem
gyerek.
Az igaz. Jóképű, diplomája és autója van. Még lakása is!

Megegyeztek Évával, hogy Lacinál alszik, ha a tervtárgyalás elhúzódik, s
nem éri el a gyorsot. Miért bumlizna az éjszakai személyen? Pihenjen inkább.
Különösen, ha Laci inspekciós, hát üres lesz a lakás, nem zavarja senki. Előre
látta, hogy nem végezhetnek öt előtt, ezért még délelőtt fölhívta Lacit a
kórházban.
— Doktor Börcsök — recsegte egy géphang a kagylóba.
— Tudom — válaszolta Feri. — Éppen őt kértem.
— Szia, öreg rozmár! — elevenedett a másik hang. — Hát mi szél hozott?
Nahát, ez nagyszerű! Kettőkor kiakasztom a nyakamból rabságom címerét,
aztán rohanok haza. Valami emberi hajlékot csinálok, mire jössz, mert három
napja nem voltam otthon. Elájulnál, ha most belépnél. Hogy utoljára otthon
voltam, jócskán adtunk az alkoholellenes küzdelemnek. Mert mi így harcolunk:
elisszuk mások elől, nehogy a mocsárba süllyedjenek. Tankolok, ne félj, lesz
azért ma is. Jaj, de örülök, öreg harcos!
— A társaság, gondolom, most nélkülözhető. Jó lenne már egy nagyot
dumálni.
— De milyen jó! Igazad van. Megpróbálok illegalitásban maradni. Bár nem
könnyű. Ha meglátják a fényt, jönnek, mint a s z ú n y o g . . .
— Vagy az éjjeli pillangó?
— Ha akarod?
— Ne hülyéskedj. Inkább húzd be az ablakot, hogy szúnyogok se jöjjenek.
— Jó, de egyetlen srácot muszáj riadóztatni. Kolléga, a seben van, de nem
ez a vicc. Kapaszkodj meg: ez a fickó egy csodabogár, mindent olvas, megnéz,
megvesz, többek között valami kis könyvet, amit állítólag te írtál valami
dunántúli hodályokról...
— Nem hodály és nem dunántúli, a többi stimmel.
— Na, mindegy. A hülyeség az, hogy én nem is tudok róla, ez meg csak
fölnyúl a polcra, és mutatja. Haláli pasas. Föltétlen meg akar ismerni. A lelkemre kötötte, hogy szóljak, ha valaha befutnál. Érte nem haragudhatsz, hiszen
ő az Olvasód!
— Ne pimaszkodj, van több is.
— Ja, persze: Éva.
— Rá gondoltam én is.
— Jól van, bratyó. Ügy látom, jól vesszük a lapot. Most tényleg nagyot
dumálhatunk. Tehát gyere! Kettő után én otthon vagyok, s ugrok a takarításnak. Fél három körül már gázálarc és vegyvédelmi köpeny nélkül is bejöhetsz.
D e . . . idefigyelj: nehogy lelépj, ha előbb végzel véletlenül! Nekem most jól
jön ki, igazán itt tölthetsz egy estét. Na, azért! Szia, szia!
Fél hatkor végeztek, hat lett, mire a mellé szegődött egyetértő kollégát
valahogy lerázhatta, így hát majdnem hét, mikorra Laci kéglijét megtalálta.
Párducmozgású, szemrevaló magas nő nyitott ajtót.
— Pardon — lépett vissza Feri a küszöbről. — Ügy látszik, mégis rossz
helyre csöngettem, pedig kétszer is megnéztem lent a számot.
— Semmi gáz. Jó helyen jár. Rá van írva magára, hogy Vladkó bratyója.
— Kié?
— Vladkóé. Amúgy Laci, de nekem Vladkó. Együtt voltunk júniusban
Lengyelben. Na, mindent tud, lépjen már be. Mondom, hogy jó helyen jár.
24

— . . . még mindig nem a bratyóm? — hallatszik bentről Laci hangja. —
Ha lelépett, hát karóba húzatom zsoldosaimmal!
— Itt vagyok, öcskös, itt vagyok, csak az őrség föltartóztatott.
— Ejnye, bébi, hát nem ismered meg a mérnök urat? Pedig kiköpött öccse.
— Nagyjából. Csak érettebb feje van.
— Jó, jó, nem kell azért mindjárt beleszédülni. Különben is reménytelen:
bigott-hűséges családapa és férj.
— Akkor legfeljebb féltestvéred. Nem lehet a bátyád.
— Bébi!
— Jó, jó. Sokszor mondtam már, ha a szélhámiának tanszéket nyitnának,
ott csak te lehetnél a professzor.
E kedveskedések közben beterelték azért Ferit a lakásba. A szoba ajtajában pillanatra megmerevedett: a heverőn, fotelban, de a szőnyegen is vendégek ültek. Első pillantásra ijesztőnek tűnt a létszám, a későbbi pontos fölmérés
szerint azonban a két testvéren kívül csupán másik két férfi volt a szobában,
s a párductestű bébi mellett még egy eleven szemű kicsi nő. Nem is olyan sok.
Laci és a bébi — aki Majának mutatkozott be — mindjárt kimentek a konyhába, mint mondták, hazavágni azt a kis májat. A vöröshagyma és égett zsír
szaga hamarosan be is töltötte az egész lakást.
— Öntsetek és mutatkozzatok be szépen a bácsinak! — kiáltott kintről
Laci. Majd berohant, egy szekrényből különféle villákat, késeket, tányérokat
szedett a hóna alá, s megismételte a fölszólítást. Erre azonban senki nem
mozdult. Laci ekkor az egyik férfi felé rúgott a lábával: — Ez a kopasz itt az
olvasód, akiről beszéltem. Takácsnak és Frédinek hívjuk, fölváltva. A többit
majd ő, én rohanok, nem érek rá itt veletek tánc- és illemtanárosdit játszani.
— örvendek — nyújtott kezet Takács. — Mellettem Lacival közös barátunk. . . pardon, előbb a hölgy: Böbe, szintén a kórházban dolgozik. És ezután
a közös barát: Seres Pista. Tanár a nemtudom-kiről elnevezett iskolában. Rajzot tanít kényszerűségből, amúgy igen tehetséges festő. Nézzük csak, ott a Vari
Gogh-repró riiellett az a levegős kép. Az övé.
— Régi ügy — szólt kézfogás közben a festő. — De én csináltam, vállalom.
Feri közelebb ment. Illendőriek tartotta megnézni a képet. Első pillantásra
Egry-utánzatnak ítélte, de ezt nem mondta. Azt sem, hogy a képnek szerinte
rossz az egyensúlya, esetleges a szerkezete, ahogyan a színei is azok. Az egész
azonban olyan fölényes magabiztossággal van a vászonra kenve, hogy ez önmagában tiszteletet érdemel.
— Érdekes — mondta hát ki az egyetlen szót, amit kipréselhetett magából. Nyomban utána nyugodtan leült egy puffra. De föl kellett kapnia a fejét
hamarosan. Megszólalt Böbe:
— Érdekes? Szerintem ez nem esztétikai kategória!
— Miért? — kérdezte a földön ülő nőt. — Szerintem igenis az, legalábbis
minősítés. Ha az érdektelen szót használtam volna, abban nyilván érezte volna
a bántást. Ebben miért nem érzi a dicséretet? Talán mert nem akarja.
— Még egy Börcsök! Az agyamra megy ezzel a hülye logikával. Akárcsak
Laci. Na, jó, elfogadom a kioktatást. De akkor azt mondja meg, mi benne az
érdekes? Mert ebben éppen semmi érdekes nincs. Festék a vásznon: na, bumm!
Ha mustárral és spenótfőzelékkel fest valaki, az érdekes. Ebben azonban semmi
érdekes nincs. Ez vagy jó, vagy rossz. De hát azt nem olyan könnyű kimondani, ugye?
— Nem vitatkozom magával, kisasszony, nem akarom megbántani...
— Kisasszony? Jaj, a herpeszeim! Ne röhögtessen már. Hát honnan jön
maga? Egy angol regényből? Én mindenkinek Böbe vagyok, különben rúgok
és harapok.
— Jaj, azt ne! Legyen inkább Böbe. Bocsásson meg, de ezek után különösen nem merek vitatkozni. Legyen hát igaza: az a kép jó.
25

— Na, látja: ez meg nem igaz. Mert ez a kép vacak. Igenis vacak. Stefán
csinált már néhány klassz dolgot, de ez egy nulla. A maga öccse éppolyan
konzervatív, mint a bátyja, azért vette meg.
— Kapta — szólt közbe a mester. — Ajándék.
— Ja, annyit megér — dobott egy jégkockát a poharába Böbe, s újra elfordult a többiektől, jelezvén, hogy egyelőre befejezte a társalgást.
A vacsorához nem terítettek. Kint, a konyhai előkészítőn sorakoztak a különféle edények, ki-ki odament, választott magának, s evett, ahol éppen kedve
tartotta. Ferinek remek korondi cseréptányér jutott, Böbe pedig egy hajdanvolt katonai csajkával egyensúlyozott vissza a helyére.
— Hát azt hol vetted, öcskös?
— Na, mit gondolsz? Szolgálati időm emlékére mentettem meg. Képzeld,
mi lesz ezekkel, ha megtörténik a leszerelés! Böbe ragaszkodik hozzá. Mindig
ebből kajál, ha itt vagyunk. — Hé, Frédi! — intett most Takácsnak. — Beszéltél már a szerzővel?
Takács közelebb húzódott a pléhtányérral. Lenyelte a falatot, ivott egy
keveset, aztán szólt csak:
— Eddig nem hagytak, de majd beszélünk mi. Tudod . . . de ha már elvétettem, hát tegeződjünk, gondolom, körülbelül... Én negyvenegybeli vagyok . . .
— Én harmincnyolc — mondta Feri.
— Az a három év semmi. Nyugodtan visszategezhetsz. Na szóval: ami a
dolgozatodban nekem tetszik, hogy nem misztifikálsz, és mégis minden sorod
mögött érzem a tudást. Ez pedig ritka. Már ne haragudj, de azt hittem, öregebb hapsi vagy. Éppen emiatt. A szakmai rész egyébként engem nem nagyon
érdekelne, de ez így, ahogy van, lázba hozott. Ahogyan ezeket a paticsfalakat
magyarázod...
— Az mi? — kérdezte Böbe, aki időközben közéjük állt, s hol az egyik,
hol a másik tányérról viliázott föl egy szeletke májat. Csajkáját odahagyta
valahol a bárszekrény tetején, baljában már csak a tekintélyes whiskys poharat tartotta.
— Itt a szakértő — mutatott Ferire Takács.
— Ha érdekli?
— Engem nagyon. Minden ilyesmi. Én ezt tartom tudománynak. Mert amit
ezek a hentesek tudnak, azt pár hónap alatt b á r k i . . .
— De hiszen maga is orvos . . .
— Én? Ugyan már! Patikus vagyok, ami szintén nagy marhaság, de ennél
többet számít a nagy egészben. Különben hagyjuk ezt, Franz, vagy hogy is
nevezzem. És hagyjuk ezt a hülye magázódást is, mert kiütéseket kapok. Na,
föl egy kupával, szia! Na és a puszi? Gyerünk csak azzal is! Jaj, te ártatlan
kiscserkész, ó istenem! Ilyen puszit a Szűz Mária-képre szoktak adni, te. Én
pedig nem vagyok se kép, se M á r i a . . .
— Hagyd az ócska élceidet — inti le Frédi. — Kérdezni akartál valamit, nem?
— Persze, csak magázva nem tudok dumálni. Na, jöhet a szöveg: azt a
paticsfalat vagy mit mondjad.
— Nyilván l á t o t t . . . láttál már vesszőből font kosarat.
— Na nem, én csak alumíniumból fonottat l á t t a m . . . Ugyan ne hülyéskedj, nem vagyok én csecsemő, hogy Ádámnál kezdd.
— Na jó. Tehát a vesszőből nagy-nagy lapokat is lehet fonni, jobban
mondva szőni, egészen pontosan: hímezni. Mert ahogy Mészöly Gedeon kimutatja, legelőbb ezt nevezték hímzésnek — etimológiája könnyen érthető: a
vezető szálakat átdugták a gyengébbek között. Világos, nem?
— De mennyire!
— Ezt a hímzett lapot felállították, kész egy fal. Ha mindkét oldalát be26

tapasztották, már szél sem járta, a hidegtől is óvott. Hát még ha két réteg
közé földet döngöltek!
— Házat is csináltak belőle?
— Hajaj, még várat is. Vastag rétegben döngölték közéjük a földet, s
jöhetett az ágyúgolyó.
— Jaj, de klassz! És te mindig ilyen népi marhaságokkal foglalkozol? Ügy
bírom! Jaj, de buli, akkor kérdezek egy csomó dolgot, mert engem érdekel,
össze is írtam egyszer, de fejből is tudok kérdezni: mi az a csobolyó, a szapoly,
a katáng? A szuszékot már tudom, meg a mángorlót, az nekem is van otthon,
kiraktam a falra.' Aztán van egy olyan nagy cseréptégelyem, amelyik lyukacsos. Füle is van. Az mi lehet? Pedig Seres mondta már egyszer, de mindig
elfelejtem.
— Csíkmákszűrő.
— Ügy van! Ladiszláv! Hogy ez a te bratyód milyen isteni fej! Köszi, hogy
elhívtad. Biz' isten, én . . .
— Nana, Böbe! Eddig és ne tovább a tudományos érdeklődésben. A bratyó
törv. védve!
— Nyugi, kispofám, nem eszem meg. Igaz? Szóval te mindig ilyesmivel
foglalkozol? Ez igen! Képzeld el, Frédi, milyen klassz lehet, ha valaki a hobbijáért kapja a dohányt. Hát nem?
— Hát nem egész így van. Csak mellékesen foglalkozom én ezzel. Építész
vagyok, unalmas mai házakat csinálok. Most is egy tervtárgyaláson voltam.
Egy irodaház. Semmi izgalom. Skatulya, csak annyi a kérdés, melyik oldalára
állítsd? Ha ezt eldöntötték, indulhat a gépezet. El se lehet rontani.
— Azért abban is van fantázia. Legalább valamit csinálsz. De ezek? Hát
nézd meg őket: elisszák az eszüket, mert mi mást tehetnének? Pénzük van,
valamire való emberi igényük nincs.
— Ugyan már. Ezt nem mondod komolyan.
— De mennyire komolyan mondom! Én ismerem őket: ha letették a fehér
köpenyt, nekiállnak vedelni. Néha már előbb. Takács legalább sznob. De a
többi? Az öcséd is: doktor Bumburnyák!
— Ugyan!
— Vigyázz, nem azt mondtam, hogy nem jó koponya! Csak éppen nem
érdekli semmi. Lassan a szakmája sem. Néha persze megértem. Jóval többet
ért a szakmához, mint a főnöke. De hát tudod, mi van: ki kérdi azt meg? Ha
sikerül valami: Balogh főorvos úr megmentette. Ha nem: már Balogh főorvos
úr sem tudott segíteni! Ez a szöveg akkor is, ha Balogh két hétig Dubrovnikban van, és Ladiszláv gürizik. Nézd, alkalmanként egy színész is lehet dublőr.
De nem állandóan! Mert abba belegárgyulok, ha a hülyébbet helyettesítem a
halálugrásban, de az ő pofáját mutatják, amikor mosolyogni kell a nagyérdeműre. Nálatok csak könnyebb. Mérhetők a dolgok.
— Igen. Sokféleképp mérhetők. De most mit panaszkodjunk?
— Hát mi mást tehetnénk? Na jó, gyere, üljünk le végre. És igyál, ne
sajnáld a ház urát, van annak egész szekrénnyel. Mert a hálás betegek ismerik
azért őt is. Egy kisebb boríték s néhány üveg a kisdoktornak is jár. Ja, kérem,
gázsit a dublőr is kap. Igyál már, na!
— Köszönöm, köszi, köszi, nem sokat iszom én. Ezekből különösen. Talán
ha egy kis bor lenne.
— Itt ne lenne? Minden, hapsikám. Minden! Hé, Maja! A bratyó bort akar!
Ide vele hamar!
Mindketten jöttek, Laci két üveget hozott, Maja egyet és a dugóhúzót.
— Parancsolj, válassz!
A csopakit nyitotta ki. Ivott most már ő is. Nem csípett be, szódázta a bort.
Kezdeti idegenkedése azonban elpárolgott. Megbékélt Böbével, sőt némely hasonlata okán egészen eredeti elmének ítélte. Takácsot, az Olvasóját kezdettől
fogva szerette, de elviselhetőnek találta a festőt is, aki nem untatta világot
27

megváltó ars poeticával, nem nevezte dilettánsnak Csontváryt, ehelyett betegesen hiú és ostoba főnöknőjéről mesélt kacagtató adomákat.
Laci és a bébi otthagytáik már a konyhát, betelepedtek közéjük. Egymást
itatták, Maja Laci vállára feküdt, majd hanyatt a szőnyegre, s a fiú combját
alkalmazta párnának. Idegennek találta így az öccsét. Nem tudta beleképzelni
a háború utáni redves kezeslábasba, a foltozott bakancsba, kusza télikabátba.
Borzas fejében nem találta az egykori riadt gyerek tar koponyáját, amint föláll
a falusi borbélyműhely óriás karszékéből, bátyja felé fordul: elálló fülei lebegni
látszanak, kopasz fejbúbján tükröződik az egyetlen meztelen villanykörte. Felnőtt, némely mozdulatában, arcrezdülésében már-már meg is öregedett. Majdnem idegen. Talán ő éppígy idegen Laci számára? Bizonyára. Különben úgy
intézte volna most is, hogy kettesben legyenek, dumáljanak egy igazán nagyot.
Nyilván nem vágyik a beszélgetésre, ezért hívott társaságot. Vagy éppen az ő
szórakoztatására hívta őket? Nem valószínű. Ha pedig ezt akarta, be kell vallani, hogy sikerült. Böbével jót hülyéskedtek, amikor pedig a pergőszavú nő
engedte, jóízűt beszélgetett Takáccsal. Meglepő, mennyire azonos a véleményük
a népművészet új divatjáról, s arról a butaságról, hogy sokan művészetet keresnek olyan tárgyakban is, amelyek nem művészi igénnyel készültek, hanem
nagyon is praktikus, gyakorlati elgondolással, messze megelőzve a modern
iparművészet hitvallását, hogy a jól használható tárgy egyszersmind szép is.
(Folytatjuk)

28

PÁSKÁNDlGÉZA

Közvetettség
Minden
belémvetettség
Csak holmi
közvetettség
Mire hozzámért az a hullám
Már átloccsant sok csöndes hullán
Mire hozzámért
Napóleon
Átalgázolt a habokon
Hugo-féle
Rubikonon
Tintán
Mire hozzám ért az Úr — eme
Örök jobb sorsra
érdemes
Átborzongott
az ágakon
Szószéken torkon
térden
Késhegyen mankón
kenyéren
Sáron napfényen
köpeten
Amíg hozzámért ama Minden
Átszánkázott
Minden gerincen
Mi érzi lúdbörös lelkemet ó még
Csák a Semmi
Pihézte föl egyszer a bőrét

Csak
Úgy száll belőlem a démon
Csak
Minek játék neked kicsi
Hiszen elrontod
megunod
Ügy száll belőlem a démon
Csak
Minek isten ember neked
Hiszen eszedből
kiteszed
Kiűzöd eszed
édenéből
Úgy száll belőled a démon
Csak

szava

szava

szava

Angyal-madár
(Rétori szó)

Mióta már mondom
tinektek:
az angyal a legszebb madár.
De ti mindent tollából
kiesztek;
már csak a hús angyala áll.
Mióta már mondom
tinektek:
az angyal a legszebb madár.
De ti mindent húsából
kiesztek;
már csak a toll angyala száll.
Mióta már mondom
tinektek:
az angyal a legszebb madár.
Mind egy szálig — mondom —
ha széthull az angyal-madár.

PÁLL

kivesztek,

LAJOS

Meglelted...
Meglelted hát, hol bevárd öregséged, a kertet,
a házat, az utat a szemközti
völgybe.
Irtást nem érő erdőt telepítesz türelmed köré
hadd tévedjen el benne az idegen
tekintet.
Meglelted hát, hol bevárd
öregséged,
jóslatok nélkül lézengő házat, az elmerült várat
mit a fák lombja, elátkozott lovak sörénye
nehezít.
Eszmélnek körötted naponta a tárgyak, pattan az abroncs
percen a máz, magától malik a félre tett szoknya,
s a hajnal s az este messzi moraj lesz.
Béleled meleg szavakkal e házat,
nincs mit így közelítene szívünkhöz a bomlás,
mit messzi hagytunk; völgynek indulók, szélbe
kacagok,
csak azért is.
Nem fog ma holdat a kút rácsai közt, hűvösödik,
remegő csillagokra tördeli jegét az ég, nehéz
lefeküdni,
mindenki itt van, kit hívhat az ész, egy ejtett
mozdulat,
mindenki itt, s így egyedül.
Gerendákat méri a szem — szépen kellene élni —,
nincs felelet, csak a fényképek nézik az arcát hosszan.

E se tánc
semmi se
semmi se
semmi se
tánc
E se tánc?
mégse tánc?
Homlokránc,
e se tánc?
mégse tánc?
Nagyapám is járta,
az apám is járja,
ebbe sajdult annyi ősöm
időt-táncolt
lába,
e se tánc?
mégse tánc?
Ahol én járom a táncot,
medve vitte már a láncot,

minden láncszem
szénabuglya,
erdők fűje abba dugva,
e se tánc?
mégse tánc?
Gatyakorcán
tetűvirág,
fejére fordított
világ,
mégse tánc?
e se tánc?
Kedvesemnek
fehér arca,
setét kendő libben
rajta,
hányat libben az a kendő,
annyi vihar
kerekendő,
e se tánc?
mégse tánc?
Annak jaj, akinek
létét
nem
kerékbe,
táncba
törték.

KÁNYÁDISÁNDOR

Lakodalmas
Ünnepi csizmámon
elvásott a patkó
talpa is kilyukadt,
szára sem igen jó.
De azért csak járom,
járom ezt a táncot.
Ha nem tudod járni: haligas!
Egy nóta van: lakodalmas.
Megvénült már a menyasszony,
kitetszik a csontja is már,
feltörte a tenyeremet
a csípeje, olyan hitvány.
De azért csak járom,
járom ezt a táncot.
Ha nem tudod járni: hallgas!
Egy nóta van: lakodalmas.
Annyi bánat a szívemen,
kétrét hajlott az egeken.
Ha még egyet hajlott volná,
szívem kettéhasadt volna.
De azért csak járom,
járom ezt a táncot.
Ha nem tudod járni: hallgas!
Egy nóta van: lakodalmas.
Temető kapuja sarkig ki van
de nem megyek én oda,
nem, nem, nem oda,
nem megyek be én oda,

nyitva,

hanem inkább járom,
járom ezt a táncot.
Vásson el a csizmám térdig!
Kivárom a nóta végit.

JÉKELY

ZOLTÁN

Sárkányhalál Csomaszentgyörgyfalván
VERSES MISZTÉRIUMJÁTÉK EGY FELVONÁSBAN
Az Eötvös-kollégium hajdani, mai
és majdani ifjúságának ajánlom
SZEREPLÖK:
ANYASÁRKÁNY
SÁRKÁNYFI
FESTŐMŰVÉSZ (törpe)
ERDŐKERÜLŐ (óriás)
PÁSZTORLEGÉNY
HOLLŐ (madár)
TÖRTÉNIK NAPJAINKBAN, EGY H A V A S A L J I FALU HATARÁBAN.

1. JELENET
(Homályos, alacsony mennyezetű sziklabarlang, hajdani boltíves falmaradványokkal,
zegzugokkal. Az egyik pilléren két hatalmas sárkánymaszk, felakasztva... Az ezüstös, zuzmószínű falakon több Szent György-kép, a Sárkányölés ábrázolásai, más-más
korszakokból és különböző felfogásban, a bizáncias primitívektől a 20. század szériás
kegyszerkereskedő stílusáig. Középen egy nagy, XIV. századi lovas Szent György.
Az előtérben két-három idomtalan kőkolonc, amolyan ülőhelyféle, körülöttük elszórt
állatcsontok, ló-, sertés- meg juhkoponyák. A fal tövében kopott, bőrökkel letakart
fekhely: az Anyasárkány ezen hever; fia nyugtalanul izeg-mozog körülötte. Amikor
megpillantjuk őket, éppen valami rögeszmés, visszatérő témájú dialógust folytatnak:
a nőnemű sárkány szószátyárságának feltűnő ellentéte a hímnemű, fiatalabb egyed
morcos szófukarsága; hébe-hóba szappanbuborékot ereget, és unottan bámul utánuk
a levegőbe.)
ANYASÁRKÁNY (szörny mivoltát vaskos, kurta, támaszkodásra is alkalmas faroknyúlvány, rövid, vastag kéz és láb jellemzi. Fején, inkább sortéból, mint hajból,
elvadult bozót. Testszíne sötétlila, itt-ott élénk sárga foltok, kivált derékon alul.
Feltápászkodik, vonagló mozdulatokkal, hatalmas farát riszálva körülhömpölygi
a színpadot, majd a nézőtérrel szembefordul és vartyogó, monoton torokhangon
megszólal):
Mit bámulnak? Rajtam mit csudálnak?
Anyasárkányt tán még sose láttak?
3 Tiszatáj

33

Pedig akad minden jó családban —
ott is ül vagy öt-hat,
maskarában!
(A nézőtérre mutat.)
(Egy kis szünet után:)
Rokonságot senkivel se tartunk,
mert ide mi messziről
szakadtunk.
(A fiához lép, felállítja és átöleli; a továbbiakat amolyan bemutatkozásnak szánja, •
tehát ünnepélyes:)
— Ezer éve, hogy e kőszurdékot
elfoglaltuk,
sárkányivadékok.
Ott voltunk a világ
kezdeténél,
fajtánk régibb az
emberiségnél,
és az embert soha el nem
hagyván,
ott leszünk majd az Ítélet
Napján.
Természetünk
soha meg nem másul,
s noha formánk már emberszabású:
'
ami az emberben rusnya, ocsmány,
abból nekünk semmi sincs,
fiacskám!
(Oktató-nevelő célzattal a fiához:)
Mert mióta apád — drága férjem —,
Szent György vitéz
áldozataképpen
fennakadt a hosszú
kelevézen:
(A reflektor egy pillanatra a legnagyobb Szent György-képen állapodik meg, mely
a Sárkányölőt olívzöld rövid köpenyben ábrázolja, lóháton, hosszú dárdával, a kínjában kunkorodó sárkány felett.)
— Tudjuk, hogy csak
törvénytiszteletben
élhetünk e nép közt üldözetlen
s békességben ... Ide Afrikából
úsztam-kúsztam
hegyen-vízen
által,
attól félvén, hogy a bőszült népség
engemet is ízinkekre tép szét.
(Több mint anyai érzelmességgel ölelgeti fiát.)
Afrikából méhemben
hozálak!
Állapotom minden ember, állat
respektálta, itattak,
etettek,
ejsze tudták: sárkányfajzat
nélkül
semmiféle ország nem lehet meg!
Tojásomból itt bújtál ki végül,
egyetlenkém, szememfénye — hallod?
SÁRKÁNYFI (anyjánál valamivel kisebb testű s karcsúbb; barnás-vörös bőrén világoskék foltok, nyaka, tarkója körül szőkésvörös t a r a j tüskéi láthatók, melyek
a dühöngés vagy nemi gerjedelem pillanatában felmerednek. Farka hosszabb és
mozgékonyabb, mint az anyjáé, k a r j a is hosszabb, s úgy csüng, mint a majomé,
kezén görbe, hatalmas - körmök: lába idomtalan tacskóláb. Arcán, nyakán kelések és pattanások. Valamiféle bárgyú révedezésből riad fel; durcásan, szinte
ugatva szólal meg, inkább a közönség felé):
Vén boszorkány! összevissza
vartyog.
Hallottam ezt már vagy
háromszázszor,
hogy bújtam ki anyám tojásából!
(Ezt már az anyjának:)
34

— Ö, bár soha ki se bújtam volna,
semhogy itt rohadjak e zugolyba,
amíg élek, őrizzem a szoknyád,
s ne játsszam a lányokkal
bújócskát!
ANYASÁRKÁNY (ellöki magától):
Háládatlan bamba csemetém, te!
Jobb itt néked e remeteségbe,
mint koslatni kergén,
szanaszerte,
megdobálva, bottal
összeverve!
Ülj ezért csoíc mellettem
nyugodtan,
minden földi jóval
jóllakottan!
Szundikálj a
szalmakotorékban
gyönyörködj a
szappanbuborékban;
vagy táncolj velem
kintornaszóra,
(Már tekeri is az ócska ütött-kopott sípláda felhúzóját.)
pajzánkedvű
pároknak valóra ...
SÁRKÁNYFI:
Muzsikád mint magad, ócska, rozsdás!
Lány kell nékem, ifjú, pirospozsgás!
ANYASÁRKÁNY:
Ej, fiacskám! Egy csepp eszed sincs már?
Ügy éljek, hogy az ördög birizgál.
Véredben van az apai átok:
elfelejted tán a tanulságot?
(A legjellemzőbb képre mutat:)
Így jár az a bagzókedvű
sárkány,
ki meleg vért szomjazik
paráznán,
s hajkurássza embernek
leányát:
összeszúrják, vagy kardélre
hányják!
Bolond apád szörnyű sorsa intsen!
SÁRKÁNYFI (felfortyanva, fújva, prüszkölve):
Ezzel tartasz itt undok
bilincsben!
Hát nem érted? Forró vért
kívánok,
s végre látni széles e világot!
Nem tart vissza semmiféle
szentkép!
(A bivalybőrrel letakart ajtónyílás felé lendül, de anyja
visszarántja a farkánál fogva.)
ANYASÁRKÁNY:
Nem elég a sok külföldi vendég,
német, angol és talján zarándok?
Látogatnak bennünket
naponként,
kit a hit, kit a kíváncsiság hoz;
mind jópénzű, finom úri népség,
adnak néked konzervet,
kalácsot,
mazsolát, meg egy-két jó marék pénzt.
S hogy hírünk bejárta a világot:
— Szent György, néked köszönjük, te áldott!
(Keresztet vet a nagy szentkép előtt.)

3*

35

SÁRKÁNYFI (mérgesen f ú és köpköd a képek felé):
ANYASÁRKÁNY:
Szentségtörő!

Térdepelj

le s

áldjad!

SÁRKÁNYFI:
őt tiszteljem tán
édesatyámnak?
A másiknak nem jár, csak gyalázat?
ANYASÁRKÁNY:
Tiszteld s áldjad a hőslelkű
Szentet,
s ne apádat, azt az eszementet.
Vagy talán nem Szent Györgynek
köszönjük,
hogy mindég volt mit innunk és ennünk,
s hogy e barlang napjainkra
fejlett
jóforgalmú búcsújáró hely lett?
Zsákjukban narancs, banán, mosópor —
bőven adnak a sokfajta jóból!
SÁRKÁNYFI:
Hat hete egy vendéget se látok,
sem idevalót, sem
messziföldit!
S hol vannak a finom
adományok?
Az éhség s az unalom
megőrjít!
Mellőled már a pokolba
mennék!
ANYASÁRKÁNY
Temiattad nem jön ide vendég!
Férfinépre sandítsz
vicsorogva,
buján kacsingatsz az asszonyokra!
Szemedben a pokol tüze lüktet,
kilopod a zsákjukból a tükröt,
rávizelsz a lábukra
titokban,
hogy egy huncut bakmacska se jobban!
SÁRKÁNYFI:
Tudom, azt akarod
mindenképpen,
hogy hoporcsos maradjon a képem,
(Női, nyeles tükröt vesz elő, arcát nézegeti benne.)
s engemet már meg ne
gyógyíthasson
szerelmével semmiféle
asszony!
Lottyadt-hájas
testedet
utálom,
szűz leányok friss húsát
kívánom!
ANYASÁRKÁNY
Kapnál tőlük olyan betegséget,
hogy a csontod velejéig éget!
SÁRKÁNYFI:
Csak ijesztgetsz.
36

Semmitől

se

félek!

ANYASÁRKÁNY:
Légy hozzám türelmes,
engedelmes.
Mi lesz veled, ha az Isten elvesz?
Addig hallgass az anyai szóra!! '
(Sírdogálni kezd, de nemsokára lépések közelednek, felcsillan a szeme, az ajtó felé indul.)
Messziföldröl jött
zarándoknépek!
Hallod? Készülj! öltsd fel
sárkányképed!
Én is veszem gyorsan az enyémet.
(A hatalmas szörnymaszkokat lekapják a pillérről, s
f e j ü k r e húzzák.)

2. JELENET
(Az anyasárkány a függönyt félrecsapja. Két alak áll a b e j á r a t előtt: egy ősz szakállú, látványosan művész külsejű, bársonykalapos törpe, hátizsákkal: s egy hórihorgas, vattazubbonyos, vadászcsizmás, vadászpuskás órjás, mellén, a tarisznyaszíjon
a csőszök s hasonló foglalkozásúak rézlemezével. A festőművész kövérkés, kedélyeskedő, filozofálgató férfiú, legalább 70 éves. A csősz vakkantva beszélő, vezényszavakat és szólamokat hangoztató fanyar negyvenes, a hatósági közegek rideg flegmájával, amit később a pálinka valamelyest felold.)
FESTŐMŰVÉSZ (jó magyaros ejtéssel):
Bon dzsornó,

Szinyóra!

ERDŐKERÜLŐ:
Áldást,

békességet!

ANYASÁRKÁNY:
Hát csak maguk

jöttek?

Azt hittem,

vendégek.

Vén dögök, az

inkább.

FESTŐMŰVÉSZ:
Magukhoz, vendégek
...
(Legyint, keserűen.)
ERDŐKERÜLŐ:
FESTŐMŰVÉSZ:
Nem lesz itt több

vendég.

ANYASÁRKÁNY:
Tán kitört

a pestis?

Elájulok
mindjárt.
Vagy micsoda
ármány?

FESTŐMŰVÉSZ:
Többé nem érdekli

őket semmi

sárkány!

ERDŐKERÜLŐ:
Szent György volt, Szent György
nuku!
Ertem?
(Mozdulattal festi alá.)

nincs

— Szent

György

37

ANYASÁRKÁNY:
Nuku

bizony

a kend öreganyja

tér gye!

FESTŐMŰVÉSZ (előrelép, a színpad felé):
Némi magyarázat kell, hogy ezt
megértse...
Nagy dolgok történtek, jóasszony, a minap:
A szószékről szépen kihirdette
a pap,
— mit a néptől tartva titkolt, míg
lehetett,
s míg nem kapott fentről
dorgáló levelet —
azt, hogy némely szentek (talán harmincnyolcat
sorolt fel) megszűntek,
mert
sosem
is

voltak!

ERDŐKERÜLŐ:
Nyista!

Most sem érti? Pász. A bolt

bezárhat.

ANYASÁRKÁNY:
Mi jutott

eszébe

annak a

titkárnak?

FESTŐMŰVÉSZ:
Hol él, szomszédasszony?
Korunk változik
A pápa intézte ezt és nem a titkár!

már:

ERDŐKERÜLŐ:
Egységben az erő!
(Röhög.)
Pápával előre!
Vagy hátra...
ki tudja?

Elválik

jövőre.

FESTŐMŰVÉSZ:
A sok szent oly szűken ült már egymás
mellett
a Mennyben, hogy soruk ritkítani
kelleti!
(Sóhajt.)
ANYASÁRKÁNY:
Ritkítani? Tán
nem?... Öt is, az én
(A képre néz.)

Szentem?!

ERDŐKERÜLŐ:
Ügymond:
likvidálták!
(Cigarettára gyújt.)
FESTŐMŰVÉSZ (kalapját levéve):
Bús szívvel

jelentem.

(Az Anyasárkány ájultan suppan közéjük a földre; alig t u d j á k a heverőre vonszolni.
Amíg az ájulás tart és pálinkával stb. élesztgetik, senki sem veszi észre, hogy a
Sárkányfi ugrál örömében, tükrében nézegeti magát, f ü r t j e i t nyállal simítgatja, aztán
kivonaglik a bivalybőr alatt, és eltűnik.)
ERDŐKERÜLŐ
élesztgeti):
38

(a kulacsot maga

is meghúzogatja, miközben

A rossz hír megölte!...

Kár belé az

ital.

az

Anyasárkányt

FESTŐMŰVÉSZ:
Mikor már az ember nem éppen
fiatal,
pusztítóan hatnak ránk a változások
...
Én is ugyanebben a cipőben
járok.
(Ettől kezdve a nézőtér felé:)
Hála e nagy hírű, ős
sárkánycsaládnak,
műveim itt mindég vevőre
találtak:
ez a sok-sok Szent György nagyban és
kicsinyben,
lóháton vagy gyalog, páncélban vagy
ingben,
vonagló sárkánnyal, mely reá tüzet
hányt:
itt talált jópénzü, messzeföldi
gazdát...
ERDŐKERÜLŐ:
Ejha, ébredezik! Adta
boszorkánya!
Haljak meg, ha nem a gatyámat
babrálja!
FESTŐMŰVÉSZ (folytatja a mondókáját):
De most már mindennek
egy csapásra
Ezért jutok gyászos, koldus
öregségre.

vége!

ERDŐKERÜLŐ:
Ámbár öntudatos áteista
vagyok;
e pápai bulla nékem is beadott.
(Innen a nézőtér felé:)
Jó mesterség volt a
hegyivezetőség!
Jöttek ide, kérem szép külföldi
nőcskék,
„Gen spacir" — köszöntem —, meg: „Frajla, kumm
S belekóstolhattam
majdnem
mindegyikbe.
Mert nem mindég szentes az, aki
zarándok,
s örül, ha talál itt jóbotú
barátot.
Dőlt is a pénz szépen, csak úgy
számolatlan,
de jött ez a bulla, és hoppon
maradtam.
(Az Anyasárkány közben felült; elkapja a kulacsot, s meghúzza.)
ANYASÁRKÁNY:
Csak ne panaszkodjék,
lopott kend
rútul megkopasztott
fiatalt,
öreget!
ERDŐKERÜLŐ:

Csiba, s kuss, ha mondom!
(Félre:)
Így jár az, akinek

üzlettársa

eleget,

Közös volt a

zsákmány!

sárkány...

(Széles tenyerét ütésre emeli, s rásóz a sárkányasszony fenekére.)
ANYASÁRKÁNY

(elbődül):
Ne bánts, mert rád fúvók s leég a borostád!
Csak emberben lehet ekkora gonoszság ...
(Durva hancúrozás.)

FESTŐMŰVÉSZ (közben kezdte leaggatni a képeket a falról):

fikke!"

Mennyi pusztulás egy rossz törvény
nyomába'!
Mi lesz a szobrokkal, Kolozsvárt,
Prágába?
Hát a régi arany, ezüst Szent
György-érmek?
Ezentúl egy lyukas piculát sem érnek!
Hogy nem gondolta meg ezt jobban a pápa?
(Négy-öt kisebb Szent György-képet sikerül leszednie.)
őszentsége
talán nem féli az Istent?
Ha így megy, maholnap nincs egy árva fix szent!
ERDŐKERÜLŐ:
Hagyta
felőlem

volna békén bár e derék
Györgyöt,
a többit vihetné az ördög.

ANYASÁRKÁNY (feljajdul, s a legnagyobb Szent György-képre emeli tekintetét):
Jaj, jaj, ha ez igaz, vége a világnak!
Mutasd meg hatalmad, Szent György, a

Pápának!

FESTŐMŰVÉSZ:
Itt már nem

segítnek

semmiféle

szentek...

ERDŐKERÜLŐ:
Szentek voltak, s mégis a pokolba
(A csikket eldobja.)

mentek!

FESTŐMŰVÉSZ (fogóval szedegeti kifelé a képtartó szegeket):
Eretnekek
kajánul
kacagnak,
kálomisták
új erőre
kapnak,
ateisták és baptisták,
anarchisták,
isták-pisták
nevettükben
a térdükre
csapnak!
ERDŐKERÜLŐ:
Hát a Györgyök, Gyurik,
Hogy élik túl védszentjük
(Röhög.)

Gyúrók,
Gyurkák
kimúltát?

FESTŐMŰVÉSZ:
Költők, kik Szent Györgyhöz himnuszokat
írtak,
több szenthez nem írnak: szégyenükbe'
sírnak.
Én, hogy ennyi Szent György ne menjen itt kárba,
viszem, s átalfestem őket szent
Mákárra!
ANYASÁRKÁNY:
Hát nekem mi marad? Legalább a régit
hagyja meg: az ősi templom
örökségit...
Akkor szegezték fel, amikor a csumát
elteríté Szent György, vagyishát, a
pestist...
ERDŐKERÜLŐ:
Értsd,

hogy e faluról

másra

imádkozák...

ANYASÁRKÁNY:
Ne vigye
40

el tőlem! Ne vigye

el ezt

is!

.

FESTŐMŰVÉSZ:
Minek ez magának? Biz én
lerángatom,
viszem a városba s jópénzért
eladom!
(Feláll egy nagy idomtalan kőre a k u r t a öregecske, de
sehogy sem éri el a képet; a kő meginog, ő lehuppan.)
Jaj, betört a fejem! A bársony
kalapom!...
De azért sem hagyom a képet a falon!
(Turistabottal piszkálja, hasztalan.)
ERDŐKERÜLŐ (mérlegeli a dolgot):
Hinyje a nemjóját! Kilencszáz év alatt
Úgy látszik, örökre a sziklához tapadt • • •
(Az Anyasárkány körülnéz segítségért, s hirtelen nem
leli a fiát.)
ANYASÁRKÁNY:
Fiacskám, te alszol? Verik le a képet!
Ha nem tőled, kitől kérjek
segítséget?
FESTŐMŰVÉSZ:
Azt hiába hívja, az már rég elillant!
Meghallván a gyászhírt, sárga szeme
azóta már árkon-bokron
túl loholhat.

villant,

ANYASÁRKÁNY:
Nem hallod, fiacskám? Segíts!
Kirabolnak!
Mi az? Bújócskázol?
Gyere elő!
(Ordít:)
Hol vagy?
ERDŐKERÜLŐ:
Ahogy itt elnéztem, haja sárga, festett:
A városba lógott
gitárénekesnek!
FESTŐMŰVÉSZ:
Leverem a képet, ha addig élek is!
(Döfködi a bottal.)
ERDŐKERÜLŐ (megragadja a Festőt, messzire lódítja):
Törpikém, az ügyhöz közöm van, nekem is.
Elrontja a képet! Ejnye, bízza már rám!
Fél kézzel leverem s osztozunk az árán.
(A kép aljához nyúl, rángatni kezdi, de hirtelen felordít,
beszopja vagy három ujját, és ugrál kínjában.)
A szentjit!...
Ki látott már ilyet? Ez éget!
De most elintézem az ebadta képet.
(Válláról lekapja a puskát, felhúzza a ravaszt, céloz.)
ANYASÁRKÁNY:
Intézd

el

anyádat!
41

FESTŐMŰVÉSZ (a puskacsőhöz kapdos):
Megbolondult, vagy
Ez más mint valami rabsicra ráfogni!

mi?

•(Dulakodnak: a puskacső közben-közben a nézőkre mered, majd ismét a képre.
Az Erdőkerülő a Festőművészt elpenderíti, egy-két másodpercig céloz — és lő.
A kép nagyot csendül-bondul, a serétek csörömpölve pattannak vissza róla.)
;ERDŐKERÜLŐ (hanyatt tántorogva, döbbenten):
Mi az isten? Majd kiverte

a

szememet!

FESTŐMŰVÉSZ:
Mondtam,

hogy ne bántsa, maga

eszeveszett!

.ANYASÁRKÁNY:
Tedd le azt a puskát, gyilkos

haramia!

^ERDŐKERÜLŐ:
Kuss, vagy beléd rúgok, rusnya vén hárpia!
Lepöccintem onnét, ha addig élek is!
Belelőttem én már a Pléhkrisztusba
is!
,(A puskát újra tölti, s dühtől remegve a képre fogja. Dermesztő csend egy-két pil.lanatig. Ebbe a csendbe a völgyből éles, majdnem gyermekhangon, női segélykiáltás
és visítás hasít bele, a sziklákon százszorozva visszhangzik.)
ERDŐKERÜLŐ:
Egy leányka
jajgat...
Szakadékba
zuhant?
FESTŐMŰVÉSZ (a kijárathoz rohan):
Segélykiáltások!
(Figyel.)
ERDŐKERÜLŐ:
De most már
(Figyelnek.)

elhallgat...

Medve

meg?

..FESTŐMŰVÉSZ:
támadta

ERDŐKERÜLŐ:
Nem szeret

leányvért...

FESTŐMŰVÉSZ:
Akkor

mi?

ERDŐKERÜLŐ:
Meglátjuk!
(Sebbel-lobbal elindul, puskáját hóna alá fogva; a festő
bottal utána.)
-42

ANYASÁRKÁNY (velük tartana):
Futok

fiacskámért!

ERDŐKERÜLŐ (visszalöki):
Üljön a fenekén! A barlangban jobb
most...
Mi majd. megtaláljuk azt... azt... a bélpoklost,
s a Törvényre visszük élve avagy halva.
FESTŐMŰVÉSZ:
Csak győzze hálával

Csomaszentgyörgyfalva!...

3. JELENET
(Az Anyasárkány magára maradt. Néhány pillanatig hallható még az Erdőkerülő
és a Festőművész távolodó rohanása, kiáltozása, aztán teljes, borzongató csend.
Egyszer-egyszer kikandikál a bivalybőr mögül, aztán kiront, a szakadék elé vonaglik, s a nézőtér felé, haját tépve, mondja:)
ANYASÁRKÁNY:
Jaj, mit szenved az az anya,
kinek sárkány lett a fia!
Szánjátok a boldogtalant,
aki ilyen fiat fogant!
Apja vére
sarkantyúzta,
anyja mellett nem volt nyugta.
Mit használt már aggódásom,
s mindenféle jó tanácsom!
Nem volt semmi
foganatja...
Ez is úgy jár, mint az apja!
Mit tegyek, én szerencsétlen?
Magam mindjárt
elemésszem?
Nem tehetem: van rá
okom!
(Két kezét féltő gyöngédséggel a hasára teszi.)
Szent György, hozzád fohászkodom!
(Bemegy, a kép előtt térdre veti magát.)
ő t nem mentheted meg, erre érdemetlent,
de ezt az ártatlant,
a méhembe, mentsd meg!
(A háttérből fújtatás, rohanás, majd a hirtelen befelé dagadó bivalybőr-ajtóból kigömbölyödik a sárkányfi. Véres és csapzott: mancsszerű kezéről valósággal csurog a
vér. Liheg, fújtat, tántorog, szinte összerogy a kimerültségtől.)
ANYASÁRKÁNY (térdeplő helyzetben, de már fia felé fordulva):
Mit tettél, te szerencsétlen,
szép fiacskám, mit míveltél?
Bár mindennap
megnyeleltél,
Nem volt ez neked elég, nem?
Kellett neked idegen vér?
SÁRKÁNYFI (bűnhődéstől való félelmében áldozatára hárítja a felelősséget):
Hozzányúlni sem akartam,
Csak bámultam a bokorban!
43

Anyám, ne szidj és ne átkozz:
az a ringyó csalt magához!
ANYASÁRKÁNY:
Akkor hát hogy kent be vérrel
s mért sikoltott oly erővel,
hogy idáig
felsüvöltött,
és megrázott
hegyet-völgyet?
SÁRKÁNYFI:
Széles jókedvébe'
az öröm majd'

tette,
felvetette.

ANYASÁRKÁNY:
Hazudsz, te buta parázna!
De tagadnod már hiába!
Él-e, hal-e a leányka:
Nyomod ott maradt a testén:
— „Bagzó sárkány
meggyalázta,
öljük, öljük meg a bestyét" —
ordítozzák
faluszerte,
szól a harang
félreverve,
vasvillát, kaszát
ragadnak,
nékivágnak
a havasnak,
hajkurásznak
s megtalálnak
...
SÁRKÁNYFI (reszket):
Megtalálnak?
S mit
csinálnak?
De azért csak meg nem ölnek,
a veszettek, a bolondok — ?!
ANYASÁRKÁNY:
Szétszaggatnak,
Bőröd vágják
szőrödből lesz
csontod csörög
nem kerülöd el

mint a rongyot!
bocskorbőrnek,
bakterbunda,
múzeumba,
a veszted!

SÁRKÁNYFI:
Vesztem,

anyám,

te

szerezted!

ANYASÁRKÁNY:
Mit fognál rám, tán bolond

vagy?

SÁRKÁNYFI:
Akarod, hogy többet
Tudd meg, réges-rég

mondjak?
utállak!

ANYASÁRKÁNY:
Te hálátlan,

rút

vadállat!

SÁRKÁNYFI (egyre ingerültebben, felmeredő t a r é j j a l ) :
44

Irigységből és féltésből
csúful magadra
kapattál,
máshoz járni sose hagytál,
hadd őrjöngjek itt le és föl,
míg a világ, e szurdékban,
s ha vér sarkantyúzza
véknyam,
vágyam lábad közt
lohasszam,
— azt is elfelejtve
lassan,
hogy a réten száz virág nyit,
csecs piroslik, szem parázslik —
ANYASÁRKÁNY (kétségbeesve) :
Jaj, ott már a vér piroslik!
Hogy óvtalak, te varasgyík!
Apád sorsa volt a példa,
kit nem kímélt az a dárda,
(A Nagy Képre mutat.)
a Szent Györgyé — s átaljárta!
SÁRKÁNYFI:
Üjra kezded? Hát hol élsz te?
Micsoda lidérctől féltsz te?
Apámat Szent György megölte —
Pápa úr őt eltörölte!
(Röhögés: a barlang egy darabig visszhangozza, majd
csend, mozdulatlanság.)
ANYASÁRKÁNY (egy darabig mozdulatlan marad, a képre mutatva. Eközben kondul bele messziről a barlang pillanatnyi csendjébe a félrevert harang szava,
egyre erősödő hullámokban):
Szűzanyám!
A baj harangok!
Keresik már a bitangot,
ki azt a lányt
megmocskolta,
emberéletet
kiolta,
magának is rút vesztére!
(A barlang falai megrázkódnak, düledeznek, a képek, a Nagy Kép kivételével,
táncolnak, forognak. A harangszóból lódobogás gyorsabb üteme válik ki, közeledik.)
SÁRKÁNYFI :
Földrengés, vagy világ vége?
Fejünkre szakad a barlang!
ANYASÁRKÁNY:
Vad lovas

jön!

SÁRKÁNYFI:
Mit akarhat?
Ügy robog, hogy reng a föld is!
ANYASÁRKÁNY:
Idetart és eltiporja
a garázdát, aki ölt is!
Bűnös fejed hull a porba!
45

SÁRKÁNYFI:
Ne huhogj, inkább vizet hozz!
Nem látod, kezem be véres?
ANYASÁRKÁNY:
Nincs idő rá, hogy kezet
töröld a bivaly bőréhez.

moss,

(A lódobogás megszűnik; a barlang előtt valaki ledobban a lóról; közeledő, visszhangzó lépések.)
SÁRKÁNYFI:
Gondolod, hogy értem jöttek,
amért azt a lányt megmásztam?
Esküszöm, hogy soha többet!
(A Nagy Képre esküszik.)
Isten napját sose lássam,
ha még egyszer ilyen tettre
vetemedném, a vesztemre!
ANYASÁRKÁNY:
Rimánkodhatsz,
fogadkozhatsz,
ártatlan vért le nem moshatsz!
(Ahogy a lépések közelednek, visszhangjuk úgy hatalmasodik a barlangban, s válik
egyre rémületesebbé.)
SÁRKÁNYFI:
Rejts el, anyám! Iszonyú
Fúrólyukba is bebújnék!

vég!

(Anyjához húzódik, rácsavarodik, szinte eggyé válnak ijedtükben. Az ajtónyíláson a
bivalybőr egy erős rántástól hirtelen leszakad, a barlangba fény árad be, mintha a
betoppanó alak hozná.)
ANYASÁRKÁNY:
A végén még megsajnállak:
öltsd fel a sárkánypofádat!
(Mindketten fejükre húzzák a szörnymaszkot.)
4. JELENET
(A jövevény a küszöbön egy pillanatra megáll. Húszéves forma szikár pásztorlegény;
lábán bocskor, vállán régimódi körgallér. Kezében hosszú bot. Nagy szemű, sápadt
arc. Halálraszántság, kérlelhetetlenség izzik a szemében. A nézőtérrel szembe, de
inkább az egész világnak kiáltja fájdalmát.)
PÁSZTŐRLEGÉNY:
Meggyilkolta gyűrűs mátkám!
Hol van az a gyáva sárkány?
(Csak most néz körül a barlangban.)
Állj ki velem viadalra,
küzdjünk
életre-halálra!
46

ANYASÁRKÁNY (fiát igyekszik tovább rejtegetni):

\

Rabló! Betörted az ajtót!
Ráksúly egye meg a fajtád!
Takarodj, mert
leokádlak,
lánggal perzselem
pofádat!

PÁSZTORLEGÉNY:
Engem már ki nem parancsolsz!
Add ki fattyad, vén varangyos,
vagy téged is élagyallák,
fejjel váglak
sziklafalnak.
(Megpillantja ellenfelét, amint az éppen egy sziklarésbepróbál bebújni.)
Keresed a rést a sziklán?
Anyádba bújnál, te hitvány!
Istenátka
baziliskus,
kellett neked zsenge, friss hús?!
Ha volt merszed lányt megölni,
ártatlant vérbe köpülni,
legyen annyi
bátorságod,
hogy előlem ne bujkálj most!
SÁRKÁNYFI (belátva, hogy nem rejtőzhetik el, félig fenyegető, félig mentegetőzőfortyogásokkal, a nézőtér felé):
Hallották, mit nem fog ez rám,
mit cincog itt ez a cickány?
Lábam ki se tettem
innen,
Isten engem úgy segéljen!
Anyám bundáján
lapultam,
szappanbuborékot
fújtam!
PÁSZTORLEGÉNY (egy-egy lépéssel közeledik a Sárkányfihoz):
Hazugság o gyáva pajzsa,
az igazság átüt rajta.
(Szembefordul a nézőtérrel.)
— Isten! Mit kellett
megérnem,
hegytetőről
végignéznem!...
Napsütötte
keresztútnál
mátkám otthagytam a kútnál,
búcsúcsókkal,
öleléssel,
távozó
integetéssel.
Köves úton lépegetve
jó lovam vitt-vitt a hegyre.
Hol az út fenyvesbe
fordul,
visszanéztem
búcsúzóul
Tova, lent, a zöld határból
egy kis kék pont
kivilágolt,
ném nagyobb a nefelejcsnél,
gyűrűfoglalatban
elfér;
mátkám integetve állt ott.
Mily öröm volt az, Teremtőm
Átívelni
messzeséget,
érezni, hogy szeme éget,
s a szívemet
átaljárja!
47

Nem tudtam, hogy utoljára.
Éppen húztam ki a kendőm,
integetni még utolszor —
hát, a sűrű
sombokorból,
mely a kutat
körbefonta,
barna, nagy test csak kironta,
kék virágom
eltakarta,
s mint a vadkan túrta, falta.
(A Sárkányfi megvonaglik, ocsmány rángásokkal éli újra, amit elkövetett.)
Az a jajszó most is itt cseng!
S én lehettem volna Isten,
megmenteni semmi móddal,
mennykővel sem tudtam volna.
(A Sárkányfi nagyokat horkan kaján gyönyörűségében.)
Rázkódj csak, bitangja, s horkanj,
lelketlen barom, bolond kan,
szűzleánytest
mocskolója,
ártatlanság
gyilkolója!
(Fenyegető közeledés.)
ANYASÁRKÁNY (fiához, aki már-már szintén támadásba lendül):
Csak lapulj, s hadd, hogy
szapuljon,
én majd lánggal
szembefújom.
Te is gyűjtsd, fiam, a lángod,
hosszú, mérges
tűzfullánkod,
de, hogy szőröm le ne égjen,
csald ezt szépen a szabadba,
ott fuvallj rá sisteregve,
e nagyszájú
sihederre!
SÁRKÁNYFI (visszahúzódik az anyja mellé):
Szeme villog, botja csapkod —
Jaj, anyám, szoknyád alatt jobb!
Lángom csak gyéren
gyülemlik,
ez megölne, ha kimennék,
elpusztítna
ártatlanul,,
s te maradnál
fiatlanul...
PÁSZTORLEGÉNY (dühtől, felháborodástól fogcsikorgatva):
„Ártatlanul" — hangoztatja.
Sárkányok fertelmes
fattya!
(Tarisznyájába nyúl, s kivesz valamit, felmutatja.)
Idenézz, álnok
varangyos,
s ha mered, mutasd a mancsod!
Mikor ott mátkám
gyötörted,
görbe, nagy, fekete körmöd
vállcsontjába
beletörted!
(A Sárkányfi anyja mögé rejti a kezét, de még az is undorodva löki el magától.
Egy holló körülrepdesi a Sárkányfit, aztán egy sziklára telepedik. — A Pásztor
folytatja, most már egyenest a nézőtérnek.)
48

Mit érdemel ez a dúvad,
ki szüzet vérébe
fullaszt,
tiltakozó tiszta testet
vérrel vigadozva
festet,
s lelkén is lábbal tiporva
pocsékolja sárba, porba?
ANYASÁRKÁNY (fiát ellöki, s közös vesztüktől félve, támadásra nógatja):
Bújj ki, gyáva, és fuvints hát:
Ez talán nem hall, nem is lat,
csak darálja
szemlesütve,
mi a lelkét megfeküdte
...
SÁRKÁNYFI (rémült szörnyfejét kidugja anyja mögül: szembenéz ellenfelével, horkanásokkal, bődülésekkel fenyegeti.)
PÁSZTORLEGÉNY:
Ki világ gyalázatára,
emberségnek
csúfságára
napjainkban is tenyészel
s hájasodsz itt szűzi véren,
ne reméld, hogy megigézel!
Büntetésed most
kimérem!
(Hosszú pásztorbotját ütésre emeli.)
SÁRKÁNYFI (megugrik, sarokba szorul, veszettül f ú j — egyelőre csak levegőt —,
s összevissza kiabál):
Mitugrász!...
Menj az
anyádba!...
Takonypóc! Cibere! Trágya!
ANYASÁRKÁNY (hirtelen becsúszik egy sziklarepedésbe, de csak a felsőteste fér
be, hordónyi farát nem tudja berángatni, ott vonaglik, rángatózik az a lyukon
kívül. Fia utána szeretne bújni, feje fölött próbálkozik, de nem sikerül):
Fuss, fiam, bújj a vadonba,
nem bújhatsz be a faromba!
(A pásztor rávág a bottal, sikerül kívül rekedt testrészét ordítozva berántania, s
mindenestül eltűnnie a hasadékban.)
SÁRKÁNYFI (anyja után surranna, de a repedés hirtelen bezárul előtte. Megfordul,
s most néznek először igazán farkasszemet. Most érti meg, hogy ki kell állnia
életre-halálra. Ravaszsághoz folyamodik, hogy egérutat nyerjen. Nyeglén, hetvenkedőn):
Nosza, menjünk holmi kőhöz,
itt ne hencegj és ne hősködj.
Avagy állj ki holmi fához,
ott hetvenkedj, ott gyalázkodj!
Ütött az utolsó órád,
olyan lángot fuvallok rád!
(Végül sikerül lángot fúnia ellenfelére.)
PÁSZTORLEGÉNY (a hosszú lángnyelv elől hátrálva, a fal alá ér. Könnyen, erőltetés nélkül leakasztja a nagy Szent György-képet, s pajzsul tartja a láng elé.
A láng nem fog a képen. Űjra támadásba lendül):
4 Tiszatáj

49

Itt ontom, ki ocsmány véred,
összezúzom a herédet!
Velőd freccsen
barlangfalra,
onnan a holló lenyalja!
(A holló, mely eddig a barlang legmagasabb szikláján kuksolt, most öles szárnnyal
suhan föléjük.)
SÁRKÁNYFI (lángja fogytán köveket, csontokat, fadarabokat ragad fel, s vadul
hajigálja az ellenfelére. A „pajzs" döng, de be nem szakad, s a Sárkányfi egyre
reménytelenebb helyzetben, sarokba szorulva a hollóhoz folyamodik):
Holló, holló, szépen szálló,
örök-éhű
dögzabáló:
ha akarsz egy zsenge hullát,
ezt a latrot csőrrel sújtsd, vágd!
(A holló a Pásztor felé vagdos, csőrrel, szárnnyal.)
PÁSZTORLEGÉNY:
Nyughass, bolond holló, nyughass,
jobban jársz, ha békében
hagysz:
hárommázsás nagy dögöt kapsz!
(E pillanatban a bot olyanforma dárdává válik a kezében, mint amilyen a Szent
Györgyé, s félelmeset villan. A holló jónak látja elröppenni hatósugarából: visszaszáll a helyére, szárnyát emelgeti, figyeli a párviadalt.)
Hosszú dárda a kezemben?!
Ilyen éles-fényes
eszközt
sosem láttam
életemben!
Döfje hát a szörnyet
szemközt!
(Emelt dárdával közeledik.)
SÁRKÁNYFI (szűkölve, ide-oda futkosva, kúszva-mászva):
A holló is
cserbenhagyott.
Jaj, jaj, még
fűbeharapokü
(Könyörgőn, félig-meddig térdepelve fordul ellenfeléhez.)
Adok rejtett, régi kincset,
csak dárdáddal ne gyakints meg!
Gyémántot kapsz barlang
mélyén,
ahol őrzi kék lidércfény,
csak az életem kiméld meg!
PÁSZTORLEGÉNY:
Azt a lánykát te kímélted?
Szép virágom, aki nincs már,
nem pótolja semmi kincs már.
Pusztulj, gyilkos, fene féreg!
(A dárdával beledöf.)
SÁRKÁNYFI (hörög, ordít):
Meghalok,

elért a végem!

ANYASÁRKÁNY (feje kibukkan a sziklából, magasan, ahová közben belülről felkapaszkodott) :
50

Tudtam már ezt réges-régen,
gondoltam hát jó előre
szebb napokban a jövőre:
méhemben nő új magzatom!
S hogy bosszú ne fogjon azon,
menekítem más hazába,
úszva-kúszva
Afrikába,
mert magja a sárkányfajnak
soha, soha ki nem halhat!
PÁSZTORLEGÉNY (a dárdát vállához emeli, dobásra készen, de az Anyasárkány
eltűnik, s a rés bezárul. A dárda lehanyatlik. A Pásztor körülnéz, megpillantja
a Kép helyét a falon, visszaakasztja. Eközben észreveszi a szárnyát emelgető
hollót a sziklán):
Szállj le hát, tovább ne éhezz:
Itt a prédád! A szemén kezd!
(Ezután hátrálva, baráti intéssel búcsúzik a Képtől, kilép a barlangból, s eltűnik
egy szikla mögött. Lódobogás jelzi, hogy elvágtat. A Holló leszáll a tetemre.)

5. JELENET
(Az Erdőkerülő s a Festőművész más irányból érkezik; izzadtak, kimerültek, homlokukat törölgetik. Beóvakodnak puskával, bottal a barlangba; az Erdőkerülő megpillantja a Sórkányfi tetemét, s a Hollót elhessenti.)
ERDŐKERÜLŐ:
A keservit!
Megelőztek!
(Lehajol, vizsgálja a tetemet.)
Ezt valami átaljárta!
FESTŐMŰVÉSZ (megtalálta a dárdát):
Néttené! Valódi dárda!
Akkor ez valódi hőstett!
ERDŐKERÜLŐ:
Az, nem az: szépen lefőztek!
De hol van a Sárkányanya?
FESTŐMŰVÉSZ:
Seprűnyélre ült a banya,
mert az effajták
repülnek,
ha a bajok sűrűsülnek.
ERDŐKERÜLŐ:
*

4*

Az ám! A nép bosszújától
tartva, eltűnt e határból.
Ha most elkapnám a bestyét,
megtaposnám,
kibelezném!
(Nézi a tetemet.)
Jól elintézték a fattyát!
5!

FESTŐMŰVÉSZ (megrendülten):
Miként hajdanán
Ki tehette?

az

atyját!

FESTŐMŰVÉSZ:
Tán a Pásztor!
Nyáját féltve a sárkánytól,
mely most már meleg vért kóstolt
felkapta az ólmos
ostort...

—

ERDŐKERÜLŐ:
Előbb dárdát

emlegetett!

FESTŐMŰVÉSZ (zavartan):
Mert hogy

pásztor...

ERDŐKERÜLŐ (fegyverszakértői fontoskodással veszi kezébe, vizsgálgatja a dárdát):
Cifra

eset!...

(Megborzong, a dárdát viszolyogva támasztja vissza, hátrál, belebotlik a tetembe,
hogy majdnem hanyatt vágódik.)
FESTŐMŰVÉSZ:
Mi baja?
ERDŐKERÜLŐ:
A dárda véres!
(Köpdösi, törli a kezét.)
FESTŐMŰVÉSZ:
Vadőr létire be
Zöld a vér?

kényes!

ERDŐKERÜLŐ:
Zöld? Inkább piros,
mint a rosseb, nyálkás, zsíros!
Hová kenjem?
FESTŐMŰVÉSZ:
Csak a falra!
Ez a ruhának
megárthat!
Terjeszt járványt,
mocsárlázat.
ERDŐKERÜLŐ:
Nézze, még mozog a farka!
FESTŐMŰVÉSZ:

O
Kígyónak is, mit
agyonütöttek,
mozog, míg a nap le nem megy.

ERDŐKERÜLŐ:
Én bizony nem várom ezt
52

meg!

Mint vadászt, a
hogy megadjam
(Puskáját a
A hőstettből én

helyzet arra készt,
neki a
kegyelemdöfést.
sárkány fejére fogja.)
is kiveszem a részem!

FESTŐMŰVÉSZ (egy-két pillanat óta a Képet nézi, majd a dárdára vet kérdő pil
lantást, mintha összehasonlítana, de az erdőkerülő készülődése tűnődéséből fel
rázza, s a puskacsövet ellöki a célról):
Ne, ne! Maradjon ez a Hősé egészen!
Higgyen nekem, ember! Én tudom, mi
Tíz évig Rómában éltem,
tudniillik!

illik:

ERDŐKERÜLŐ:
Hát akkor mi légyen?

Van valami

tippje?

FESTŐMŰVÉSZ:
Elég, ha vagy három körmét
s be a
tarisznyába!...

nyesi itt le,

ERDŐKERÜLŐ (vadászkését előrántja):
Nyelvét

is

kivágjam?

FESTŐMŰVÉSZ:
Azt régebben szokták — a mesevilágban.
Három köröm elég, mondom, az iszákban,
azzal előállhat Törvényen,
Tanácsban,
s maga a nap hőse! A nép megmentője!
ERDŐKERÜLŐ (fél szemmel a Szent György-képre sandít):
S mi lesz, ha homályban

nem maradna...

Ö se?

FESTŐMŰVÉSZ (mellét veri):
Láttam,
mikor Maga
a sárkányt
legyőzte!
Értem?
(Ezt az Erdőkerülő szóejtése szerint mondja.)
ERDŐKERÜLŐ:
Értem! Erre iszunk!
(Kulacsát odanyújtja, majd ő is meghúzza. Megöleli
festőt, de úgy, hogy a kezét beletörli a vállába.)
A jutalom közös!
FESTŐMŰVÉSZ (álszentül):
Múló a jutalom,

de a hír örökös!

ERDŐKERÜLŐ (a tetembe rúg):
Nosza, kapjuk már fel, mégha nem döglött
Van ez három mázsa testvérek között i s . . .
(Rárogy a dögre.)
Nem bírom egyedül! S maga
tétlenkedik?

is...

FESTŐMŰVÉSZ:
Ügy látom, még izeg-mozog,
vetemedik,
míg a nap le nem megy! A kígyók szokása

...

ERDŐKERÜLŐ:
Majd felküldjük

Mucujt,

megnyúzza

s

elássa!

FESTŐMŰVÉSZ:
Hagyjuk

temetetlen,

Elrettentő

példa?

hogy mindenki

lássa/

ERDŐKERÜLŐ:
FESTŐMŰVÉSZ (ravasz mosollyal):
Idegenforgalom!
Egy adag áhítat, két adag borzalom.
Ertem? Kitömetem,
bebalzsamoztatom.
ERDŐKERÜLŐ:
Értem!

Erre iszunk!

A kereset

közös!

FESTŐMŰVÉSZ (kulacsát a nézőtér felé tartva):
Múló a kereset, de a hír
(Elmennek.)

örökös!

(A Holló most újra felbukkan a sziklán. Egy darabig vár, aztán néma röppenéssel,
puhán a tetemre száll.)
(Függöny)

54

Parasztok
ERDEI FERENC MŰVÉNEK AKTUALITÁSA

1938-ban, amikor a Parasztok megjelent, Magyarországon a lakosság több mint
fele — 56 százaléka — közvetlenül földművelésből élt. Ebből — 1930-as statisztika
szerint — körülbelül 25 ezren 100 holdnál nagyobb birtokon gazdálkodtak, 0—10
holdon körülbelül 2 millióan, s 1 millió 800 ezer körüli volt a földnélküliek száma.
Ezek a számok magukban is mutatják, micsoda nyomorban élt a parasztság. Hisz
szám szerint a lakosság több mint felét alkotta, s e fél felének talpalatnyi földje
sem volt! Ugyanakkor az akkori állapot egy nem is kicsi úri rendnek nagyon, s egy
viszonylag széles polgári rétegnek meglehetősen kedvezett, úgyhogy minden erővel
s fortéllyal igyekeztek fönntartani vagy legalábbis őrizni, amíg lehet. Ebben a válságos, pattanásig feszült helyzetben mondotta ki Erdei Ferenc, hogy „parasztnak
lenni most már nem lehet"! De ha egy ország lakosságának több mint fele nem
élhet többé úgy, mint ahogyan él, akkor ott a társadalom szerkezete gyökereiben
kell megváltozzék. Erdei Ferenc megállapítása az adott helyzetben forradalmi követelés, sőt: forradalmi jelszó volt. A Parasztok — íme az aktualitása a megjelenése
idején — ezt a forradalmi követelést igazolja tudományos, történeti és szociológiai
módszerrel. És egyben vallomás is, megrendítő szépségű.
Egy válságos társadalmi helyzet elemzése és megértése tehát az író feladata, s
így a szokásos szociológiai és történeti tanulmányoknál pontosabban kell meghatározza vizsgálódása tárgyát, hisz következtetései életbe-húsba vágóak. Mindenekelőtt
azt a tévedést kell eloszlatnia, amely a parasztságot a földműveléssel azonosítja.
Különleges föltételek között kell történjen a földművelés ahhoz, hogy parasztság
képződhessék. És ezek a feltételek se nem természetesek, se nem mindenütt meglevőek. És nem is „természetiek", hanem társadalmiak és történetiek. Az ősrégi
mezőgazdasági termelés egyik újabb lehetséges formája a parasztság; különleges
gazdasági és társadalmi helyzethez való kollektív alkalmazkodás, mely megteremtette a maga külön, sajátságos kultúráját. Éppen ezért lényege szerint a parasztság
mindenütt egyforma, hisz azonos szocio-kulturális adaptáció terméke, s ez az azonosság erősebb bármiféle földrajzi, faji, nemzeti vagy vallási különbségnél. Életének kommunális és kulturális keretei azonos téma ezernyi variációjaként foghatók
föl. Így azután a parasztság valóságos „társadalom a társadalomban": ahol egyszer
kialakult, ott viszonylag önállóan él, és csak jól meghatározott pontokon lép cserekapcsolatba a másik társadalommal. „Sommásan: olyan szolgarend a parasztság,
amely maga is beletörődött az igába, s nemcsak a fölöttük uralkodó rend törvénye,
erkölcse, konvenciói tartják egybe és szolgálatba szorítva, hanem maguk is hasonló
szabályokkal kötik magukat." Különös „társadalmi szerződés" szabályozza a parasztság társas jogi helyzetét: önként vállat egy reákényszerített termelési helyzetet,
hogy emberi méltóságának maradványait vagy legalább illúzióját megőrizhesse,
„s idővel a szabadságait is kifejlesztette". így oszlott a társadalom két egymástól
valóságos fallal elválasztott világra, urakra s parasztokra, s egyikből a másikba
csak előbbi mivoltából való kivetkezés árán léphet az ember. Más kapuk és utak is
55

nyílnak persze a falon, hisz a két világnak szüksége van egymásra; a „szerződés"
értelme is ez. „Ám legyen akármiféle a közlekedés úri és paraszttartomány között,
nem más annak az értelme, mint a falakat emelő ősi szerződésé: megtartani a kétfelé osztott világ rendjét." Ez a szétválasztás azonban egyáltalán nem jelent változatlanságot. A parasztság — hangsúlyozza ismételten, a kor romantikus elképzelései ellen szegülve Erdei Ferenc — „nem örök, hanem nagyon is változó: társadalom
a társadalomban, tehát kétszeresen alá van vetve a változásnak". Hisz változik a
nagyobb társadalom is, „melynek a parasztok társadalma is egyik összetevője. Megváltozik termelőrendje, idomul uralmi szervezete, átalakulnak emberideáljai és vele
változik a parasztság is. A nagy társadalom változásai szerint módosul a paraszti
állapot és ehhez igazodik a belőle való kiemelkedés".
Épp ezért elsőrendűen fontos a parasztság történeti kialakulásának a megértése.
Hisz nyilvánvaló, hogy csak a történelmi fejlődés meghatározott fázisaiban beszélhetünk parasztokról. Semmiképpen sem tekinthetők például parasztoknak a primitívek. „A primitív gyűjt, vadászik és úgy folytat földművelést vagy állattenyésztést,
hogy az tökéletesen egyértelmű azzal a rablógazdálkodással, amit az erdők és
mezők vadjaival folytat. Ez az igazi különbség: a parasztok gazdálkodása embernyomorító és természettisztelő őstermelés, a primitíveké pedig emberkímélő és természetrabló vad termelés." És ugyanígy nem paraszti a nomád gazdálkodása sem,
noha már nem is igazi rablógazdálkodás: az utóbbi alól fölszabadítja a nomád
pásztort „a végtelen pusztákon való kóborlás". Így urat sem ismer maga fölött, s
paraszt sem lehet. Ám nomádokból válhatnak parasztok — igaz, urak is —, és
parasztok is visszaalakulhatnak nomádokká. „A Magyar Alföld mezővárosai nomád
visszaesésből születtek, parasztjai ma is megőrizték a nomádság türelmetlen szabadságát, és nem is voltak alázatos jó parasztok egy pillanatig sem."
Tán ezért lehettek nehéz sorban is jó európaiak? Hisz a parasztság a nagy
európai népvándorlások nomádjaiból keletkezett. Legalábbis igazi parasztok nincsenek egyebütt, csak Európában. Másutt voltak s vannak szolgák és szabad földművelők, ezek azonban csak „oldalági rokonok", paraszt belőlük sehol sem lett és
nem is lehet. Nem lehet, mert nincs semmi értelme. Európában ugyanis a parasztság kialakulása a gazdasági és kulturális fejlődés feltétele volt, „mert a parasztság
megbékélése és sorsába való beletörődése megalapította azt a békét, melyben állandó megszakítás nélkül megindulhatott a munka." A „Pax Romaná"-t fölváltó
„Pax rustica" mint az európai civilizáció alapja — a mai modern mezőgazdaságtörténet-írás nagy, centrális témája — így jelenik meg jóval Lynn White előtt Erdei
Ferencnél. S abban is a modern történetírás elődjének tekinthető, ahogyan a jobbágyság parasztsággá fejlődését tárgyalja.
Erdei Ferencet persze elsősorban nem a történetírói szempontok érdeklik; ő
azért dolgozza ki oly gondosan a jobbágy és a paraszt idő- s társadalombeli összefüggéseit, mert a mai helyzet csak a történeti fejlődésből érthető meg. Nem a
magyar parasztság akkori s történeti helyzetéből általánosít, még csak nem is
„ideáltípusokat" keres. Ma, Jurij Lotman és Júlia Kristeva munkái nyomán leginkább tán úgy mondhatnánk, hogy a Parasztokban a szerző kultúrtipológiai eszközöket alkalmaz, illetve teremt meg. És ebből az aspektusból azonnal érthető, hogy
a paraszti életforma és kultúra kényszerek hatását elfogadó és magába építő egyensúlya csak a jobbágylét alap-kiegyensúlyozatlanságainak tükrében t á r j a föl finom
részleteit s értelmét; „a paraszt világrendet örökbehagyó jobbágyság történeti letűnése és a parasztság megszületése a legérdekesebb mozzanata az újkori történelemnek s a parasztság szempontjából egyértelmű összes létkérdéseinek a föl vetődésével". A jobbágyfelszabadítás — inkább az urak, semmint a parasztok érdekében — mindenütt csak szentesített egy hosszú, emberi alapjaiban homogén, ám a
tájtól s a környező társadalomtól függően néhány nagy típus szerint végbement
folyamatot.
A paraszttársadalmak fejlődésében mindenütt és mindenkor a termelés és a
termékenység törvényei uralkodtak. A paraszttársadalom alapegysége, a család
egyesíti magában a kettőt. S olyan erősen, hogy egyén a paraszti termelésben el56

képzelhetetlen. A következő egység, a családokból összetevődő különféle beosztású:
parasztközség egyben a legnagyobb is, „amelyen túl már nincs is parasztösszefüggés.
A község határain túl hasonló, de részenként egymással össze nem függő paraszttársadalom végtelensége következik". Nemzetek, népek, egyházak és pártok nem a
parasztok társulásai; kívánságaiknak s vezetésüknek alávetik magukat, de életüket
nem ezek, hanem az a jellegzetesen termeléscentrikus elv irányítja, „hogy minden
dologban annak legjobb tudója vezessen, s annak legjobb szervezete tartson rendet".
„Olyan a parasztélet minden vonalon, mint a színjáték. Dráma, amelyben minden
szereplő számára pontosan elíratott a szerep, s minden rögtönzés csak egy-egy
nyitva hagyott hézagban juthat szóhoz".
Szigorúan meghatározott szocio-kulturális rendszer a paraszti civilizáció. Funkcionális, teljesen a termelés és a „tenyészet" szolgálatában áll. A paraszt „minden
civilizációs teljesítménye annak az eszköze, hogy javai és utódai bőségesen teremjenek". Termelnie kell, nap mint nap döntenie s cselekednie egy többnyire ellenséges és számára mindig érthetetlenül bonyolult világban. Ennek megfelelően tudása
sem hasonlíthat a felső világ tudományához. „Nem elvont és fogalmi ismeretrendszer, hanem a jelek és jelentések tudománya. A paraszt semmit nem vonatkoztat
el a konkrét helyzetektől és jelenségektől, ellenben ezeket, mint jeleket tartja számon s régebbi tapasztalatok után következtet a jelentésre és a következményekre.
Ilyen gondolkozás mellett természetesen nem tárgyi tudás fejlődik ki, hanem egy
többé kevésbé bizonytalan tájékozódás kultúrája." A parasztok tájékozódás jellegű
tudása „helyzetigazságokat" kifejező jelentések rendszerezésére alapul. S hasonlóképpen művészetük különféle „élethelyzetek" díszítése vagy művészi formája.
S végső soron ünnep, melyben „mindenki számára különleges világossággal jelenítik
meg sorsuk értelmét és tartalmát. A művészet a legszabadabb tája a parasztéletnek,
itt legkevesebb a közvetlen kötöttség, s itt szólal meg legtisztábban az ember. Éppen
ezért, ahol egyáltalán parasztok már az emberek, ott már van művészet is valamilyen formában".
Ám az, hogy milyen formában parasztok az emberek, ezeken az általános vonásokon túl igen erősen különbözik korok s tájak szerint. Aszerint, hogy milyen
társadalomba és szellemi klímába illeszkednek. Erdei Ferenc gyorsan végigtekinti
Nyugat-Európa elpolgárosodott s mezőgazdasági szakmunkásokká fejlődött parasztjait, Észak paraszti irányba kanyarodott polgári fejlődését, Dél — történelmileg és
társadalmilag — integrálódott kultúrparasztjait, Kelet-Európa népi demokratikus
lehetőségeit, hogy annál világosabban mutathassa be az összehasonlítás fényében a
„közép" — Lengyelország, Magyarország, horvátok — parasztjainak mély és a
parasztság kereteiben immár föloldhatatlan válságát. Míg ugyanis Európa többi
területén így vagy úgy, de nagyjából összhangban állott a parasztság és az egész
társadalom fejlődése, addig a közép parasztsága hosszú és viszonylag intenzív fejlődése során a maga keretei között sokkal messzebb jutott, mint a különféle félfeudális kötöttségekben megrekedt társadalom egésze. Űgyhogy „kimerítette a fejlődés paraszti lehetőségeit, és eljutott arra a fokra, amikor már csak magasabb
szintű lehetőségek és egy egészen más társadalmi rendszer hozhat csak megoldást
számára". Ez a könyv alapvető tétele. Miután levezette, Erdei Ferenc egy sor ellenpéldával is igazolja igazságát: bemutatja a parasztságból való különféle menekülési
kísérletek reménytelenségét, s a túlérett paraszti kultúra elfajulásait: összezavarodását és értelmetlenné válását, degradálódását a termelés és a termékenység
szempontjából egyaránt. Szól a parasztságon belüli társadalmi differenciálódásról
is, amit szintén az elfajulás jelenségeihez sorol. Sok szempontból ez a könyv legérdekesebb része, mégsem szükséges az ismertetése. Egyrészt megállapításai s fölfedezései rég közkinccsé váltak, úgyannyira, hogy többnyire már a forrást is elfelejtik idézni. Másrészt a „közép parasztságának" gyötrő dilemmáin rég túllépett
a történelem, s a társadalmi struktúra gyökeres megváltozása a másik oldalról, a
jövő felől igazolta Erdei Ferenc forradalmi tételét.
Ez ma a könyv elsőrendű, fontos aktualitása. Ezáltal része, fényes pontja közelmúltunk történetének; ahogy a jelen hasonmáskiadás szakavatott utószava is hang57

súlyozza a Parasztok fogadtatásáról szólva. Nem veszített azonban a könyv általános
érdekességéből sem. Ellenkezőleg, éppen ma nagyon is tanulságos lehet. Hiszen
Nyugat, Dél és Észak parasztjai rég nem olyan nyugodtak s boldogok már, mint a
könyv megírása idején. Valami különös túlfejlődési válság kínozza a tőkés Európa
parasztságát: a réginél sokkal kevesebben is olyan sokat termelnek, hogy az állam
hozzájárulása nélkül képtelenek termékeiket gazdaságosan értékesíteni. S növeli a
gondokat, hogy most már — az ötvenes és hatvanas évekkel ellentétben — ha akarják, se hagyhatják abba a földművelést, mert a hetvenes években az ipar is m u n k a erő-felesleggel küszködik. A földművelés, úgy látszik, ott is „eljutott arra a fokra,
amikor már csak magasabb szintű lehetőségek és egy egészen más társadalmi rendszer hozhat megoldást".
Sokkal súlyosabb azonban a helyzet a fejlődő világban, ahol a mezőgazdasági
termelés növekedése képtelen versenyezni a népszaporulattal. A jelenlegi középafrikai nagy éhínség úgylehet szörnyű jele a trópusi területeken egyébként is igen
kényes élelmezési egyensúly teljes lokális összeomlásának. Megoldásként sokan a
mezőgazdaság intenzív fejlesztését szorgalmazzák, ám nyilvánvaló, hogy európai
vagy amerikai módra, vagy éppen a helyi primitív agrikultúra kiterjesztésével —
mint a hatvanas években sok helyütt történt — nem sok jó érhető el. Gondosan
mérlegelt és a helyi feltételekhez alkalmazott komplex megoldásoktól várható
egyedül siker.. A parasztság fejlődésének s jellegzetességeinek Erdei Ferenc-féle speciális analízise ebből a szempontból is igen tanulságos lehet.
Végül különösen és több szempontból is érdekes a könyvnek minden sora, mely
a parasztság kultúraelméleti problematikájáról szól. Mert különös az, hogy bár a
parasztkultúra a paraszti életformával együtt Európa-szerte, nálunk is, véglegesen
meghalt, valahogyan mintha mégis élne belőle valami. Nemcsak úgy, hogy a népművészet alkotásait megtanultuk a nagy művészeti provinciák — a gótika, a reneszánsz, a barokk, a japán művészet — remekeivel egyenrangúakként tisztelni. Ügy
is, és ez tulajdonképpen az érdekes, hogy az ezerféleképp bonyolult világ mindent
elárasztó információáradatában kezdi rangját s megbecsülését visszanyerni az a
tájékozódáscentrikus kultúra, amely „nem vonatkoztat el a konkrét helyzetektől és
jelenségektől, ellenben ezeket, mint jeleket tartja számon", s melyben nap mint nap
fontosabbá kezd válni „a jelek és a jelentések tudománya". „Divat" lenne csupán?
Vagy volna más jelentése is? Hiszen az okok ismerete nélkül is nap mint nap dönteni kell az embernek, föl kell ismerni helyzetigazságokat, s el kell fogadni helyzeteket. Kényszereket is, és meg kell tanulni „vállalni és legyűrni a munkát úgy,
ahogy kínálkozik, csak éppen a hozzányúlásban lenni okosak és leleményesnek.
Helytállani és megfogni a dolgot, ez a mesterségünk titka, és ha úgy nézzük, mint
mesterséget, akkor már nem olyan nehéz, sőt inkább jólesik, azt pedig nem nézzük
mindig, hogy bizony le nem rázható kötelességünk is".
Sokféle és nehezen kibogozható a társadalom élete, szerteágazóak a tenyészet
törvényei. Könnyen meglehet, hogy az élők társadalmi jelenlétét determinálja a
holtak aktualitása. Nem valami misztikus, netán romantikus értelemben. Nem.
Egyszerűen úgy, ahogyan Veres Péter írta a bölcs és balgatag őseink bevezetésében:
„Az emberfajnak megadatott, hogy bár megmagyarázhatatlan de absztrahálni tudó
értelmével és magacsinálta-teremtette eszközeivel kézben tarthatja, és — a lehetőségek határain belül, amelyek ha elvileg nem is végtelenek, de egyelőre áttekinthetetlenül sokdimenziójúak — formálhatja a jövő sorsát. Legalábbis: most még nem
tudjuk, hogy miben igen s miben nem, hát úgy általában hihetjük, hogy igen".
(Akadémiai Kiadó, 1973.)
VEKERDI LÁSZLÓ

58

Ügyészi „kritika" Erdei Ferenc könyvérő!
A PARASZTOK ÚJ KIADÁSÁHOZ
Habent sua fata libelli: minden könyvnek megvan a maga története — mondja
a bölcs latin közmondás. Ahogyan kezembe veszem a szegedi Egyetemi Könyvtár
41 967. katalógusszámú könyvét, s belelapozok, gyakorlatban látom az igazát; föltárul előttem egy könyv története.
írója — sorsának, élményeinek ösztönzésére, lelkiismerete parancsára — megírta, nyomdászok kiszedték, tördelték, nyomtatták, fűzték, kereskedők könyvpiacra
dobták. A köteles példányok egyike eljutott a hatalom betűre vigyázó képviselőjéhez, a „királyi ügyészhez". Ez áttanulmányozta, és furcsa dolgokat tapasztalt. Véleményét írásba foglalta, és beragasztotta a könyvbe. Olvassuk el, s egyben megtudjuk, melyik könyvről is van szó?
„Erdei Ferenc szerzőnek Parasztok cím alatt megjelent értekezésében a szerző
kétségtelenül
szembeállítja
a paraszt elnevezés alatt ismert osztályt az uralkodó
osztályokkal és az úriosztállyal. Ez a szembeállítás azonban nem olyan, amely gyűlölet keltésére alkalmas lenne és így izgatás bűntettének
megállapítására
kellő
ténybeli és jogbeli alapot szolgáltatna.
A bűnvádi eljárás megindítása, illetve a kérdés elbírálása szempontjából
az
alább megjelölt oldalakon kijelölt szöveg jöhet számba, azonban a kijelölt
részeket
egybevetve
a mű egész tartalmával és szerkezetével, úgy vélem, hogy
bűncselekmény megállapítására nem alkalmas: 16, 23, 33, 34, 35, 36, 37, 38, 39, 44, 45, 56, 57,
93, 97, 129, 150, 151, 152, 153, 154, 171, 173, 204.
Budapest, 1938. június 6.
Lee,
kir. ügyész".
A királyi ügyész tehát — bár a „jószándék" nem hiányzott belőle — nem tudott
olyan kitételt találni, amelyet formálisan is izgatásnak lehetne minősíteni, s így —
vérző szívvel bár — kénytelen lemondani a vádemelésről. De megfogalmazásából
kitetszik, hogy a könyvben vannak az uralkodó osztályok félelmét és sérelmét fölidéző, veszedelmes tanokat hirdető szövegrészek. Az ügyészi ceruza ilyen helyeket
jelölt meg:
„Egymagukban,
önállóan és függetlenül nincsenek parasztok. Ha senki sem
szorít le egy csoportot szolgálatra és alvilági életre, az sohasem lesz paraszt. A parasztok valakik 'miatt parasztok és valakiknek parasztjai." Néhány lappal később:
„Hogy a parasztok sorsa olyan nagyon kemény, azt úri hódítás okozta egykor és
polgári uralom tartja meg." Ezt a világot, olvassuk hátrább, nélkülünk csinálták.
„Nem kezünk munkája nélkül, azt tudjuk, de megkérdezésünk
és
szándékunk
nélkül."
Olvassuk összefüggően tovább az ügyész megjelölte sorokat:
„Paraszt nem a természet rendeléséből született, hanem emberi akaratból lett
társadalmi harcok árán. Paraszttá kelleti lennie, mert hatalmasabb csoportok urak
lettek felette. Akkor lesz paraszt az ember, ha enged az uralkodó akaratnak és
szolgáló lélekkel hajtja igába fejét. A parasztságot tehát legyőzetés szülte, uralkodók
erős törvényei nevelték és maga által fejlesztett szabályok tartották meg."
„Hogy kétféle ember van: úr és paraszt, s köztük átléphetetlen falak, olyan az
nekünk, mint hogy vizek és szárazföldek vannak, s azok között partok
húzódnak...
Azért paraszt az ember, hogy mindent elviseljen...
Ami csak kellett az élethez az
urak oldalán, az kevés kivétellel a parasztok munkájából termett." „Ha lázadni
akartunk, jött a mese és hinni kellett neki. De most vége a mesének. Nem maradunk örökké parasztok, akárhogy mondja a mese. A jövő rejti még, hogy miben
hiszünk majd, de egy bizonyos: a mesében többet soha."
59

Erdei Ferenc sajátos társadalomtudományi szemlélete a paraszt szón nem egyszerűen földművelőt értett, hanem a jobbágyok utódait, akik az évszázados nyomás
alatt a 20. század második negyedében is feudális viszonyok között éltek. Mint a
hordóba, fagyott jég, melyről leverik a dongát, s mégis őrzi megmerevedett formáját,
úgy élt a kelet-európai, s benne a magyar parasztság a jobbágyság igézetében még
a harmincas években is. Ezt a paraszti életformát taglalta e könyvében Erdei.
„Parasztnak lenni most már nem lehet" — mondja az egyik fejezetcím, s ebben
a parasztéletformából való menekülés módjairól számol be a szerző. Itt m á r n e m
elégedett meg az ügyészi kéz az aláhúzással: a lapszélre biggyesztette a kérdést:
vajon kimeríti-e az osztály elleni izgatás vétségét? A margón a BTK 172. §-át idézi,
megkérdőjelezve.
Erdei szövege itt ezt mondja:
„Ám ha valaki így menekül el, százszor visszasír az még, ha van benne lélek.
Az idegen világ naponként sérti és bántja a paraszt érzékeit, és sokszor kell arra
gondolnia, hogy tán jobb is lett volna úgy, ha nem fut el többi sorstársaitól. A parasztból lett író száján így buggyant ki ez a keserves érzés: Mire vihetnéd a mi
tülekvő, marakvó, egymás hegyin-hátán
gázoló úrifalkánkban?
Lángész
lennél?
Kinevetnének,
megtagadnának, fölfeszítenének.
Szerény lennél? A bolondok
fapénzével fizetnének ki. Élelmes lennél, makacs, furfangos, keménylábú,
keménykönyökű,
rúgni, furakodni tudó? Úri pozíciót verekednél ki magadnak, talán jó hírt is, egyetemi katedrát is — rongyos lenne a cipőd és elsápadnál a szíved gyökeréig,
amikor
olvasnád, milyen árat szabnak a búzának a te megtagadott véreid és a halálos órád
párnáján is átkoznád azt a percet, amelyikben otthagytad őket és beálltál
úrnak..."
Móra Ferenc vallomását idézte itt Erdei, így az ügyészi kérdőjel neki is szól.
A parasztsorsból — tanítja Erdei — nincs egyéni menekülés. „Tagadom a parasztsorsot — írja — és hiszek az emberben, aki paraszt."
A parasztromantika akkori téveszméivel szemben Erdei a parasztság ú j ú t j á t
hirdeti. Amikor főiskolás koromban — meséli — gyakorta együtt szorgoskodtam
apámmal a mezei munkában, urak és parasztok egyformán megütközve kérdezték
tőlem:
— Mi akarsz hát lenni tulajdonképpen?
— Én nem akarok úr lenni — tagadtam, és állítottam ekképpen.
— Szóval paraszt — vették tudomásul a kérdezők, és értetlenül mentek tovább.
„Akkor nem értettem még: a világot tagadtam, amely úr és paraszt, s embernek törekedtem, aki túl van ezeken."
Túl lenni a paraszthelyzeten, a parasztállapoton, ez volt az emberi fölszabadulás
igénye. Olyan világé, melyben nincsenek urak és parasztok, hanem egyenjogú emberek, szabad földművelők. Erdei Ferenc társadalomtudományi műveivel ezért az
ú j világért küzdött.
PÉTER LÁSZLÓ

Juhász Gyula elfelejtett költeménye
A Nagyvárad — Bihar megye és Nagyvárad első napilapja — 1905. október
21-én közli Juhász Gyulának ezt az elfelejtett, összes műveinek kiadásából hiányzó
versét.
A görög-római mondavilágból és történelemből ihletődő klasszikus szépségű
versek — Klytemnesztra,
Pilátus, Phaethon, Óda Dionysoshoz, Fidiász a néphez stb.
— sorát nyitja meg a Hipatia, a szép görög pogány lány története. Címválasztása,
60

tematikája tökéletesen illeszkedik az 1905—1907 közötti esztendők költői terméséhez, Juhász Gyula alkotói útjának első korszakához.
Az életörömök élvezete, a pogányság motívuma Juhász Gyula későbbi verseiben is visszatérő kép: a Pogány örömök, a Pogány leány című költeményei ilyen
ismétlődések. Az emberként megjelenített Krisztus-kép sem egyedülálló a Juhászversek sorában. Jelzői (szőkefürtű, kékszemű, rajongó, szőke i f j ú , bús arcú Isten)
későbbi költeményekben térnek vissza, variálódnak; te szőke, te jó a Fekete misék
című versben, vagy a bús idegen az Élet hegyén című költeményben azonos költői
látásmódból fakadnak. E téma egyik változata a Cézár halála című vers.
Hogyan került váradi laphoz a Hipatia? Juhász Gyula csak 1908 februárjában
érkezett Nagyváradra, első írása február 14-én jelent meg a Szabadságban, eddig a
dátumig váradi kapcsolatairól nem tudunk.
A válasz csak feltevés lehet: a költő a híres Négyesy-órákon együtt vett részt
Ritoók Emmával, a váradi származású írónővel, akinek köpetét 1909-ben ismertette,
de már 1904-ben, majd 1905-ben is elismeréssel említi Az esztendő irodalma és a
Nőirók című cikkeiben. Lehetséges, hogy az egykori évfolyamtárs, az akkoriban még
ismertebb írónő juttatta el, vagy vitte a Hipatia kéziratát Sas Edéhez, a Nagyvárad
fiatalokat, ú j neveket programszerűen támogató szerkesztőjéhez.
Miért maradt eddig ismeretlen ez a költemény? 1908 előtti Juhász Gyula-írásokat Váradon nem is kereshettek a kutatók. Egyéb irodalomtörténeti kutatások
során pedig — főleg az Ady-filológiára gondolok ezúttal — kiesett az érdeklődés
sugarából ez a kormánypárti, konzervatív tendenciájú lap. A vers felfedezését a
teljesség igényét céljául tűző bibliográfia hozta meg.
INDIG OTTÖ

JUHÁSZ

GYULA

Hipatia
Hipatia, a szép görög pogánylány,
A vértanúság pálmáját
elérve,
Pogány gyönyörrel szállt a csillagégbe!
Egy agg szent a menny pitvarát
kitárván
Mogorván engedé be a mosolygót,
S idegenül révedt rá annyi boldog.
ő rózsás arccal és sötét szemekkel
Tartott oda, hol ült egy i f j ú ember,
Egy szőkefürtű, kékszemű,
rajongó.
S a lány köszönté: Üdvözlégy Apolló!
Fényes Napisten, ifjúság, erő,
Minden hajnalban
újjászülető!
S a szőke ifjú, a bús arcú Isten
Eltolta öt és válaszolt szelíden:
„Leány, te tévedsz, én Krisztus
vagyok!"
S amíg a menny szent vára fölragyog,
Hipatia büszkén és mosolyogva
Továbbsuhan, más, vígabb csillagokra!
61

GÖRÖMBEI

ANDRÁS

Az újabb szlovákiai magyar regény
sajátosságairól
A regényműfaj megújulásának egyik legszembetűnőbb jegye az, hogy a modern
regényíró már nem talál olyan érvényű cselekményt, amely mondanivalójának mélységét egyértelműen hordozhatná. A felgyorsult kor az epika menetét is kiemelte
egykori nyugalmából, a regényben megváltozott a tér, cselekmény és idő hagyományos, a valóságbelivel szinkron mozgása. A konkrét életanyag lényegláttatásra törően
rendezetté válik, megritkul az élet spontán áramlása az epikában. Az életanyagot a
gondolat telíti meg feszültséggel és sodrással. Végső kérdések, filozófiai tartalmak
hordozójává válik, vagy pedig az író ítélkezése adja azt a rétegezettséget, amely
nagyobb fokú sűrítettséggel jár. Egyszóval mindenféle törekvés arra irányul, hogy
a próza intenzívebb legyen. Mintha a sietős kor nyugtalansága hívná elő a különféle
cselekményfikciókat, hogy az író — jobbára hivalkodón lemondván a valószerűségről — mondanivalója tömör lényegére térhessen. Az empirikus valóság számbavételét
a szociológiának és társtudományainak engedi át. A konkrét életanyag hitelvesztése
természetesen nem általános törvényszerűség, csupán egyfajta erősen ható tendenciát
jelez. A regény megújulásának másik módja éppen ellenkező törekvésű: a szociográfiai tényanyag modern elrendezésű bősége jellemzi. Apró történetek, események százaiból épül a művek világképe, ezeknek a mozaikoknak azonban egy irányuk van. Az író olyan szűz életanyagot talált, amely életünk lényegi kérdéseinek
megoldatlanságára figyelmeztethet. A bő életanyag már nem hagyományos módon
árad az epikába, hanem a modern megoldásokat keresi. Az utóbbi évtizedben a
személyi kultusz éveinek bírálata, bemutatása szinte divat lett a magyar irodalomban és filmművészetben. Jellemző módon természetesen nemegyszer a hatalom és
etika filozófiai vizsgálatáig vezetett az ötvenes évek világának közvetlen vagy áttételes kibeszélése. Egyetemes érvényre emelte egy kor tanulságait, történelmi
analógiákat keresett hozzá, nem kevés üzenettel szolgált jelenkorunknak sem.
A csehszlovákiai magyar irodalomban ez a nyugtalanító téma a történelmi helyzet mássága folytán a kisebbségi sorskérdések körül jelölhető ki, jelesül azok a történelmi sorsfordulók és időszakok vártak művészi és tudományos feldolgozásra,
melyek a kisebbségi magyar társadalom etnikai elkülönítő jegyeinek kialakításában
is rendkívüli mértékben szerepet játszottak az utóbbi időben: 1938, a második világháború, majd a kollektív felelősségre vonás képtelenségei: az 1945 és 1948 közötti
események. Ennek az időszaknak elképesztő tényei ma m á r közismertek, de ez az
időszak az irodalom és történettudomány számára a hatvanas évek elejéig tabu volt.
Ez a gátoltság rendkívül szűkre vonta a regényírás lehetőségeit, hiszen az ábrázolásnak éppen a leginkább meghatározó, jellemformáló élményeket, eseményeket kellett elkerülnie. Hiányzott az epikai távlat lehetősége, a jellemek nélkülözték a történeti perspektívát, hiányosak, élettelenek voltak. A tabu jelleg viszont a témának
nagy feszültséget adott, hiszen nyilvánvaló volt, hogy előbb-utóbb szembe kell vele
nézni, mert a csehszlovákiai magyar társadalom számára a kitelepítés vagy a kényszerű „reszlovákizálás" általános élmény volt. Az emberek többségének idegeiben
62

elevenen éltek az ártatlan bűnhődés, a kollektív felelősségre vonás eseményei, s
ezeket semmiképpen nem lehetett egyeztetni a szocializmus eszméivel. A tények
palástolása, a problémák elintézetlensége igazságtalanságok szentesítésének tetszett.
Ezért, amikor a Csehszlovák Kommunista Párt nyilvánosan is elítélte a „jégtörő
február" előtti eseményeket, s ez a téma az irodalom számára is felszabadult, azonnal a csehszlovákiai magyar regény központi területévé vált. Az 1963-as párthatározat után a megfrissülő szellemi mozgás első megnyilvánulása a szlovákiai magyar
irodalomban védekező mozdulat volt, „védekezés s egyben szabadulni akarás egy
depresszív szellemi közérzettől... a személyi kultusz éveinek bírálata nem a társadalmi torzulásokat vette célba elsősorban, hanem a nemzeti sérelmek okait kívánta
tisztázni és revízió alá venni" (Dobos László). A téma azonban némely egyéb adottsággal társulva megvonta a művészi feldolgozás határvonalait is. Az események,
tehát a művek szociológiai, történeti anyaga mindenkinek közvetlen élménye volt.
Az olvasók a többszörös értelmiségi emigráció következtében viszonylag képzetlen
társadalmi rétegekből kerültek ki, igényük az általuk is ismert, átélt eseményekhez
híven ragaszkodó, közérthető irodalom. Az írók lehetősége, tehetsége is ezt ígérte
leginkább, hiszen valamiképpen legtöbbjük, a fiatalok szinte valamennyien, egyszerű
környezethez kötődtek, művészi ösztönzéseiket is a markánsan realista alkotóktól
kapták. Figyelmüknek mindig az élet leginkább gyakorlati oldalára kellet irányulnia.
Lét- és sorskérdésekkel a mindennapi életben találkoztak, úgy látszott, mintha egyebet sem kellene tenniük, mint legszemélyesebb élményeiket lejegyezni. Igény és
adottság találkozott tehát abban, hogy a csehszlovákiai magyar regény fő vonulata
alapvetően primér élményeken alapuló, önéletrajzi jellegű és erősen szociológiaiszociográfiai indítású lett. A közismert élet- és élményanyag vissza is fogta az alkotó
képzeletét, kevés teret engedett a művészi alakításnak, erősen befolyásolta a műfaji
jelleget. Ez az élményanyag azonban olyan kusza és kibogozhatatlannak tetsző,
hogy önmagában is rendkívül sokféle lehetőséget kínál, ráadásul a harmadik nemzedék íróinál teljesen összeszövődik vele a nemzedékváltás problémaköre is. A nemzedékváltás tartalma is sokrétű: nemcsak a korosztályok ütközési lehetőségeit rejti,
hanem a falusi életformának városivá, a parasztinak értelmiségivé válását is hordozza. A történeti téma meghatározottsága révén a feldolgozás módszerében is felfigyelhetünk rokon vonásokra, bizonyos motívumok gyakori ismétlődése pedig szükségszerűnek tekinthető.

Az elmondottakból már következik, hogy az ebből a témakörből felnövő regényirodalom bizonyos féltörténeti jelleggel bír: lezárt eseményeket, múltat tárgyal, de
ez a múlt intenzív és valóságos élménye volt írónak és olvasónak egyaránt, s mindkettőre nézve máig is tudatmeghatározó erejű. Ezért a művészi megformálásnak
szinte közös vonása lett az emlékezés jelleggel való birkózás. Ez biztosítja valamelyest a hitelességet is: az író olyan formát keres, mely lehetővé teszi, hogy felszabadítsa a lelkében élő élmények áradását. Hasonló, mégis különféle változatok
születtek így. A leggyakoribb egy lélektani alaptörvényre épül: valamely, a múlttal
kapcsolatos váratlan esemény felidézi a letűnt időt. Ezt a törvényt követve vezet a
lélek rejtelmeibe Dobos László első regénye, a Messze voltak a csillagok (1963): a
háborúnak már másfél évtizede vége van, amikor Ács Kálmán fiának a kezében
felrobban a háborúból visszamaradt gránát. Ács Kálmánt volt barátjával, az
övével ellentétes elképzelések szerint élő, könnyű utakat választó Györké Antival
való beszélgetése egyébként is emlékezésre indította már, most azonban a váratlan
szerencsétlenség felszabadítja az emlékeket. Megszólal a történelem. A lassan hegedő
sebek ismét felszakadoznak, s megelevenedik előttünk a második világháborúba
belehajszolt kisember összes szenvedése a kisebbségi magyar sorsba ágyazva. Fogság
és szökés váltakozik, s közben megsebződik, megalázódik az ember. Ha magyarságát
megtagadná, ha csehnek vagy szlováknak vallaná magát, megszabadulna a kényszermunkától, így azonban a fasiszták bűneiért lakol: „Megfojt az a tudat, hogy az urak
viselt dolgaiért a magunkfajta pórnépet számoltatják." Az emlékezés az élmény63

•sűrítés eszköze, objektív ideje két-három óra csupán, a múltakat idéző képzelet
mégis éveket fog át, ezer kilométereket vándorol be. Dobos László második regényében, a Földönfutókban
(1967) is az emlékezés szabad asszociációiból, filmszerű képsorok modern és átgondolt összevisszaságából bomlik ki a gazdag cselekmény fő
iránya, de a hagyományoktól való eloldódás itt merészebb, és gazdagabb eredményekkel jár. Az emlékezés kiváltó oka tipikusabb és motiváltabb, nem oly véletlenszerű, mint a Messze voltak a csillagokban, s a keret „annyira el van rejtve, oly
•szervesen beépül az emlékezés természetébe, hogy már-már elfeledteti magát" (Kovács Kálmán). A regény „íróféle" főhőse egy nyaralóhelyen meglát egy különös,
valahonnét ismerős arcot. Kutatni kezd emlékei között, vajon hol találkozott vele,
honnét ilyen ismerős ez a megtört ember. Így ismer rá benne az egykori határőrre,
aki annak idején elfogta őt, az iskolába járni Magyarországra szökő gyermeket.
Háromhetes mostani találkozgatásaik természetszerűleg kapcsolják egybe a múltat
és a jelent. Töredékesen, mozaikszerűen, az ősi balladák hézagos építkezésére emlékeztetően rakódnak össze az emlékképek. A háború utáni évekbe érkezik a tűnődő
•emlékkeresés, abba az időbe, amikor „nyelvük szerint különválasztják az embereket
jókra és rosszakra, győztesekre és legyőzőttekre... Aki anyanyelvén szól, az bűnös,
azt ütni és gyűlölni kell". „Megtűrtek és megalázottak vagyunk mindkét oldalon.
Itt is, ott is." Az emlékezés így teszi lehetővé, hogy a hősök sorsának törvényei is
-feltárulkozzanak előttünk.
Hasonlóképpen véletlen találkozás indítja Mács József Adósságtörlesztését
(1968),
itt azonban a keret elválik a műtől, szinte nehezékévé lesz, előszó és utószó f o r m á jában fogja körül a cselekményt. A keret a jelen idő, a mű világa pedig a múlt, s a
kettő között az összekötő, áthidaló kapocs nem sikeres: „Ha nem untatja, elmesélem,
hogyan történt mindez, mik voltak az előzményei haza jövetelemnek és decini letelepedésemnek." Ily módon ez a módszer inkább Egri Viktoréhoz (Megmondom
mindenkinek, 1965) áll közelebb. Egri hőse beleszeret egy fiatal tanítónőbe, s mikor az
élete, múltja felől érdeklődik, tizenhárom füzetben megírja élettörténetét, s a születésnapot köszöntő lánynak ajándék gyanánt átadja. A különbség viszont az, hogy az
Adósságtörlesztés
igyekszik megeleveníteni a múltat, a Megmondom
mindenkinek
pedig inkább csak elmondja. Rácz Olivér Megtudtam, hogy élsz című regénye is az
önéletírás fikciójára épül, de több leleménnyel és több eredménnyel, mert itt az
• egész történetet — néhány magyarázó résztől eltekintve — maga a hős jegyezte
fel, de nem önéletrajz, hanem művészi alkotás igényével, tehát harmadik személyű önéletrajzi regényt írt, s most ez segíti a bonyolultabb művészi megformálást. Összetettebb látásra, több nézőpontra, több alakításra ad módot, s indokolttá teszi, hogy a főhősnek kettős élete legyen, hogy a „szerepjátszást" a mondanivaló szempontjából is jól kamatoztassa. így az író két nézőpontból is ítélkezhet.
Módszertanilag egészen más oldalról közelít a témához Dávid Teréz
Kásahegye
(1966). Abban mégis hasonlatos az előbbiekhez, hogy itt is van apropója a múlt
bemutatásának: a hősnek egy kérdőívet kell kitöltenie, s ekkor derül ki, hogy ami
•más ember számára oly egyszerű, az a kisebbségi sorsot élőnek rendkívül bonyodalmas, hiszen neve, születési helye, állampolgársága stb. történelmi távlatban
nézve gyakran változik. Ez az ötlet a formáló elve a szatirikus regénynek, kár,
hogy következetes alkalmazásakor nem hatol mélyebbre az író.
Általánosnak tekinthetjük a múlt felidézésének keretes módjait, mert kivételek
alig vannak. A téma első fecskéje, L. Kiss Ibolya regénye, a Túl a folyón még
allegorikus rejtekezésre kényszerült, szükségszerűen kerülte el a személyes élmény
tüntető kimutatását. Duba Gyula Szabadesése (1969) későbbi időben játszódik, nem
•a kisebbségi sors a központi témája, a speciálisan kisebbségi élményanyag sokrétű
meghatározottságok egyike csupán. A múlt, a kisebbségi történelem azonban itt is
jelent formáló erős tényező, asszociációk formájában gyakran felvillan.
A műforma felől nézve a hagyományosság jellemzi a csehszlovákiai magyar
regényt, az írók főgondja az, hogy valamilyen elfogadható apropót találjanak a
megtörtént események egyszerű elmondására. A modern regény felé csupán a Földönfutók és a Szabadesés tör határozott ösvényt. A Földönfutók jelent és múltat
•64

egyszerre világít át, alkalmazván a film hozadékát, a montázstechnikát, a lélektani
módszer merész újítását, a szabad asszociációk gyors váltását, s ezekkel szoros
összefüggésben a balladás tömörséget, ismétlésekkel, sugallatos mondatokkal való
hangsúlyozást, és végül a merész alakítást, modern váltást, a két hős egyesítését,
egybeolvasztását. Mindezt meggyőző művészi erővel képes egységes művé forrasztani, s minden részletében a mondanivalóra irányítva is külön világgá emelni, a
csehszlovákiai magyar társadalom életét, problémáit intenzíven megjeleníteni. A Szabadesés Duba Gyula írásművészetének első szintézise. Hőse a csehszlovákiai magyar
értelmiségnek tipikus alakja. Élményei a csehszlovákiai magyar irodalom harmadik
nemzedékének szinte minden fontos kérdését előhozzák. Sorsa egyszerre következik
alkatából és a társadalmi-történelmi meghatározottságból. A cselekmény fő vonulata
kronológiai rendet tart, de az asszociációk, emlékképek modern felvillantása a jellem jelenének mindig mögéje rajzolja eredőit is. így a hősök legfontosabb vonásainak kialakulását is szemlélhetjük, a regény tér és időkerete ezáltal megnő, motivációs rendszere szinte zárt ok-okozati láncolatot épít föl, s egyre világosabb lesz,
hogy az emberek egyéniségét mennyire meghatározzák a történelmi események.
A főhős szinte predesztinálva van a „szabadesésre".

Az élményanyagból következően és az írói szándék, mondandó végső sugallatainak megfelelően ezek a regények sajátos szembesítő technikával dolgoznak. Párhuzamba állítanak sorsokat, így perelnek igazságért, így mutatnak rá az egymással
szorosan összefüggő torzulásokra. Már L. Kiss Ibolya regényében felbukkan ez a
szembeállítás: a folyóntúliak és folyóninneniek ellenségeskedéseinek mintegy előjátéka a zsidóüldözés és a második világháború többi kegyetlensége. Az ártatlan
szenvedés szinte kínálja a párhuzamot a zsidóság sorsával. Rácz Olivér könyvében
párhuzamosan fut egymás mellett a zsidó Judit és a magyar Hernádi Tivadar élete
a legnehezebb időszakban. A mondanivaló egyetemes érvényre emelését célozza,
hogy hasonló jellegű kiszolgáltatottságra vannak utalva a végső kérdésekben. Mindkét hős életét az érthetetlen politika, erőszak tette 'tönkre. Egri Viktornál a leglíraibb hangokat a jóságos zsidó család elhurcolása váltja ki. Dobos László második
regényében a sofőr így szól a magyar szereplőhöz: „Lázadjanak. Nem volt elég a
zsidók példája!" Duba Gyula könyvében pedig a Pozsonyból kitoloncolt Széplakyné
emlékszik menet közben a zsidókra.
A hatalom nacionalista megnyilvánulásaival szemben valamennyi regény írója
felmutatja a szlovákok és magyarok együttélésének legfontosabb lehetőségét: azt,
hogy az igazi ellentét nem a nemzetiségiek között van, hanem az osztályharc, a
gazdagok és szegények egymás elleni küzdelme kibékíthetetlen. A Túl a folyón
középpontjában a magyar Laky Anna és a szlovák Orbis Ádám szerelme és házassága áll, a két értelmiségi figura párhuzamosan ismeri fel a gazdag-szegény viszony
embertelenségét. A gazdag lány másokért élő orvos lesz, férje pedig apja gyárát
ajánlja fel az államnak. A Megtudtam, hogy élsz Hernádi Tivadarja a gyárban
megismerkedik és összebarátkozik egy magyargyűlölő szlovák fiúval. Hamarosan kiderül, hogy a gyűlölet csupán belénevelt tévedés. Azt tanították neki az iskolában,
hogy a magyarok „aljas nép. ö k verték szét harmincnyolcban a köztársaságot" . . .
stb. Most azonban, amikor a nemzetiségi kérdést közelről látja, megbékül, és semmit sem változik baráti viszonya Tivadarral, amikor kiderül, hogy Tivadar magyar.
A Földönfutókban
a szlovák sofőr nézni sem bírja a magyarok kitelepítését. Az
Adósságtörlesztésben
Szekeres Bálint édesapja naphosszat együtt dolgozik a szlovák
Marcival, pedig egy szót sem tudnak egymás nyelvén. A magyarok, és szlovákok
örökös egymásrautaltságát, együttérzését és emberségét jól példázza a magyarokkal
történt igazságtalanságok miatt kesergő szlovák kommunista, Horkay, akit végül a
magyar Háncs Gyula kezd vigasztalni.
A Megmondom mindenkinek
már átvezet a következő párhuzamos motívumhoz: a nemzetiségi hazaszeretet tartalmának sajátosságához. Sohasem az állam,
5 Tiszatáj

65

hanem mindig a szülőföld itt a vonzalom tárgya, hiszen nem az emberek, h a n e m
az országhatárok változtak gyakran. Szmatlák áttelepült Csehszlovákiába, hiába
fogadja ott a kitelepített magyarok jól berendezett lakása, jó termőföldje, n e m tud
vele boldogulni: „Nem tudunk ebben a világban otthon lenni, sem én, sem a feleségem, de még a gyerekeink sem. Hiába próbálom, nem tudok itt gyökeret verni —
panaszolta." Szlovák létére haza akar menni Magyarországra, és ő javasolja Takácsnak, hogy hozza vissza a szüleit Szlovákiába. A Messze voltak a csillagokban szinte
tenyérnyi hely, a Tisza-parti almáskert és a hagy nyárfa környéke az igazi haza, a
Földönfutókban sem jelentkezik senki, amikor hirdetik, hogy aki akar, áttelepülhet
Magyarországra. Az írónak és párhuzamos sorsú szlovák társának egyaránt a t á j
tölti ki az életét, hiszen ebbe fonódnak bele az emberi sorsok, itt minden fordulónál
emlékek idéződnek. A legjobb példa talán az Adósságtörlesztésé:
Szekeres Bálint
Debrecenben végezte a tanítóképzőt ezerkilencszáznegyvenhétben, s magyar létére
mégis hazamegy Csehszlovákiába, hiába intik, hiába marasztalják. Szereti hazáját,
s azt csak szülőföldjén találhatja fel. A kisebbségi regények hőseinek h a z á j a nem
Magyarország és nem Csehszlovákia, hanem a gömöri kis falu, bodrogközi táj,
Kassa, Pozsony vagy Komárom, ahol születtek, ahol élnek. És a legnehezebb időkben mutatták meg, hogy a hazaszeretetük nem szólam, hanem mély tartalmai
vannak.

A hősök formálását is alapvetően meghatározza a2 életanyag. A cselekmény
itt ugyanis bő életanyagot hordoz, történelmi tényeket állít szembe az egyén morális
világával: történelem és etika, politika és morál, társadalom és egyén összefüggéseit, súrlódásait vetíti elénk. Az eddig említett motívumok is mutatják, hogy a
kisebbségi sors embere nem a politikához, nem a hatalmi megoldásokhoz, h a n e m az
etikához, morálhoz, lelkiismerethez, egyetemes emberi igazságokhoz fellebbezhet.
Sorsának, életének pozitív lehetőségeit ezektől reméli. A jellemek alakulását azonban erősen meghatározza élménykörük. Mint közös, legfontosabb jellemformáló erőt,
a csalódás motívumot kell kiemelnünk. A humánumban hivő emberek szomorú
tényekkel találták szemben magukat. Ezeknek az eseményeknek a bátor és pontos
megjelenítése adja a regények szociológiai telítettségét. A tömör és kegyetlen rádióhírek, újságcikkrészletek, kitoloncolási nyilatkozatok stb. sohasem öncélúak, hanem
a hősök sorsát és jellemét meghatározó vagy jelentősen befolyásoló művészi információk. Példa mindegyik regényből bőséggel idézhető. Ezúttal inkább ennek a csalódásnak a legkihívóbb változatára vessünk egy pillantást: a magyar kommunistákéra ! ö k eszméik, illegális tevékenységük miatt különösen sokat szenvedtek az
előző korszakokban, megváltásként várták hát a felszabadulást, s éppen ezért amikor a felszabadulást kitelepítések, kényszermunka, „reszlovakizáció" követte, döbbenten álltak a politikának és történelemnek számukra teljességgel érthetetlen fordulata előtt, ö k is felelősek lettek a háborúért, a Horthy-rendszer hibáiért, jóllehet
mindig szemben állottak vele, harcoltak ellene. A Megmondom mindenkinek
Takács
Ferenci, kommunista vezetőként találkozik mindezzel. Szülei teszik fel neki a legkínzóbb kérdéseket. A Megtudtam, hogy élszben Hernádi Tivadar döbbenete élesen
és pontosan fogalmaz: „Én ezért a győzelemért harcoltam. Most nem harcolhatok a
győztesek ellen." A Földönfutók szerint is: „A paraszti engedelmességet, a harcot,
a kommunisták hitét is megcsúfolja a történelem." Az Adósságtörlesztés
legmeghatóbb jelenete a kommunista Széldömöki kitelepítése. A csalódás közepette még
saját felesége is arra kéri, hogy térjen ki kommunista hitéből. A szlovák és magyar
kommunisták — itt: Horkay és Széldömöki — egyaránt várták a felszabadulást.
Eszméik, küzdelmeik azonosak voltak, mégis más eredménnyel végződtek. Ez a
kihívó szembeállítás nyilvánvaló torzulásra figyelmeztet.
A legaktívabb, legnagyobb szándékú emberek kárhoztatnak ily módon cselekvésképtelenségre, a hősök nem maguk formálják sorsukat, hanem elviselik azt, ami
történik velük. Teremtő szándék és kényszerű passzivitás feszül bennük. Tehetetlen
szembeszegülésük az igazságtalanságokkal egyrészt bő lírával tölti a műveket, más66

részt naturalista jellegű részletek gyakoriságát hozza. A szenvedés szinte meghatározó jegye ennek a világképnek: becsukott iskolák, kitelepített, megalázott emberek,
védtelenné s hontalanná vált öregek, az élet pusztulása, értékek devalválódása minden mű gyakori motívuma. Az értékvesztés, értékpazarlás vagy keserűvé teszi a
hősöket, vagy olyan állapotba juttatja, hogy tehetetlenségükben önpusztítóvá válnak, Arany János szőlősgazdájának a példáját követik. Mások összes törekvése
csupán annyi, hogy önmagukat mentsék meg, hogy kialakítsanak egy olyan kemény, de kényszerűen passzív tartást, egyéniségükre erőltetett szerepet, mely legalább azt biztosítja, hogy vitális erejük ne hagyja el teljesen őket.
Ez a tehetetlen küzdelem teremtette meg a csehszlovákiai magyar regények
sajátos abszurd humorát. A reménytelen állapotban levő hős tréfája ez. Árnyalataiban rendkívül változatos ez a humor. Leggazdagabb virágzása a Megtudtam, hogy
élsz első részében figyelhető meg. A keserűség, a tehetetlenség itt visszájáról, humoros oldaláról válik műformáló tényezővé. Hernádi Tivadar tudja, hogy elbocsátják állásából, mennie kell katonának egy olyan hadseregbe, mely nem az ő érdekeit szolgálja. Azonban, hogy egyéniségének belső tartalmait megőrizhesse, megóvhassa, megkettőzi magát. A sebzett, megcsúfolt egyéniség fölé épít egy krúdys,
játékos figurát, amelyik szabad alakításával szinte mulatságba oldja a legnagyobb
fájdalmat is. S most már a minden mindegy látszatával igazságot szolgáltat, a
játék cselekvési teret ad neki. A lélek végső megpróbáltatása van már soron, de a
felszínen csak a játék és mosoly látszik. A tréfa, az ötlet azonban a sírás és végső
kétségbeesés álarca csupán. Célja az önmentés: a két hős tulajdonképpen egy. Egy
születési bizonylat van, de két életrajz: „ . . . felváltva és váltott vérttel hadakoztunk
azért, hogy megmaradjunk, és hogy bennünk is megmaradjon mindaz, amiért elkezdtük a harcot. Csak ketten bírhattuk el, egyedül lehetetlen lett volna." A Földönfutókban a repülős átélő, beléfeledkező történeteit az író keserű-kaján ellenvetései színezik. Valamiféle bölcs látás, de ugyanakkor nagy illúzióvesztés rejtőzik
a kiszólások mögött. Ez a látás még markánsabban jelenik meg az Adósságtörlesztés
azon jelenetében, amikor a kitoloncolt magyarok sorsa miatt kesergő, szégyenkező
szlovák kommunistát így vigasztalja magyar barátja: „Nem is tudom, hogyan mentelek, ha m a j d rátok kerül a sor." Groteszk, hogy az szól így, akit éppen visznek,
mégis történelmi tény tükröződik a sorokban: a bosszúállások értelmetlen körforgására utal, mely ártatlan embereket sújt. A legnagyobb keserűség tréfálkozása
ez is. Az emberi szándéknak és a világ gyarlóságának szembeállítása, a felülről
látás keserű mosolya. A Szabadesés hősének is mentőöve ez az ironikus, illetve
önironikus szemlélet: kiszolgáltatottságában is mindig támad egy játékos ötlete,
mely segít elviselni sorsát. De amíg a Megtudtam, hogy élsz hősének ez a szemlélet
tudatos erőforrása volt, programos értékmentés, addig a Szabadesés Morvaijának
sorsa azt is mutatja, hogy az abszurd humor legtöbbször csak egy-egy nehéz pillanaton menti át az embert, hogy utána még jobban rádöbbenjen kiszolgáltatottságára, tehetetlenségére. Mindez azért van így, mert a Szabadesés szélesebb horizontú
mű, a jellem szép értékeinek pusztulása nem vezethető vissza egy okra, következésképpen megmentésének sem lehet egyetlen módja. A speciálisan kisebbségi magyar
sorskérdésekre épülő művek világát az t a r t j a egyensúlyban, hogy az írók szocialista
hite töretlen, s egy bizonyos lezárt időszakaszt vizsgálnak a későbbi, megváltozott
helyzetből visszapillantva. E regények többsége egy kor tényeit, történeteit eleveníti
fel, s a hősöknek s az írónak azokra való reagálását. A modernebb Földönfutók és
Szabadesés ezzel szemben az idő felbontása révén elevenebben és mélyebben mut a t j a meg, hogy hogyan alakítja-formálja az embereket a történelem. A Szabadesésben ezt a mélyebb látást, összetettebb szemléletet szolgálja a humor egy más f a j t á j a
is. Vannak a regényben olyan szereplők, akik első látásra nevetségesek (Széplakyné,
Varga bácsi), de amikor az életük feltárulkozik előttünk, látjuk, hogy kisebbségi
helyzetükből következő ártatlan szenvedésük alakította ki üldözési mániájukat, nevetséges szokásaikat. Csak a felületes szemlélet láthatja őket nevetségesnek, hiszen
mélyen tragikus sorsú emberek.
5*

67

Gyakori motívum a nemzedéki súrlódás, helyesebben szólva a nemzedékek
szemléleti különbsége. A közösen szenvedett sors összébb hozza itt a korosztályokat,
a nemzedéki kérdés a nemzetiségi problémák kísérőjelensége csupán, mások a
hangsúlyai, mint a nagy egyetemes élménytől nem sújtott nemzetek irodalmában.
Az egyénre rátelepülő történelem mégis mást váltott ki az idősebbekből, és mást a
fiatalok iskolázottabb, gondolkodóbb rétegeiből. Az idősebbek a vallásos világkép
jegyében igyekeztek nyugalmat találni, sorsukat az Istennek panaszolni vagy bűneikért büntetésként elfogadni. Ezért visszatérő jelenet ezekben a regényekben a
zsoltározó, imádkozó falu képe. Az idősebbek rajzát az egyszerűbb világlátás egyneműbbé teszi. A fiatalok racionálisabb szemléletük révén összetettebb világlátásúak. Jellemző módon ők tágítják a felmerülő nemzetiségi kérdéseket egyetemesebb
igényű felmérés felé, ők szembesítik a szocializmussal sorsukat, ők fellebbeznek a
szocialista eszményekhez. Ök azok, akik megoldást keresnek, akik kérdéseket
fogalmaznak.
Itt érkeztünk el a csehszlovákiai magyar regények legfontosabb közös vonásához: a mondandó egységéhez, s ezzel szoros összefüggésben a differenciált történetszemlélethez. Valamennyi író úgy rendezi a sokféle mondanivaló hordozására alkalmas történelmi anyagot, hogy a mű legfontosabb sugallata a modern internacionalizmus követelése legyen. Nem fájdalmak és sérelmek felhánytorgatása a cél, hanem közös dolgaink rendezésének sürgetése. Ezt jobbára oly módon érik el, hogy
differenciáltan szemlélik az egyént és a társadalmat: az egyént sohasem azonosítják azzal a hatalommal, melynek alattvalója. A kollektív felelősségrévonás ellen
emel szót valamennyi regény azáltal is, hogy bemutatja a kisember tehetetlenségét
a történelem erőivel szemben. A morális egyén nem tudott történelemformáló tényezővé válni, ráadásul a globális intézkedések mindig a legbecsületesebb embereket sújtották a legjobban. A könnyű jellemek elindultak lefelé a lejtőn, olykor
kihasználták mások nyomorúságát. Igazodtak, ahová kellett, lemondtak legelemibb
emberi értékeikről. Ugyanakkor a becsületesek, szlovákok és magyarok egyaránt,
mindig őrlődtek, pusztultak a nehéz időkben. A történelmi igazságokat igyekszenek
felmutatni az írók, hogy minél hitelesebben, minél nagyobb művészi meggyőző erővel hirdessék, hogy az adósságtörlesztés idejétmúlt jelenség. Sohasem lehet a megbékélést kereső emberek útja. Ök csak az értelmes és humánus megoldásokat választhatják. Ezek keresése állítja a legszemélyesebb élményeket ezekben a regényekben történelmi és társadalmi összefüggésbe, így lesz a legszemélyesebb vallomás is közösségi tekintetű. Ezért hiányzik szinte teljességgel e regények világképéből a különös kategóriája. A mondanivalónak közvetlen gyakorlati célja is v a n :
a megbékélést akarja erősíteni.

TURCZEL

LAJOS

Sas Andor tudományos pályája
posztumusz könyve távlatából
A húszas és harmincas évek csehszlovákiai magyar sajtójában többször találkozunk olyan cikkekkel, melyek a kisebbségi tudományos élet kialakulatlanságára,
fogyatékosságaira, hiányosságaira keresnek magyarázatot. Az egyik ilyen cikkben,
elkeseredett hangú felmérésben — mely a Magyar Írás 1934. évi 6. számában jelent
meg — többek között ez olvasható: „Tizenöt éve élünk kisebbségi sorsban, s ez alatt
f>8

a tizenöt esztendő alatt Sas Andor tiszteletre méltó történetírói munkálkodásán
kívül egyetlen olyan kísérletet sem találunk, melyet a kor színvonalán álló tudományos értéknek fogadhatnánk el."
Sas Andor (1887—1962), akinek tudományos tevékenységét mások is nagy elismeréssel méltatták (például Vass László a Magyar Nap 1938. II. 20-i számában),
az 1918—19-es magyarországi forradalmak emigránsaként — néhány éves bécsi tartózkodás után — került Csehszlovákiába, és tartósan itt telepedett meg. Az emigránsok között — akiket két csoportra: októbristákra és kommunistákra oszthatunk
— Sas októbristának számított annak ellenére, hogy a Tanácsköztársaság idején
tanúsított exponált magatartása miatt ment emigrációba. A kisebbségi élet politikai
harcaiba közvetlenül nem kapcsolódott be, és a befogadó állam iránti lojalitását
azzal is kifejezte, hogy a vezető csehszlovák államférfiak (Masaryk, Benes, Krofta)
műveiből, vagy a róluk szóló népszerűsítő munkákból néhányat magyarra fordított.
Sas tudományos munkássága — mely már az emigráció előtt is számottevő volt
— egyetemista éveire nyúlik vissza. Egyetemi tanulmányait Budapesten és Németországban végezte, s a bölcsészeten kívül a jogból és az államtudományokból is
doktorátust szerzett. Pesti tanulmányai idején a híres Négyesy-szemináriumban is
szerepet játszott, Pogány Józseffel és Vágó Bélával együtt a baloldali „hegypárt"
csoport tagja volt. Németországi tartózkodása idején a pozitivista Scherer-iskola
életreszóló hatást gyakorolt rá.
Első tanulmányát — Hölderlinről — 22 éves korában tette közzé a magyar pozitivizmus legjellegzetesebb orgánumában, az Egyetemes Philológiai Közlönyben. További tanulmányai (Madách és Hegel, Erdélyi János stb.) — melyeknek központi
kérdése a XVIII. és XIX. század német filozófiájának magyar hatása volt — az
EPhK-ban, a Huszadik Században, az Athenaeumban és a Nyugatban jelentek
meg. 1918-ban a Franklin-társulat megbízásából lefordította Joél Kari svájci tudósnak „A történelem észszerűsége" című munkáját; lehetséges, hogy a szellemi élet
háborúellenes akcióit szervező Szabó Ervinnek ennél a fordítósnál ugyanolyan
ösztönző szerepe volt, mint Babits Mihálynál, aki ugyanabban az esztendőben Kant
művét, „Az örök béké"-t — az előszó tanúsága szerint „nem annyira filozófiai vagy
filológiai, mint inkább agitatív céllal" — fordította le.
Arról, hogy Sas az októberi polgári forradalom napjaiban és a Károlyi-éra
idején nagyobb aktivitást fejtett volna ki, semmit sem tudunk. A Tanácsköztársaság
politikájával és művelődési elveivel való azonosulásának viszont nagyszerű dokumentumai vannak. A Néptanítók Lapjában Minden tanítóhoz címen mozgósító vezércikke jelent meg, s ugyanennek a lapnak a mellékletében hosszú tanulmányokat
közölt a munkásmozgalom történetéből (Leckék az újkori kapitalizmus
és bérmunkásság korából, Az 187l-es párizsi kommün), melyekkel az olvasók marxista
művelődését igyekezett szolgálni. Angazsáltsóga és szakmai felkészültsége elismeréseképpen a Tanácsköztársaság Sast főiskolai tanárrá nevezte ki.
A Tanácsköztársaság bukása után egy ideig otthon húzódott meg, de 1920 februárjában — a fehérterror fokozódása idején (Somogyi Béla és Bacsó Béla meggyilkolása stb.) — ő is az emigrációt választotta. Első állomáshelye Bécs volt, ahol
magántanításból tartotta fenn magát és — itt kötött házassága után — a családját is. A kutatómunkát a bécsi emigráció nehéz éveiben sem hanyagolta el: Marx
és Szemere Bertalan kapcsolatáról 1923-ban német nyelven írt tanulmányt tett közzé.
Csehszlovákiába a húszas évek közepén jött, és itt először a munkácsi kereskedelmi akadémián kapott tanári állást. Munkácson a tudományos tevékenység folytatására is csakhamar lehetősége nyílott. A városi vezetőség megbízásából rendezte
és a Szabadalmas Munkács város levéltára 1376—1850 című munkájában (Munkács,
1927, 155 o.) feldolgozta a helyi levéltár gazdag iratanyagát. Ezt a forrástörténeti
értékkel bíró munkáját 1933-ban cseh és orosz nyelvre is lefordították, a Munkács
város múltjából című várostörténeti tanulmányát pedig 1928-ban orosz, cseh és
magyar nyelven közös füzetben jelentették meg. Levéltári búvárkodásának további
eredményei a Munkácsi barokk című tanulmány (Magyar Figyelő, 1933, 1—2. sz.) és
az Egy magyar nagybirtok történetéhez című gazdaságtörténeti vázlat. Az utóbbi
69

munkát — mely 1931-ben a Századunk Könyvtára sorozat 8. füzeteként jelent meg
— a felszabadulás után gazdaságtörténeti monográfiává bővítette ki (Egy kárpáti
latifundium, a hűbéri világ alkonyán, Bratislava, 1955, 133 o.).
A Munkácson végzett levéltári kutatómunkának két szempontból is meghatározó
jelentősége lett Sas tudományos pályájának további alakulására: érdeklődése ettől
kezdve elsősorban a történelmi kutatás — s azon belül a gazdaságtörténet, várostörténet és kapcsolattörténet — felé irányult, kutató módszerében pedig a m á r
korábban is megnyilvánuló pozitivista vonások (a mikrofilológia, akríbia iránti h a j lam) véglegesen felerősödtek. Tudósi profiljában, kutatói alkatában a pozitivista
jelleg a felszabadulás utáni időben is uralkodó maradt, de ekkor a marxizmus tanításával való azonosulás a társadalmi és osztályproblémák iránti nagyfokú érdeklődést váltotta ki nála. A legjobb példa erre a fentebb említett gazdaságtörténeti
monográfia, mely az alapját képező korábbi tanulmányból — az eredeti tényanyag
teljes megőrzése, sőt gazdagítása mellett — főképp a jobbágyság helyzetének részletes feltárásával bővült ki, épült fel. (Ez a mű egyébként az elkobzott Rákóczibirtokok egyik részének, a Schönborn család kezére jutott munkácsi—szentmiklósi
nagybirtoknak gazdasági, társadalmi viszonyait m u t a t j a be a XIX. század első
feléből.)
Sas Pozsonyba 1932-ben, a helybeli magyar tanítóképző tanáraként került. Pozsonyba jövetelekor fennforgott az a lehetőség, hogy az 1930-tól létező magyar
tanszéken helyezik el őt, ebben az ügyben az akkori iskolaügyi miniszternél, a
szociáldemokrata Ivan Dérernél kihallgatáson is volt. A magyar tanszékre azonban,
szociáldemokrata kapcsolatai ellenére, sem akkor, sem 1934-ben — amikor a tanszék egyetlen tagja, Pavol Bújnák elhunyt — nem vették fel Sast. Azokban a cikkekben, melyek a magyar sajtóban 1934-ben a tanszék betöltésének kérdésével foglalkoztak, ismert magyarországi tudósok és írók nevei is felmerültek (Benedek
Marcell, Farkas Gyula, Komlós Aladár, Németh László, Schöpflin Aladár, Szerb
Antal stb.), de az iskolai hatóságok ezeket a javaslatokat sem vették tekintetbe; a
tanszékre végül is a szemitológus J á n BakoSt és Frantisek Janíovic tanfelügyelőt
nevezték ki szuplensi minőségben. (Sas a magyar tanszékre csak a felszabadulás
után, 1951-ben jutott be, és tanszékvezető docensként a haláláig itt működött.)
Tudományos munkásságának abból a részéből, amely az 1932—1945 közötti időre
esik, elsősorban magyar—cseh kapcsolattörténeti tanulmányai emelkednek ki. Ennek
a tudományos diszciplínának — a magyarországi Sárkány Oszkár mellett és részben a nyomán is — Sas volt a legfigyelemreméltóbb művelője. A Comenius és a
Rákócziak című írásában még eléggé taposott utakon halad, de abban a nagyszabású monografikus tanulmányban, melyben a prágai egyetem egykori magyar lektorának, Riedl Szendének kapcsolati tevékenységét dolgozza fel (Riedl Szende
hídverési kísérlete a cseh és magyar szellemiség között a Bach-korszak
Prágájában),
már gazdag ú j anyagot tár fel. Kapcsolattörténeti tanulmányain kívül — melyek a
nemzeteink közti hídépítést tudatosan szolgálták — gazdaságtörténeti tanulmányokat jelentett meg a Századunkban és német folyóiratokban, a Csehszlovákiai Magyar
Tudományos, Irodalmi és Művészeti Társaság rövid életű folyóiratában: a Magyar
Figyelőben pedig gazdag ízelítőket adott azokból a kutatásaiból, melyeket Pozsony
történetével kapcsolatban már a harmincas évek első felében megkezdett (Pozsony
múltja, Kempelen Farkas). A Csehszlovákiai Magyar Tudományos, Irodalmi és Művészeti Társaságban (közkeletű nevén: Masaryk Akadémiában) értékes szervező
tevékenységet fejtett ki, tisztségeket vállalt és a Magyar Figyelőben magyar,- cseh
és szlovák tudományos műveket rendszeresen recenzált.
Ezt az intenzív tudományos tevékenységet átmenetileg a fasizmus szlovákiai
uralomra kerülése törte meg. Az elnémított és fajilag üldözött Sasra és családjára
nehéz évek szakadtak, melyek folyamán egyik fia a fasizmus áldozata lett.
A felszabadulás után rögtön dolgozni kezdett. A magyar lakosságot kollektíván
sújtó intézkedések közvetlenül, jogilag nem érintették őt, de nagy nehézséget okozott számára a magyar sajtó teljes hiánya. A szlovák nyelvet nem bírta olyan
70

fokon, hogy tanulmányait szlovákul írhatta volna, ezért 1945—49 között néhány —
Pozsony történetével foglalkozó — tanulmánya fordítói közvetítéssel jelent meg.
A magyarság jogainak rendezése után — melyet a Sas által „jégtörőnek és
gyümölcshozónak" nevezett 1948-i február (a csehszlovákiai szocialista fordulat hónapja) tett lehetővé — Sas azok közé tartozott, akik a kisebbségi kulturális életújraélesztésében oroszlánrészt vállaltak. A fokozatosan kiépülő magyar sajtó legszorgalmasabb munkatársa lett, és fő feladatának a kulturális forradalom szolgálatát, a dolgozó tömegek kulturális és ideológiai nevelését tekintette. Ennek a célnak megfelelően — melyet felszabadulás utáni első könyvében, a Történelmi és
irodalmi tanulmányokban
(1953) „a dolgozókkal menetelő tudomány és irodalom"
jelszavával is hangsúlyozott — publikációs tevékenységében az ismeretterjesztés és
kultúra-népszerűsítés tendenciája került előtérbe. 1948-tól a haláláig kétszáznál
több ilyen jellegű cikket jelentetett meg. Ezeknek az írásainak a tematikai skálája
igen széles volt: a világirodalmon, klasszikus magyar irodalmon, az orosz-szovjet,
cseh és szlovák irodalmon kívül az orosz—magyar és a cseh-szlovák—magyar történelmi és irodalmi kapcsolatokra, a munkásmozgalom klasszikus szakaszán kívül
a Szovjetunió fejlődésének és a szocializmus hazai alakulásának jelentős eseményeire és alakjaira is kiterjedt. Az ismeretterjesztő jelleg dominál azokban az írásokban is, melyeket a magyar irodalom klasszikus műveinek szlovák fordításai elé
írt, és azoknak a kritikáknak a nagy részében is, melyekben , a csehszlovákiai magyar irodalom ú j jelenségeivel foglalkozott. Ugyanezt mondhatjuk arról a nagy terjedelmű értekezésről, melyet az általa összeállított Magyar humoristák (1954) című
antológia előszavaként írt meg (Mire jó a humor, és mit adnak nekünk a humoristák?).
A szorosabb értelemben vett pedagógiai irodalomban nem volt túlságosan aktív,
1945 előtt egy tájékoztató jellegű pedagógiai kiadványt (A népiskolai tanítók képesítő vizsgálata, 1937) és egy tanítóképzős tankönyvet (A pedagógia
történetének
vezérfonala, 1938) fordított magyarra. 1945 után egy középiskolai irodalomtörténeti
tankönyvet írt (1955) és egy középiskolai irodalmi szemelvénygyűjtemény társszerzőjeként szerepelt (1961). Egyetemi tankönyv vagy jegyzet nem került ki a keze
alól, ami annál sajnálatosabb, mert irodalomtörténeti előadásai — melyekre gondosan készült — színesek, érdekesek és tartalmasak voltak.
Felszabadulás utáni kutatómunkássága — az Egy kárpáti latifundium a hűbéri
világ alkonyán című gazdaságtörténeti monográfia befejezése után — nagyrészt
Pozsony reformkori történetére koncentrálódott, amellyel Sas — m i n t ' azt már
tudjuk — a harmincas évek elejétől kezdve állandó kontaktusban volt és gyarapodó
kutatási eredményeiből magyar és szlovák nyelven részleteket közölt. Ezeket aztán
jórészt beépítette abba a nagy terjedelmű munkába, amely A diéták
városának
napjai a bécsi kongresszus idejétől a~ nagy márciusig 1818—1848 címen kéziratban
maradt utána.
Ez a munka — mely Sas hirtelen bekövetkezett halála előtt a doktori védelemre
már elő volt készítve — most, 12 év után ú j címmel és jelentős mértékben megrövidítve került kiadásra (A koronázó város a bécsi kongresszustól a nagy márciusig
1818—1848, Madách Könyvkiadó, Bratislava, 1973, 333 o.). Nem akarok kukacoskodni, de a régi címet (A diéták városa...)
sokkal alkalmasabbnak tartom. Egyrészt — és főképp — azért, mert a tárgyalt korszak történelmi jellegének jobban
megfelel, másrészt azért, mivel a kéziratos munka az irodalmi köztudatban már így
szerepelt, a Magyar Irodalmi Lexikon és a magyar irodalom cseh kislexikona
(Slovník spisovatelú-Madarsko, 1971) is így tett említést róla.
Az eredeti kézirat átdolgozásával és megrövidítésével kapcsolatban — melynek
mértékéről a könyv egyik recenzense, Párkány Antal pontos képet ad (1. Ű j I f j ú ság, 1974. II. 5-i sz.) — elfogadhatónak tartom a kiadó magyarázatát. Annál inkább,
mert közvetlen tudomásom van arról, hogy a szerző a kézirat alakját a többszörös
alakítgatás ellenére sem tekintette még teljesen véglegesnek, s valószínűleg formált,
csiszolt volna még rajta.
71

A kéziratos műről egyébként még a szerző életében igen elismerő méltatás
jelent meg. Kovács Endre az Irodalmi Szemle 1958. évi 2. számában közölt nyilatkozatában (Beszélgetés Kovács Endre Kossuth-díjas magyar történettudóssal)
úgy
beszélt róla, mint a marxista várostörténet jeles alkotásáról. „Sas Andornak a reformkor helyzetképét feltáró munkája a hézagpótló művek sorába tartozik —
mondotta. — Sas, Takács Sándorral ellentétben, aki az országgyűlési színpadon
lezajló események mögöttes politikai hátterét rajzolja meg, nem a diéták városának
politikai szereplőit eleveníti meg, nem a bécsi udvar intrikáinak, a kamarilla aljasságainak történeti képét rajzolgatja tovább, hanem a gazdaságtörténész érdeklődésével közeledik a városhoz, és azt írja meg, amiről eddig a legkevesebbet tudtunk . . .
A városi levéltár gazdag kincsesbányájának feltárásával a régi pozitivistákon kicsiszolt érzékeny gazdasági jellegű érdeklődésével a szerző rávilágít a reformkor
városának minden rejtett összefügésére, megmutatja, hogyan éltek az emberek, a
város polgárai a szabadságharc előtti évtizedekben, milyen városi szervezet szabta
meg életük alakulását és hogyan zajlott le ez az élet. Hatalmas kutatómunka fekszik a több száz oldalas kéziratban. A feldolgozott levéltári források gazdag tényanyaga mellett nem kerülte el a szerző figyelmét a korabeli sajtó sem, és természetesen sokat merített a korra vonatkozó elszórt történeti munkákból, dolgozatokból
is. így jött létre Pozsony reformkori történetének ez a szintézise, mely példamutató
lehet mindazoknak, akik egy adott szakasz várostörténetével foglalkoznak. . . . Sas
ebben a munkájában is a tények alapvető jelentőségére épít, nála az általános törvényszerűségeket mindig megelőzi az alapos tényvizsgálat. . . . Az elkészült m ű
mögött nem egy-két év megfeszített munkáját érezzük, hanem egy egész, kutatásban, elmélkedésben eltöltött gazdag életét."
Mit tehetünk még ehhez a lényegre tapintó és a mű módszertani alapjait is
megvilágító méltatáshoz?
Azt, hogy Sas a reformkori Pozsony külső és belső életében, melyet félelmetes
adatmennyiség felhasználásával rekonstruál, a beavatottak biztonságával és könynyedségével mozog. És ami egy pozitivistának különösen is dicséretére válik: az
egykori várost — az életét és fejlődését megalapozó tényezők — (gazdasági élet,
közlekedés, népesség, társadalmi rétegződés, városi önkormányzat, művelődési viszonyok stb.) dinamikus feltárásával — valósággal életre kelti. Ebben az életre támasztásban nagy segítségére vannak a korbeli Pozsony-leírások (Miss Pardoe útleírása,
Paul von Ballus városi helyzetképe, Zichy Adél grófnő naplója és Gottfried von
Lütgendorff visszaemlékezése), melyek keretszerű szerepeltetésével ellensúlyozni
tudja a városi jegyzőkönyvekből és adókönyvekből kibányászott adathalmaz nyomasztó súlyát. A művelődési viszonyokat bemutató IV. fejezetben — ahol többek
között a híres pozsonyi evangélikus líceumról, a pozsonyi német képzőművészekről,
az itt tartózkodó Frantisek Palackyról, Ludovít Stúr politikai és kulturális szerepéről, Rómer Flórisról, Orosz Józsefről stb. esik szó — mozgalmas képet kapunk a
reformkori főváros nemzetiségi színképéről, melynek akkori jellegzetességét — a
fülszöveg találó megállapítása szerint — a magyar előretörés, a német művelődési
öntudat és a szláv nemzeti ébredés határozta meg. Ami pedig a tárgyalt korszak
Pozsonyjának általános művelődéstörténeti képét, jellegét illeti, erről a szerző a
következő nézetet nyilvánítja: „E harminchárom évet Pozsony életében nevezhetjük
a meghitt és rezignált kispolgári biedermeier időszakának, de nevezhetjük pozsonyi
Vormárznek, a forradalmi márciushoz vezető útszakasznak is."
Sas tudományos pályáját a reformkori Pozsonyról szóló posztumusz művével még
nem lehet lezárni. E könyv megjelenésének idejében került elő két lappangó kézirata, melyek közül a kisebbik a pozsonyi zsidóság XVIII—XIX. századi gazdasági
és jogi viszonyait, a nagyobbik — közel 400 oldalas — kézirat pedig a szlovákiai
zsidóság 1939—45 közötti kálváriáját mutatja be. Az újabb posztumusz művekről
eddig csak az azokat előkerítő Párkány Antal közölt beszámolót az Ú j Szóban.
Párkány egyébként Sas Andorról könyvet is írt, melyet a közeljövőben jelentet
meg a Madách Könyvkiadó.
72

Kacsó Sándor: Fogy a virág gyűl az iszap
A pillanat m ű f a j a : az emlékirat. Az egész magyar irodalmat tekintve lehet ez.
túlzás, de mindenképpen igaznak érzem az erdélyire mondva. Mert ez az a műfaj,,
amelyben az utóbbi időben a legtöbb „jelentős", „figyelmet érdemlő" könyv megjelent: legalábbis aránylag — hogy az állításon valamit enyhítsek. Érdekes lenne
mindet összevetni, megnézni, mi az, ami közös bennük, hol az indíték, amely éppen
ezt a m ű f a j t lökte felszínre. Amint végigsorolom a szerzők nevét, máris arra gondolok: egy generáció tart önvizsgálatot. A 60—70 évesek. Akik gyermekként látták
az első nagy háborút, akiknek szavai a 20-as években lettek először a nyomtatott
betű által nyilvánosak, és a 30-as években vívták meg férfiharcaikat. Néhányat
átolvasva pedig a művek közül: Mintha a Történelemmel szállnának perbe. Ki így,
ki úgy: de azzal, amivé a Történelem tette cselekedeteiket. Hogy visszapereljék
azokat eredeti szándékaik szerint — vagy (talán és?) utólagos tapasztalataik alapján. A Történelemtől: tehát attól is, amivé azok a mai történelemszemléletünkben
lettek. A mi — a fiatalabbak — látásában. Az utánunk jövőkhöz szólnak, hogy egy
kicsit tőlünk vegyék vissza történetiségüket, adni akarván helyette egyéniségüket.
Ki igazolva, ki merengve, ki kételkedve és kétkedve — megelégedve, vagy keserűen
— mindenki másképpen. Van, aki tényeket próbál rekonstruálni — és vitatkozik
néha még tankönyvekkel is. Van, aki „irodalommá" teszi — regénnyé — írását:
•képzeletbeli világot teremt nemcsak abban, hogy az emlékezet nyújtotta csontvázra
a képzelet által szövi fel az események izomvilágát, hanem abban is, hogy hite
szerint formálja át a múltat: olyanná, amilyennek lennie kellett volna e hit tételei
szerint. De mindannyian újra megvívják harcukat, igaz, most más módon és szinten
— összhangot keresve a szétszaladó szálak, a két értelmet is kínáló valóság között:
az egyéni és a társadalom, a tett és az esemény kettős világában. Lélektani elemzés
és társadalmi tanköltemény; a két véglet ez, s nem mindenkinek és még kevésbé
egyformán sikerül az összhang. Mert függ a mai összhang attól is, hogy milyen
volt ama régebbi időkben az összhang. Nemcsak attól, hogy hogyan van ez meg ma
a szerzőben, aki önmagának és a társadalomnak a múltja fölé hajol.
Ennek az irodalomnak „egyik legjobb darabja" szerintem — de mindenképpen
az egyik legtanulságosabb — Kacsó Sándor emlékiratainak most megjelent II. kötete,
az, amely 1927-től 1937-ig emlékezik vissza arra az időre, amikor a szerző a Brassói
Lapok szerkesztője volt.
Bizonyára lesz, aki érdektelennek is mondja ezt a kötetet. Merthogy nincs
benne sem mélylélektan, sem mélytársadalomtan. De szerintem éppen ebben van a
könyv igazi érdekessége, ebben az egyszerűségben, s amit ez takar — abban. Tanulsága egy tanúságban van, mert egy magatartást emel olvasó szemeink elé: a legtermészetesebben emberit, s a legtermészetesebben értelmiségit. Azét, aki világos
viszonyban van a társadalommal: a bátor küzdelem viszonyában. Az egyetlenben,
amelyik megérdemli az emberi tiszteletet.
Virág alatt, iszap fölött — ez volt az első kötet címe: iszap és virág ismétlődik
73

mindkét címben — csak egyvalami nincs bennük, az, ami a kötet maga. A patak,
a víz. Mert — hogy a Kacsó adta képnél maradjak — olyan a beszéde, mint a
tiszta víz folyása, áttetsző és világos. Minden meglátható — az időadta fénytörés
ellenére. Kacsó Sándor viszonya múltbeli énjéhez és küzdelméhez egyértelmű. És a
megítélés, a töprenkedés erkölcsi dolgok felett van. Hiúság, megtorpanások, tétovázások: ezek fölött mereng Kacsó, és bizony boldog ember bűnei ezek, boldog
lehet, akinek csak ilyen bűnei voltak. Könnyű és tiszta lehet a szó, ha az is ilyen,
amiről szól. És könnyű lehet a lélek, ha oly nehéz időkben, mint azok voltak, mégis
természetes volt léte a világban, s a Történelemben: nincs hát mit visszaperelnie,
vagy alig van.
Küszködésből, csatározásokból hogyan lett szolgálat: erről szól a könyv. Szolgálat: szabadon akart, szabadon választott és mindig szabadon megvalósított. Olyan
tehát, amely a legnehezebb és legkomorabb időkben is szabadította a lelket és az
eszméletet. Szolgálat annak, aki azt nem rabolja el, visszájára nem fordítja, hanem
csak magába szívja — vállalhatja ezért á szolgáló mindig. Szolgált Kacsó: népének.
Kultúrát és gazdasági emelkedést, gyarapodást segíteni, ezt tette megújuló és
ú j meg ú j formákban. A szövetkezetépítéstől a bankokkal vívott harcig, az aprómunkától a visszhangos csatákig.
Volt ehhez tere: a Brassói Lapok. Független politikai napilap: ez állt a fejlécen, és ez is volt a lap. Független: lehetett hát valóban baloldali és válhatott
mind radikálisabbá. S mert minden száma tett volt, lett ezért a magyar sajtó értékét öregbítő lap. Adott teret, de Kacsó Sándor által is volt az, ami — általa is lett
azzá, aminek a sajtótörténet ismeri. Vagy ismerné, ha méltóbban foglalkozna vele,
többet és jobban, hogy ne csak híre éljen.
Orgánuma volt a demokráciának, küzdött érte és megvalósítani igyekezett.
Ahogy lehetett: vagyis a harcban. A reakció ellen, később pedig már a terjeszkedő
fasizmussal szemben. A székelyeket kizsaroló bankuzsora ellen vívja egyik első
harcát Kacsó Sándor. És katolikus ember létére a katolikus klerikalizmus ellen, ez
volt a folytatás. Mindenkivel, aki bármely formájú elnyomókkal cinkosán paktál,
s akik számára az egység csak arra volt jó, hogy e paktálásuk támadatlan legyen.
De legfőképpen a fasizmussal szállt szembe. A fasizmussal, vagyis a nemzetiségi
oktatás megfojtását akaró szándékkal és politikával. A fasiszták által meghirdetett
politikával, melyet így jellemez: „Erdélyben még mindig sok a magyar vagy magyar
jellegű kereskedelmi vállalat, ipari üzem. Ezekben nemcsak az igazgatóság, hanem
az alkalmazottak is túlnyomó részben magyarok. Kötelezni kell ezeket a vállalkozásokat, hogy legalább nyolcvan százalékban románokat alkalmazzanak! Utcára kerülhetnek hát a postások, vasutasok, állami alkalmazottak után a munkások, magántisztviselők is?" (576. o.) Ez volt a fasizmus célja és politikája a maga konkrétságában, ahogyan az 1935-ben megfogalmaztatott. Ez ellen pedig „az első cikket a
magam kezdeményezéséből írtam", meséli Kacsó. Hogy aztán a Brassói Lapok feltárják, miként mentek a magyar urak e fasiszta nacionalizmus elébe — alázatos
szolgaként. (578. o.)
Kacsó Sándor e küzdelme valójában folytatás, mert már 1933-ban így írt volt:
„Nekünk itt a sodró erejű nacionalizmus, a dühös és elkoptatott sovinizmusba belekábult nagy fajiság és hazafiasság nem öröm és nem reménysugár, h a n e m iszonyatos félelem." (429.) Itt még távolról felrémlő hitlerizmus veszélyéről van szó, de
1936-ban már közeli a veszély. Ekkor a lap egy csehszlovákiai cikket vesz át vezércikknek téve meg: „A magyar kérdés képviseletében — mondja (helyettünk is) a
cikket záró mondat — a fasizmus elleni nyílt állásfoglalás döntően fontos, m e r t a
kisebbség saját létérdekeit is csak egy minden támadás ellen védett erős demokrácián belül biztosíthatja." (584.) S mert itt még mással mondatja a lap a magáét,
ezért érzi Kacsó szükségét annak, hogy maga is megszólaljon. Erről így emlékezik:
„Egy gondolat született meg bennem, nem minden gyötrődés nélkül, s gondok
között neveltem magamban, a további adott és kapott sebek tanulságaival. Ügy
véltem, a demokratikus gondolkozású polgárság sem társul eléggé a munkásság
oldalára, pedig tán az ő szabadságeszményeit is fenyegeti olyan közvetlen vesze74

delem, mint a munkásságét. Ez nőtt meg aztán annyira, hogy szenvedélyes felelősségrevonás lett belőle egy Hová szaladsz, Polgártárs? című cikk formájában. »Riadt
begyávulásról« beszéltem, amelyben a polgárság »nem meri észrevenni, hogy itt
már nem politikai formációk igenléséről vagy tagadásáról van szó, hanem ennél
sokkal többről: az emberi haladás . . . feladásáról s azokról a polgári szabadságjogokról, amelyeket szinte két évszázadon keresztül szerzett meg az emberiség, s
amelyeket most a megrémült polgár, mint felszerelését a gyáva katona, szétdobál
visszafelé menekülése útján.-«" (584.)
Ez tehát a küzdelem, ez a nyílt viszony az akkori Történelemmel: amely mega d j a a léleknek azt a nyugalmat, amivel a könyv ma íródhatott.
Sokat időztem a politikánál, sokat ennél a témánál? Csak azért tettem, mert
igazat akarok adni Kacsónak. Ezt olvasom ugyanis a 375. oldalon: „Ó, de az a
politika! Szinte látom, hogy elhárítólag vagy éppen bosszúsan legyint az olvasó;
érdekesebb volna az olvasmány nélküle! Tudom én ezt jól. Egyetértek Tóth Bélával, aki tudomásomra hozta ezt az Alföld című debreceni folyóiratban. »Meg kell
viszont mondanom — írta önéletrajzi visszaemlékezéseim első kötetének ismertetésében —, hogy rám ezeknek a politikai harcoknak a leírása kissé fárasztóan hatott.
Mindez ma már a múlté, véglegesen elsüllyedt.« De vajon reánk gyakorolt hatásaiban is elsüllyedt? És tanulságaiban is?" (Kriterion, 1974.)
TORDAI ZÁDOR

Veress Dániel Két drámájáról
Igazság szerint inkább így kéne tán írni a címet, hogy: „Egy esszéíróról, két
drámája ürügyén." Mert Veress Dániel munkássága és szíve szerint — vagy legalábbis jelen recenzens szíve szerint — elsősorban esszéíró. Aki olvasta tanulmánykötetét (Vándorúton 1971) s még inkább Mikesről szóló óriás esszéjét (A rodostói
csillagnéző 1972) aligha kételkedhet. „Minden íróembernek vannak egészen személyessé vált irodalmi gondjai is. Szenvedéllyé nemesedtek, feladattá izmosodtak" —
írta Veress Dániel a Tiszatájban Sütő András Kemény-ébresztéséről, s mintha csak
a maga Mikes-interpretációjához fogaimázta volna meg az indoklást. Ha tehát meg
akarja érteni az ember Veress Dániel drámakísérleteit, óhatatlanul a Mikes-esszéből
kell kiinduljon. Meg kell keresse azokat az irodalmi gondokat, amik itt szenvedéllyé nemesedtek, föladattá izmosodtak.
A Mikes-esszé, mint minden szép irodalmi (de nem föltétlenül és ma egyre kevésbé szépirodalmi) alkotás, többrétegű. A látszólag domináló réteg (s ezt Veress
Dániel mesteri elemzéssel fejti ki) egy különleges személyi-társadalmi kapcsolat:
a Nagy Fejedelem iránti hűség, ami — a XVII. századi európai abszolutizmus szociokulturális játékszabályai szerint — egyértelműen kijelöli Mikes társadalmi helyét. Ez a hely határozza meg az írói szerepet, de nem magát az írást, ami más
rétegektől függ, más rétegekből táplálkozik. Az első és legfontosabb ezek között a
gyerekkor, illetve a gyerekkorral együtt örökre elveszített otthon. Mert e kettő
lokális és esszenciális — térbeli s lényegbeli — azonosulása fűti a vágyakozást az
íráshoz — s nem az írói szerephez — szükséges hőfokra; a gyerekkorrá lényegült
hazai t á j — az emigránslét transzcendens „lokálpátriája" — teremti meg az írás
metafizikai szükségszerűségét, ontológiai bázisát. És erre az ontológiai alapra épül
minden egyéb, lényege szerint másodrendű faktor: lengyel- és franciaországi élmények, különféle művelődési hatások. Nem mintha Veress Dániel alábecsülné utóbbiak
jelentőségét. Ellenkezőleg, nagyon is alaposan analizálja a korabeli európai — nem75

csak nyugat-, hanem kelet-európai s mohamedán — szellemi áramlatok hatását
Mikes nevelődésére s mívelődésére. De a gondosan kidolgozott rétegeket a maguk
helyére teszi, s pillanatra se engedi felejtenünk, hogy mind miféle bázison alapulnak. Hiszen még a Fejedelem iránti hűséget is ez a metafizikai bázis nemesíti
szociokulturális determinánsból — jellemmé; Veress nyomán azonnal megértjük,
hogy XIV. Lajos leghűségesebb alattvalója sem írhatta volna meg soha Mikes leveleit, nem oldhatta volna meg föladatát. De nemcsak, illetve elsősorban nem a Napkirály és Rákóczi különbsége miatt — a rodostói udvartartás még hasonlított is
szegényes, így meghatóvá szelídült formában a franciára —, hanem a szolgálat
egzisztenciális különbözősége miatt. A francia udvaronc soha nem identifikálhatta
királya iránti hűségét a saját gyerekkorává lényegült hon nosztalgikus szeretetévé;
sohasem transzformálhatta önnön erkölcsi lényege iránti hűséggé. A francia udvaronc csak egy királyt, legjobb esetben egy eszmét szolgálhatott. Mikes ellenben a
fejedelem szolgálatában konkrét, megoldható írói feladattá formálhatta egzisztenciális szenvedését. Gondjai szenvedéllyé nemesedtek, föladattá izmosodtak.
A recenzió szabályai szerint most — hogy legalább elvben igazolható legyen a
kitérő — le kellene vezetni az esszéből Veress Dániel (föltehetően évekkel az esszé
előtt fogant) Mikes-drámáját. De nem lehet. Mert az összefüggés nem az irodalomtörténetírás és az esztétika hipotetiko-deduktív szkémáját követi. A dráma megértéséhez ismerni kell az esszét, de le nem vezethető belőle, mivel kiegészítik egymást. Nem dedukció vagy indukció szerint halad az összefüggések logikája, hanem
komplementaritás szerint. így hát a Mikes-esszéhez nyugodtan társíthatjuk a most
recenzeált Két drámát. Annál is inkább, mert Veress Dániel maga hivatkozik —
okosan s érzékkel — esszéiben a modern irodalomról szólva Heisenberg határozatlansági relációjára, s így bizonyosan nem idegen a gondolatvilágától, ha esszé és
dráma komplementaritásából próbáljuk megérteni a feladattá izmosodó gondok
állandóját.
Veress Dániel Kaváfisz-tanulmányában (tán a legjobb magyar nyelvű írás századunk egyik kulcsköltőjéről) találjuk meg a két dráma egyikéhez az esszéfaktort.
„Az erdélyiek — í r j a —, ha nem is tudták, gondjaikban egy kicsit mindig görög
módra éltek. Néha lehetetlen nem összekeverni a Báthoriakat az Atridákkal. S abban is van hasonlóság — még ha Rhodopé t á j a nem is az Olt völgye —, hogy
erejük, tehetségük csak az üllő és kalapács közt szikrázott föl. De maguk voltak
üllő, és maguk voltak a kalapács is." íme a kristálytisztán megfogalmazott írói
gond, ha úgy tetszik, a tematikus gondolat. Viszonylag könnyű lenne belőle d r á m á t
levezetni, ám akkor a kettő szorzatából sohasem jöhetne ki a feladat állandója.
Veress Dániel nem is így szerkesztette meg Báthory-drámáját. A véres farsang n e m
holmi erdélyiesített vagy éppen aktualizált Atrida-sztori. Ebben az üllő-kalapács
helyzetben nem a görög moira fújtatója izzítja a szenvedélyeket. A történeti tényeknek megfelelően a dráma szabályos reneszánsz intrikák véres hálóját feszíti
ki; a hősök maguk szövik s társadalmi meghatározottságuk miatt szinte maguktól
keverődnek belé. Minden intrika és perfídia a főhős, Báthory Zsigmond szerepe
körül polarizálódik; ő a korabeli szabályos német-római condottieri történetileg
hitelesen, kitűnően megfogalmazott erdélyi variánsa. Élvsóvár impotens, széplelkű
gyilkos, művelt barbár, bájolgó szörnyeteg. Az ő szintetikus jellemét egészíti ki, a
Németh László-i analitikus drámaszerkesztés elvei szerint, a többi szereplő egy-egy
magatartásformát megszemélyesítő alakja. Gk bontják elemeire a főhős jellemét,
mint kémcsőben a próbához sorra hozzáadott reagensek. De Németh Lászlóval ellentétben Veress Dániel egy utójátékban külön is összegezi az analízis végső eredményét, elmondja a tanulságot. Az esszéíró végül is levetteti a drámaíróval a szakmai
álarcokat, és egyszeriben tájékozódni tudunk: igen, ez a moralitások világa, amelyik
a Balassi Menyhért árultatásáról és az Ágis tragédiája óta Madách és Németh
László drámáin keresztül máig hat irodalmunkban. Keveseknek s ritkán sikerült
azonban — Németh László szavával szólva — a „drámai transzfúzió": a tanúul és
tanulságul hívott szerepek életrekeltése. A Véres farsang jelentőségét mégsem ez
határozza meg, hanem az, hogy része volt a romániai magyar dráma ú j hullámá76

nak. Amelyik azután fölvetette a modern dráma magas partjaira — gondoljunk csak
a Vendégségre vagy a Bolyai János estéjére, de a Pompás Gedeonra is — az üllőkalapács helyzet feladattá izmosodó írói gondját. De a Báthory-téma ezzel még
egyáltalában nincsen „készen", épp a dráma elkészültével s miatt sürgeti a Mikeskönyvhöz méltó, széles látókörű, történeti esszét. Tán épp ezt jelzi a modern európai
esszé nagy magyar mesterének szóló ajánlás?
A Wesselényi-drámát, első pilanatra legalábbis, könnyebben teszi le az ember
a „kész" érzésével. Igaz, a jól ismert történelmi táj, a Széchenyi—Wesselényi barátság gyakran megírt konvergenciái és divergenciái, a reformkor egész klasszicista
egyszerűségű (vagy klasszicistává egyszerűsített?) társadalmi képe kész bennünk,
hogy úgyszólván minden sorra rezonáljon. Hiszen ez a kor a magyar történelem
egyetlen igazán közismert fázisa; szinte a magyar történelem köztudati paradigmája:
az a jellegzetesnek tartott része, amit annyiszor helyettesítünk — még tudományos
vizsgálatokban is — könnyelműen az egész helyébe. Épp ez a közismertség nehezíti
meg azonban — majdnem a lehetetlenségig — a drámaíró munkáját, ha olyan
igénnyel nyúl a történelemhez, mint Veress Dániel. Itt aztán nincs vérbő reneszánsz
sztori, ami az egyébre kevéssé fogékony nézőt is elszórakoztathatja; itt a történet
ismert és — legalábbis a közhit szerint — egysíkú, s óhatatlanul az interpretáció
kerül előtérbe. Épp az interpretáció azonban az esszéíró természetes közege. A Wesselényi-drámában ez az újság. Nem is annyira a főhős alakjában; e tekintetben
Veress Dániel — jó érzékkel koncentrálva — követi Trócsányi Zsolt rangos „Wesselényi-perújrafölvételét". Teremt ellenben Veress a Wesselényit letartóztató, ma/ _
őrző császári katonatiszt, Stocklassa alakjában egy olyan szerepet, ami hirtelen ú j
szempontból mutatja meg a kort. Stocklassa a hatalom hű és tisztességes szolgája,
kiben Wesselényi eszmevilága gyújtja föl a szolgált ügy iránti kételyt, amit azután
az események negyvennyolcas rohanása megoldhatatlan konfliktussá fokoz. És nem
csupán Stocklassa személyi konfliktusává. Mert az ő sorsából az derül ki, hogy a
haladástól remegő s hanyatlásában brutális erőszakkal próbálkozó Birodalmat épp
azok a hívei hagyják szükségképpen el, akik tisztességükkel és tehetségükkel tán
egyedül segíthetnének rajta. Veress Wesselényije nemcsak Stocklassát, a nézőt is
elgondolkoztatja „egy hevenyészett leckében azon, hogy a történelmi sors, az utak, a
véletlen és a következmények gyakran mennyire nem találkoznak". A néző — mert
még az olvasó is önkéntelenül „színre lépteti", gondolatban színészekre „osztja ki"
a szerepet — a Stocklassa-sors tükrében pillantja meg hirtelen Wesselényi igazát.
Veress Dániel meghallgatta Sütő András baráti bírálatát — idézte is róla szóló szép
esszéjében —: „A színházterem pedig hatalmas, be kell tölteni hanggal, gondolattal,
történéssel . . . egy »kitalált« jelenet adott esetben konkrétebben hordozhatja a
történelmi igazat, mint a levéltári adat."
Nyűgözhetik az esszéírót — foglalkozásához híven — a közlés kötelességei, ha
drámaírónak csap föl, a hatalmas színházteremben kell gondolkozzék. Másként kell
megfogalmaznia ugyanazt a történelmi igazat. „Felülkerekedni a diszkurzív intellektus esetlegességén, és felmérni a világot, megragadni a folyamatot a folyamat révén
és a ráció felé indulni: ez a feladat. Erre egyik eszközünk az esszé." Egy másik
eszközünk a dráma. Szükségképpen máshogyan dolgozik, de találkoznak, találkozhatnak a feladattá izmosodott írói gond: a felelősségvállalás állandójában. Nagyon
nehéz föladat, Németh László példája is mutatja. Izgalommal és érdeklődéssel
követjük Veress Dániel küzdelmét az ú j történelmi dráma megteremtéséért; de jó
lenne, ha az eredményei nem csak könyv, hanem élő színpadi játék formájában is
— méghozzá minél gyakrabban — eljuthatnának hozzánk. (Kriterion, 1973.)
VEKERDI LÁSZLÓ

77

Réz Pál: Kulcsok és kérdőjelek
Egy tanulmánygyűjtemény igazolása stiláris nívóján, gondolati tartalmasságán
túl, azokkal együtt, a belefoglalt írások egymás közti vonzásán is múlik. A különkülön keletkezett és megjelent írások hajlandóak-e egymásnak legalább köszönni,
vagy úgy állnak némán, egymás iránti közönnyel az arcukon, mint a nagyvárosi
villamosokon a fáradt utazók? Vannak tanulmánykötetek, amelyeknek írásai azt a
benyomást teszik együttesen, mintha szerzőjük sose találkozott volna — saját magával. S ha még olyan is akad a gyűjteményben, olyan tanulmány, ami ú j a t ád,
hanyagolt területet művel meg, a munkát magasra tehetjük, szerzőjének nemcsak a
szorgalmát és lehetőségét konstatálhatjuk, szorgalmának gyümölcsét szedegetjük.
Ilyen könyv a Réz Pálé is. A szerzőnek stílusa van, nemes egyszerűségű, racionális eredetű előadásmódja, mintha csak megfogadta volna mesterének, SaintSimonnak a sugalmait; vagy éppen Kosztolányihoz járt iskolába; Martin du Gard
vagy még inkább: Stendhal nézne a tollára. Mert a szerző stílusának és tárgyválasztásának összehangoltsága világosan utal rá, hogy a tanulmányok írója irodalmi ember, s kell ezt hangsúlyozni olyan időben, amikor az irodalomtudomány
mindenáron tudománynak állítja magát, s feledtetni akarja ama sajátságát, hogy
az irodalomhoz érzékenység, vonzalom kell mindenekelőtt, s aztán jöhet a többi;
jöjjön a tudomány is. S egyben itt a bizonyíték rá, hogy a Kulcsok és kérdőjelek
tanulmányai egy család: egy anyának, egy apának bizonyos gyermekei.
Három ciklusa van a kötetnek. A különböző eredetű, természetű írásokat e
ciklizálás rendezi illendő egységbe. A Kísérletek, értelmezések nívós irodalmi esszék;
szerzőjük velük, általuk vall önmagáról is; szellemi arcára ezek vallanak rá, ízlése
is ezek révén fejeződik ki közvetlenül. Ami a szellemi arculatot, vagy éppen m á r a
magatartást illeti, a legfontosabb és egyben igen értékes közlendője, hogy az egyetemes irodalmat vallatja a szerző. Saint-Simon, Móricz, Kosztolányi, Szép Ernő,
Roger Martin du Gard, Pap Károly és Németh Andor. A hangütés a kétszólamúság
jegyében van, s e két szólam az egész kötetet jellemzi. A világirodalom és a magyar itt úgy harmonizál, hogy senki nem veheti eszébe, amaz nagyobb, emez kedvesebb. Réz Pálnak vannak önalakító, vallató témái, van ízlése, határozott iránya,
vannak az irodalomban kitaposott ösvényei, de ezek a gyalogutak sosem véletlenek.
Legelébb a nagyság iránt halad a gyalogút. Saint-Simon és Móricz, Kosztolányi
és Roger Martin du Gard ezt a megszokottság jegyében adják tudtunkra. A nagyság
azonban nemcsak evidenciaként mutatkozhatik meg. A nagyság fogja meg Réz Pált
Pap Károlyban, noha a monumentum töredékes, s a nagyság rejtett jelenvalósága
Szép Ernőben vagy Németh Andorban. És a nagyság nem függ a világirodalomtól.
Attól se, ha valaki, mint Móricz, igen sajátságos módon valósítja meg föladatát.
Milyen a móriczi történeti regény? De nemcsak erre az egyetlen kérdésre válaszol
a tanulmány. Ha Saint-Simonban a szemlélet egysége és mély tagoltsága r a g a d j a
meg Réz Pált, Móriczban is meglátja a szemléletnek hasonló szervességét, filozófiai
mélységét. Amannál a tiszta logika és precizitás mellett a természetesség, a gazdagság, a színesség, bőség tűnik föl számára vonzónak, Móricznál is a részletek
gazdagságából, hiteléből, arányából tárul fel, ami egyetemes. Saint-Simon emlékiratai a félmúltat rögzítik. S az áttekinthetetlen anyagból kialakul az a stílusnívó,
amelynek szintjén az egyetemes, tehát a maradandó siklik tova. Móricz a régmúltban, az ugyancsak nehezen megragadhatóban érvényesíti azt a stílusegységet, amely
filozófiai érvényű egyetemesség. S mintha mesterei, Réz Pál is megajándékoz bennünket a részletekkel, a bőséggel, holott valami finom lírai gondolatot akart velünk
közölni: A múlandó élet szomorúságán átsugárzik a maradandóság; vigasztaló, hogy
az eltűnt idő megragadható. S ez a szemérmes lírai megnyiltakozás egyben állásfoglalás is. Réz Pál pártot fog a racionalizmus mellett.
Réz Pál nem szereti, ha értékek nyomtalanul eltűnni akarnak. Odaadó figyelme
akkor izzik föl különösen, ha a nyomát vesztő értéket megszimatolja. Szép Ernő,
78

Szomory, Németh Andor, Pap Károly a Réz Pál tolla nyomán ül mellénk, mesélni.
Az életük, a sorsuk története, a művek érvénye általa lesz ismét nyilvánvalóvá.
Kosztolányit pedig hírlapíróként támasztja életre. Talán hogy egy másik eltűnt
értékre, az irodalmi nívójú hírlapírásra emlékeztesse a kortársakat, s az is inspirálja talán, hogy szeretett írójával a legkritikusabb ponton szembesüljön. „A teljes
pályaképhez ez is hozzátartozik. De az irodalomtörténet — és maga a történelem
— bennünket, magyarokat különösképp megtanított rá, hogy egy írót — nagy írót —
n e csak, s ne is elsősorban tévedéseivel, bűneível, botlásaival mérjünk."
Könyvének második ciklusa az irodalmi ember másik gyönyörűségének tanúsítványa. Megannyi filológiai bíbelődés, de sosem öncélúan, s mindig érdekkeltően.
Nem is mindig irónia nélkül. Mert nem finom irónia-e, ha a strukturalista elemzések divatja idején régimódi filoszkodás segíti a világra egy Szomory-novella esztétikumát megvilágító némely rejtelmeit? S mily produktívan! Vagy a másik két
aprófilológiai kis remek, a Stendhal Magyarországon és a Mikszáth és Malraux.
Nélkülözhetetlen irodalomtörténeti adalékok, s az irodalomban oly otthonosan forgolódó irodalmi ember nyomai.
Harmadik ciklusát az élő irodalommal foglalkozó alkotja. Most veszem észre, a
világirodalom tulajdonképp a francia. De épp ez az érdekes, az eszméitető. Distancia kell az önismerethez. Egyetlen külső szilárd pont, hogy a világot — magamat —
sarkaiból kiemeljem. Francia és magyar példákból rakja ki azokat a pontokat, amelyek bízvást minősíthetők vonatkozási pontoknak. Általuk már objektíven meghatározható annyi, hogy hol vagyunk. Egyrészt vitázik. Ha valaki azt vetné ellene,
racionalizmusa ómódi a mai modern világban, fölmutatja a kétségbevonás ellenében Beckettet és Le Cléziót, Semprunt és Perec-t. Le Clézio viszont „az alighanem
mindenkori történelmi pillanat". S megint ott vagyunk, ahol a Saint-Simon és a
Móricz kapcsán elmondottakkor, a racionalizmus biztos közegében.
Élő magyarjai közt is ott van Sziráky Judit, akit föl kell mutatni, mint Szép
Ernőt, Németh Andort, s még néhány evidens irodalmi értéket jelentő név: Hubay,
Karinthy Ferenc, Sütő András, Kardos G. György, Csurka, Galgóczi. Itt látszik meg
a biztos ízlés, határozott értéktudat produktivitása.
Ha Réz Pál XIX. század elői arisztokrata, akkor mecénás, később pedig a kulturális élet alapozó reformere; századunk elején ott látnánk a Nyugat körében. Ma
éppen ott van, ahová az ilyen irodalmi ember való. A könyvkiadás körül tevékenykedik. S ez nemcsak neki jó, nekünk is szerencsénk. A kevesek közül való;
iránytűje is van, nemcsak hajóstiszti rangja. (Szépirodalmi, 1973.)
BATA IMRE

Vajthó László költeményes prózája: Tanárok
Vajthó László 80. születésnapján, 1967-ben, a hajdani tanítványok máig emlékezetesén köszöntötték tanárukat, a magyar nevelésügy nagy öregjét. Vas István az
ünneplés perceiben joggal kérdezte kortársaitól, hogy „mi volna Vajthó Angliában?
Sir, lovag, talán valamelyik oxfordi vagy cambridge-i kollégium
warden-je?...
És a Szovjetunióban miféle címeket és érdemjeleket viselne?" ö t évvel később, a
85. születésnapon, az Elnöki Tanács az arany Munka Érdemrendet adta át Vajthó
Lászlónak, a költőnek, „keserűségükben is nevelő szeretettel kihegyezett epigrammák
szerzőjének", a német, francia, orosz irodalom kiváló fordítójának, alapvető irodalmi
antológiák szerkesztőjének, „a kivételes tanárnak", a bátor embernek, aki a barna
téboly éveiben kiállt a neves és névtelen üldözöttekért.
79

Mindezeket felidézve köszöntjük most a regényírót, a Tanárok című regény
megjelenése alkalmából, mert ezzel a hiteles, szabályos, megindító, meghökkentő
művel szépírói munkásságának csúcsára is eljutott, rangos helyre a magyar szépirodalomban.
„A nagy művekben mindig van egy szó, mely különösen szíven üti az embert"
írja Vajthó, és Rilke egyik „költeményes prózájában" a lovagolni szóban találta
meg a kulcsot, amiről két lovaglás is eszébe jutott, a Don Quijotéé meg a Münchhausené, és az utóbbiban, „ebben a könnyfakasztó komikumú lovasban" látja
„tanári hevületeink és szétlőtt ábrándjaink tragikomikus paródiáját". Ha Vajthónak
a lovaglás, nekünk a tanár szó a kulcs regénye felfejtéséhez. Századunk nagy
tanúja, aki 1912-ben Adyval Zilahon találkozott, majd a két világháború között a
korszak legnagyobb íróinak volt értője és prókátora, a tanárok életén át a magyar
társadalom mélyeibe láthatott, sorsuk megfejtéséért érdemes volt „bányászni süppedt emlékek tárnáiban", „vágyni elhagyott tájak, fészkek felé, ahol boldogok és
boldogtalanok voltunk egyszerre". A Tanárok pedagógusregény, meg pedagógiai
'kulcsregény is, de mégis több azoknál, széles társadalomrajz a század első felének
Magyarországáról.
Hőse, Nóvák János, újdonsült helyettes tanár a regény első lapján, 1914-ben
•érkezik a Szamos menti város főgimnáziumába, és a felszabadulás katarzisában
búcsúzunk tőle, 1945-ben. 1914 és 1945 között tíz tantestületben tanított, az ország
különböző helységeiben, az ő vándorlása, ide-oda vetődése áll a cselekmény fősodrában, de valójában nem Nóvák regénye a Tanárok. Az áthelyezett idősíkok visszaállításával, a megváltoztatott hely- és személynevek felderítésével természetesen elvégezhetnénk a Novák-Vajthó azonosítást, de a regényben Nóvák is tipizált figura,
némi redukcióval. Nóvák ugyanis kevesebbnek akar látszani az események sodrában, mint amilyen valójában volt, s ebben Vajthó László szerénysége döntötte el a
hős megformálását. Magánéletének ábrázolását is csak egy jelenségben mélyíti el,
Tibody Helga iránti szerelmének vissza-visszatérő motívumában. E reménytelen
vagy boldogtalan szerelemben inkább az ifjúkor iránti nosztalgiát látom, mert
Nóvák egyszer dühvel, egyszer a késő találkozás hiábavalóságát belátva kerekedik
felül a wertheri elérzékenyülésen. Nóvák személyes sorsának csak egy mozzanatát
olvasva maradunk kielégületlenek: az 1919-es Tanácsköztársaság és bukása bemutatásában. Nóvák tanár ugyanis nem lett kiemelkedő szereplője a fordulatnak,
-tanulásra használta a szabadság heteit, új barátságokat kötött, mintha nem viharzott volna át lelkén a forradalom, jóllehet annak bukása után a gyűjtőfegyházból
látjuk visszatérni. Az író még most sem akarta megdicsérni Novákot, hogy olyasmit csinált, „ami kutya kötelessége volt minden gerinces embernek"? Így csak
gyanítjuk, hogy életre szóló élménye maradt Nováknak a 133 nap, és Vajthó 55
évvel később sem engedte meg hősének, hogy érdemeket szerezzen írójának. De
nem fogja vissza tollát az író a bukást követő helyezkedés keserű-igaz leírásában,
a középosztály tragédiájának leleplezésében, amikor a „két vasat is tűzbe tartók
izmos kasztjáról", „a köpenyegforgatás gyakorlott artistáiról" és azokról a példás
családapákról beszél, akik nem is voltak jellemtelenek, csak „a délelőtt zokszó
nélkül vállalt robot után késő estig gazdagok otthonába zarándokoltak", vagy „szívükben mindig ott zsibongott a halhatatlan vágy, örökös sommája álmaiknak:
fizetésemelés".
Nóvák Jánosban a heterogén tanár-értelmiségi réteg ú j típusát formálta meg
írója, Babits, Németh László tanárainak, vagy még inkább Móra Nyúl Bélájának
Tokonát, aki mély társadalmi tapasztalatok alapján rajongó humanizmussal f á r a dozik az emberiségért, de cselekvéseiben öröknek hitt emberi erényekre kíván
támaszkodni, tettei ezért korlátozottak és az adott osztályviszonyok közepette megvalósíthatatlanok. Fájdalom és keserűség, megbántottság és megaláztatás szívja el
hasznos energiájukat, olyanok, mint Kosztolányi öreg tanára, aki egy vasúti utazás
alkalmával a kalauz büntetés szavára elpirul, komoran maga elé mered, szégyene
lassan emészti, mert megbüntették őt, aki egy életet élt le becsületesen; egy szót
se szól, szeretne azonnal leszállni, hazafutni (Pillanatképek).
Nóvák azonban nem
."80

f u t el, állandóan lázadozik, és sorsából következik, hogy csak más rendben, a nyomorító viszonyok megváltozása után érvényesítheti nagyszerű emberi-tanári tulajdonságait: a becsületességet. Nóvák a legnagyobb ínség idején két kenyérjegyet
talált a Körúton, és kész volt bevinni a rendőrőrszobára. A szegények szeretetét.
A Ladomér nyomdásszal történt kis epizód a Hét krajcár szépségével vetekszik.
De nem minden tanár Nóvák János, ez a nemzet szempontjából alapvető réteg
a társadalom tükörképe. Vannak köztük „becsületes, megvesztegethetetlen robotosok", akik kötöttségük ellenére sem esnek bele keresztérdekek hínárjába. A többség az „erősen tükrös" nadrágúak, a szürke tanárok társasága, ritkábbak a „hercegtanárok", a patriarkális tanügyi lények, az antiszemiták. Vajthó érdemüknek megfelelően szereti és gyűlöli őket. A tanárság nem egységes réteg, folynak köztük az
elvi csatározások, a gonoszok megvetése azonban jellemző a többségre.
Az egész regényt mély bölcsesség szövi át, nem mond tanáros szentenciákat,
finom pasztellszínekkel festi helyzetképeit, tréfálkozása visszafogott, a történetek
puszta leírásával késztet mosolygásra. Ezúttal kerüli az anekdotázást, csak néhány
csattanós történetet mond el, mint például a vizsgázó gróf és a szamár esetét.
Művészi eszközeiben főként a goethei klasszicitást alkalmazza, de kitűnőek olyan
megoldásai is, mint a regénybe szőtt dialógusok, például a gróf és a molnár beszélgetése 1919-ben. A legmélyebb élményből fakadhat a villamos megszemélyesítése,
amely nála nem csilingel, vagy aluszik. Ez a villamos hízásnak induló delnő, a
kátyúba rekedt idomtalanság maga. És a formai szépségek között ízlelgessük még
egyszer Vajthó szavait: kushad, hívságtalan, szíveslátás, nebulóság, hivatásmulasztás, túlbuzgonc, fontos és fontatlan, vagy ilyen kifejezéseit, mint a nem elég mélyen
gondolkodóra mondottat: a magyarság szólamosabb része, vagy a nagy mű jellemzőjét: kiszögellő alkotás.
S míg a regényben ott hemzseg a két világháború közti magyar társadalom jó
része, tagadhatatlanul legtöbb szó a tanítványokról esik, az első tanítás élményeitől
kezdve a nagy munka tudósi műveléséig. A diákokat tanáraik szemüvegén át látjuk, a katedráról vagy a családok körében, ő k e t csak az tudta így bemutatni, aki
úgy aggódott tanítványai sorsáért, mint Nóvák-Vajthó, aki a legmodernebb pedagógiai módszereket alkalmazta, s akivel úgy vándoroltak iskoláról iskolára szerető
diákjai, mint Apáczai Csere Jánossal, amikor más iskolába zavarta őket a sors.
Vajthó László egy helyütt azon elmélkedik, hogy régen még a tanári pálya
dicséretéből is sajnálkozás csendült ki, s miért nem mentek tanárnak gazdag
emberek, csak nagyobbrészt parasztok, munkások, néptanítók, lelkészek fiai, s
miért grófi nevelőből lett nem egy egyetemi tanár. Regénye válasz e kérdésekre és
arra, hogy á tanárok java hogyan élt a következő generációkért, a máért. Novákra
is éppúgy rá fog ismerni évtizedek múltán minden olvasója, ahogyan Vajthó
Lászlóra is „még mindig ráismert eddig minden volt kollégája, tanítványa". (Szépirodalmi, 1974.)
TÓTH GYULA

Ne mondj le semmiről
A Költők egymás közt és A magunk kenyerén folytatását ígérő, tipográfiai
szempontból már-már kifogástalan kötet borítólapján elegáns cím (Babits-idézet)
olvasható. Szép cím, jó cím — kár, hogy a könyv tartalma nem méltó hozzá.
A „fülszöveg" tanúsága szerint a szerkesztő arra törekedett, hogy az antológia ne
egy irányzatot vagy csoportot demonstráljon. Első ellenvetésünk éppen ezzel a szer6 Tiszatáj

81

kesztői, kiadói koncepcióval kapcsolatos. A legújabb magyar irodalom története is
bizonyítja azt az evidenciát, hogy antológiát csak egységes csoportosulásnak, irányzatnak vagy nemzedéknek érdemes csinálni. A Ne mondj le semmiről tizenhárom
költője azonban „csak komolyságban és játékosságban, hevületében és felelősségtudatában r o k o n . . . " Irányzatról nem beszélhetünk: itt a már-már „ókonzervatívnak" minősíthető poétajelöltektől a legagyafúrtabb modernista metódusokat alkalmazókig szinte minden költőtípusra van példa. Ez természetesen önmagában még
nem lenne baj. De ez a tizenhárom költő nemzedéknek sem fogható föl, m á r csak
azért sem, mert a szerzők születési dátumai között óriási (nem ritkán húsz év) különbség van. Azt mondhatnánk: a publikálás örömeihez m á r szinte kamaszkorukban
eljutóké, s a szerkesztőségeket évtizedekig hiába ostromlóké ez az antológia. Nem
akarunk ezzel újabb adalékot szolgáltatni a fiatal költő, fiatal író fogalmáról vitatkozók meddő polémiájához, hiszen végül is a nemzedék hiányát gyorsan elfeledtetné a sok jó vers. De hát — sajnos — a költők ebben is adósaink maradtak. Ez a
kötet nem ad keresztmetszetet az utóbbi években indult költőkről, pályakezdőink
lírája sokkal gazdagabb és értékesebb a Ne mondj le semmiről kínálta összképnél.
E kijelentés talán nem tűnik megalapozatlannak, ha tucatnyi, kötet és antológia
nélküli tehetséges fiatál költő folyóirat-publikációira hivatkozunk. Elmaradásuk,
kihagyásuk egyszerűen érthetetlen.
Kezdők verseinek olvasásakor elsősorban arra figyelünk, hogy a költő mit lát
a világból, mit tart fontosnak, s milyen a megismert-föltárt valóságdarabhoz való
viszonya. Természetesen a megvalósult alkotás értéke sem lehet közömbös, hiszen
a lehetőségeknél is fontosabb a mű. Nyugodt lelkiismerettel csupán két költőt emelhetünk ki, s nevezhetünk tehetséges, képességét művekkel bizonyító fiatalnak.
Spiró György és Szilágyi Ákos versei önálló kötetben. máris megállnák helyüket.
„Kelet-Európa Spirónak- szakmája, nyelvészetileg és történelmileg és hitvallása is
mintegy a Németh László-i felfogás továbbfejlesztése — ez kiderül jó néhány verséből meg a verseihez függesztett utószavából" — írja Vas István a kötet — talán
nem tévedünk — egyik legjobb bevezetőjében. Valóban, Spiró György, ki m u n k a társa a Tiszatáj Kelet-európai Nézőjének is, nem egy versében vall kelet-európai
elkötelezettségéről, meg arról az érzékenységről, melyet múltunk iránt mutat. Szívünk szerint valót ír Spiró: „Micsoda gazdagság részesei lennénk, ha ismernénk
egymást. Azt hiszem, ma már magyar író csak úgy lehet valaki, ha kelet-európai
szemmel néz körül minálunk." Legjobb versei .— a hetyke Petőfi útján, a „Keleteurópám: hasztalan / golyók a biliárdasztalon!" mellbe vágó képét fölvillantó Dákót
krétáznak, a provokáló, gunyoros, ugyanakkor heroikus hangú Hozzám gyertek —
igazolják azt a szellemi, társadalmi értéket, mely szép hitvallásának alapul szolgál:
„Halaszthatatlan dolgom: / élni, itt, / ebben a közegben, mert nincsen / más közeg".
— Szilágyi Ákos, aki — Kormos István szerint — „megtanulta a költészet dzsúdófogásait", oldottabban, játékosabban ír. Versei rengeteg ötlettel teli,. kábító szózuhatagok, egy kicsit több fegyelem, a kifejezés pontossága hiányzik belőlük. Néha
alig tapintható: mi is akar itt kifejezésre jutni. Ilyenkor az az érzésünk, hogy egynem túlságosan érdekes csevegés olvasói vagyunk.
Az egyik bevezetőben, Rákos Sándor írásában olvashatjuk: „Induló vagy nemrég indult költők igenjénél a nem fontosabb — az utóbbi fejezi ki hívebben állapotukat: távolodást a meglevőtől, és közeledést a meg-nem-levőhöz, aminek általuk
kell majd meglennie." — Készségesen egyetértünk Rákos Sándorral, csak azt kérdezzük meg: mi van akkor, amikor halk igeneket, vagy durva, majdnem minden
igent elvető nemeket hallunk? — Kezdjük talán az utóbbival! Itt vannak például
Bratka László versei, melyekben jó néhány élethelyzet lírában is kifejezhető lehetősége csillan föl. (Természetesen nem a „Tegnap semmit sem csináltam és ma sem"
típusú „élményekre" gondolunk.) A verseket azonban meg kellene irni! Tudjuk, nem
jó ilyen véleményt hallani vagy mondani. De gondoljuk meg: ezek az összedobált
sorok mégiscsak olvasónak íródnak, akihez valami üzenetet kellene, hogy vigyenek.
— Nem visznek. Bratka legtöbb írása érdektelen reflexiók sorozata. Pózt érzünk
mögöttük, nem élményt, vagy kifejezésre törő fontos mondandót. Eörsi István
82

„nyelvi sablonmentességet" lát ezekben az írásokban, mi inkább nyelvi silányságot.
Nem biztos, hogy a „prózai nyelvhasználat" mögött mindig tudatosság van. — Sokkal több jót Hajas Tibor verseiről sem tudunk mondani. Hajas arra figyel, ami
nincs. A hiányból próbál költeszetet csinálni. A (Kilencedik) történetben keres valamit: „ . . . végre megvolt: csak már nem tudom, mi." Később már csak görcsösen
ismételgeti: „Mi hiányzik? / Mi hiányzik?" — Válaszunk: a költészet hiányzik!
A modern líra ú j útjait próbálgatók közül az igényesebb változatot Kemenczky
Judit és Várady Szabolcs képviseli. Bárcsak igaza lenne Pilinszkynek: .,Kemenczky
Judit rendkívül tehetséges." Versei első pillantásra lendületes szóáradatok, itt egy
antik reminiszcencia, amott egy keleti (talán japán) szavakkal (?), betűkkel (?) teletűzdelt sor. Az olvasó pedig tanácstalan, s a kilenc hideg, hozzáférhetetlen, feszültség nélküli vers Illyés okos megjegyzését juttatja eszébe: „Két szonett elolvasása
után, amit egy kezdő elém tesz, nyomban megmondom, írjon-e még egy harmadikat.
Ügynevezett modern — mondjuk, absztrakt — versből húszat is át kell szitálnom,
hogy arról, ami benne csillog, megmondjam, nemesfém-e." — Valami mégis megnyugtat: Kemenczky szembe mer nézni önmagával, önéletrajzának
Irodalom?!
című részében írja: „Barátom, te a fecsegés áldozata vagy. Eljött az ideje, hogy
sírjál és meggyűlöld erényeidbe oltott vétkeid." —; Várady Szabolcs költészetének
veszélyeire viszont Vas István figyelmeztet. Lehet, hogy Várady „eljut az eleganciának addig a fokáig, ahol már semmi helye a költészetnek". Valóban, nagyon nehéz
kapcsolatot találni ezekkel az elegáns versekkel. A Vas István említette „nyelvtanian kényes költői igény", „az alany elbizonytalanítása, elködösítése" is elgondolkodtató. Ügy tűnik, itt nemcsak az én, a költői szubjektum eltűnéséről van szó,
hanem a mondanivalóéról is.
Viola József viszont — Váradyval szemben — mindig önmagáról beszél, kellemetlen, taszító témákkal sokkolva az olvasót. Az írásokból kibogozható világképet
azonban alig lehet megnevezni. Viola verset ír a „szomorúságba pottyant én"-ről,
s úgy érzi, hogy a „Fő légyfogó, a lét lóg szüntelen." Az antológia egyik kritikusa
szerint Viola versei az amatőrizmus szintjén mozognak. Egy másik ítészünket
ugyanezek a versek arra késztették, hogy „szegénységi bizonyítványt" állítson ki, s
már-már átkokat szórjon az ország valamennyi szerkesztőjének fejére. Nem vették
észre, nem vállalták ezt az elemi erővel robbanó tehetséget. Nos, kedves olvasó,
most az a helyzet, hogy el kéne dönteni: kinek van igaza?
Az antológia további hat költője az ún. hagyományos lírai típusokat műveli.
Közülük elsősorban Kartal Zsuzsa nevét kell megjegyeznünk. Spiró mellett ő az
egyetlen közéleti költő. A gondolatiságot, a „legformálhatóbb alapanyagot" (Rákos
Sándor szavai) választotta, kár, hogy időnként szólamossággal is megelégszik. Önéletrajzában Kartal nagy-nagy öntudattal jelenti ki, hogy nem hisz az eredetiségben,
a hagyományőrzésben, a személytelen lírában, a személyes lírában, az intellektuális
költészetben és az antiintellektuális költészetben. Hát akkor miben hisz? Az antidogmatizmusban — feleli. Óriási felfedezés! Ennél csak az lenne a megdöbbentőbb,
ha ugyanakkor a "dogmatizmusban is hinne. De félre a tréfával, hiszen halálosan
komoly dolgokról van szó! Kartal Zsuzsa közéleti költő. Mi szüksége van arra, hogy
azt, amit csinál, rafinált logikai hókuszpókuszokkal „magyarázza"? Inkább a választott, vállalt utat kéne a most még bizony erőtlen versek helyett életerősebbekkel
folytatni.
Ha Kartal a közéleti, akkor Czilczer Olga a „köznapi" költő. Csakhogy a köznapiság Czilczer verseiben nem a hétköznapok csendes örömeinek megszólaltatásával, hanem a megszokottsággal, a szürkeséggel egyenlő. „Czilczer világa — ebben
igaza van Csorba Győzőnek — egyelőre kissé szűk." A legnagyobb b a j az, hogy ez
a „kissé szűk" világ eredetiség, hitelesség és jelentős mondanivaló nélküli verseket
táplál. S valami b a j van azzal a többek által emlegetett és megerősített zeneiséggel
is, mely állítólag Czilczer verseinek erénye. A képekhez kapcsolódó, illetve azokban
meglevő ritmikai élmények jelenlétére nem sok példa mondható. — Kiss Irén írásai
is a versbe kívánkozó élmény, az anyag megformálásának bizonytalanságát mutatják. Nyilatkozata egyelőre érdekesebb verseinél:
nem szkizofréniás szabad6

83

versben lovagolok a Parnasszusra — juszt is megmaradok bonthatatlan Egésznek!
Visszamentem a századelőre, s ha ütött az órám, innen fogok elindulni egészen ú j
irányba" — mondja. Ügy legyen! — Sikó Zsuzsa önéletrajzából viszont tényleg megrázó, fölkavaró élményekre következtethetünk. Sikó szereti a kötött formákat, de
képei néha annyira kötetlenek, hogy már-már képzavarra gyanakszunk. „Melletted
sír a szél / Lent gép nevet s beléd-csikar". Vagy: „S míg felel ő tudnom kell az
mi forral / S kérdezni-készt s tetszik angyal-toroknak". — Édes anyanyelvünk,
mivé lettél!
Csendes, halk szavú lírájával s meglepő formakultúrájával tűnik ki Bános
János. Szelíd hangú verseinek hitelességéhez nem férhet kétség. Csak éppen az
egyszerűbb megoldások csábításának nem tud ellenállni, s gyakran közhelyek, b a nalitások „megverselésétől" sem riad vissza. A tömörség sem erénye. Leír egy szép
sort, s utána azt magyarázza, miközben a vers — néha bizony — saját jelentéktelenségébe fullad. — Litauszky István prózaíróként mutatkozott be néhány évvel ezelőtt.
Gyenge oltalom című kisregényéből egyéniség tűnt elő, akinek van mondandója
magáról, másokról, egyszóval: a világról. A műből, mely tulajdonképpen n e m
regény, inkább lazán egymás mellé rakott epizódokból összeállított történetsor, kitűnik, hogy a szerző gyermekkori emlékei olyan társadalmi, geográfiai körhöz kapcsolódnak, melyről manapság nem divat írni. Mi került át ezekből az élményekből
a versekbe? — Jóformán semmi. Litauszky „őszi strófákat" és „téli etűdöket" í r —
jellegtelenül, érdektelenül. Biztosan a vers a legjobb kifejezési lehetősége? Jó
lenne elgondolkodni ezen!
Nem mehetünk el szó nélkül az antológiában közölt önéletrajzok mellett sem.
„Amit olvas, öndivatbemutató" — mondja Hajas Tibor. Sajnos, igen kevés a szerény, funkciót betöltő, s nem manökenpózokra áhítozó bemutatkozás. Az egyik
szerző nagy kitárulkozásában még azt is elárulja, hogy barnával és zölddel ír legszívesebben, de kedvenc színe a kék, bár — szemérmességből kifolyólag — ezt használja legritkábban. Mit mondhatnánk erre? — Azt, hogy csak a nagy egyéniségek
pózai érdekesek, kezdő költők gyengécske versei után komikusnak tűnik a mesterkéltség, a modor, a beállított magatartás.
Tudjuk, nem jó ilyen lesújtó véleményt mondani. Induló költőkről lévén szó,
talán még igazságtalannak, sőt kegyetlennek is tűnhet néhány megállapítás. De az
udvariaskodó frázisoknak, úgy gondoljuk, nincs helye, az őszinte szó többet ér.
(Szépirodalmi, 1974.)
OLASZ SÁNDOR

A prózaíró gondjai
CSÁSZÁR ISTVÁN: FELJEGYZÉSEK AZ UTOLSÓ PADBÓL
A hatvanas évek második felében elindult írónemzedékről ma m á r több kritikai
általánosság forog közkézen. Az egyik szerint későn indultak, írói jelentkezésük, kibontakozásuk sokkal lassúbb, mint a megelőző nemzedékeké. Azt m á r ritkábban
szokás hozzátenni, hogy mik ennek a késlekedésnek az okai. Nyilvánvaló, hogy
nemcsak külső — az irodalmi életben jelentkező — okok játszottak itt szerepet,
hanem legalább akkora erővel belső — az alkotó személyiség szerepének megváltozásából következő — okok is.
Ha a megjelenési adatok bizonyítják is, hogy ez az írónemzedék viszonylag
későn lépett a színre, fantomizálnunk nem szabad ezt a tényt. Amelyről a részlete84

sebb elemzésben kiderül, hogy inkább csak a költőkre érvényes, akik a magyar
irodalom hagyományai szerint valóban húszévesen szoktak elindulni, s nem harmincadik évük körül, mint a prózaírók. A hatvanas évek második felének magyar
irodalmában tehát egy írónemzedék ténylegesen egyszerre jelentkezik (vagyis a
közel egy évjárathoz tartozó költők, prózaírók, sőt kritikusok egyszerre indulnak el).
A költők késve indultak, de ez a néhány éves várakozás éppen egybeesett a prózaírók szinte természetesnek tekinthető jelentkezési időpontjával. Ez korábban szinte
sohasem volt így: Ady előbb indult Móricznál, Illyés Németh Lászlónál, Juhász
Ferenc Sántánál.
Császár István első elbeszélése 1967-ben jelent meg, írói indulása tehát az ekkor
színrelépőkhöz köti. Túl van azonban már a harmincadik évén, életkora alapján
tehát inkább az előző nemzedékhez sorolható. Azokhoz, akiket a lírában Ágh István,
Bella István, Buda Ferenc, Ratkó József neve fémjelez, a prózában Bertha Bulcsú,
Gerelyes Endre, Lázár Ervin. Kérdés, Császár István hova tartozik valójában.
A válasz esetleg elodázható lenne azzal, hogy a hatvanas évek első és második
felében induló írók voltaképpen egyetlen nemzedéket alkotnak. Idővel irodalomtörténetivé váló szemléletünk ezt talán majd igazolni fogja. A költők esetében mai
szemmel is erősebbnek látszanak az összekötő kapcsok, mint az elválasztóak. A prózánál azonban nem egészen így van. S Császár megítélése szempontjából ez a fontos.
A hatvanas évek első felének prózaíró nemzedéke egészen más arculatú, mint az
utána következő. A lírában az összetartozást nagymértékben erősíti, hogy mindkét
nemzedék Juhász Ferenc és Nagy László költői forradalma után lépett színre, jórészt abból kiindulva még akkor is, ha az indulás tagadást, szembefordulást jelentett. A magyar prózában viszont nem volt forradalmi változás sem az ötvenes, sem
a hatvanas években. Sikeres erőfeszítések történtek prózánk „nagykorúsítására", a
gondolati töltés biztosítására, tehát változott prózánk minősége, de nem ugrásszerűen: poétikai forradalom nem zajlott le annak ellenére sem, hogy a jelentős művek
sikerrel alkalmazták a modern próza eredményeit. A hatvanas évek második prózaíró nemzedéke szemmel láthatóan megsínyli ennek a poétikai forradalomnak a
hiányát is. Ugyanakkor ő maga — egyelőre legalábbis — nem képes ezt a hiányt
pótolni. Talán az ebből fakadó bizonytalanságérzet is erősíti e próza tétovaságát,
erős önéletrajziságát, életérzést középpontba állító voltát. S ez a formaival összekapcsolódó tartalmi elem már erőteljesen megkülönbözteti a hatvanas évek két
prózaíró nemzedékét. Mert a második ilyen, az első nem. Míg az életérzés-irodalom,
az önéletrajziság természetes kísérője a szubjektivitás, addig az objektivitás a jellemző tendencia az előbbi nemzedékre s általában is a prózairodalomra. Vagyis a
törekvés egy teljesebb világ bemutatására. Megfordul így a sorrend: nem az én és a
világ, s ezek is sokszor szembeállítva következnek egymásra, hanem a világban élő
én helyét, szerepét keresik. S ez az objektivitás természetesen társul a hagyományosnak tekintett elbeszélő jelleggel, amelyben az író alakokat, helyzeteket teremt,
mesél. Természetesen helytelen lenne ezt a kiélezett szembeállítást abszolutizálni,
hiszen a kivételek száma nem csekély. S a második nemzedék legjobbjai nem is
szubjektivisták. S arról sem szabad elfelejtkeznünk, hogy az önéletrajziság az indulás pillanatában jellemzője a prózaírók egy jelentős csoportjának. Az ennek hátterében munkálkodó valóságos probléma: az emberi személyiség vizsgálatának középpontba állítása. S ez nemcsak az önéletrajziság útján lehetséges. Az írói fejlődés
alighanem fel is fogja oldani ezt a szűkre zárt ábrázolásmódot.
Császár István munkáit a sűrűn mutatkozó személyesség, az önéletrajziságot
sugalló egyes szám első személyű előadásmód gyakorisága, s nem utolsósorban a
színrelépés már említett időpontja alapján a hatvanas évek második nemzedékéhez
szokták sorolni, pedig már a művek futó vizsgálata alapján is legalább ugyanannyi
érvet lehetne találni az első nemzedékhez kötésre. Császár István novellái összekötő
kapcsot jelentenek a két nemzedék között, de úgy, hogy lényegében az elsőhöz tartozónak kell tekintenünk. Mert világos, a novellákat elemezve, hogy míg az önéletrajziság a fiatalabbaknál forma és tartalom egyszerre, addig Császárnál inkább csak
megnyilatkozási forma. Ha önmagáról beszél, akkor se csak róla és szűkebb nem85

zedékéről van szó. S jelentősebb azon írásainak sora — főleg esztétikai értékben
—, amelyekből kiszorul, vagy másodlagos elemmé válik az önéletrajziság. Második
kötete, a Feljegyzések az utolsó padból, fokozottan m u t a t j a ezt. Különböző m ű f a j ú
írások kerülnek itt egymás mellé: elbeszélés (Triptichon Gurgyulival,
Feljegyzések
az utolsó padból, Csak képzelet, mi?), irodalmi riport (Hertl), drámai játék (Hangrobbanás), önéletrajzi visszaemlékezés (A múltam kövületei) s elmélkedés, „feljegyzés" az életről és az irodalomról (Csontváry égi hangja, Ötödik szimfónia
stb.).
Nyilván a szerző is tisztában van kötetének többműfajúságával, s maga sem tekinti
novellának azt, ami nem az. Kár volna tehát, ha a kritika a novella meghatározó
jegyeit kérné számon egy esszéisztikus feljegyzésen, amelyet annak kell tekinteni,
ami, s értékét a műfaján belül kell megítélnünk.
Keresésre inkább az sarkall, vajon mi lehet az oka annak, hogy Császár István
oly sokszor nem novellaformában fejezi ki magát, pedig született elbeszélőtehetség.
A válasz részben megtalálható feljegyzéseiben: „A mostani nehézségeim éppen abból
adódnak, hogy érdekesnek tartom az életet, és kiábrándítónak az irodalmat. Amit
tulajdonképpen művelnem kellene" (Forgácsék aszteroidja). Élet és irodalom szembeállítása, elégedetlensége az irodalommal, a saját maga által teremtettel is, Császár
több írásának visszatérő gondolata. Éppen ezáltal is hű gyermeke korának, s éppen
ez a tulajdonsága is szembeállítja őt a második nemzedékkel. Mert míg azok az önmegvalósítás terepének tartják az irodalmat, amely számukra sokszor menekülés az
élet kérdései, bonyolultsága elől, megoldás a cselekvési teret kereső indulatnak,
addig Császár István számára az élet az önmegvalósítás lehetséges terepe, s az
irodalom ehhez csak eszköz, segítő közeg lehet, illetve éppen ez az, amit egyre
inkább kérdésesnek iát. S ez a szkepticizmusa az, ami korunk művészetének egyik
általános kérdését fejezi ki: Mit tehet a költő? Hiszen világos, hogy varázsló, vátesz,
népvezér már nem lehet, tehát az elkötelezett művészetnek megváltozott a f u n k ciója, de annyira benne élünk ebben a változásban, hogy határozott választ egyelőre
Déry Tibortól Sánta Ferencen át Császár Istvánig senki se tud adni. A művészszerep kérdésessé válása általában a zártabb műformák felbomlásához, a prózában
a fikció háttérbe szorulásához, a dokumentumjelleg előtérbe kerüléséhez vezet.
Ennek jele a memoárok, a szociográfiák, a riportok, az útirajzok, a leírások divatja
egyrészt, vagyis a konkrét felé való törekvés, másrészt pedig az elméleti jelleg, a
gondolatiság erősödése (esszé, naplójegyzet stb.).
Az epika aligha nélkülözheti tartósan az elbeszélő jelleget, a fikciót, a helyzetés alakteremtést. Nem a múlt alkotásai iránti nosztalgia tehát, hanem az esztétikai
törvények figyelembevétele, amikor úgy vélem,' hogy prózánk megújulása elválaszthatatlan a fikció jogainak visszaállításától, s ami ezzel paradox módon együtt jár,
a nagyobb mérvű objektivitástól. A próza intenzív totalitása csakis így biztosítható.
Császár István jelenleg válaszúton áll. De az önmagának feltett kérdés: az
életet vagy az irodalmat válassza-e — csak a jelenségre figyelve született. Ez a két
fogalom nem kerülhet egymással mereven szembe. Az irodalom mindenkori feladata, hogy az élet tükre legyen. S a tükrözés formáinak s az írószerepnek a válsághelyzetéből nem akkor lehet kijutni, ha szembefordulunk az irodalommal, ha a
Holtponton elégetjük írásainkat, hanem ha a válság tényéből kiindulva megkeressük
a mai valóság adekvát irodalmi kifejezésének módjait. S hogy ez nem megoldhatatlan, arra Császár István több elbeszélése is bizonyíték. S éppen ezért elképzelhető,
hogy Császár csak félre akarja vezetni olvasóit, s nagyon is komolyan veszi az irodalmat. S nem ellene berzenkedik, hanem az irodalmiaskodó irodalom taszítja. Amit
a második nemzedék művel nagy mennyiségben.
Császár Istvánra jellemző a nyitottság magatartása. S míg műhelytanulmány
jellegű feljegyzéseiben az irodalom feladatát kutatja, elbeszéléseiben az életre figyel.
A szocializmus kibontakozásának gátjait m u t a t j a fel a családi életben
(Triptichon
Gurgyulival, Látogatás) s a társadalom dehumanizált mechanizmusaiban is (Feljegyzések az utolsó padból, Hangrobbanás). Az emberi kapcsolatok kiüresedésének a
veszélyére figyel fel mindkét síkon. Hangsúlyozottan humanista művész tehát, aki
86

az emberi személyiség sokoldalú kibontakozását tekinti eszményének, s tudja, hogy
ez csak a közösségekkel összehangoltan történhet, amelyeknek az egyes ember a
tagja. Az önmegvalósítás programja tehát nála nem az egyéniség kultuszát jelenti,
nem egyén és társadalom merev szembeállítását. Tudja és ábrázolja, hogy milyenek
azok az emberek, akikkel a szocializmust fel kell építeni, s egyúttal azt is látja,
hogy a szocializmus csak úgy építhető fel, ha közben az emberek is megváltoznak.
S e változásból nem vonja ki magát sem. Kritika és önkritika szervesen épül
egymásra.
Egyelőre inkább a változni nem tudás állapotát rajzolja, azokat á holtponthelyzeteket, amelyeket ritkán követ felfelé ívelő változás. Emberi kapcsolatok romlanak meg, eszmények vesztik értéküket (Feljegyzések az utolsó padból, Csak képzelet, mi?). Felnövekedve, még a gyermekkor csodáiról, mítoszairól is kiderül, hogy
hamisak (Tagranoff, a majomember,
Látogatás, A múltam kövületei). A pozitív
változás jelzése iróniával telített, s ez eleve valószínűtlenné teszi az értelmes cselekvést, amellyel az ember a maga sorsának kovácsa lehet (Csak képzelet,
mi?).
Bár a kötetet záró Holtpont tiszta helyzetet teremt: mindent újra lehet kezdeni.
Folytatva az életet és az irodalmat is. Mert az irónia ellenére a külső vagy belső
okok miatt megfeneklő, tragédiába hulló sorsok mind egyet sugallnak: nem szabad
feladni önmagunkat. Értelmesen kell élni, mert csak úgy érdemes.
(Szépirodalmi,
1973.)
VASY GÉZA

Raffai Sarolta: Morzsahegyek
Csaknem egy évtizede írta Raffai Sarolta máig legérvényesebb, legjobb művét,
az Egyszál magam című regényt. Ez a nagy lélegzetű „prózavers" hozta írója számára a legnagyobb olvasói és kritikai sikert is. Méltán. Azóta sokféle és vitathatatlan értékekkel bíró munka került ki Raffai keze alól: három dráma, két kötet
vers, egy könyvre való novella. Csak éppen regény nem. Az elsőhöz, a legjobb
értelemben vett irodalmi szenzációt jelentő regényhez illeszthető kötet hosszú ideig
váratott magára. Joggal hiányoltuk pedig mi mind, az író hívei, hiszen tudjuk:
a regény az ő igazi hangszere. Ennek a billentyűin üti le indulatainak legkeményebb
akkordjait, de ugyanezen' a hangszeren muzsikálja legtisztább pianisszimóit is.
Végre itt az ú j regény, a Morzsahegyek, s újfönt megbizonyosodhatunk igazunkban: valóban a regény a legfontosabb m ű f a j Raffai életművében. Meglepetés vajon
vagy éppen csalódás ez a könyv a hosszú várakozás után? A kérdést így nem is
tehetjük föl. Mint minden igazi írói mű, ez a kisregény is csak erőszakoltan sorakoztatható más művek mellé. Külön világú, külön életű alkotás, amely — ha rokonságot tart is szerzője jogán az Egyszál magammal — mégiscsak ú j és más. Olyan
hang, amelyet már egy másik lélegzetvétellel énekeltek ki. Nem véletlenül használom a szót. Valóban úgy érzem, Raffai Sarolta regényt is úgy teremt, ahogyan
verset: egyetlen lélegzetvételre. Talán úgy is írja, egy nekirugaszkodásra. Erről pedig
nem az egységes, töretlen stílus árulkodik elsősorban, hanem az a jól megfigyelhető sajátosság, hogy az olvasó előtt pergő dráma cselekményét, szereplőit az író
valamely — de ugyancsak egyetlen — indulata mozgatja. Gyakran ismételjük a
szót: egyetlen. Nem az első regény címe sugallja. A későbbi művek mind, de az ú j
kisregény is. Raffai tehetségének talán legfontosabb jellemzője ez: oly tökéletesen
tudja fókuszba állítani írói mikroszkópját, hogy a célba vett valóságdarab minden
titkát fölfedheti, elénk vetítheti. A tárgy rendszerint egyetlen ember. Az első
regényben különösen így állt ez, de ugyanezt látjuk a novellák többségében. Ezek87

hez képest némi változást jelent az ú j könyv. Főszereplője ugyan kétségkívül a Fiú,
akivel életének igazán sorsdöntő hónapjait szenvedhetjük végig, ám — kockáztatni
merem a kijelentést, bármily furcsán hangzik is —: a regény nem miatta íródott.
Az indulatot, a teremtéshez szükséges feszültséget a kamaszok rettegett réme, ez
az emberi bőrbe bújtatott szörny, a Tanfőnök néven szereplő „lélekidomár" indukálhatta. Innen lehet, hogy a figura oly hatalmasra növekszik. Illetlen, de a hordóhasú, minden ízében ellenszenves műhelyfőnökhöz mégis illő a kifejezés: rátehénkedik a többiekre, önzőn magának követel minden olvasói figyelmet, alig-alig
engedi, hogy szeressünk, szánjunk, féltsünk valakit a regény más szereplői közül.
Azt akarja, hogy őt, csak őt figyeljük, s — gyűlöljük, amennyire csak lehet. (Ez
sikerül is: ehhez hasonló undok figura kevés üldögél a magyar irodalom panoptikumában.)
A regény egyik hibájaként emlegetjük ezt vajon? Megtehetnénk, talán még
elegáns tanáccsal is szolgálhatnánk: más lenne a helyzet, ha a Tanfőnök arcképe
több groteszk vonással íródik, nem kellene őt ilyen elszántan gyűlölnünk, több
mosollyal és kevesebb dühvel figyelnénk, amikor kihajózik a műhelyajtón, s egy
kaptára készült bosszantó sztereotípiáival őrli kamaszaink idegeit. Igen, de akkor
máshonnan idetévedt idegenként, civilként bolyongna ezen a színpadon. Itt azonban ~
éppen nem elnéző mosolyunkat, hanem igenis gyűlöletünket követeli az író. Azt
akarja éppen, hogy ne legyintsünk fanyar mosoly közben, amikor efféle kártevőkkel találkozunk. Mert lehet-e másnak nevezni azt, akinek munkásokat kellene nevelnie hivatása szerint (a szocialista társadalmat építő és vezető munkásokat!),
ehelyett minden szavával, mozdulatával, egész erejével a céltól való eltávolodást
segíti. Megvetésünket, gyűlöletünket is megérdemli tehát. Túlságosan erősre rajzolta
ezt a figurát az író, valóban. Mégis azt mondhatjuk, okkal tette. Így látjuk csak
teljes mélységében a poklot, amelyet valódi főhősünknek, a Fiúnak meg kell járnia.
Így maradhat meg mégis a hitünk, hogy a széthullott értelmiségi család gyermeke,
a már-már végzetes helyzetbe került kamasz erős akaratával, a Tanfőnöktől nagyon
is különböző Mester bátorító pillantásaival, s a Fiúval együtt változó, formálódó
társak megnyert bizalmával kijuthat élete hamar jött árkából, s fölléphet a partra,
ahol titkokat ismerő munkáskezét várják a csavarok, motorok, kábelek. A m u n k a
várja tehát, jóízű és értelmes munka, amitől igazán embernek tudhatjuk magunkat.
Hosszú éveket vártunk az ú j regényre. A magyarázatot amúgy is megadhatnánk: Raffai Saroltát ezernyi gond v á r j a naponta a közéleti, társadalmi szerep rengeteg időt, energiát követelő „műhelyében". Kevesebb idő marad az írói műhelyre.
Ez veszteség. Szerencsére a könyvből a nyereség olvasható ki inkább. A fölényes,
némely területen minden bizonnyal egyedülálló gazdag valóságismeret, amelyről
írása árulkodik, regényének egyik fő, ha nem a legfőbb értéke. Föllelhető tehát a
műben a közéleti munka írói haszna is. Jó lenne mégis — habár ez ellentmondásnak tetszik — mindezt mihamarabb újabb regényen, regényeken is lemérni. (Magvető, 1974.)
ANNUS JÓZSEF

88

SZÍNHÁZ

Szegedi bemutatók
Három hazai bemutatót kínált a Szegedi Nemzeti Színház második félévadja.
A prózai társulat Miroslav Krleza fiatalkori drámájával, a Golgotával, régi adósságból igyekezett törleszteni, nemcsak a világhírű jugoszláv író személyének, aki méltatlanul ritka vendég a magyarországi teátrumoknál, de a szomszédos népek kultúrájának is, ahonnan (bár mostanában sokat beszélünk róla) még mindig elvétve
kapunk ízelítőt a színházakban. Hazai bemutató volt Az anya is, melyet Kerényi
Grácia fordításában a közelmúltban megjelent Witkiewicz-kötet
közölt, és a rádió
egyenes adásában Szegedről hangzott föl az országban először von Einem legújabb
operája, Az öreg hölgy látogatása. Az operatársulat Gounod Faustja (és több felújítás) mellett Ránki György Pomádé királyának, kamarazenekari változatával lepte
meg az idei évadra végre megszervezett gyermekelőadások közönségét. És nem
szabad elfeledkezni a Déry Tibor kisregényéből musicalesített Képzelt riport szegedi
sikeréről sem, amely hosszú idő után megint becsalogatta a színházba a fiatalokat.
Az évad utolsó premierje, a Naftalin, Heltai Jenő szellemes dialógusaival csábított
kikapcsolódásra.
A véletlen szeszélye folytán Krleza Golgotájának hazai bemutatóját akkor tartották Szegeden, amikor a szabadkai Népszínház vendégszerepelt vele Kecskeméten
és Budapesten. Így az országos kritika figyelme is megoszlott. Igazán azok jártak
jól, akiknek módjukban volt mindkettőt megnézni: Virág Mihály és Giricz Mátyás
rendezésének összevetése ritka lehetőséget nyújt az aprólékos elemzésre. A két előadás több ponton találkozik (Pavle keresztre feszítése, az arzenál elrendezése, a
szereplők mozgatása) — de lényeges momentumokban el is tér egymástól. A belső
terek kiképzésével, az attraktív, koreografált mozgásokkal Giricz Mátyás az expreszszionista játékstílus ismert készleteiből gazdálkodott, s tulajdonképpen az ugyanebből fakadó szabad gondolati asszociációknak nyitott kaput, amikor napjainkra, a
véres, chilei eseményekre, a fasiszta terrorra aktualizálta a Golgotát. Nem is ennek
tényével, hanem kivitelezési formájával szemben akadnak fenntartásaink. A Golgota nem tartozik a szélesebb közönség számára ismert darabok közé, ezért ha
rendkívül megrázóan, izzó hőfokon is idézi meg a tragikus sorsú Allende utolsó
rádiószózatát (ráadásul kissé hosszasan), a tájékozatlan nézőt elbizonytalanítja. Érzésem szerint nem érdemes kikerülni Krleza meglehetősen pontos dátumát: 1919
húsvétja előtt (Közép-Európában), mert végeredményben minden kötetlenségével,
már-már cselekménytelenül kezelt cselekményével is — erről szól a darab. A szegedi előadásnak két kritikus ponton kell szembenéznie a Golgotával: az egyik a mű
eszmei-gondolati rendszere, politikuma, marxista történelemlátása; a másik a stílus,
amivel ez a nálunk szokatlan, a hagyományos színház emlékeiből hiányzó színjátszás ma is elevenné, életszerűvé tehető. A szerepek alig egyénítettek, az expresszionista dráma jellemzés helyébe típusokat ad. Az első világháború végóráiban szét89

-foszló Monarchia államainak munkássága, vért vesztve a lövészárkokban, a végsőkig
lemeztelenítve, elcsigázva, fölismeri, hogy idegen érdekekért folyik az esztelen
öldöklés, tanul az orosz példából, fegyvereit igazi ellenségei, a kizsákmányolók
ellen fordítja. De az osztályharc kimenetele, a proletárforradalom esélye még nem a
legkedvezőbb. A beígért fizetésemelés, a nagyobb húsfejadag megosztja a munkásokat: a sztrájk, az arzenál fölrobbantása, a fegyveres harc elrettenti azokat, akik
közelről látják, milyen kegyetlenül számolnak le a bátrakkal, hogyan koncolják föl
a hősöket. A tanácstalanság, a félelem bénítja a tömeget, ezért nőhetnek föléjük a
rendőrspicli Kristijánok, a demagógok, akik szélkakas módjára politikai karriert
kovácsolnak azzal, hogy az uralkodók olcsó ígéreteivel hatástalanítják a dinamitot.
Krleza végig hangsúlyosan állítja elénk a terrort, s Giricz Mátyás a darabban
fölvonultatott katonaság mögül szemléletesen keresi vissza a megbízó osztályok
lképviselőit. Nála katonaság úgyszólván nincs, a haldokló Pavlet fátyolos dámák,
pöffedt arisztokraták, zsíros bankárok, csendőrparancsnokok hurcolják keresztre.
Az expresszionista stílus hagyományait megélő traverzekből, a díszletkonstrukcióból Gyarmathy Ágnes láttató keresztet fektetett a színpadra, a munkáskálvária
szimbólumát, a montázsszerűen komponált jelenetekhez apró belső tereket engednek alá, hátul a szél zúgását keltő malomkerék; aktív, eleven a színpad. Giricz
.Mátyás karcsúsította a szöveg zsúfoltságát, „meghangszerelte" a szavalókórusokat,
s hogy lényegében két órába tömörítette az előadást, lendületesebbé is tette. Okosan
alkalmazta az expresszionista stílus kellékeit, és szereplőit is dicséri, hogy igazodni
tudtak a játék követelményeihez. Körtvélyessy
Zsolt szenvedélyes Pavle, Mentes
József eszköztelen Ksaver, Kristijánban pedig az áruló látszatmagatartását őrzi
végig Kovács János. Kátay Endre a műhelyfelügyelő figuráját fokozza a terror jelképévé, i f j . Üjlaky László az orvosét emeli az igazságszolgáltatás magaslatára.
*

A szebb napokat megélt Angolnayné, egy fölakasztott folyami bandita özvegye
•és a zavaros tehetségű fia, Leon köré rajzolta meg a húszas évek lengyel társadalmának sivár kórlapját Witkiewicz: Az anya ugyancsak hazai bemutatóként került
•a Kisszínpadra. A testileg-szellemileg kivakult, alkoholista, morfinista özvegy —
Barta Mária. Witkiewicz használati utasítására (beszédmodorának közönségesebbvalóságosabb és disztingváltabb-felszínesebb változataira) a rendező apró életszerű
-megfigyeléseit fényképezi, a kiszolgáltatottságot vállaló nő „materiális anyaságának"
konzekvenciáival. Előttünk elaggó, részvétünkre számító, mégis fölmenthetetlen nő;
•Barta Mária halottsápadt arca mögött alaptípus és egyedi jelenség egyszerre. Leon:
Csernák Árpád. Köteles kiszipolyozója, gyilkosa anyjának, mert hite szerint így kerülnek be együtt a halhatatlanságba. Gyűlöli az emberiséget, s az eszmék hamvasztó
tisztítótüzében elégő fiatal entellektüel típusában Witkiewicz némi önparódiát is
elrejt, arról a fiatal, többre hivatott értelmiségről, mely a húszas évek Lengyelországának süket társadalmában programszerűen és kötelességszerűen vetélte el
-maradék eszméit, energiáit. Vihar egy, csöbör mosogatólében — nyilatkozik meg
Leon. Ízléstelen színjáték — jelöli meg a m ű f a j t Witkiewicz. Sándor János, a rendező, komikusra veszi a blöfföt. Leont lavórba állítja, megszavaltatja, színes fonalakba gombolyítja, és az előadás ezen a ponton tudatosan elveszti egyensúlyérzékét
a képzeletbeli kötélen, ahol egyébként végig bravúrosan billeg — a tragikum és
komikum közti groteszkkel. Nincs tragédia — mered a semmibe a m á r megvakult
anya, miközben a tökéletes gondtalanság narkotikumába masíroznak a résztvevők,
kiküszöbölve, vagy legalábbis elhalasztva életükből a drámai eseményeket. Az anya
a drámára képtelenség passzív rezisztenciájának drámája. A kokainba fulladó
Angolnayné kálváráját később Witkiewicz is megjárta, de a drámaiatlan társadalom
lázlapja a cári egyenruhából 1917-ben kiugrott és repatriált szerző lelkifurdalásai
is lehetnek az oroszországi forradalmakért. Abszurd humanizmus: hűvös mértékletességgel kiforgatott logikája biológiai síkra szegényíti az érzelmeket, talán ezért
emlegetik az abszurd dráma előképének, a becketti iskolára utaló groteszk ízeivel,
:90

álom- és filmszerűségével, szürrealista homályával. Túlérzékeny lélekkel föltárt
pesszimizmusa azért kimondottan is fogja az elődök kezét. Az alapszituáció Ibsen
Kísértetekének
rokona, az epilógus pedig Shaw alig egy évvel korábbi Szent Johannáiéira emlékeztet, de Witkiewicz előrefut az időben, s csak aztán lép hátra a történelem deszkáira, ideálmodva a munkásokat, hogy a pusztulásra ítéltetett társadalom korcsait kitakarítsák a színházból. Hiába mondja Witkiewicz, hogy a drámának az élettől független belső logikája él a színpadon, valójában ő sem, a rendező
Sándor János sem tudja függetleníteni az élettől, hozzáteszi véleményét, áthangszereli, mert ezek a figurák ma már panoptikumok. Árnyalt jellemrajzaihoz, a
stílus kötéltáncához kitűnő lehetőséget nyújt a Kisszínpad társasági légköre, érzékeny közvetlensége, amit Gyarmathy Ágnes választékos ízlésű szobaberendezése még
intimebbé varázsol.
A bécsi zeneakadémia professzorának, Gottfried von Einemnek neve ismerős a
szegedi operában. Tíz esztendeje Vaszy Viktorék mutatták be Büchner drámájából
írt operáját, a Danton halálát, 1965-ben egy balettje, a Medúza ment Szegeden,
s most Az öreg hölgy, melyet három éve a bécsi ünnepi heteken látott először a
publikum, Christa Ludwiggál. Nem csak címében azonos Friedrich
Dürrenmatt
„tragikus komédiájával", de librettóját is Dürrenmatt írta v A kérdés megint kikerülhetetlen: lehet-e drámaszöveg fölé kottát rajzolni, az öntörvényű színpadi
nyelv elé violinkulcsot? Dürrenmatt világosan elmondja, hogy a színpadi nyelv az
író legsajátabb, szuverén hozzájárulása a drámához — ugyanakkor a komponista
nem zenésíthet meg adományokat, csak nyersanyagot. Dürrenmatt figurái magukban
hordozzák bűneiket és igazságaikat (mikor az ész, mikor az erkölcs, mikor a pénz,
mikor a jólétösztön igazságát), ennyi „igazság" összefényképezésénél szikrázik föl a
levegő, hogy a villám csak egyet sújtson, aki nélkül viszont — paradox módon —
nem adatna meg a többieknek az újrakezdés lehetősége. Itt nem az egymástól
különböző rendszerben gondolkodó emberek igazságai ütköznek meg, hanem az
azonos tőről metszettek igazságai, legfeljebb 111 szaladna el közülük, önvédelmi
okokból. Nem szabadulhat persze a gülleni mocsárból, vállalnia kell az áldozatot,
de nem menti föl a várost, az „eljárás terhét nem veszi le róluk", a bűntudat túléli a bűnhődést. Dürrenmatt a gülleni bűnt mentette át az opera librettójába is.
Von Einem megérezte, hogy a szerepek inkább típusok, mintsem lélektanilag önállósított, árnyaltan jellemzett figurák, ezért az operákban kedvelt motívumtechnikával hívta be őket a színpadra. Mozgalmasan használta ki a szöveg pergő dialógusait, a kórusokat, mint a gülleni magatartás akkordjait, a jelenetek (különösen
az utolsó nagy kórus) operai hatásosságát, tabló- és lótványszerűségét. Tudja, hogy
az opera nehezen nélkülözi a dallamot, ezért nem fukar a cantilenákkal, sőt emlékezetes ízeket is beidéz Puccinitől, Richárd Strausstól, az operai stíl, hatás kedvéért.
Ugyanakkor a szövegkönyv és a hagyományok tisztelete mintha bénítóan le is zárná
a komponista fölvállalt lehetőségeinek körét: a mű zenei matériája kihasználatlanul
hagyja a mai ember bonyolult életérzésének tartalékait, alapjában véve nem túlságosan izgalmas, nem eléggé színesen modern.
A tragikus végű komédia századunk műfaja. A szegedi bemutató rendezője,
Horváth Zoltán, láthatóan megfogadta Dürrenmatt tanácsait: „ . . . sötét dolog, éppen
ezért nem szabad sötét színekkel ábrázolni, hanem nagy emberséggel, nem haraggal, hanem gyásszal, sőt: humorral." Gyarmathy Ágnes köznapian szürke, fakó
színpadképében az utolsó jelenet lila fátyolossága sugallja a jelképszerűséget és
disszonanciát. Horváth Zoltán a folyamatos, áttűnésszerű képek kirajzolásába, a
szereplők mozgatásába, a játékelemekbe fecskendezte a humor injekcióját, a zártabb
zenei szakaszok nem miatta maradtak statikusak. A szegedi opera ismét rendkívüli
feladatra vállalkozott. Vaszy Viktor szenvedélyesen és céltudatosan építi ki nem
hétköznapi repertoárját, szolgálatot téve Szeged, az ország operakultúrájának.
A premieren ezúttal is megmutatkoztak a szegedi operajátszás erényei, az egészséges, markáns, kidolgozott zenekari játék, a szólisták megbízhatósága, fegyelme, a
91

0

stílus tisztasága — legfeljebb a kórus bizonytalankodásai figyelmeztetnek a szegedi
színház akut problémájára. Lengyel Ildikó élénk színekkel festette a némileg megfiatalított öreg hölgy alakját, hangjának karaktere is alkalmas a szerepre. Az opera
legjellegzetesebb teljesítményét Gyimesi Kálmán (111) nyújtotta, neki sikerült legmesszebb kerülni a beleselkedő operai maníroktól: szorongásos, szánalmas szatócsot állított elénk. A darab szövegét Szabó Miklós, a szegedi opera egykori kitűnő
művésze fordította, aki a szerző társaságában vett részt a szegedi premieren.
N1KOLÉNYI ISTVÁN

KÉPZŐMŰVÉSZET

Paraszti kon osztáz
GONDOLATOK SZALAY FERENC BUDAPESTI KIÁLLÍTÁSA KAPCSÁN
A KORSZERŰ VÁSÁRHELYISÉGRŐL

Nem közhely, bár de sokan degradálnák azzá, hogy haladó, progresszív művészet csak társadalmi talajból sarjadhat. Egyre hiteltelenebbek a Tart pour Tart
művek, hamar lelepleződnek a terepszínűre festett elefántcsonttornyokban született
„valóságközeli" alkotások. A művészettörténet maradandó és példaadó produktumai
éppen azért állták ki a századok és kritikák próbáját, azért maradtak fönn az idő
rostáján, mert korukkal lélegző művészek alkották őket, mert művészi tettekkel
reagáltak a társadalom minden parányi rezdülésére, mert maguk is aktív részesei
voltak társadalmuknak. S ha egy műalkotás korának igaz, hű tükre, akkor az eljövendő századok számára is van hasznos és tanulságos üzenete. A hódmezővásárhelyi festészet ilyen gyökerekből táplálkozik, ilyen nedvek táplálják újuló hajtásait.
Csakhogy ezeknek a hajtásoknak életképességéhez nem elegendőek a talaj nedvei,
nem elég a kötődés. Levegőre, élettérre, tápláló környezetre, megújulást serkentő
nagy energiákra, tehetséget istápoló társadalmi közegre is szükség van. Vásárhely
az alföldi képzőművészet, elsősorban a festészet bölcsőhelye. S ez a piktúra elsősorban a paraszti életben, a paraszti környezetben és a parasztok között találta
meg témáit-tartalmait. Azért volt születésekor is forradalmi, mert épp az akkori
művészdivatokkal szemben vállalta a magyar paraszti valóság igaz ábrázolását.
Mert amikor polgári enteriőröket, mézeskalács-parasztházakat volt sikk festeni, ők
valódi tanyák nyomorúságos világát festették vásznaikra — felkiáltójelnek. Amikor
díszparasztokat és sujtásos magyarban feszengő honleányokat volt divat festeni, ők
kucsmás, életüket barázdákba szántott földműveseket, kérges tenyerű-sorsú asszonyokat választottak modellekül. Ez az örökség teremtő forrás és figyelmeztetően
nagy nevelőerő. Arra tanít, hogy a magyar paraszti világnak valódi arcát kell keresni és felmutatni, arra, hogy ezeknek az embereknek minden körülmények között
hű szószólójuknak, képviselőjüknek és tanítójuknak kell lenni. Azt a nem kis feladatot hagyományozták a maiakra, hogy a változások krónikásai legyenek, megőrzők és megújítok egyszerre, okosan sáfárkodjanak a hagyománnyal, s teremtsenek újakat. Ezeket a gondolatokat azért volt szükséges előrebocsátani, mert az
utóbbi években egyre figyelmeztetőbben jelentkeznek a vásárhelyi festészet válságjelei. A hagyomány maradt a mérce, nem a körülöttünk vibráló jelen. A múlt
nosztalgiáit, a hajdani paraszti élet idillivé satnyult körülményeit, relikviáit ábrá92

zolják, jórészt divatból és kelendőségből napjaink változó élete helyett. A mai
vásárhelyi festészet kerékkötői azok a művészek, akik képtelenek észrevenni, hogy
megváltozott körülöttük a világ, hogy tiszteletreméltó mestereik módján festeni ma
m á r a múlt siratása, hamis nosztalgia, regresszió. A régi patriarhális paraszti környezet új, modern közösséggé szerveződik; ú j tartalmakat kapnak a régi mozdulatok, egybeszántották a tenyérnyi parcellákat, megváltoztak a hajdani szokások, a
régiek helyett újak alakultak. Más lett a magyar parasztság arculata, de megváltoztak az egyének is. Öltözetük éppúgy, mint gondolkodásuk, vágyaik éppúgy,
mint környezetük, egyéni boldogulásuk éppúgy, mint közös célkitűzéseik. Aki ma a
vásárhelyiséget vállalja a magyar képzőművészetben, annak erre kell föltennie az
életét. Aki pedig erre tette föl életét, annak kötelessége hű krónikásnak, vádlottnak és vádlónak, szeretőnek és megcsalt társnak is lenni. Velük és értük.
A vásárhelyi művészet legjobbjai ezt a feladatot évekkel ezelőtt felismerték, s
más-más technikai megoldásokkal, más-más stílusokat, kifejezésmódokat asszimilálva, más-más színvonalon megteremtették a vásárhelyi festészet mai gerincét,
mely sejtetni engedi a jövő útjait is. Ezen vezető mesterek közé tartozik Szalay
Ferenc is, aki másfél évtizede szinte fejest ugrott a számára alig ismert világba.
Aki kívülről, kerülő utakon jutott el a magyar parasztsággal vállalt sorsközösségig,
vargabetűk után lett ennek a drámai izzásokkal tele változó világnak elkötelezett
képíró mestere.
SZABÓ BÁCSITÓL A TÖRTÉNELEMIG

Április utolsó napjaiban nyílt meg Budapesten a Műcsarnok három termében
Szalay Ferenc Munkácsy- és SZOT-díjas festőművész kiállítása. A tárlatot nagy
következetességgel — talán túlságosan is szigorú szelekcióval — építette föl Szalay.
Rajzok vezetik el a szemlélőt a festményekhez, s a festményekből szinte előttünk
épül föl a fő mű, a Történelem. Nem véletlenül, nemcsak a helytöltés érdekében
kerültek a rajzok a kiállítóterem falaira. Nagyon is komoly és átgondolt szándékból. A vázlatok, tanulmány rajzok, feljegyzések Szalay piktúrájának fundamentumát
képezik. Tartalmi alapját, hitelesítő alaposságát éppúgy, mint egyszerűsítő rajzosságának előzményeit. Hányszor kellett lekapni-lerajzolni Szabó bácsi évtizedek bélyegeit viselő arcát, Kovács bácsi szikkadt fejét, törődött pillantását, hogy festett
portréinak ne csak hitele és fedezete legyen, de a megfestett tekintet, az ábrázolt
arc, a mozdulat paraszti sorsok hordozója lehessen. Hány ruharedőn, drapérián kellett eljátszania ceruzájának, kitapogatva rejtőzködő rendjét, hogy el tudja felejteni
ezeket a táncoló ráncokat-redőket az eltűnt katona fakó zubbonyát festve. Szeretett
lovainak hány mozdulatára volt szüksége ahhoz, hogy összeálljon, életet nyerjen a
táncoló almásderes. Hány kéztanulmány után születtek a tsz-közgyűlés jelképes,
beszédes s annyi nyelven szóló tenyerei?! Ráadásként Szalaynál a rajz nemcsak a
festmények nem látható kilenctizednyi jéghegyrésze, de végletekig leegyszerűsített
ábrázolásmódja, tiszta és világos szerkezetessége is elképzelhetetlen a biztos, sőt
virtuóz rajztudás nélkül, a gondolatnak engedelmeskedő, megszelídített vonalak
nélkül.
Ügy tűnik, Szalay csak azokat a festményeit állította ki a Műcsarnokban, amelyek legközvetlenebb előzményei voltak a Történelem parasztikonosztázának. A képek egy kisebb része Szalay férfias líráját, az örök emberi érzésekhez, a nemes
humánumhoz való vonzódását mutatják. Közülük régi ismerősként üdvözölhettük az
Életfa-szimbólumot, a költő barát, B. F. nemesen egyszerű portréját (Mintha ez a
fekete, komoly, kun szemű költőlegény évszázadokon át mentette volna az éneket,
s ő hozta volna el közénk.). A Kantáta az újrafelfedezés erejével és örömével hatott, festői csúcsait máig nemigen sikerült túlszárnyalnia Szalaynak. Egyformán
ikerpárja a román kolindónak, Bartók muzsikájának, Juhász Ferenc költeményének, Szervátiusz fareliefjének. öttételes oltárformátuma formai előzménye a Történelem huszonhat tételes, szigorúan szerkesztett montázsszerű krónikájának.
93

Külön kell szólni Szalay három — egymásból növő s egymással teljesedő —
képéről, a Belépés a tsz-be, a Tsz-közgyűlés és a Tsz-vezetőség
címűekről. Ez a
három festmény a magyar parasztság Szent István óta végbement egyik legnagyobb
és legjelentősebb életformaváltásának megrázó drámai triptichonja. A Belépés a
tsz-be egyetlen drámai pillanatba sűríti a régihez való kötődés, ragaszkodás erejét
és az újtól-ismeretlentől való rettegés vibrálását, valamint a felsejlő boldogabb
holnap reményét. A tehetetlenség, a nosztalgia, a ragaszkodás könnyeket csal a
szemekbe, ökölbe rántja a kezeket, nehezen mozdul a toll. Megrázó életkép — a
magyar parasztság évezredes múltjára tesz pontot. A Tsz-közgyűlésen már higgadtabbak az indulatok, ú j közösségben látjuk a kucsmás parasztfejeket. Még nagyon
vegyes ez a kollektíva, az arcok-tekintetek még egyszerre kalandoznak a tegnapban s kutatják a holnapot. A felnyújtott, jelképessé növelt kezek ujjai, mint érett
búzakalászok erdeje érvel a fejek fölött a döntés igazáról. Velük szemben a Tszvezetőség, melynek tagjai a vezetést éppúgy ízlelgetik feszengve-idétlenül-sután,
mint ú j életét a közgyűlés tétova gyülekezete. A feltartott kezekben van az ő
bizalmuk is.
PARASZTIKONOSZTÁZ 26 TÉTELBEN

A Történelem — Szalay kiállításának főműve — tartalmi mondanivalója tíz év
történelmi távlatából és egy évtized festői útjának eredményeiből építkezik. Amíg
előző képei a jelen idő dokumentálásai voltak, addig a Történelem több mint egy
évtized társadalmi-történelmi tapasztalataiból kristályosítja indulatait. Huszonhat
tételben mondja el — mint egy film — a magyar parasztság évezredes történetének
legizgalmasabb évtizedeit, legszikrázóbb pillanatait. Epikus sűrítményben, felvillanó
drámai izzásokkal, egy képírómester pontosságával, egy agitátor meggyőző erejével,
a jelenlevő hitelességével. A múlt árvalányhajas, boros-vigalmas, pejlovat táncoltató álmodásától, „Horthy Miklós legszebb katonájá"-nak utolsó, megmaradt tábori
fotográfiájától, megfakult arcképétől, elbutított paraszttekintetétől, ettől a „tragikomikus rekviem"-től az aláírás szikrapattanásig feszült, merész képkivágású tábláján át az újrafogalmazott közgyűlés képéig nemcsak egy folyamat állomásait
ábrázolja Szalay. A Történelemnek drámai részletei éppúgy vannak, mint lírától
sem mentes parasztenteriőrei. Portréi éppúgy életrajzok, mint ahogy szobabelsőrészletei sorshordozó jelképek. A második sor fríze — tizenkét parasztfigura — így
együtt a mai magyar parasztság. A múltból ittmaradt mikádókabátban éppúgy,
mint pufajkába öltözötten, tartózkodó tekintettel csakúgy, mint nyílt-okos szemekkel, öregen-megfáradtan is, erőtől duzzadó fiatalon is. A Történelem közgyűlése is
— bár elődjével szoros rokonságban van — más. Tudatosabb, komolyabb közösség
ez, saját sorsának felelős irányítója. A felemelt, igent szavazó kezekkel Szalay is,
parasztjai is erre a nagy történelmi változásra adják le voksukat. Ez az igenlés, a
hatalmas méretű változás elfogadása, magukévá tétele a legnagyobb társadalmi
fegyvertény. Maga a történelem. Szalaynak ez a korszakos műve pedig ennek a
történelemnek művészi dokumentuma. Tény, hogy a négy méterszer két méter hatvan centis, huszonhat tételes mű e változás leghitelesebb és legszínvonalasabb krónikája. Az is biztos, hogy ezzel nemcsak a parasztság életében zárult le egy fejezet,
de Szalay piktúrájában is. Továbblépésre kötelezi a történelem és a Történelem.
TANDI LAJOS

94

László Gyula: Kortársaim II.
Sok ismert arc: régészek, történészek, néprajzkutatók, nyelvészek és irodalmárok — a múzeumi és egyetemi élet reprezentánsai. Többségük magyar, ám akad
köztük mutatóba néhány külföldi kolléga is, akik érdeklődéssel figyelik eredményeinket. Barátok és pályatársak, de mesterek és tanítványok is szerepelnek e szakmai panteonban. Fájdalmas, hogy a megábrázoltak közül többen már csak emlékeinkben é l n e k . . .
Idestova három évtized termékei — ha szabad ezt mondani: melléktermékei erajzok. Kari tanácsülések, hosszadalmas értekezletek alkalmával készültek, midőn a
régészprofesszor egyébként fáradhatatlanul kereső elméje és csapongó fantáziája
passzivitásba kényszerült. Az elfecsérelt idő miatti bosszankodást azonban a ceruza
vagy toll játékos vonalai nyomán az alkotás öröme váltotta fel László Gyula számára. Utólag persze örömet szereztek e rajzok a modellnek is, amint ezt a rajzok
alá írt „lábjegyzetek" nemegyszer tanúsítják, ha ugyan egyáltalán beszélhetünk a
képzavar vádja nélkül lábjegyzetekről arcképekkel kapcsolatban.
Gondolatainkat tovább fűzve azonban némileg helyesbítenünk kell az imént
mondottakat. A rajzolás — noha egyfelől csakugyan kikapcsolódást jelent — mégsem csupán a kéz és a szem dolga. A rajzoló vonalakkal, a papír fehér síkját sötétebb-világosabb foltokba rendezve fogalmaz: tisztázza saját magának és közli közönségével, hogy milyennek látja a valóságot. Ha pedig a rajzoló történetesen portretista, nemcsakhogy fokozott szigorúsággal kell vigyáznia a látott vonások és a
megjelenítés közötti harmóniára, hanem a formák mögé is kell hatolnia, meg kell
sejtetnie az arcvonások rejtette karaktert.
A körös-körül látható képmások — mondottuk — majdnem harminc év alatt
gyűltek egybe, három generáció szakembereinek arcvonásait örökítik meg. S midőn
fölvillanó szemmel üdvözöljük köztük ismerőseinket, vagy a mulandóságot vádlón
állunk meg egy-egy múlttá vált emlékezetes tekintet előtt, illesse méltányoló elismerés és köszönet a portrérajzolót: úgy láttatta meg a szikrázó szellemet, a hűvös
elmét, a gondolkodó, lelkes embert, mint amilyennek mi is megismertük, megőriztük magunkban kedves barátainkat vagy éppen mestereinket. Jó őket együtt látni
Móra Ferenc múzeumában, amely iránt a kiállító művész és tudós mindig kitüntető
barátságot tanúsított. Talán azért, mert e múzeum névadója is Apollón és Athéné
kedveltje volt? Vagy az idekerült tanítványok kis csapata, esetleg maga a t á j és
múltunk innét előkerült emlékei tették kedvessé számára e vidéket? Akárhogyan is
van, örvendezünk, hogy László Gyula tavalyi művészportréi után most a második
„Kortársaim" kiállításnak ad otthont e ház, és bemutatja a magyar tudományos
élet egy jelentős szektorának, az ún. nemzeti tudományok művelőinek válogatott
együttesét.
Nem zárhatjuk szavainkat anélkül, hogy meg ne említenénk László professzor
érdekes kéziratgyűjteményét, amelyből szelektált bemutatót ad az itt elhelyezett
négy tárló. Mint nyelvész némileg berzenkedem attól a hagyományos megfogalmazástól, amely a stílust a műben jelentkező egyéni mozzanatok összességével, magával az emberrel azonosítja, e kiállítás szószólójaként azonban mégis fel kell idéznem a „le style, c'est Thomme" formában közhellyé vált szállóigét. Mert elkerülhetetlenül ez jut eszünkbe, ha az arcmás tükrözte egyéniséget összevetjük a kezük
vonásaiból megnyilvánulóval.
Érdemes azután egy pillantást vetni azokra a manuscriptumokra is, amelyeknek íróiról rajz nem készült. Kiállításuk mégis indokolt. Ezek László Gyula bennünk kialakult portréját teszik teljesebbé: elárulván, hogy nemcsak tárgyilagos
megfigyelője kortársainak, tudós munkatársainak, hanem — amint a két Nobeldíjas: az atomfizikus Heisenberg és a biokémikus Szent-Györgyi közvetlen hangú
levele is illusztrálja — cselekvő részese a földgolyó egészét behálózó magasfeszültségű szellemi áramkörnek.
HAJDÜ PÉTER
95

Május 27-én a Magyar Rádió Tiszai
tájak címmel irodalmi műsort
közvetített Szegedről. A Dorogi Zsigmond
szerkesztette
összeállításban
Juhász
Gyula, József Attila és Radnóti Miklós
versei mellett Veress Miklós, Simái Mihály és Polner Zoltán költeményeit is
hallhattuk Berek Katalin, Horváth Ferenc, Keres Emil, Major Tamás, Mentes József és Sólyom Ildikó előadásában. Bevezetőt Ilia Mihály, a Tiszatáj
főszerkesztője
mondott.
A magyar
könyvkiadás
adatai 1973 címmel tanulságos gyűjteményt jelentetett meg
a Magyar Könyvkiadók és Könyvterjesztők
Egyesülése. A kötetben az 1945—73 között
Magyarországon megjelent összes kiadvány
adata megtalálható. A könyvkiadással, a
szépirodalommal, az ifjúsági és gyermekirodalommal, valamint a fordításokkal külön
fejezet foglalkozik. Az adattengerből csupán
két nagyon jellemzőt emelünk ki. 1951-ben
az összes kiadványok száma 12 229 volt, 1973ban viszont 34131. Ugyanakkor a könyvforgalom is imponálóan emelkedett: az 1951-es
143 millió forint 1973-ra megtízszereződött.

Csetri Lajos irodalomtörténész
nyitotta meg az ünnepi könyvhét Csongrád megyei
eseménysorozatát
június
1-én Szegeden, a Kárász utcai kgnyvsétányon. A következő napokban több

96

helyen került sor irodalmi estre, íróolvasó találkozóra.
A
legjelentősebb
ünnepi est Szegeden, a Bartók Béla
Művelődési Központban zajlott 6-án este, ahol Sánta Ferenc, Galgóczi Erzsébet, Raffai Sarolta, Kormos
István,
Lator László, Tóth Béla és Üjhelyi János műveiből olvastak föl a Szegedi
Nemzeti Színház művészei.
Bevezetőt
mondott és az írókat bemutatta
Kiss
Ferenc
irodalomtörténész.
Sánta Ferenc rendhagyó
irodalomórán
és irodalmi esten szerepelt
Szentesen,
valamint Csongrádon. Mindkét
városban Péter László irodalomtörténész
mutatta be az írót.
Galgóczi Erzsébet és Üjhelyi
János
Hódmezővásárhelyen
és a Szegedi Konzervgyárban találkozott
olvasóival.
Tóth Béla 4-én Bordányban, 5-én Üjszegeden, a kenderfonógyár
könyvtárában szerepelt. Bemutatta Annus József,
lapunk
főszerkesztő-helyettese.
Irodalmi estet tartottak Makón, a József Attila Könyvtárban. Galgóczi Erzsébet és Tamási István
munkásságáról
beszélt Annus József, felolvasott
Déry
Mária.
Szegeden a Textilművek
kultúrtermében vett részt író-olvasó találkozón Kárász József és Veress Miklós.

