tiszatáj
2002. FEBR. * 56. ÉVF.

I

«H.V.S7/
Ns.^.V
* //
r ,, ^

Határ Győző, Király László, Tandori Dezső,
Térey János, Vitéz György versei
Nagy Koppány Zsolt,
Szántó T. Gábor prózája
Olvasáskultúra az ezredfordulón
Beszélgetés Szörényi Lászlóval
Diákmelléklet: H. Nagy Péter
Ady-elemzése

tiszatáj
IRODALMI FOLYÓIRAT
Főszerkesztő:
OLASZ SÁNDOR
Szerkesztő:
HÁsz RÓBERT
A szerkesztőség tagjai:
ANNUS GÁBOR
(művészeti szerkesztő)
DOMÁNYHÁZI EDIT
(nyelvi lektor)
HAJÓS JÓZSEFNÉ
(szerkesztőségi titkár)

tiszatáj
Megjelenteti a Tiszatáj Alapítvány Kuratóriuma
a Csongrád Megyei Önkormányzat, Szeged Megyei Jogú Város Önkormányzata,
a József Attila Alapítvány és
a Nemzeti Kulturális Örökség Minisztériuma
Nemzeti Kulturális Alapprogram
y
rrf
támogatásával.
MSMSBfl Kl'LTURÁI.ÍS ÖBOKSÉC
.
,
,
*AL»S '
MiMS/rtRii ma
/ e i e , 1 < 5 s kia 1 d 1 °; Tiszata) Alapitvany.
Szedes, tördeles: 1 iSzataj Alapitvany.
A lapot nyomja: Officina Press Kft., Szeged.
Felelős vezető: Dr. Kékes Tiborné.
Internet: www.tiszataj.hu e-mail: tiszataj@tiszataj.hu
A folyóirat internet-szolgáltatója a V-fon Rt.
Szerkesztőség: 6741 Szeged, Rákóczi tér 1. Tel. és fax: (62) 421-549. Levélcím: 6701 Szeged, Pf. 149.
Terjeszti a HÍRKER Rt. és az N H Rt. Előfizethető a hírlapkézbesítőknél és a Hírlapelőfizetési
Irodában (Budapest, XIQ. Lehel u. 10/A, levélcím: HELIR, Budapest 1900), ezen kívül Budapesten a Magyar Posta Rt. Levél- és Hírlapüzletági Igazgatósága kerületi ügyfélszolgálati irodáin,
vidéken a postahivatalokban; közvetlenül vagy postautalványon, valamint átutalással a Postabank Rt. 11991102-02102799-00000000 pénzforgalmi jelzőszámra.
Egyes szám ára: 200 forint.
Előfizetési díj: negyedévre 600, fél évre 1200, egész évre 2400 forint.
ISSN 0133 1167

Tartalom
LVI. ÉVFOLYAM, 2. SZÁM
2002. FEBRUÁR
TANDORI DEZSŐ: Ez nem egy súlyos psz; Témák;
„belülről”; „Ereggy mosdani…!” – ?; „Fedezd fel
a harmadik Északi Sarkot…!”; Persze, az; Na ja,
Beckett; könnyű: „Beckett…” ..................................
JÁSZ ATTILA: A „Pillantások kézikönyvé”-ből .............
SZÁNTÓ T. GÁBOR: Keleti pályaudvar, végállomás
(Regényrészlet) .........................................................
TÉREY JÁNOS: Hagen álma ............................................
HATÁR GYŐZŐ: Üveggolyó; Esedékes; Lejtő ...............
NAGY KOPPÁNY ZSOLT: Hörkényi tette (Hódolat
Örkény Istvánnak); A nagy, fehér, sánta kutya
(Kolozsvári mese); Szüzessége Editkének ................
VESZELKA ATTILA: Strófák; Hidak fölött .....................
KIRÁLY LÁSZLÓ: Tisztálkodás a régi várban; Szerelmeink; Árva várva; A szibárdok története; A vadászat.
VITÉZ GYÖRGY: Rövidek ..............................................
VÖRÖS ISTVÁN: Összevarrt halottak (11 bekezdés
a fordításban élő irodalmakról) ...............................

3
10
13
30
34

39
48
51
55
57

Olvasáskultúra az ezredfordulón
GEREBEN FERENC: Olvasáskultúránk az ezredfordulón ............................................................................
PÉTER LÁSZLÓ: Klasszikusok és kortársak ....................

61
73

KRITIKA
NÉMETH ZOLTÁN: A klasszikus pozíció elfoglalásának lehetőségei és veszélyei (Tőzsér Árpád: Finnegan halála) ................................................................
VEKERDI LÁSZLÓ: Füzi László: Alkat és mű (Németh
László 1901–1975) ....................................................
CSŰRÖS MIKLÓS: Monostori Imre: Mesterek, kortársak (Tanulmányok, kritikák, emlékezések) ............
MÁRKUS BÉLA: Curpika, a csillagnéző (Fodor Ilona:
Csillagokból kopjafa) ...............................................
PAPP ENDRE: Az egységben látás makacs igénye (Márkus Béla: Nem dolgunk feledni) ..............................

76
82
88
92
96

„A Tisza-parton mit keresek?”
HOLLÓSI ZSOLT: „A hátsó ajtón lopakodtam vissza
a magyar irodalomba” (Beszélgetés Szörényi László
irodalomtörténésszel) .............................................. 101
Szerkesztői asztal ........................................... a belső borítón

ILLUSZTRÁCIÓ
KASS ESZTER munkái a 9., 47, 60., 75., 95., 100.
és a 112. oldalon

DIÁKMELLÉKLET
H. NAGY PÉTER: Az innováció-kényszer kiiktatása
(Sípja régi babonának)

TANDORI DEZSÕ

Ez nem egy súlyos psz
Ez nem egy súlyos pszichés állapot,
nem a jövő útja és nem a múlt,
ez a jelen, ez az örök-kimúlt
hiedelem-támasztás, maga, ott
a jelen – és nem itt. Függéseit,
mint indákat, pókhálószálakat
félrehajtod, meglengenek kicsit,
s hogy te is ilyen vagy, ily változat.
Ez annak megtestesülése, hogy
nincs mit mondanom, és ezt mondom, és
ez a költészet. Nem következés,
még annyiban sem, hogy hajtogatod
félre a szálakat. Mint összehajtott
levegő, imént más alakban volt ott –
van egyáltalán alakja? Na látod,
legelemibbje mégis ez:
hiányod
belőle.
S ez önmaga levegője.
A levegő lélegzetvétele.
S ez már nem ő. Se te.

4

tiszatáj

Témák; „belülrõl”
In mem. Oscar Wilde

Amennyiben a lényegről van szó,
semmi kérdés, nem kérdéses semmi.
De amennyiben kérdésekről van szó,
sokkal súlyosabb kérdésekről van szó.
Ha nem lettem sikerek rabja, mint némelyek,
nem lettem sikerek kiválasztottja,
legalább megőrizhessem lényegemet,
mely önmagát belülről alkotja.
Oscar szerint, akitől oly sok mindenben
távolinak érzem magam, mindazonáltal
egy géniusztól: szerinte, igen, tematikus
alakulása, ne mondjam „fejlődése”
van az irodalomnak, kellenek új tárgyak,
terepek. Nekem a mackók, verebek, később
a lovak – témák voltak, idegenkedés
tárgyai is bőven. Hogyan képzelem szabadságom,
mint Oscar mondta, hogy „belülről alakuljak
hitelesen”? Összeírtam, öt pont csak egy
bécsi út elmaradása: 1./ rettegek mindentől, ami
az utazással függ össze – utasok, személyzet,
az örök-ugyanaz-a-táj -, megszakadhat
sorozatom, hogy jószerén hét-nyolc éve
magam ülök fülkében; rettenetes a
cigarettázás is, végig, Bécsig, cigarettázásom; borzadok az úttól; 2./ túl
sokba kerül ahhoz képest, mily aprókból
kotrom össze a hátépét, a csekély
gyűjtést; 3./ már nem vonzanak belülről

2002. február

5
a lovak, s így fogadni nagyon veszélyes,
mi több, értelmetlen, mert nem öröm,
kívül kerültél egy körön; 4./ nem értek
egyet bécsi életmódommal – cigarettázás,
„evés”, ivás – ivás nagyon! –, minek?
5./ iszonyúan fárasztó, több napomat
teszi tönkre utólag is. És akkor még
kis verebem, nem is említettem, Totyit,
aki, bár jó kezekben, nélkülem marad itt.
Tehát így van, így alakul ez a belső
alakulás, ahogy vagyok, ennek így kell
lennie, ez Oscar bölcs szelleme –
amit a maga életében ő maga úgy felrúgott szegény.
Tette légyen bár, nem teszem én.
Persze, de hogy mi lesz még!? Én még
ma is rettegek, egyre „megint”, hogy „elvisz az ávó”!

„Ereggy mosdani…!” – ?
(Csak legvégül Karinthynak)

Amint lesz, csakis bensőnk lemondása
révén. Nem vagyunk „Csavargó Dani”,
akit elküldenek az uszodába
lemosdani.
Utazás, ló, zene – lemoshatatlan.
És ha belőled nincs az igazán, hogy
kell – jó, zene még kicsit –, ily alakban
valósul meg, mi nem mosakodásod,

6

tiszatáj
de ami te vagy. Amikor ital
nem kellett így, akkor hagyhattad el.
Nem volt, nem létezett. (Az már más kérdés,
hogy sörözés mellett is összefogytál
cingárságig, mint talán az ivás
elhagyásával legközelebb.)
Mondom, nincs „kérdés”, mihelyt valami
van. S ha nincs, hát oly szüszifoszi,
hogy azt nem is lehet kimondani.
Mindig a csökkentebb értékű az, ami
nagyságától képes megfosztani
magát. De ha belülről jön – na ládd…!
(„Azé' mos' má' megmosakodhatná', eccer, kéthavonta legalább!” – hallom közelem szózatát. De ha belülről nem jön!)

„Fedezd fel a harmadik Északi Sarkot…!”
Fedezd fel a harmadik Északi Sarkot,
így búcsúztam közelemtől, ment.
Vagy ha a Déli a második, lent,
mit tudom én. Ha túl nehéz, ne szakadj bele,
hagyd ott.
Hétfőn hat után felhívlak,
mindenképp hét előtt,
akkor olcsóbb a tarifa.
Különben nincs hol kezdeni a mesét.
A yorki Dante rosszkedvünk telét
nem hozza, nem viszi, ez egy Derby-próba,
három héttel Epsom előtt.

2002. február

7
S mi Epsom! Jobb, ha ott hagyom, ahol van,
nehogy megszakasszon.
És hogy nyolc éve hogy készültem rá!
Fontoskodtam, vettem a Guardiant.
Akkor még megfizethetők voltak az angol lapok.
Most Bécset is lespórolom, nem lesz tévén York.
Nem lesz Dante. „Milyen Dante van Bécsben?”
kérdezte valaki. Mint a mesében, úgy éreztem, úgy éltem
egy pillanatig.
Menj, menj harmadik Északi Sarkodig!

Persze, az
Persze, azért azok a kis utcák…!
Akár esőben a legrondább telefoncellák…!
Persze, azért a fogadóiroda ablakát súroló hársfák
a Printzenpachhubergasse újra kifakózöldült hársfái!
Persze, azért a… azért az… azért… persze!
És mégse.
És mégis a vonattól rettegni, a pályaudvartól, a busztól
vagy taxitól, és unni, hogy jönnek, és félnek, hogy beülnek,
és hogy K. hídja, a torony Gy.-ben, a forgó szélkelepet nézni
tucatszám, a Gruundigt és a Schöller Fagyit.
Nem! És a cigit, szívni a cigit szakmányban a fülkében,
szeszélyre az esőben, a napfényben a szélcsendben,
a szélben. És napokra a kialvatlanság fáradtsága.
Nem vagy képes semmi helyváltoztatásra semminek kedvéért.
A lovak elmentek, mit akkor a hársak, a Duna-parton
is vannak, minek ahhoz a Döblinger Hauptstrasse

8

tiszatáj
és a Printzenpachhubergasse sarkán abba a fogadóirodába
menned. Itthon, bár végiggyötrődve, oly egészségesen élsz!
Itt van Totyi, még ha folyton vigyázni kell is rá,
szeszélyeskedik is. Itt van minden, bár,
persze, semmi sincs itt. De hogy élned-halnod kell:
itt lesz a semmi is. Ahogy Wittgenstein mondta: amit élned
nem lehet, arról az életeddel kell hallgatnod.
Ennyi szabadság eljött: lehet magával az életeddel NEM!

Na ja, Beckett; könnyû: „Beckett…”
(Beckett, Beckett, be kelletett…)

Valahova csak el kellett jutnom azzal, hogy utazom,
hogy utaztam, sivár lett volna, hogy mindig „oda”,
jó, gyakran volt, hogy oda és azért,
bár összekeveredett népmesefordítás, filmezés, ló.
De hogy ja, Beckett – „könnyű, hogy Beckett, Beckett…”
Beckett, Beckett. Hogy egy fotón láttam,
megy, hátán táska átvetve, képaláírás: ő nem
ment soha sehova, ő mindig csak ment.
Eljutottál oda, hogy sehova akkor, akkor most sehova.
S nem helybenjárón. Sem. Vagy a clochard.
Nem emlékezett az agysérüléstől. Amnéziásan
élte végig legjobb igyekezettel.
A párizsi külvárosi bisztró. Egykori közele (felesége),
a jóbarátok. Operarészletek a vurlitzerből.
Egy sajtféleség. Igyekezett, csak emlékezni nem tudott.
Hozott a romterepről ajándékokat.

2002. február

9

De amikor döntésre akarták vinni a dolgot: „Emlékezz…!” – a
reflektorok a hadifogolytábort idézték neki, vagy mit,
és rohanni kezdett, és majdnem az egyik kamion alá futott.
Nemcsak az utazással vagyok így, mindennel így vagyok.
Tehát nemcsak belülről jön, de ami kívül volt, visszazárul.
És erről a kettőről van szó végül, nem másról. Jó, „Beckett”.

10

tiszatáj

JÁSZ ATTILA

A „Pillantások kézikönyvé”-bõl
[Elég is]
A szobaablakon át megnyíló látvány,
lehetőség, ki is ülhetnék akár a zöldbe,
zuhogna rám a nap fénye. Ez kielégít,
s majdnem elhiteti velem, ennyi elég is.

[Bennem bujkál]
Ahogy a belépő széttöri bennem
a jelentést, a „másik” jelenlétét,
ami összefűzne engem és
a verssorok születését.
Szétnéz rendesen ez az angyal,
nem jön el olyan gyakran,
néha csak, olykor becsap, ígérget,
máskor olvas, javít, becézget.
Hiába ellenkezem, folyton beszéltet,
nem tudom elhallgatni, ami fáj, amit érzek.
Valami hiány folyton piszkál,
ami előlem is bennem bujkál.
[A bukott angyal]
A bukott angyal törött szárnyait
kétségbeesetten emelgetve észrevette
a hóna alatt sűrűsödő pamacsot
s a hozzá tartozó fanyar izzadtságszagot.

2002. február

11
[Nincs sehol]
Magányos fémszékek előtt a vágy
sötét tüzében képernyők égnek,
örökké kielégítetlenül.
Hiába keresik,
izzik a lélek,
nincs sehol a honlapja az égnek.

[Egy teraszon]
Szeretek a háztetőkre nézni.
Egy angyal ülhet így a korhadt padon
Az ég peremén egy teraszon.
Én meg kapkodva veszem itt a levegőt,
s rögtön előjön a tériszonyom.
Pedig gravitációval foglalkozom,
szavakat dobálok egy feneketlen kútba,
de hiába,
csak a régi közhelyeket gyúrom át újra.

[Hiába kopogtatok]
A szívem elköltözött, nem találom,
hiába kopogtatok. Elvitted,
elloptad vagy elment magától?
– kérdezi a fabábu magától.

12

tiszatáj
[Beszédre bírná]
A múzeumi álarc mögött rekedt hallgatás,
se ki, se be, csak lebeg a tátott száj peremén
a mozdulatlan hang, miközben szárad
és repedezik a tusszín ajak.
A maszk mögé szemet képzelsz,
hogy élettel töltse meg, öltse ki rád
rothadó, archaikus nyelvét,
és, ha egyáltalán, beszéljen hozzád.
Le szeretnéd venni, akárha sajátod lenne.
Majd otthon, este az alkonyati poharakban
keresel megnyugvást, sötétlő bort töltesz,
s az áldozati maszkokra gondolsz, hogy ez vér,
és talán élettel telíthetné, beszédre bírná
poros torkuk évszázados szomorúságát.

[A lélekcérna]
Td-változat

Semmi sem tart örökké össze, fogva,
a lélekcérna túlfeszítve elszakadhat.
Mióta várod, hátad íve látszódjék csak
a labirintus neked kitárt kapujában.
De „az Etna krátere sem rossz”, írod,
s „a vulkán távirati stílusban működik most”.
Nekidőlsz hát az alkonyati erkélyvasnak,
miközben a szeel asszisztaal csak.

2002. február

13

SZÁNTÓ T. GÁBOR

Keleti pályaudvar, végállomás
(REGÉNYRÉSZLET)
Egy kertben, valahol a Virányosi úton
Amikor kora reggel az ügyeletes tisztet hívta, Friedmannt már visszavitték
a cellájába. Benedek frissen és tettre készen ébredt, bár későn kerültek ágyba,
és keveset aludt. Egy kiadós baszásnál nincs jobb altató, vigyorodott el, azután
kissé meghökkent, magában milyen közönséges kifejezést használt. Ha olykor
káromkodott is, viszolygott a testiséggel kapcsolatos durvaságoktól, noha két
nappal korábban, Kata spiccesen elsuttogott, különös óhajára, maga is mámorosan, szeretkezés közben több ízben kimondta e varázsszavakat, akárha ördögűzés célját szolgálták volna. Különös, izgató érzés bizsergette, amikor az
asszony fülébe suttogott, és Kata is fülébe lehelt, sugdosott, kérlelve, bíztatva
őt. Tegnap este már felbátorodva, magától duruzsolta a vágyteli ocsmányságokat, Kata azonban ezúttal egyáltalán nem viszonozta a dolgot.
Az asszony még aludt, amikor Benedekért megjött az autó. A sofőr a teljesen kihalt Múzeum körúton hajtott végig, a Deák téren át az Andrássy útra
fordult, majd az Oktogon után szabálytalanul kanyarodott balra a Csengery
utcába, hogy az Államvédelmi Hatóság oldalkapuja előtt parkolhasson le. Benedek figyelmeztette, de a sofőr, talán mert éjszakás volt, és az utolsó fuvarját
bonyolította, felszabadultan fordult hátra:
– Ugyan, ki merne megállítani bennünket, őrnagy elvtárs?
Benedek nyelt egyet.
– A szabályok ránk is vonatkoznak. Be kell tartani őket.
Egy pillanat alatt rosszkedve lett; nem is értette, miért. Idegesen kopogott
be az ügyeletes tiszthez, hogy megkérdezze, tud-e valamit Friedmann kihallgatásáról. Gécsek alhadnagy értetlenkedve igazgatta tányérsapkáját kopaszra borotvált fején.
– Tán két órája, hogy visszavitték. Elég ramaty állapotban van. Most akarja
kihallgatni, őrnagy elvtárs? – Már az este sem értette, mire ez a nagy felhajtás,
minek telefonál rá Benedek, bár a fogdakönyv szerint kétségkívül hosszasan
dolgoztak a delikvensen a fiúk. Gécsek este vette át a szolgálatot, ezt a Friedmannt meg még az előző ügyeletes idején vitték fel. Fúrta az oldalát, ki a fene
lehet az ipse. – Én felvezettetem, ha kéri, de nem hiszem, hogy kihallgatható
állapotban lenne. Mit csinált egyáltalán, hogy ilyen sürgős az ügy? – halkította
le a hangját, kissé közelebb hajolva Benedekhez.

14

tiszatáj

– Alhadnagy elvtárs, ugye nem gondolja, hogy beszámolóval tartozom magának? Nem a piacon van, hogy pletykálkodjon! És talán nem kéne az őrizetesek érdekeinek képviseletével foglalkoznia, miközben odakint dúl az osztályharc.
Gécsek döbbenten állt. Egy pillanat alatt leizzadt. Az őrnagy eddig szívélyes volt hozzá. Eszébe se jutott, hogy kérdése ilyen hatást vált ki. Vigyázzba
vágta magát:
– Őrnagy elvtárs, várom a parancsot!
– Hozzák rendbe ezt a Friedmannt, aztán tegyék kocsiba, és vigyék a Virányosi úti bázisra. Egy másik kocsira is szükség volna, azzal én megyek ugyanoda, csak előtte még fel kell vennünk valakit.
– Értettem, máris intézkedem – tisztelgett az ügyeletes.
– Remélem, azért nem sértődött meg, alhadnagy elvtárs. – Benedek még
mosolyogni is próbált.
– Nem, őrnagy elvtárs, minden rendben – mondta Gécsek, leeresztve jobbját, és arra gondolt, hogy ezek a zsidók az ÁVH-n belül is külön kasztot alkotnak a fensőbbséges viselkedésükkel, ahogy mindig kioktatják az embert.
Negyedóra múlva a Garay utca felé vitte Benedeket az autó, aminek hátsó
ülését sötét függöny vette körül, s rekesztette el a kilátást.
Judit hálóingére kapott köntösében, fejére sebtében kendőt dobva sietett az
előszobába az ismétlődő ideges csöngetésre, mely nem hagyott neki időt, hogy
rendbe szedje magát. Alig tudott erőt venni keze remegésén, hogy beletaláljon
a kulccsal a zárba. Amikor a résnyire nyitott ajtó mögött megpillantotta az
ávós tisztet, aki tegnap a kocsiban faggatta, sápadt arca még haloványabb lett,
álmatlanságtól táskás szemével riadtan pislogott. Pongyoláját mellén összemarkolva alig tudta visszafogni türelmetlenségét, hogy ne támadja le kérdésével: csak nem történt valami Benjáminnal?
– Most találkozhat a férjével. Ahogy megígértem – biccentett Benedek. Tekintetét önkéntelenül végigfuttatta az asszony rendezetlen külsején, a pongyolája alól kilógó hálóingen, mire Judit zavarában beljebb hajtotta az ajtót és
a takarásába húzódott. – Öltözzön fel, utána indulhatunk is. Lent várjuk a kocsiban.
Judit magára kapkodta a keze ügyébe kerülő ruhadarabokat, sietősen keltegette a gyerekeket. A szomszédasszonyát kérte meg, hogy vigye magával őket
a sílbe, s ha netán ebédre sem ér haza, adjon nekik valamit enni. Nyújtotta
volna a lakáskulcsot, de Groszbergné megjátszott sértettséggel visszautasította.
Csak nem képzeli, hogy nem jut a két gyereknek ebéd, ha főz a sajátjainak?
Judit mindenesetre nála hagyta a kulcsot. Kustárt is értesíteni kéne, jutott
eszébe lefelé menet. Legalább a segéd tudjon róla, ha őt is bennfognák. Szóljon
Dávidéknak: csináljanak valamit az üzemmel, meg a bodegával a piacon, és
gondoskodjanak a gyerekekről, amennyire erejükből futja. Kétségbeesésében

2002. február

15

fel sem mérte, mit kér. Lehet, hogy kellett volna valami papírt csinálni, mert
így odaveszhet minden. Miért nem gondolt rá korábban, akár csak néhány
nappal ezelőtt! A tehetetlen dühtől sírás fojtogatta. Mi lesz a gyerekekkel?
Fél hétkor szálltak be az utcán várakozó fekete autóba. A lefüggönyözött
hátsó ülésen kínáltak neki helyet. Talán ha beszélhetne még Kustárral. A segéd
a juhtúró üzem melletti, üres raktárhelyiségből alakított ki magának egy szobát. Az őrnagy, mintha csak olvasott volna a gondolataiban, előbb szólalt meg:
– Nyugodjon meg, délre itthon lesz. – Nem kell végrendelkeznie, fűzte
majdnem hozzá, de még idejében észbe kapott.
Jutka dühösen nézett rá, mint akit rajtakaptak, de nem szólt egy szót sem.
A Jóteremtő megértéséért és bocsánatáért fohászkodva szállt be svüesz második napjának reggelén a kocsiba, mert bár nem kényszerítették, és életmentésnek sem vélhette az utazást, azt sem tudhatta biztosan, lesz-e még alkalom ebben az életben, hogy lássa Benjámint.
Éppúgy nem tudta, hová viszik, mint ahogy Friedmann se tudta, akit másfél napos, keserves ébrenlétet követő, alig egy órás alvás után vertek fel. Úgy
riadt álmából, hogy majd kiugrott a szíve. Hányingere volt, amit csak fokozott
a bögre keserű cikóriakávé, és a szelet, penészes rozskenyér, amit a kezébe
nyomtak, hogy két nap után először egyen. Undorral gyűrte le a nyúlós kenyeret, hörpintette fel a langyos kávét, csak azután kapott észbe, nem imádkozott, áldást se mondott. Szédelegve a kimerültségtől és az éhségtől, behabzsolta, amit adtak.
Egy bádoglavórban vizet hoztak a cellába, meg kellett mosakodnia, azután
rászóltak:
– Indulás kifele!
A kanyargós pincefolyosón, az egyik sarok előtt a falhoz parancsolták. Fejét nekinyomták a nedves, málló vakolatnak, és egy csuklyát rántottak rá, Kezét hátul összebilincselték. Az ellenkező irányból egy másik foglyot hoztak.
Ki kellett várni, míg kísérőivel elhaladt. A lépcsőn felfelé botorkálva még mindig alig ocsúdott. Nem tudta, hová viszik. Nem arra mennek, mint az eddigi
kihallgatások alkalmával. Nem kellett lépcsőzni, nem is lefelé indultak, az
alagsori cellasor másik szárnyába, ahol az előző napi vegzatúrát el kellett szenvednie. Hosszú folyosón haladtak, majd néhány lépcső után, egy nyikorgó
csapóajtón át kiléptek a szabadba. A zsák szövetén keresztül beszivárgó fényből, s a léptek elhalkuló visszhangjából maga is észlelte mindezt. Szinte látta
maga előtt a kivégzőosztagot, aztán az akasztófát, mert eszébe jutott: civilek
nem részesülhetnek a golyó általi, gyorsabb, és rövidebb szenvedéssel járó
pusztulásban. Határtalan fáradtságot érzett, és pillanatokra belenyugodott,
hogy rövidesen nem kell éreznie elcsigázott, zúzódásokkal teli testét. Autómotor pöfögött fel váratlanul, azután kocsiajtó nyílt, durva mozdulattal lenyomták a fejét, hogy meg kellett hajolnia, és belökték az ülésre.

16

tiszatáj

Lehet, hogy a városon kívül végeznek vele. Valahol megáll az autó, talán
egy erdő szélén, vagy a Dunapart elhagyatott szakaszán, kilökdösik, és azt
mondják: fusson. Amikor bizonytalanul, félelemmel és értetlenséggel rájuk
néz, megismétlik, talán még mosolyognak is rá, csak hogy teljesebb legyen a játék. Felcsillanó reménnyel, de még mindig hitetlenkedve hátrál, megfordul és
futni kezd. A válla fölött hátrapillant, és rádöbben, hogy az élete a tét: ha képes rá, talán valóban szabad lehet. A fák közé ugrik, cikázva menekül, de ketten tüzelnek rá, felváltva, akárha vadásznának, vagy célba lőnének. Látott már
ilyet Sztari Oszkolnál, a munkaszolgálatban is. Kivégzés ez is, csak szórakoztatóbb, mintha falhoz állítanák. Úgy gondolta végig ezt az eshetőséget, mintha
nem is a saját végéről lenne szó.
Ahogy egyenletessé vált a jármű mozgása, és nem állt meg minden saroknál,
pillanatokra ismét álomba zuhant, a fékezésekre és a bukkanókra riadt csak fel.
Olyankor hallgatózni próbált, következtetni, merre lehetnek, de a monoton
zaj újra és újra legyűrte őt. Akkor sejtette meg, hogy valahol Budán járnak,
amikor a kocsi hegymenetben lelassult, erőlködött. Háta a bőrüléshez nyomódott, majd hirtelen lassított a sofőr, s akkor belemarkolt a félelem. Mindjárt
befordul, gondolta torkában dobogó szívvel. Kissé eltávolodik a főúttól, és leáll. Nem, a motort végig járatni fogják, hogy elnyomja a felcsattanó lövéseket.
Jutkára, majd a gyerekekre gondolt. Vajon marad-e bennük valami homályos emlék az apjukról, vagy csupán anyjuk szomorú elbeszéléseiből kell öszszerakniuk a képet, mely után mindörökre zavartan és hiábavalóan kutatnak
emlékezetükben?
Az autó még mindig hegymenetben éles kanyart vett, de a sofőr nem
nyomta már a gázt. Nem erőlködött a jármű, lendületből fordult balra, gurult
lassan előre, majd megállt. Azonosíthatatlan zaj hallatszott odakintről, a motor
alapjáraton zakatolt, azután újra meglódult a kocsi, de csak néhány métert tett,
köhögött egyet-kettőt, és leállt. Hatalmas csattanás, döngő hang hallatszott,
Friedmann egész teste összerázkódott. Mintha lezuhant volna valami. Rögtön
utána nyílt az ajtó, egyik kísérője nagyot taszított rajta, a másik kifelé húzta.
Sötét, visszhangos helyiségben voltak, ahonnan pillanatok múlva magas vaslépcsőn botladozott felfelé.
– Leveheted már róla – mondta az egyik őr a másiknak, aki megállította, lerántotta a csuklyát és a bilincset is kinyitotta. A félhomályos pincében gépzsír
szagát lehetett érezni, s ahogy a vasajtóból lopva visszapillantott, egyenruhás
kísérői mögött két autót is látott a félhomályos garázsban.
A lépcső egy villa földszinti előszobájába vezetett. Az innen nyíló tágas
nappali rácsos ablakain át csupán a házat körbevevő, dúsan burjánzó kertet lehetett látni. Friedmann nem tudta felmérni, mennyi ideig tarthatott az utazás,
de a környezetből és az emelkedő útból ítélve úgy sejtette, a várostól nem túl
messze, valahol a budai hegyekben lehetnek. Félkörívben haladó lépcsőn haj-

2002. február

17

tották felfelé. Lepillantva még láthatta a csupasz falakat, leakasztgatott képek
fehérlő nyomaival, ékeitől gondosan megfosztott, márvány szobortalapzatokat. A lépcsőfokok tövében rézpálcák rögzítették a rásimuló, színét vesztett,
elkoszlott és kikopott perzsaszőnyeget. Az emeleten egy szürke öltönyös, kalapos férfi cigarettázott, akivel eddig még nem találkozott. A sűrű füst megrekedt a folyosón. A kalapos a folyosó végén lévő helyiség felé biccentett. Kitárták az ajtót Friedmann előtt, és szinte abban a pillanatban, ahogy a szoba
szemközti ablakából éles napfény vágott a szemébe, a háta mögül a férfi
ugyancsak éles, ám szinte kedélyes hangját hallotta:
– Odabent nem kiabálunk. Ez úri környék, rossz néven vennék a szomszédok.
Gúnyos megjegyzése némi derültséget váltott ki Friedmann kísérőiből. Még
egy utolsót taszítottak rajta, és behúzták mögötte az ajtót.
A bástyaszerűen, félkörívben húzódó fal valamennyi ablakát berácsozták.
Szökni amúgy se lehet, mérte fel már odalent, nyilván az épület környékét is
őrzik. Fájt a szeme a napok óta nem tapasztalt világosságtól, mely így, az ágak,
lombok között áttűzve is elvakította. Tenyerével leárnyékolva arcát, lesett ki
az ablakon, pásztázott körbe, hátha valami támpontra lel, hol van, s ha erre rájön, talán arra is könnyebb lesz következtetni, miért hozták ide. Halálfélelme
elmúlt, valami azt súgta neki, itt másról van szó, a díszletek nem arra utalnak,
hogy el akarnák tüntetni őt. Sűrű, fehér virágba borult, émelyítő illatú akácos
vette körül a házat, amerre csak ellátott. Enyhe szél fújt, álmosítón zizegtek
a lombok, de már a reggel meleget hozott. Néha egy-egy autó távoli, tompa
motorzaját lehetett hallani, semmi mást. Sejtelme sem volt, mi következik.
A párkányra támaszkodott, úgy lélegezte be a kert illatát, tartotta arcát a fénybe,
mintha energiájukkal töltekezhetne, elraktározván arra az időre, amikor nem
részesülhet belőlük.
Olyan halkan nyílt és zárult az ajtó, hogy a kinti, lágy susogástól észre se
vette. Csak amikor az elfojtani próbált, mégis gurgulázva feltörő, torokhangú
kiáltást hallotta, perdült hátra, hogy a meglepetéstől ő is a másik nevét kiáltsa,
azután átölelje a rátörő sírástól forró és könnyes arccal, remegve hozzásimuló
asszonyt. Pedig Judit idefelé tucatszor is megfogadta, hogy erős lesz, nem terheli a maga fájdalmával, hisz ő van bajban, inkább neki lenne szüksége segítségre.
Hosszasan álltak így a szoba közepén, s miközben szó nélkül ölelték egymást, Friedmann már azon tűnődött, hogy ez bizonyára csapda. Nem tudta,
honnan, milyen formában leselkedhet rájuk a veszély, de abban biztos volt, vigyázniuk kell minden szavukra.
Kissé megilletődve bontakoztak ki egymás karjaiból, mint akik szégyellik
hirtelen kitörő érzéseiket. Fényes nappal nem ölelkeztek még. Judit észrevette,
hogy szorításában Benjámin olykor felszisszen a fájdalomtól. Férje vékony

18

tiszatáj

alakja most még szikárabbnak, meggyötörtnek tűnt. Judit suttogva, könnyezve
kérdezgette, miközben újra és újra meg akarta érinteni:
– Bántottak? Kaptál enni? Mit csináltak veled?
Friedmann a szájára tette mutatóujját és a fal felé biccentett. Az asszony riadtan pislogott. Idegesen járatta tekintetét férje borostás ábrázatán, cserepes ajkán, táskás, duzzadt szemein.
A férfi homloka gyöngyözött a verítéktől. Feje búbjára tolta a sapkáját.
A szoba közepén álló, rozoga asztal alól székeket húzott ki, és az ablakhoz
akarta volna vinni őket, de karja nem engedelmeskedett. Külön-külön, combjával besegítve tolta végül kiszemelt helyére a székeket. Nem akarta, hogy felesége észrevegye állapotát.
Egymással szemben ültek le. Intett az asszonynak, hogyha beszél, hajoljon
közel hozzá. A szél susogása és suttogó hangjuk talán elegendő biztosíték,
hogy ne hallgathassák ki őket.
– Mi van veletek? – kérdezte inkább csak tátogva, hogy Juditnak a szájáról
kellett leolvasnia, mit mond.
– Megvagyunk.
– A gyerekek?
– Jól vannak.
– Hogy fogod bírni egyedül a boltot?
Judit összepréselte ajkát és könnyeit nyelve legyintett:
– Ez most nem számít. Kustár majd segít.
– Másokat is letartóztattak?
– Dávid Bandi azt mondja, igen.
– Voltál náluk?
Judit bólintott.
– Jól tetted. Rájuk számíthatsz. Kiket vittek be?
– Többeket is.
– Terjed a híre?
Judit tanácstalan arcot vágott.
– Tudjanak róla minél többen. Mivel vádolják őket?
– Nem tudom.
– És azt, hogy engem mivel gyanúsítanak? – Friedmann egy pillanatra elkomorodott. Vajon nem keveri-e túl nagy veszélybe az asszonyt azáltal, hogy
tudomására hozza mindazt, amit tud? Mély lélegzetet vett, magához húzta a fejét, úgy hadarta fülébe: – A legsúlyosabb vád, hogy az állam elleni összeesküvésben vettem részt, aminek a Rajk-féle jugoszláv kémakció az előkészítése.
Úgy igaz az eleje, mint a vége. Neked nem mondtak semmit erről?
– Csak azt, hogy súlyos büntetésre kell számítani – szipogott Judit, megrémülve attól, amit hallott, és a szája szélét harapdálta. Nem akarta még jobban elkeseríteni láthatóan meggyötört emberét, de úgy érezte, ha nem tud segí-

2002. február

19

teni másként, legalább izgatott kérdéseire válaszol. Hiába kereste pillantását,
Benjámin tekintete minduntalan az ajtó, az ablak és az ő arca között vibrált,
nem állt meg egy másodpercre sem, mintha csak attól tartana, hogy odakintről
hallgatóznak, vagy rájuk törnek. Soha nem látta még ilyen feldúltnak.
Friedmann biztos volt benne, puszta emberségből aligha tették volna lehetővé, hogy találkozhassanak. Judit jelenléte összekuszálta gondolatait. Arra
mindenesetre vigyázott, hogy semmi olyat ne mondjon, amit utóbb Juditból
kiszedve felhasználhatnak ellenük.
– Jártak a lakásban azóta, hogy behoztak? – kérdezte, s a levegőben kezével
kis zacskót formált. Judit megnyugtatóan rázta a fejét. – Téged ki hozott ide?
– Egy tiszt, valami Benedek.
Friedmann-nak átfutott az agyán, hogy elmondja, amit az őrnagyról tud,
aztán úgy döntött, inkább erről is hallgat. Lehet, hogy ez van a dolog mögött?
Lehet, hogy Benedek valóban kockázatot vállalt, csak hogy lehetővé tegye a találkozást? Nem tudta, hálásnak kell lennie, vagy éppen gyanakodnia. De ugyan
mire? Hol lehet a csapda?
– Mit mondott még? – suttogta.
– Hogy az állását kockáztatja a jóindulatával.
– A jóindulatával? – Friedmann hangja gúnyosan csengett, de zavarodottan
gondolt arra, hátha tényleg erről van szó.
– Nem lehetséges valami alku? Talán akkor elnézőbbek lennének – próbálkozott ötletet adni az asszony.
– Alku? – horkant fel Benjámin. – Tán ismerjem be, hogy a jugoszláv kémbanda, aminek a magyar külügyminiszter a vezetője, a cionistákon keresztül
vette fel a kapcsolatot az izraeli képviselettel, meg az amerikaiakkal, és forradalmat akartunk csinálni? Vagy hogy én voltam annak a sájgec∗ Rajknak az
összekötője? Eszednél vagy te, Juditkám?
Suttogó rendreutasítása még feszültebben hatott, mintha felemelte volna
a hangját. Soha nem beszélt így vele. Juditnak rosszul esett a durva szemrehányás. Ő nem ért a politikához, nem is érti ezt az egész szörnyűséget, csak
segíteni akar. Hang nélkül folyt a könnye. Lesütötte a szemét. Újra elővette
az önvád. Benjámin elszégyellte magát, és váratlan gyengédséggel megfogta
a kezét.
– Ne haragudj, de ez az egész olyan, mint egy rémálom. Csak nem lehet belőle felébredni. Olyasmiről kellene vallanom, amiről semmit nem tudok, mert
nem követtem el.
Némán nézték egymást, mint akiknek nincs már mit mondaniuk. Friedmann fejében túl sok minden kavargott ahhoz, hogy egyvalamit kiválasszon,
másrészt nem akart semmi olyasmiről beszélni, ami feleségére bajt hozhatna,
∗

féreg (jiddis)

20

tiszatáj

ezért inkább hallgatott, Judit pedig csak most esett kétségbe igazán. Soha nem
látta még ilyen összetörtnek és reményvesztettnek Benjámint. Erejét megfeszítve gondolkodott, hogyan segíthetne rajta, de semmi nem jutott az eszébe.
Próbálta elfojtani sírását, hogy legalább ezzel ne terhelje férjét, de megállíthatatlanul törtek elő a könnyei. Ujjai görcsösen fonódtak a másik kezére.
– Szeretlek – mondta hirtelen a férfi.
Judit láthatóan zavarba jött a váratlan vallomástól. Belepirult, és könnyein
át szégyenlősen mosolyogva csak annyit bökött ki:
– Sose mondtad.
Hangjába némi szomorúság is vegyült, mint aki szemrehányóan azt kérdi,
eddig miért nem mondtad?
– Hát most mondom. Egyébként te se mondtad soha.
– Ugye nem fogunk most veszekedni ezen? – simított végig kezében szorongatott zsebkendőjével az asszony férje homlokán.
– Szó sincs veszekedésről – érintette meg Friedmann felesége arcát.
Judit forró bőrén érezte, milyen hideg és nyirkos a tenyere. Hozzásimult és
megborzongott. Odanyúlt, hogy megmelegítse, de Benjámin fáradtan az ölébe
ejtette nőiesen finom, vékony csontú kezét. Judit mindig szégyellte mellette
a magáét, mert a télen-nyáron folytonosan a szabadban végzett munkától bőre
cserzett volt, tenyere ráncos, árkokkal szabdalt.
– Most jobb, ha elmész – simult arcához a férfi.
– Dehát miért? Majd, ha szólnak. Ki tudja, mikor jöhetek legközelebb! –
suttogta Judit, hangja mégis olyan kétségbeesetten csengett Benjámin fülében,
mintha panaszosan kiáltott volna.
– Ne várjuk meg, hogy ők dörömböljenek.
Ahogy az ajtó felé biccentett, rángatózó arcizmai elárulták idegességét. Egészen addig, míg Jutka megjelent, fásult volt, látogatása azonban őt is felzaklatta. Nem tudott a pillanatnak örülni, már türelmetlenül készült az elkövetkező órákra. Újra erőt érzett magában, hogy a szabadulásra gondoljon, de
tudta, ehhez küzdenie kell, résen lenni és tűrni. Talán évekig. Beszélni azonban minderről nem tudott, nem akart, s mintha csak az időt siettethette volna,
Jutka távozását sürgette.
Amikor felálltak, az asszony megint sírni kezdett. Úgy szorította Benjámin
karját, új és még erősebb fogást keresve rajta, mint aki vízbe zuhant, és a csónak peremébe kapaszkodik.
– Énmiattam van ez az egész – hüppögött mardosó bűntudattal.
– Eszedbe ne jusson ilyesmi! – szorította magához a férfi és rövidre nyírt
haját simogatta, amiről félrecsúszott a kendő. – Nyilván oka van, hogy épp így
kellett történnie. Különben is – nézett néhány centiméterről, erőltetett vidámsággal a szemébe –, még jóváteheted.

2002. február

21

Miközben ezt mondta, önkéntelenül belegondolt, mit érezne, ha Judit
szedné a sátorfáját, és a gyerekekkel együtt, máról-holnapra alijázna. Mióta
megszületett a lányuk, nem érezte ilyen közel magához az asszonyt. Hiába
szerette, s volt jó apja a két gyereknek, évek óta mindinkább azt tapasztalta,
hogy Jutka távolodik tőle, csak a gyerekeknek él és a boltnak, nem is annyira
a pénz, mint inkább a szülei emléke miatt. Bár többször akadt volna könnyebb
parnósze,∗ nem tudta meggyőzni, hogyha nem vágnak neki az útnak, legalább
adjanak túl az üzemen, vállaljon könnyebb állást, ne kofáskodjon egy életen át.
Az apja taníttatta Juditot, megállta volna a helyét másutt is, de hajthatatlannak
bizonyult.
Hiába tudta az eszével, hogy csak a határon túl lennének biztonságban,
úton Erec felé, ezúttal mégsem volt képes kipréselni magából, amit éveken át
ismételgetett. Nem tudott hinni benne, hogy egyhamar viszontláthatná őket,
mert neki akkor sem igen lenne esélye átjutni, ha épen kiszabadulna. S ez most
elég volt ahhoz, hogy ne tudjon többet beszélni erről.
– Git jantev! – mondta erőltetett vidámsággal.
– Nahiszen, milyen ünnep az ilyen? – mondta szipogva, szemét törölgetve
Judit.
Kapkodó mozdulatokkal ölelte magához feleségét, szorította arcát az övéhez, és kísérte az ajtóhoz. Biztatóan mosolyogni próbált, hogy ez legyen az
utolsó, amit az ajtórésben eltűnő, riadt, barna szempár magával visz belőle, de
Judit ismerte a tekintetét, és látta, hogy a szemei nem mosolyognak.
Friedmann visszatámolygott az ablakhoz, az egyik széket az asztalhoz
húzta és lerogyott. Felesége hiánya most kínzóbb volt, mint látogatását megelőzően. Elgyengült az asszony érintésétől, és vágyott rá, hogy újra érezze. Sejtette, hogy rövidesen újra kihallgatják. Tartani próbálta magát, de a lombok
egyenletes susogására fáradtsága legyőzte a látogatás keltette izgalmat, fejét
a karjára buktatta, és egyik pillanatról a másikra elszunnyadt. Percek lehettek
csupán, amit öntudatlanul töltött, amikor torokköszörülésre riadt. Fejét felkapva, az őrnagyot pillantotta meg az asztal túloldalán. Olyan elcsigázott volt,
hogy egy pillanatra azt hitte, Jutka látogatása csak álom volt. Kellett néhány
másodperc, míg magához tért. Pislogott néhányat, grimaszolt, arcát masszírozta, hogy feléledjen, szája sarkából letörölte álmában kicsurrant nyálát, és az
őrnagy szemébe nézett. Kábának és még fáradtabbnak érezte magát, mint mielőtt elaludt.
– Elnézést, hogy felébresztettem – mondta az őrnagy –, de el kell kezdenünk.
Friedmann apatikusan bólintott. Fel se tűnt neki a helyzethez korántsem
illő udvariasság.
∗

kereset, megélhetés (héber-jiddis)

22

tiszatáj

– Remélem, kicsit megnyugodott, hogy látta a feleségét. Ép, egészséges,
semmi baja.
Friedmann nem értette, miért hangsúlyozza mindezt. Talán valamiféle hálát vár, neki azonban fenyegetőnek tűnt, amit mondott. Nem reagált.
– Hallottam, hogy az éjjel is kihallgatták. Sajnálom. Mint mondtam, nem
mindenkinek egyformák a módszerei.
Hunyorogva nézte Benedeket. Hitte is, meg nem is az együttérzést.
– Nem akar levegőzni egyet? – kérdezte az őrnagy.
Lassan, bizonytalanul bólintott.
– Akkor induljunk – mondta energikusan Benedek. Termetéhez képest fürgén felpattant és előzékenyen az ajtó felé terelgette.
Sem az emeleti folyosón, sem odalent nem látott senkit. A lépcső mögött,
a hátsó ajtón jutottak a kertbe. A ház árnyékos oldalán sokkal hűvösebb volt,
mint odafent, a napsütötte szobában. Amerre csak nézett, két oldalt virágzó
lombok, mindenütt. A kertet nem gondozták, a fák között burjánzott a gaz.
Az őrnagy észrevette, hogy tájékozódni próbál.
– Nem messze van a Normafa. Úri környezet. Nem a magunkfajtának való.
Hangjából egyszerre hallatszott gúny és bizalmaskodás. Friedmann megborzongott, összehúzta magán a zakóját. Nem látott sehol kerítést, csak a fákat, dús televényt, burjánzó bozótost mindenütt, s közvetlenül előttük egy
szűk ösvényt a fák között. Ezen a keskeny csapáson mutatott neki utat Benedek. Nem mentek messze, kisvártatva egy ovális tisztásra értek. Kővel körülszegélyezett, láthatóan régóta használaton kívüli tűzrakóhely állt középen, körötte padok. Itt kínálta hellyel az őrnagy, majd maga is leült. Egy darabig
hangtalanul fürkészte foglya szikár, korához képest öreges arcát. Szinte provokálta, hogy ő is ránézzen. Még tányérsapkáját is levette, ideges kényszerességgel simítva végig kopasz fején. Négy év alatt megtestesedett, de vonásai
nemigen változtak. Ugyanaz a gyerekes, kerek arc, mint annakidején, csak
a haj hiányzott a feje búbjáról. A másiknak is rá kellett jönnie, honnan az ismeretség. Heteket töltöttek együtt a Vadász utcában, mégsem adja jelét, hogy
emlékezne. A susogó fák között kezdett kínossá válni a csend.
– Gondolom, maga is felismert.
– Igen – szólalt meg Benedek.
– Akkor már nyilván érti és el is hiszi mindazt, amit mondtam.
Friedmann hunyorgott, homlokát ráncolta. Nem akarta nyíltan kétségbe
vonni a másik szavait, de továbbra sem ébredt benne bizalom iránta, habár
korábbi merevsége oldódott valamelyest. Benedek türelmetlenül visszavette
a szót:
– Nézze, én nagyon kényes helyzetben vagyok. Kevés lehetőségem van segíteni, de megteszem, ami tőlem telik. Csodákra azonban nem vagyok képes.
Azt hiszem, nincs tisztában a körülményekkel, amikor konokul, makacsul

2002. február

23

mindent tagad. Maga is tudja: a világ kétfelé szakadt. Mindenkinek el kell döntenie, melyik oldalra áll. Soha nem volt még ilyen nyilvánvaló és egyértelmű,
ki képviseli a haladást és az emberiség döntő többségének érdekét, mint most,
ezért olyan kétségbeesett a reakció ellenállása. Olyan alkuk köttetnek, amelyek józan ésszel felfoghatatlanok. Az embernek sokszor nincsenek kellő információi, hogy megértse, mi történik körülötte. Hirtelen belecsöppen egy
helyzetbe, s aztán az mozgatja őt. Sodródik, anélkül, hogy átlátná, mibe keveredett. Csak a következő lépést nézi, nem veszi észre az összefüggéseket, s persze nem lát a távolba. Megkockáztatom: olykor maga se tudja, hogy amit
mond, vagy tesz, miféle láncolatba illeszkedik, milyen hatást vált ki valahol,
valamikor. Talán már meg is feledkezett arról, amit mondott vagy tett, amikor
hirtelen kiderül, mibe is keveredett. Egy hógolyó indul el a hegy tetejéről,
és lavina lesz belőle. Tud követni, ugye? – kérdezte hirtelen, és Friedmann,
aki feszülten figyelt, bizonytalanul bólintott. Benedek lendületesen folytatta:
– A politika stratégia, taktika és színház. Nem mindig az történik valójában,
ami a nézőtérről látszik. Az emberek többségét nem érdekli a politika, és ez
így is van rendjén. A lavinától azonban őket is meg kell óvni, a színház pedig
arra való, hogy kápráztasson és elterelje a figyelmet. A nézők és az ellenség
figyelmét is. – Nagyot sóhajtott. – Ez most olyan idő, amikor választani kell.
Itt vagy a kommunizmus győz, vagy újra nyakunkon a fasiszták. Ugrásra készen várakoznak. Ez az, amit meg kell értenie, még ha maguk, már ne is haragudjon, kissé szűklátókörűen, csak önmagukra és a kivándorlásra összpontosítottak is. Arra nem gondoltak, mi lesz azokkal, akik itt maradnak? Hogy azokért is felelnek, pusztán azért, mert maguk megértettek valamit, amit ők talán
nem? Vagy legalább azért, mert ha maguk tévednek is, legalább a saját kezükbe
vették a sorsukat. Kíméletlenül le kell sújtanunk a reakcióra, mert olyan, akár
a hétfejű sárkány a gyerekmesékben. Újra és újra a nyakát nyújtogatja. Azok,
akik ezt nem látják, átsodródnak a másik oldalra. Ezért kell élni a hatalommal,
és megvédeni, amit a népi demokrácia létrehozott. Emlékezzen csak vissza, mi
volt itt öt éve? Vagy mi – mutatott kettejükre –, vagy ők.
– Mi? – bukott ki önkéntelenül Friedmannból, aki erősen összpontosított,
hogy kivegye az őrnagy szavaiból, mire akar kilyukadni.
– Mi, akik a haladásért, az antifasizmus oldalán harcoltunk és harcolunk ma
is. – Benedek homloka fénylett az izzadtságtól. Egészen belemelegedett előadásába. – Azok az elvek, amiket mi képviselünk, a fasizmus egyetlen üldözöttjétől sem lehetnek idegenek. Ezek minden haladó erő közös ideái. A szabadság,
az egyenlőség és a világbéke. Hát nem érti?
Friedmann hallgatott. Azon tűnődött, vajon a másik tényleg azt hiszi-e,
amit mond, hogy a világ kettészakadt, és az egykori üldözötteknek nincs más
esélye, mint hozzájuk csatlakozni. Lenyelte kikívánkozó megjegyzését.

24

tiszatáj

– A fasiszták ellenében szorosra kell zárni a sorokat. Minden résen beszivároghatnak. Itt tévedtek maguk. Ez egy ilyen ország – ingerült kézmozdulatot
tett. – Szerencsére a maga elvbarátai között is akadnak olyanok, akik megértették, hogy most a közös ellenséggel való leszámolás az elsődleges, nem a saját
érdekeik érvényesítése.
Az őrnagy zubbonya zsebébe nyúlt, és négyrét hajtogatott papírlapot húzott elő. Szétnyitotta, pillantását nyomatékos bólogatás és ajakbiggyesztés közepette futtatta végig a sorokon, majd jelentőségteljesen átnyújtotta Friedmann-nak.
„Miután Izrael Állama megalakult, és így a szövetség legfőbb célkitűzése teljesült, valamint Magyarország és Izrael között ma már rendes diplomáciai kapcsolat
áll fenn, az intézőbizottság a Magyar Cionista Szövetség működését beszünteti.
Ugyancsak feloszlott a Magyar Palesztina Hivatal is.”
Hiába fegyelmezte magát, Benjámin arcizma többször is megrándult, míg
a közleményt olvasta. Sejthető volt persze, hogy a feloszlatás előbb vagy utóbb
bekövetkezik, de a semmitmondó szöveg hirtelen felemelt kezeket juttatott az
eszébe. Kapitulációt. Egy szó sem árulkodik a kényszerről. Gördülékeny, készséges és takarékos fogalmazás, tömör és világos indoklás. Dátum nincs, pecsét
van. Két héttel ezelőtt, a legutolsó vezetőségi ülésen szó se volt minderről.
Hogy a fenébe tudták rávenni őket ilyen könnyedén? Nyilván zsarolással,
vagy talán a letartóztatásokkal. Lehet, hogy hamis az egész? Lehet, hogy most
szedik össze az aláírásokat az eredeti példányhoz. Annak a harmincezer embernek, aki kivándorlási kérelmet nyújtott be, ez mindegy.
Szó nélkül adta vissza a papírlapot. Nem esett nehezére hallgatni. Nemigen
akadtak szavai, amivel kifejezhette volna, amit érez.
– Segíteni akarok magának, Friedmann, hogy maga is segíteni tudjon a sajátjainak. A határokat fokozottan őrzik, esélytelenek, akik nekivágnak. Maga
jobban tudja, mint én: tárgyalások folytak háromezer ember, családegyesítés
címén történő kivándorlásáról.
Benedek lehalkította a hangját, mintha a susogó szélben, a fák között bárki
is hallhatta volna, amit mond.
– A listát természetesen maguk állítják össze, nem szól bele senki. Akár
a családja is elmehetne. Amíg azonban tisztázatlan ügyek vannak, a megállapodás nem jöhet létre.
– Azt akarja mondani, hogy az én beismerésemen múlik háromezer ember
kivándorlása? – Friedmann egy pillanatra megfeledkezett arról, hogy az alkudozás kihallgatása részét képezi; hogy nem egyenrangú félként tárgyal, hanem
fogoly.
– Nem állítom, hogy csak ezen múlik. Pusztán annyit mondtam, hogy az
eljárás nyilván akadályozza a megállapodást. Amíg ilyen súlyos vád áll fenn, és

2002. február

25

nem tisztázódik az ügy, nem számíthatnak méltányosságra. Ezt előbb-utóbb
maga is belátja, mint a többiek.
Friedmann egyszerre hitetlenkedett és lett ideges a netán mégis rajta
nyugvó felelősségtől. Ez az alak lehetetlen alkut kínál. Elveszítette a türelmét.
Kimért volt és ellenséges.
– Én nem tudom, mit csinált a belügyminiszter. Elég hihetetlen, hogy kémkedett, nekem azonban semmi közöm ehhez. Maga ezt épp olyan jól tudja,
mint én. Mi törvényes kivándorlásra vártunk, hogy a saját országunkban élhessünk, szabadon. Nem volt más kapcsolatunk a belügyminiszterrel, mint
hogy ezt sürgettük, többször is. Nem folytattunk egyéb politikai tevékenységet, csak ami a kivándorlást szolgálta. A háború előtt is ez volt a célunk, utána
is ez maradt. Közben életeket mentettünk, százszámra. Gondolom, erre nem
kell emlékeztetnem. Mi nem változtatunk az elveinken. Ami történt, csak még
jobban megerősített bennünket a meggyőződésünkben. Így is elkéstünk. Megfizettük az árát annak a földnek.
Benedek elvörösödött. Ez itt leckézteti, kioktatja, és számonkérő hangon
a szemére veti, hogy dezertált. Ő van vád alatt, és pofátlanul vádaskodik. S még
neki akart ajánlatot tenni, hogyha hajlandó vallomást tenni, személyesen is
mindent elkövet, hogy a vizsgálati anyag jobb színben tüntesse fel őt, ne körmönfont konspirálóként, a nép államának megátalkodott ellenségeként. Dehát
ezzel az alakkal lehetetlen szót érteni.
Friedmann egész bensője remegett az idegességtől. Míg beszélt, addig is
mérlegelte, amit az imént hallott. Kaptak egy ajánlatot; nyilván ezért jöhetett
létre ilyen gyorsan a nyilatkozat. Harmincezer helyett háromezer fő, de legalább a családjuk benne lehet. Vagy megkínozták őket, és nem bírták tovább.
De lehet, hogy blöff az egész. Szembesítést kell kérni. Miért ne lehetne hamis a pecsét? Egy másik dokumentumról. Ugyanúgy, mint negyvennégyben
a Schutzpass-okon. Megint egyszer olyan döntést kell hozniuk, ami után nem
nézhetnek tükörbe, de az ajánlatot visszautasítani sem könnyű, ha józanul
mérlegelnek és ha elhiszik, hogy tényleg elengednék azt a háromezer lelket.
Megint egyszer listázni kell: tizedelni a kivándorolni szándékozókat. Kinek
van ehhez joga? Kinek van ehhez ereje?
Emlékezett a lengyel gettók szelekcióiról szóló történetekre, és a háború
után először csak titokban, majd egyre nyíltabban terjedő hírekre a Kasztnercsoportról, amiről azután cikkeztek is. A nagyváradi gettóból, meg máshonnan összesen ezernyolcszáz embert válogattak ki az életre. Kit pénzért, kit
∗
a jicheszért, másokat ismertségükért. Ők Bergen-Belsen-ből szabadultak, míg
a többiek mentek a kéménybe. És emlékezett a rabbikra, akik nyugalomra és
kitartásra intették híveiket, míg maguk idejében elmenekültek a vész elől.
∗

(előkelő) származás (héber-jiddis)

26

tiszatáj

Tudta a törvényt, hogy ember és ember között életre, pusztulásra ember
nem válogathat, de a tétlen várakozás gondolatától is borzadt, ha arra gondolt,
van esély a menekülésre. Friedmann mindazonáltal őszintén megkönnyebbült,
hogy nincs azok között, akik lázasan böngészik a névsort, és a szerencséseket
válogatják. Talán mégis rendeltetés, hogy idebent van, s nem adatott neki akkora hatalom és teher, hogy döntenie kelljen mások sorsa fölött.
Az őrnagy észrevette rajta a feszültséget követő megkönnyebbülést, mert
ingerülten rászólt:
– Ne számítson arra, hogy a családja szabad utat kap, ha nem hajlandó
a vizsgálatot elősegíteni!
– Az imént mintha azt mondta volna, hogy a listát mi állíthatjuk össze. –
Benjámin nem bírta elnyomni gúnyos megjegyzését. Az őrnagy arca megrándult. Fogai között, sziszegve préselte ki a szavakat:
– Ne éljen vissza a jóindulatommal, Friedmann! Maga lehet kemény legény,
akit hiába vernek, akkor se vallja be, amit elkövetett. Ezek a módszerek tőlem
amúgy is távol állnak. De higgye el, vannak más eszközök is, amivel szóra lehet bírni a makacskodókat. – Akarata ellenére fenyegető hangon beszélt. Azt
hitte, a felcsillantott lehetőséggel eredményre juthat, vagy legalább elgondolkodtatja ezt a betonfejűt. Ha megint azzal megy Fényihez, hogy a madara nem
hajlandó énekelni, hiába ütik-verik, hiába próbálják lelkileg megtörni, az ezredes nyilván elveszíti a türelmét. Benedeket pedig végtelenül érzékenyen érintette, ha Fényi indulatosan bánt vele.
– Őrnagy úr – kezdett volna egy mondatba nagyot nyelve Benjámin, de
Benedek ingerülten közbevágott:
– Maga engem ne urazzon, Friedmann! – aztán eszébe ötlött, hogy másként
nem is szólíthatná őt az őrizetes. – Na, mondja, amit akar!
– Maga komolyan elhiszi, hogy a miniszter egy nagyszabású kémkedés vezetője, s hogy jugoszláv ügynökökkel, amerikaiakkal meg velünk együtt összeesküvést készített elő? És azt is, hogy a cionista szövetség részéről én voltam az
összekötője?
Benedek azt hitte, rosszul hall. Még őt próbálja mogyorózni ez a pofátlan
alak.
– Mégis, mit képzel, Friedmann, bassza meg! Itt nem maga kérdez! Megáll
az eszem. Maguk tényleg azt hiszik, hogy csak azért, mert… hogy mindent
lehet?
– Kérem, válaszoljon!
Benedekből ideges nevetés bukott ki:
– Hát ez óriási! Maga nem tudja, én mit teszek kockára azzal, hogy itt ülök,
és próbálom jobb belátásra bírni. Mondja, azzal sincs tisztában, hogy a kötéllel
játszik?
– Joel Benedek, válaszoljon!

2002. február

27

– Most már aztán tényleg elég! – csattant fel az őrnagy, és riadtan pillantott
körbe. Egy lélek nem volt sehol, maga adott utasítást, hogy senki ne zavarja
a kihallgatást. Dúlt volt a tekintete, amikor újra Friedmannra nézett. Fojtott,
indulattól elfúló hangon beszélt: – Ezt utálom a legjobban. Hogy maguk is azt
hiszik, az ember nem több, mint a származása. Hogy ugyanúgy, faji alapon
osztályoznak, mint a nácik. Zsidó, mert zsidónak született. S onnantól egy életen át viselnie kéne ezt a bélyeget, és pusztán csak azért kellene szolidárisnak
lennie a másikkal, mert puszta véletlenségből ő is az. Nem látják a fától az erdőt. Hogy amit képviselnek, a kiválasztottság, színtiszta fajelmélet, és ami igazából megváltást hozhat, azt elfelejtik. Ölbe tett kézzel várnak a messiásra,
ahelyett, hogy valóban tennének róla, hogy megváltozzon a világ. Azt magunknak kell kiharcolni, itt, ebben a pillanatban akár, mindenféle emberi önzéssel szemben. A kommunizmus az egyetlen lehetséges megváltás!
Benedek feje búbjáig vörös volt az indulattól. Terebélyes felsőteste szapora
légzésére minduntalan megemelkedett és visszasüppedt. Friedmann kifakadt
magáról megfeledkezve:
– Hamis vádakkal, jogtalan perekkel, zsidók ellen uszított csőcselékkel, mint
Miskolcon és Kunmadarason? Drótkerítéssel és elaknásított határsávval? Miféle szabadság ez, és mi köze a megváltáshoz?
– Ellenséges környezetben nem válogathatunk az eszközökben. A forradalomnak ez a szakasza nem vívható meg másképp. Amíg ebből a fasiszta országból az egyenlőség eszméit megérteni és befogadni képes társadalom lesz,
a forradalom eszközeit sem nélkülözhetjük. Különös, hogy ezt épp maga kéri
rajtam számon, aki szintén a saját bőrén tapasztalta, mi az üldöztetés. Ez is azt
igazolja, hogy a népi demokrácia ellenségei, egymástól bármilyen távol álljanak is, a kommunistákkal szemben közös nevezőre jutnak. Mint azt a maguk
ügye is jól példázza.
– Én nem követtem el semmit. Valótlanok a velem szemben felhozott
vádak.
– Azt meri állítani, hogy nem követett el semmit, ami a hatályos jogszabályokba ütközik?
– Azt állítom, hogy semmiféle kémkedésben, összeesküvésben nem vettem
részt, Rajk Lászlóval pedig évekkel ezelőtt találkoztam utoljára, amikor a cionista szövetség képviselőjeként, kizárólag a kivándorlás engedélyezése ügyében
tárgyaltunk vele.
– A nyomozati anyag mást mond, hasonlóképpen Rajk vallomása. Bizonyítsa be, hogy ezek valótlanok!
– Én bizonyítsam be, hogy ártatlan vagyok? Hiszen maguk vádolnak engem! Bizonyítsák be maguk a vádjaikat! – csattant fel indulatosan Friedmann.

28

tiszatáj

– Az embercsempészés, meg az illegális határátlépésre való felbujtás sem
igaz, ugye? – kérdezte sokatmondóan az őrnagy. – Azt hiszi, teljesen hülyének
nézhet bennünket?
Benjámin nem válaszolt. Még mindig nem tudta eldönteni, tegyen-e beismerő vallomást a helytálló vádakra vonatkozóan, vagy amíg lehet, tagadja
azokat is. Dina de malkhuta din. Az ország törvénye törvény – tanították nekik a jesivában. De csak addig az, míg nem sújtják megkülönböztetéssel a zsidókat. Törvénysértést követtek-e el a Micrájimból menekülők? S nekik maguknak van-e más bűnük, mint amit Móse vezetésével követett el a nép? Vagy
szentségtörés volna összevetni a rabszolgaságból való szabadulást e mostani kísérlettel?
Feszülten fürkészték egymás arcát. Időközben elült a szél, szuszogásuk is
hallhatóvá vált. Míg vitatkoztak, a nap előbukkant a fák lombjai fölött, és vakítóan tűzött a tisztásra. A tapadós melegben a reggeli harmat párállott a fűből.
Körös-körül tücskök ciripeltek. Benedek egy zsebkendővel törölgette nyakát
és tar fejét.
– Hogy bírod ezt a sapkát mindig? – bökött Friedmann fejére. Benjámin
vállat vont:
– Megszoktam.
Megzavarta a váratlan tegezés. Nem tudta mire vélni a bizalmaskodást.
Negyvennégyben más volt a helyzet. A személyes hangütés nem illett mostani
helyzetükhöz, és bármennyire jelentéktelennek tűnt is a megpróbáltatás közepette, idegesítette őt. Perceknek tűnt, míg némán ültek. Hallgatásukat ismét
csak Benedek törte meg.
– Az ember több mint a származása. Az ember az őt kifejező társadalmi viszonyok összessége. Ha nem akar puszta tárgya lenni a sorsának, akkor ezt tudatosítania kell, alakítani önmagát és a világot, mindazokat a viszonyokat,
amelyek által ő maga is determinált. Olyan nincs, hogy ölébe esik az új világ.
Az ember maga lehet csak önmaga megváltója. Meglehet, úgy van ez, mint az
egyiptomi rabszolgaságból szabadulókkal. Csak a sivatagi nemzedék vonulhatott az ígéret földjére. Azok, akik a húsosfazekak bűvöletében éltek, nem.
Akinek tele a gyomra, attól nem várható világmegváltó gondolat. Tanulságos
mese. A fejlett tudatuknak volt köszönhető a honfoglalás. Csakhogy a mi feladatunk nem várhat egy nemzedékig. Nem élhetünk mesékből, és nem várhatunk ölbe tett kézzel a megváltásra, mert bennünket körös-körül ellenség szorongat. Nekünk nincs negyven évünk vándorolni, hogy kipusztuljanak a népnyúzók. Nekünk most kell kenyeret adni az éhezőknek, és most kell átalakítanunk az emberek gondolkodását!
Látszott rajta, hogy egyetértésre vár, lévén megtalálta a közös nyelvet, melyen tolmácsolhatja a másiknak a forradalom ilymódon talán számára is érthető üzenetét. Friedmann azonban nem reagált. Igyekezett elfojtani amiatt ér-

2002. február

29

zett megvetését, hogy facsarja ki, szentségteleníti meg a másik a Tóra szavait.
Aki alázattal közeledik hozzá, annak a nyelvén áldás lesz, aki kiforgatja értelmét, annak a nyelvén átok.
Hallgatásától az őrnagy homlokán ugráltak a ráncok. Kezdte elveszíteni
a türelmét, de nem akarta jelét adni. Igyekezett halkan és szelíden fogalmazni,
ettől még fenyegetőbben hatott, amit mond.
– Segíteni próbálok, de te nem vagy hajlandó a legcsekélyebb együttműködésre sem. Még mindig nem tudod, mibe keveredtél, és milyen gépezettel próbálsz szembeszállni. Így nem lehet rajtad segíteni. Könnyen veszélybe sodorhatod a családodat is. Ha velem nem jutsz dűlőre, tapasztalhattad, mi vár rád,
esetleg rájuk is. Gondolom, azt te sem szeretnéd, hogy a gyerekeid a lelencben
nőjenek fel. Sose tudják meg, ki volt az apjuk, anyjuk, és egymást se látják
többet. Nem hiszem, hogy komolyan ilyen sorsot szántál nekik.
Friedmann szemében gyűlölet lobogott, ahogy a fenyegetéseket hallgatta.
Egész teste megfeszült, úgy préselte ki magából a szavakat:
– Negyvennégyben nyilasok vittek be az Andrássy útra. Akkor csak félnem
kellett. Most szégyellnem is kell magam, azok miatt, akik zsidó létükre a „népi
demokráciát” védik, ilyen módszerekkel. Maguk először csak nyilasokat ütöttek, azután kisgazdákat, szocdemeket is. Most a zsidókra került a sor, de már
ott van ez a Rajk is. Ezt épeszű ember el nem hiheti. Eljön az idő, amikor nem
marad más, mint hogy egymást kínozzák.
Látszott rajta, hogy vívódik, valamit akart volna még, aztán ölében pihentetett keze alig észrevehetően megrezdült, mintha csak legyintene, vagy úgy
ítélné meg, így is épp eleget kockáztat. Megadóan várta az ávós dühkitörését.
Megkönnyebbült, hogy legalább ezt el tudta mondani. Legnagyobb meglepetésére az őrnagy nemcsak rezzenéstelen arccal hallgatta végig, de utóbb sem reagált, mint akinek a vita már érdektelen.
Benedek felállt. Derékszíja alá húzkodta a hasán kibuggyanó zubbonyt,
csak azután szólalt meg:
– Délutánig van ideje. Az ajánlatom addig fenntartom, gondolja meg jól. Ha
hajlandó segíteni, én is megteszem ugyanezt. De nincs több haladék, és nem
kezeskedhetem a családja biztonságáért, ezt vésse az eszébe! – intett a másiknak, hogy álljon fel, és induljon visszafelé az ösvényen, amin a tisztásra érkeztek.
Míg mentek, több szó nem esett közöttük. A házhoz közelébe érve, Friedmann ismét orosz beszédfoszlányokra lett figyelmes. Amikor kora reggel hallotta ezeket a hangokat, azt hitte, félálomban hallucinál. Most, hogy megbizonyosodott, nem képzelgett, kissé megnyugodott. Ha az ereje fogytán is, legalább a józan esze nem hagyta még cserben.

30

tiszatáj

TÉREY JÁNOS

Hagen álma*
HAGEN
Úgy rémlett, magam vagyok a lakásban,
De összes termeimben fogadás van:
Világos, én nem kürtölhettem össze
A sok kis fickót, mégis dől a nép.
Úvézöld és narancsszín gimnazisták!
Mind ismeretlen, mindegyik nevet
A porta trükkjein, nekik szögesDróttal tűzdelt spanyolbak s aknazár
Se jelentene akadályt – Az egyik
Fiú az orrom előtt hadonászik,
Mit is lobogtat? Mágneskártya, látom,
Őbenne Siegfriedünket ismerem föl –
Kulcsa van hozzám, közli egyszerűen,
Szokjam meg, állandó lesz a bejárás:
Címemre beszéli meg randevúit,
Hűtőm dézsmája, söröm és töményem
Megilleti – mint ágyam s asztalom.
Na persze. Kapd be. Karját megragadnám,
De fürgébb nálam, egy szilaj szökellés,
Siegfried a mennyezetre föltapad,
Csilláron lóg, onnan kacag le rám,
Majd csimpánzként a terítékre huppan,
S míg fondümártás fröccsen szét, e seggfej
Fricskát hány – énrám, fitymáló fityiszt
Mutat – nekem!

*

Részlet A Nibelung-lakópark című drámai költeményből

2002. február

31
GUNTHER
Ccc! Álomnak is ocsmány!
Remélem, leszállítottad a földre,
S kiosztottál, bátyám, egy jókora
Sallert ennek a megveszekedettnek.
HAGEN
Ellenkezőleg. Meglepett a szükség,
S kihátrálván a hallból, úgy találtam:
Jót tesz nekem, ha megfenyítenek.
Csak így, szőr mentén. Ez csak csesztetés.
Unalmam elverik. Csordák csodája –
Vidámabb velük, mint szálegyedül.
Siegfried csak fölbújtó, ki életet lop
Az ügymenetbe, megrögzött kamasz
És tréfamester és udvari ember:
Kölcsönbe adta hamvas udvarát.
GUNTHER
Te, sasfészkedben ennyi idegennel?
Megtűrhettél falkányi szemtelent?
HAGEN
E vadidegen vendégség a rend.
Háttérben ő áll, ő mozgatja őket,
Hogy szórakoztasson, hogy el ne vesszem
Részvényeim közt, áreséskor… Ennyi
Hecc régesrég kijárt. Hogy át se lépi
Küszöbömet nő húsz alatt. Na most majd
Szétcsapok köztük… Akkor is, ha az
A könnyű patron ára, hogy saját
Fürdőszobám előtt kell sorbaállnom,
Ahol most smaragdfejű gimnazisták
Okádnak – hé! – egyik legkedvesebb
Perzsámra, baszd ki…

32

tiszatáj
GUNTHER
Annyi baj legyen!
(magában mormol, mintha ráolvasást)
A kirekesztő
Étke a fertő,
S mit bele mégse
Vett be ebédre,
Visszaköszön;
Lesz elesége
Répatepertő,
Tiszta haszon.
A fogadó fél
Vendégel, polcra emel;
Hogyha megosztja,
Laktat a kosztja.
Persze, a fortély
Lényege: szolga leszel;
És beülve a jóba,
Úgy függesz, kelekótya,
Mint zsinegen a teher.
HAGEN
(mámorosan)
Rendben, csak töltekezzetek rogyásig!
Lehettek-e létszámfölöttiek
Házamban, tizenéves níbelungok?
Enyéim és ezerszer is enyéim!
No jó… Saját mosdómba nyíljon út.
Nyílik, nyílik! Tulajdon kádam öblén
A walkür pancsol, Brünnhilde maga –
Megszédülök, e körteforma mellek –
S hogy pezsgőfürdő áramában ennél
Szebb csípő nem hintázott még, Wotánra –

2002. február

33
GUNTHER
Eszednél vagy?! Hát hányszor mondogattad,
Neked túl nagydarab? Hogy enciánkék
Szemében űr tátong? Ember, narancsbőrt
Meg vaskos vádlit viccből emlegettél?!
HAGEN
(magában)
Ha nem kussolsz, kiharapom a szíved,
És szembeköplek vele, de a szolgám
Előtte heréiddel pökjön arcon!
(fennhang)
…Azt mondja, mindjárt együtt lehetünk,
Siegfried lelép, csak legyek türelemmel…
Mikor meg hozzáérek: pőre színhús.
Ajándéklány jön kóstolóba, semmi
Átverés, zárjam magunkra belülről…
(Asztalra dől)
Minap, hogy nem jön a szememre álom,
Vagy nagyon is jön, akkor is miféle,
Kaparhatom körömmel a falat:
A kiverhetetlen vendégsereggel
Telik meg ágy, erkély és kerti sáv,
Fejtevők könyökölnek ablakomban,
Aludni, istenemre, nem tudok,
S ha képek jönnek, mindig hajmeresztők,
És nem tudok aludni semmiképp,
Aludni, mondom, nem és nem tudok,
Aludni nem, ha nem, aludni úgysem –
Ha üstökénél fogva megragadnám,
Ha mondom, nem tudok aludni, és
Kipenderíteném innét örökre.

34

tiszatáj

HATÁR GYÕZÕ

Üveggolyó
(cri de coeur d'outre-tombe)*
Lator Lászlónak

üveggolyó üveggolyó
márványolásának volna lenni jó
ahogy lapok élek illannak-villannak
csillangónak lenni annak annak
volna lenni jó
LENNI volna jó
márványgolyó márványgolyó
szivárványolásának volna lenni jó
a képzelgések ahogy megrohannak
elcsapongásnak lenni annak annak
volna lenni jó
LENNI volna jó
aranygolyó aranygolyó
lámpás-bogárnak volna lenni jó
hangos világolással amerre vannak
szentjánosbogárnak lenni annak annak
volna lenni jó
LENNI volna jó
kristálygolyó kristálygolyó
színejátszásának volna lenni jó
ahol sejtő hajtók tűnő űnőt zavarnak
szarvasgímnek lenni annak annak
volna lenni jó
LENNI volna jó
*

szivettépő sikoly a sírontúlról

2002. február

35
ribillió ribillió
rohangálásának volna lenni jó
nimfák menádok kinek kivillannak
szoborfogó szatírnak annak annak
volna lenni jó
LENNI volna jó
kobakgolyó kobakgolyó
biliárdfej golyónak volna lenni jó
tar kopaszok ahogy párnán pihennek
kópé kujonnak ilyennek ennek
volna lenni jó
LENNI volna jó
süveggolyó süveggolyó
nagyúr trónbolondjának volna lenni jó
kit megsüvegelnek amerre elmegy
tarsolya arannyal zsebei telnek
volna lenni jó
LENNI volna jó
ólomgolyó ólomgolyó
vonszoli-láncon annak volna lenni jó
vár tömlöcében reménytelennek
kik csontig éhen: múltakon merengnek
volna lenni jó
LENNI volna jó
népmillió népmillió
emberelevennek volna lenni jó
szülnek születnek szüretelnek
örömkönnyek közt előteremnek
élet kövérjével fennen betelnek
emberelevennek ilyennek ennek
volna lenni jó
LENNI volna jó

36

tiszatáj

Esedékes
már nagyon esedékes valami nagy betegség
hogy belevágjon mint a rongyot
a gödörbe s rámdobják azt a göröngyöt
amint szokás író-urak és hölgyek
valami nagy betegség már nagyon esedékes
már nagyon esedékes valami nagy leromlás
hogy mint a kelevény amely megérett
úgy dőljön belőlem is mint a féregből s kifakadjon a genny az élet
valami nagy leromlás már nagyon esedékes
végelzuhanásom már nagyon esedékes
magamra húznom sírkamrámat
mivel feltámadni ez ugyan nem támad
csak épp fügét mutat a kinti bandának
már nagyon esedékes végelzuhanásom
és alámenésem már nagyon esedékes
a nagy fene baj hogy ágynak essek
vele s ne találjanak ha keresnek:
az kell ennek a félnederesnek
már nagyon esedékes földalámenésem
jó volna már mertmivel nagyon esedékes
ha irhámban mindenüvé behatolna
a baj a rosszabodás csak nem javulna
s akkor: »JELENTEM ELŐÁLLOTT A HULLA« – – –
mertmivel nagyon esedékes jó volna már

2002. február

37

Lejtõ
(a Télkikék c. ciklusból)

eső esik szemereg
ilyen időt szeretek
pára ködlik köd lebeg
benne járok élveteg
út lapálya felmered
bátran nekieredek
de hamar elernyedek
s döbbenten rámeredek:
NEM VOLT ILYEN MEREDEK
megcsúsznak a kerekek
szánkáznak a szekerek
grádiense se lehet
cudarabbnál cefetebb
mind kapkodom a leget
s nem szívhatok eleget
tüdőm fujtat leveleg
s döbbenten rámeredek:
NEM VOLT ILYEN MEREDEK
sarki vénség kéreget
elnézem az öreget
élet telje lepereg
s kövérjével betelek
illa nádak és erek
zsombék martja kerevet
fűágyról fel nem kelek!
s döbbenten rámeredek:
NEM VOLT ILYEN MEREDEK

38

tiszatáj
sándor józsef benedek
villanydróton verebek
utcahosszat figyelek
s önfeledten feledek
minden porcom didereg
verítékben feredek
félsztől meggémberedek
dűltön-dűl – rámeredek:
NEM VOLT ILYEN MEREDEK
hagyma répa újretek
dinnye cékla és a tök
szedrek bokrok levelek
gombák istenveletek
hegyre fel nem mehetek
mohaágyat se vetek
s vaksin mint a nagybeteg
ókumlálom réveteg:
NEM VOLT ILYEN MEREDEK
még csak tegnap: felkaptattam
rajt' ahogy a bolha pattan
hajrá! majdszinte szaladtam
sarki koldusomnak adtam
tánclépésben felhaladtam
kulcs a zárba! zár kikattan!
lejtő?! soha énalattam
sehol – s most rámeredek:
MITŐL OLYAN MEREDEK?

2002. február

39

NAGY KOPPÁNY ZSOLT

Hörkényi tette
HÓDOLAT ÖRKÉNY ISTVÁNNAK
Hörkényi felszállt a vonatra. Kalauz volt ő, kegyes a jegyesekhez, kegyetlen
a jegytelenekhez.
Volt neki szép, csillogó-villogó jegylyukasztója, amit bőrövére felfűzve
hordott. Lyukasztás esetén aztán nem kis büszkeséggel vitte hasa tájéka felé
a jegyet, s elegánsan megkeccintette.
Meg kell adni, a lyukasztó jól működött: a kemény kartonból készült
jegybe minden probléma nélkül egy plusz-alakú mintát vágott, s ha szűztelenített is, legalább nem gyűrte össze azt, kinek hóhérává a sors őt rendelte. Mert
a lyukasztó két, egymás felé forduló fémlemezkéből állt, egyiken volt a Lyuk,
mintha csak ott sem volna, a másikon meg egy plusz-alakú, tűszerű Tű…
a mindenkori jegy szépen el lett helyezve az alsó fémlapon, s az összeszorítás
hatására ezt a tű reccsenve átdöfte, naponta százszor, vagy inkább ezerszer.
Hörkényi alapos ember volt: mindig gondosan ügyelt arra, hogy a jegy
egyenesen feküdjék az alsó fémlemezkén, hogy ne gyűrődjék meg egy esetleges
rossz elhelyezés miatt, a két fémlemezke érintkezésekor keletkező feszültség
következtében.
Így telt, telegetett az élete Hörkényinek: fütyült, intett, köszönt, kért, lyukasztott, óvatosan, ügyelve – felelőssége tudatában – arra, hogy: „A jegy nem
tűrődhet meg, sem behelyezésekor, sem utána, mert ez kartonjegy esetében
megtörést jelent! Szenved az a szegény jegy úgyis, hát akkor legalább mi vigyázzunk rá egy kicsit!”
Egyszer, csupán egyetlenegyszer történt meg, hogy Hörkényi, miután óvatosan (mintha csak eddig) elhelyezte a jegyet az alsó fémlemezkén, kicsit, de
csak egy nagyon picit rászorította a plusz-alakú lyukasztót (hogy tartson) – és
nem lyukasztott. Így volt ottan a szegény jegy, nem is sejtve, mi vár rá.
Az várt rá, hogy Hörkényi bal kézzel megragadta kilógó végét, és elkezdte
rángatni, tépni, cibálni. Közben ugrált. És üvöltött is: „Ááááá!!!”, valahogy így.
A jegy egyensima kartonsága pedig gyűrött vonalak kuszaságává alakult, s végül, Hörkényi által, a csodálkozó utas arcába lett vágva. Az meg csak hüledezett, és meg volt rettenve, hogy neki mostan nincsen jegye. „Ne félj, takony,
végig én vagyok a kalauz!”, kiáltotta Hörkényi, és továbbállt.
A következő jegyet már megint roppant óvatosan csúsztatta a fémlapok
közé, és a lyukasztás soha nem érzett kéje látszott kifejeződni mindkét orcáján.

40

tiszatáj

A nagy, fehér, sánta kutya
KOLOZSVÁRI MESE
Én volnék. Amúgy jó, de a sántaság, az tényleg, szóval az nem túl jó.
Esténként vagyunk láthatóak, a gazdámmal együtt. Emlékezetes látvány: én
bicegek elől, utánam – nagyon lassan – sétál a mester. Néha rámhúz egy veszszővel, olyankor ugatok.
Szépen ugatok, ritka öblösen és hangosan.
Sosem haraptam meg azért, mert megütött. Öreg, mint én, sosem jött össze
neki semmi, mióta ismerem. Én legalább nagy vagyok, hatalmas, ahányszor
meglátom magam, elcsodálkozom: hogy lehetek ekkora? Hihetetlen. Szinte
gazdám csípőjéig érek.
Sántaságom s az ő lassú ballagása adhat nekünk valamit, valami jellegzetest:
mindenki megnéz, ha meg valaki nem, akkor jön a vesszőcsapás, én ugatok,
s erre úgyis odapillantanak.
Gazdám arcáról senki sem tud leolvasni semmit. Konokul sima, mindig
egyforma, mint a lépteim. Sokat szenvedett, az csiszolta ilyenre. Azt hiszem.
Szeretne még valamit, mielőtt meghal. Talán ezért kellek neki.
Lábamra (a bal elsőre) egy tüskét erősített, még évekkel ezelőtt. Kezdetben
rengeteget szenvedtem, nem tudtam lerázni, lerágni sem – hát megszoktam.
Fáj, ha rálépek – inkább bicegek akkor.
Ennek a városnak, amelyikben élünk, sok mitikus alakja van. Furcsa, kirívó, kirívni vágyó emberek: egyikük naphosszat galambokat etet, másikuk kilenc zsákkal járkál az utcákon, szakállából kiabál ki, mindenkinek. Néha megnyírják, de ő csak kiabál tovább. Van, aki kirojtozott nadrágban sétál fel-alá,
más kéreget; szánalmasan csúnya arccal.
Mi még – egyelőre – nem vagyunk legenda.
Jól csinálja a mester. Csak este sétáltat, hogy a látszat az legyen: mintha.
Mintha csak úgy. Csak szerényen, szépen. Kis esti séta. Kis esti sántikálás. Elhagyott helyeken. Ahol persze azért sokan járnak, de egyenként. A sötétben
ezeknek a magányos alakoknak jobban az agyába vésődünk, s ez bizony az én
érdemem: mikor fehér sántaságom kibődül az éjből, akkor – pár percre – mi
vagyunk a mítosz. (Kár, hogy nem csak egy órára lettem fehér kutya. De jó
lett volna fehér kutya képében, zeuszi egészségű lábakkal disznólkodni a Földön, aztán meg elrepülni!)
A tüske fáj, de nagyon – sosem szúrta még át a talpam, idáig, mindig csak
döfködi. Talán már nem is tudnék rendesen járni, ha lekerülne sem.

2002. február

41

Így leszek – akaratom ellenére – mítosz. Városunk ereklyéje, dísze, ősköve:
mi adjuk a jelleget neki, hogy egyedi, hogy nem tucatváros, hogy vannak csendes őrültjei, ezért… ránk emlékezni fognak.
Hála a tüskémnek. Meg a gazdámnak. Híres ember lesz. Én meg híres kutya. A nagy, fehér, sánta kutya leszek én az utókornak. Ki itt színezte a várost,
ezt a várost színezte itt, minden utcáján ezerszer sántikált végig, esténként, általában csöndben. Csöndben lassan s biztosan izmosodik a mítosz – ugatás
közben hirtelen: kell hát mindkettő.
Jó lesz ez így. Már benne vagyunk, lassacskán. A képben. Még pár hét. Valaki, majd ötven év múlva, nyálaz rólunk valamit. Én minden séta után a talpamat nyalogatom, a tüske körül.
Lassan mégiscsak átlyukad.
Mester! Légy már legenda! Hagyd megdögleni a kutyát!

Szüzessége Editkének
Annyira valószerűtlennek tűnt, hogy ezen a vidéken farkasokkal találkozzék, hogy csak állt – szíve valamivel gyorsabban vert, mint szokott – és nézte
az éhesen csillogó, huszonöt szemgolyót. A falkavezér egy félszemű hím volt,
fél arasszal magasabb társainál.
– Téged sem a fél szép szemedért tettek meg vezérnek, mi? – motyogta,
a farkasok vicsorogni kezdtek, közelebb jöttek, morogtak. Csodálkozott, hogy
alig érez félelmet.
„Talán még mindig a meglepetés”, futott át az agyán: nem is látta őket, csak
egy vonítást hallott, aztán csöndben, mint a villám, úgy csaptak le rá, „még
mindig annak a hatása alatt lehetek…”
„Miért nem támadtak egyből, miért nem terítettek le és marcangoltak szét,
miért állnak itt?”, csodálkozott, „talán mert nem futottam, nem kiabáltam.”
Torkára fagyott a visítás, kiabálni nem volt lehetősége, nyelni sem tudott,
nemhogy szaladni, mikor meghallotta a zajt, és meglátta a nesztelenül felé futó
árnyakat.
„Talán ha józanul viselkedem és továbbra sem kiabálok, nem érzik meg,
hogy félek, és ettől megzavarodnak”, gondolta, de máris nevetségesnek tűnt
a gondolat, viszont nevetni nemigen tudott („Vajon az milyen hatással lenne
rájuk?”), csupán egy szánalmas vigyor ült ki az arcára, szinte odafagyott, éktelenül csúffá téve amúgy szabályos vonásait.
„Milyen furcsa… még mindig élek… Mennyi ideje is? Lassan két perce, hogy
meghallottam őket…” A farkasok csak álltak körülötte, nézték. Néha morog-

42

tiszatáj

tak. „Hihetetlen, azt hittem rögtön ölnek támadáskor! Lehet, hogy ez csupán
mítosz… előtte még farkasszemet néznek…” A vigyor még kínosabbra ferdült,
a fák elfacsarodtak, keze megmoccant kicsit felfelé, a farkasok azonban így sem
mozdultak, csak morogtak.
*

Városi gyerek volt, és falura udvarolt. Tetszett neki, az úri fiúnak, az ápolt
és kissé sznob ficsúrnak mindaz a józan, természetes, nyers, enyhén durva erotika, ami Editből sugárzott.
Néha úgy tűnt neki, hogy Edit egyik-másik gesztusa, mondata túlzás, de ez
az érzés hamar megszűnt, és szinte extatikus boldogságot érzett, mikor rájött,
hogy Edit számára nem létezik a túlzás, legalábbis abban a kultúr- és jelentéskörben nem, amelyikben ő maga élt és nevelkedett. Persze, megdöbbent kissé,
mikor megtudta, hogy Edit kiskorában bizony igen fiúsan köpködött, hegyesen meg hosszan-nyúlósan is, de ezt ügyesen leplezte, Edit pedig nem szégyellte
nevetve elmondani. Még most is eleresztette néha a száját: ha már nem is köpött, de káromkodott, igen ízesen, szép tájszólásban, öröm volt hallgatni, s ezt
látta Edit, egészen a legutóbbi, olvasás által megfertőzött időkig – mely fertőzés az „Emeld ki a szellemi fertőből és uralkodj!”-elv alapján hajtatott végre,
sok könyv által, amelyeknek elolvasására szinte kötelezve lett Editke. Ezt is
vígan művelte, közben gyakran kacskaringós hangot adva alapvetően jó kedélyének.
Az persze elkerülhetetlen volt, hogy pár hét olvasás után nevét ne Edithnek
írja. Innen látszott, hogy még nem olvasott eleget, legalábbis nem a megfelelő
műveket.
Csupán akkor húzta el a száját, gúnyosan durva mosolynak adván rajta helyet, mikor megint a szerinte szenilis nagyapához mentek, az öreg falusi bácsihoz, beszélgetni.
– Unom az öreget, mé' kell mindig odamenni? – kérdezte meg minden alkalommal, bár tudta a választ.
– Editke, lelkem, értsd meg, érdemes az öregre figyelni. Hihetetlen fantáziája van, úgy mesél, mint bármelyik hivatásos. Mit csinált egész életében? Építőtelepeken dolgozott. Ezzel a tehetséggel! Legyen hát valaki, akár az unokája
kedvese is, aki figyel arra, amire még senki, és aki értékelni is tudja ahogy és
amit mesél.
– Az, hogy okosan bólogatsz, s mereszted a szemed, ha kell, ha nem… az
szerinted az értékes értékelés?
– Jópofa és gonosz! Ilyennek is szeretlek. Te masszív menyecske, te gigantina – ölelte meg, mert tudta, hogy Edit ezt bóknak veszi, nem értvén a szót,
s ezen titkon mulatott. Mint már mondtuk, városi entellektüel volt, irodalommal és filozófiával is kacérkodott, sznobságnak sem találtatott híjával.

2002. február

43

Edit édesanyja testalkatát örökölte. Nagyapja mesélte, hogy lánya nagyon
szép volt, ketten is felakasztották magukat érte, a magas, izmos, de hihetetlenül karcsú, szép arcú leányzóért: minden izma, idegszála, pihéje és szőröcskéje
a helyén volt, férfihőre nem lágyult, de kedves volt és odaadónak tűnt (az első
akasztásig), haja hosszú volt, csillogott, melle feszesen domborodott, fara ringott meg táncolt, nyakán a pici pihécskék csak akkor váltak láthatóvá, ha megcsillant rajtuk a július délelőtti, tízórás napfény, de akkor aztán szemlevakarhatatlanul szépek voltak. Most már el van hízva, igaz, hogy arca őriz még némi
bájt, ám izmokról és pihékről már alig beszélhetünk – de minek rúgni még
egyet a döglött lóba…
Nagyapa szerette így kifejezni magát.
– Fiam, nem azért – fűzte aztán tovább a szót, mert azt erősen szerette –, de
egyszer Editke is ilyen lesz (Editkét mégsem sikerült rávenni, hogy mindig jelen legyen ezeken a beszélgetéseken.), én szóltam, aztán majd ne jöjj hozzám
sírva…
Nagyapa azt hitte, hogy örökké fog élni.
– De apó! Magának magyarázzam? Nekem a most megéri az akkort! Legfeljebb úgy értelmezem majd, hogy kitejesedett. De képzelje csak maga elé! Csodás teste van, ízlése nagyvárosi, öltözködése majdnem az, s ami nem az, abban
annyi báj van, hogy eleganciával ér fel! Okos is, némi könyv ráfér még, de arról gondoskodunk. Teremts magadnak virágot, hogy illatában is magadban
gyönyörködhess! Csodálatos nő, s kívánhatok-e ennél többet?
Egy hete megint átmentek nagyapához, a szomszéd házba. Közben beszélgettek:
– Úgy látszik ábrándozol…
– A könyvek… amiket adtál… hol van már a jókedvű én?
– Ja, a könyvek.
Mielőtt ellátta könyvekkel, sokat gondolkodott: egy ilyen egészséges lelkű
és testű parasztlányt egyféleképpen lehet olvasásra szoktatni: ponyvákkal. Aztán jöhet az irodalom. Esetleg romantika az elején, utána angol gótikus történetek, aztán kevéske naturalizmus. Szünet, majd a nagyok.
– Légyen hát előttem az irodalomé – bókolt, mikor a színes borítójú könyveket odaadta, s kívánta nagyon karcsú Edithet.
Edit meglepő gyorsasággal falta a buta történeteket, és meglepő mohósággal
vonta a párhuzamokat saját élete és a regényszereplők kalandjai között. Kissé
már kínos is volt, hogy úgy kellet csókolózni, mintha utoljára, a kastélyromok
között, úgy kellett udvarolni, mint Lady Jane-nek, lovagolni kellett, sőt, vágtatni – ritkán sikerült a tizenötéves kancával, de ezt azért szerette hősünk,
mert ilyenkor a szél felfújta Edit fehér ruhácskáját, és kivillantak hosszú combjai. Nem volt szégyenlős. A hűség persze örök volt, a szerelem is halálig tar-

44

tiszatáj

tott, a szív lángolt, s majd meghasadt, meghozandó áldozatokról pedig igen
gyakran szóltak a dolgok.
Ezen a napon a párhuzamosok jövőt végzetesítően találkoztak, nagyapónál.
Így történt:
– Hát igen, gyermekeim, gyalog jöttem át a hegyen, nagyanyádhoz, éjjel,
szerelmes vótam, mint az istennyila, lobogott bennem a láng, olvasztotta a havat a lábam alatt, még sistergett belé, no, nekem jöttek a farkasok, fel a fára,
vót ott kínlódás, rúgtam lefelé az ordasnak a pofájába, el is kapta a lábam, itt
né, nem látszik, érdekes, a tavaly még látszott, há' rég vót, na, aztán szinte elaludtam, s majdnem lezuhantam a fáról, de hálistennek vonítottak mindegyre,
képzelhetitek, ott volt a szemük előtt a hús, két méter magasan, kívántak is,
mint disznyót a böllér, vagy még jobban, hahahaha, de legestovább engem,
osztán tuggya az isten hogy, de ecce csak elmentek, eiszen igaz se vót, lemásztam a fáról, már pitymallott, egy lódobogás vót a szívem a fülemben, s úgy
mentem a nagyanyádhoz, mintha tudtam vóna, hogy odavan értem erősen,
s hejde hogy oda lesz mikor meglát, hogy megérkeztemkor rögtön nekem is
adja magát, ott reggeliben, a nyári konyhában, a forgácson… Hej, rég volt, se
farkasok, se nagyanyád már, isten nyugtassa, ha én szerettem…
Editke szeme sötét volt, és mélységes, miként az időknek kútja, mikor
– nem sokkal később – így szólt:
– Gyere át hozzánk, jövő héten, az erdőn keresztül… és reggelre légy itt.
– Ugyan, minek… Különben is, gyűlölöd nagyapád hantáit, ahogy te mondod, és farkasok sincsenek már, legalábbis itt a környéken. Így az áldozat sem
nagy, gondolom az enyém se leszel úgy, mint a romantikus nagyanyád.
– Gyere át… kérlek – suttogta Edith, és látszott a szemein, hogy most találkozott benne élet és irodalom. – Azt meg, hogy mi is lesz az áldozat, engedd
meg, hogy én döntsem el. Jártál te térdig hóban? És éjjel az erdőben? Jó, nincs
már farkas, esetleg veszett róka, vagy juhászkutya, de így sem kellemes éppenséggel. Bizonyítsd be hát ennyivel, hogy szeretsz, nem nagy dolog, olvastam
különbet is… gyere át, s én majd elvégzem magamban, hogy áldozatod megháláljam.
*

Mehetett volna busszal, autóval (apja, ha nagyon kéri, biztosan odaadja erre
az éjszakára), sőt, biciklivel is. A határban leszállt volna, az erdő felé kerül,
s térdig havason ereszkedik be, kívülről az Editék házába, vacogva, drámai élményeket mesélve, s aztán tűrve, hogy Edit simogassa, szeretgesse, meleg borral ajnározza, lerángassa „Nedves!” ruháját, s aztán elvégezzék magukban…
De nem.
„Mindig is hitványnak éreztem magam közöttük. Én csak egy ficsúr vagyok
nekik. Hiszem, hogy apó elment asszonyához a farkasok közt és ellenére is.

2002. február

45

Meg kell mutatnom, főként magamnak, hogy vagyok olyan: átmegyek. Igaz,
farkas nincs, de rizikófaktor maga a tény.”
„És arra is gondoljak, mennyire más lesz így megkapni lelkemet… először…
így, magam előtt is hősként, vitézül, tradíció által legitimizálva a vért és vigasztalva az első sokk okozta traumában vergelődő áldozatomat…”
Eddig is kijárt néha a mezőre, de a kocaturisták összes jellemző vonását és
kiegészítőjét magával cipelte: a rettenetesen Nagy Kést, a walkmant… A szendvicsek, kólák és mobiltelefon mellett azonban unta a természetet, de jó képet
vágott a fákhoz, mely ugyebár tűzifa, és az ágya is abból készült tudniillik, így
aztán rögtön más. Szerette elmesélni nemvolt élményeit, késével felpiszkálta
a hangyabolyokat, s medvebendőt képzelt a helyükre. Körülbelül három percig bírta bámulni és csodálni „a Természetet”, utána már elviselhetetlenül nevetségesnek találta magát, bekapcsolta a zenét.
Volt azonban egyszer egy alkalom, amikor mindezért szégyenkezve hajtotta le fejét a fák előtt.
„Most csak kést viszek magammal, a walkmantől nem hallatszik az éjszakai
erdő, pedig az azért kell, kolbász és bor lesz Editnél, megérkeztemkor, mobiltelefon… hogy néz az ki?”
– Akkor indulok!
– Jól van, fiam, aztán ha egész éjszaka ott is ülsz, templomozás előtt gyere
haza, mert még megszólnak, tudod milyenek falun az emberek…
– Tudom.
„Hála a fennvalónak s a városi rokonoknak!”
Editke szülei ugyanis látogatóba mentek másik, városra ficamodott lányukhoz, akinek nem jöttek be a dolgok, férje, a Rendőr verte őt, ivott, szóval kis,
mindennapi tragédia, az érintetteket érintve… de néha ebbe a szülők is beletaroztak, s elmentek, hogy elvegyék Ilmától a kötelet, amivel búcsúlevelében
fenyegetőzött, s helyette a szülői vigasztalás és szeretet flastromját és sósborszeszes borogatását helyezzék nyakára és jobb sorsra érdemes, szintén fejedelemnői-szépségű homlokára.
„Az öreg korán fekszik, és félig süket, ráadásul a másik házban lakik, ha
megsegít az isten, templomozás előtt nem jövök el, hanem Editkével sétálunk
el az Atyai házba.
Este tíz felé vágott neki az útnak. A szülők a hajnali háromkor indulnak
a gyorsvonathoz a városba, szekérrel. Ha jól kilép, talán már reggel négy körül
ott van, kellőképpen átfagyva, felajzva, s várja a meleg bor, mely egyszerre
gyógyír és továbbfejlesztő-okadatoló mennyei manna a bekövetkezendő, gyönyörű Problémára.
Sokat olvasott hóban menetelő emberekről, hogy milyen lassan, s milyen
nehezen és zihálva, s a megfagyni-vágy édessége, nem beszélve a heroikus továbbmenésről…

46

tiszatáj

Nevetett, vidáman, kiegyensúlyozottan nyomult felfelé a hegyen, az erdő
felé.
„Most értem meg először, hogy nem csak három perc…”
„No te, nézz oda. Az a fa mintha hozzám beszélne…”
„Nagyon vicces. Talán ha még két órát megyek, és figyelek, megértem, mit
mondanak a fák.”
Láthatólag nem sietett, nem akart leizzadni, hiszen „egy mosdás, villanyfénynél az egésznek a romantikáját megöli, s akkor úszott az egymásban elvégzés… inkább legyen kissé téliesen férfiszagom.”
Érezte, hogy milyen erős, hogy milyen egészséges, hogy milyen fiatal és milyen férfi, hogy újra letapos egy virágot, de aztán persze gyűrű alakú vázájába
teszi megtört testét: „Ezt elveszem, ezt tényleg elveszem, harmadik az isteni
gaza!”
Így virtuskodott az elméje, s nem is félt. Nem úgy, hogy rágondolt, s nem
félt, hanem úgy, hogy nem jutott eszébe, hogy egyáltalán létezik félelem.
Hogy lehet félni.
Hogy a fákra kellene hallgatni.
Késének nyelével vidáman csapkodta törzsüket, ahogy elhaladt mellettük
(„Elhaladtomban, alattomban!”), olykor beléjük is szúrt, s arra gondolt, hogy
szegény fa, maximum úgy tud bosszút állni, hogy lehullat magáról egy kullancsot. Editke nagy kullancs-specialista, s ha idejében ráhullanak ezek a szimpatikus állatkák, pont az ágyékáig másznak, mire odaér. „Hát kell-e különb előjáték?”
Erősebben csapkodta tehát a fák oldalát, hangosabban, hadd szotyogjon
a kullancs. Ha valaki látta volna, azt hihette volna, hogy fél, és az éjszaka rémeit tartja távol magától.
Persze nem. Csak úgy falták léptei az erdőt, „tényleg kicsi, lassan teljesen
sötét lesz, de nem baj, ott a telehold, mindjárt kijutok belőle!”
Csend volt, sehol egy moccanás, sehol egy hang, egy nyamvadt ág nem
reccsen, egy hitvány madár se cserren, avar se hallik, hó se ropog, hidegen süt
a hold és csend csend csend…
„Az a fa mondani akar valamit… „
S ekkor a kristálycsöndbe belerobbant egy farkas üvöltése, hangosan, hoszszan és fájdalmasan. A fa mögül robbant bele, és ezer darabba törte ezt a légtelen, fullasztó csöndet, a szilánkok belevágódtak fülébe, agyába, végigfutottak
testén és megbénították, s csak annyit látott, hogy három irányból, halálos
csöndben felé futnak az árnyak.
*

És ott állt most, szánalmas, hülye vigyorral arcán, saját félszeg poénjai miatt: zavarában.

2002. február

47

„Bocsánat, ha tudtam volna, tényleg nem jövök erre, honnan a picsából kerülhettetek ide, hiszen évekkel ezelőtt kihaltatok, hát kellett ez nekem, jó, még
egy perc, addig nézem a félszeműt, úgy látszik ő tart itt rendet, miatta nem ettek még meg, csak egy percet várjatok fiúk, oké, most összeszedem magam, itt
ez az ág felettem, inkább harapják le a lábamat, nem bánom, a farkamat is,
csak valami megmeneküljék belőlem, felugrom, nem mozdulni, nem elárulni,
kon-cen-trál-ni!”
Izmai pattanásig megfeszültek. Aztán elugrott, erősen, hatalmasan, fölfelé,
elkapta az ágat, a farkasok még mindig csak álltak és nézték. A lábait akarta
meghimbálni, hogy azokat is felhúzza. „Csak egy himba, és kész, fenn vagyok,
megmenekülve…”, gondolta, és meglódította magát…
Csakhogy ekkor tizenhárom állkapocs csattant össze a bal lábán, húzták
lefelé, ordított, bőgött egyik lábát már letépték, de a másikra vigyáztak,
a jobbra, mintha csak tudták volna, hogy azzal csak óvatosan, hogy azt letépni
nem szabad, mert az az eszköze az egész test lerántásának, így csak lassan húzták hát, nem marcangolták, csak fogták erősen, ő meg ordított, már csak körmeivel kapaszkodott a fában, a farkasok csak húzták lefelé, körmei csíkot
hagytak maga után a fán, fehér csíkot, hosszú csíkot…
Ha oldalról nézte volna valaki a fát, úgy láthatta volna, hogy egy szánalmasan vigyorgó, fehér fogsorú száj, ráfröccsenő piros cseppekkel. Egy arc. Törzsén a két szemmel.

48

tiszatáj

VESZELKA ATTILA

Strófák
Súrolt serpenyők
száradnak egymás mellett –
hóolvadás, ó!
(Kobayashi Issa)

1.
Lépteid mögött pitypang-szagú szellő,
pilládra hulló, olvadó hópihék,
festett mosollyal tölgyfaágon lengő,
papírsárkány-arc, bíborló esti ég,
ujjongó szívvel balzsamot lehelő,
kezedre hajló, virrasztó estikék.
Puffadt telihold, utadra vigyázó,
mákonyos fényét szemedbe szitáló.
2.
Böjti szelekben cseresznyevirág nyit,
csöpögő eresz alatt barna dongák,
tócsának tükrén hószínű szirom ring,
zizegő torkú, párját hívó sármány
szárítókötél-hintán himbálózik,
csókacivódás öreg templom tornyán,
áprilisfénnyel csengő-bongó hangok,
téli álmukból ébredő harangok.
3.
Vijjogó égben vörös ragadozó,
lángoló napnak feszülő, rőt szárnyak,
örvénylő szél hullámán hajladozó
ideje lomhán köröző halálnak.
Fénybe zárt kövekben fehéren izzó
magányod csendje, rémült hangaszálak.
Parázsló kelyhek mélyén égő lepkék,
lépteid mögött mozdulatlan árnyék.

2002. február

49
4.
Ködökben úszó, borízű nyárutó.
Telt kancsók mélyén rejtőzködő halál.
Halk lépteidtől magasba lobbanó,
riadt szemekkel menekülő madár.
Szárnycsapásoktól remegő, szürke tó
tükrén hullámzó, halottkék csillagár.
Villódzó, gonosz visszfények arcodon.
Kettétört betűk lehullt kéreglapon.
5.
Egy víztükörre hullt, vöröslő pille
torzóvá tépett, kettétört szárnyain
örvénylik át a szétroncsolt időbe
az esti égen szétömlő karmazsin.
Kezed folyóba mártott rezzenése
szétszórja lassan arcod darabjait,
s a néma fák utadra tévedt lombját
sikoltó, hűvös csillagok siratják.
6.
Parton felejtett, rozsdásodó uszály,
hűvös közönnyel szemerkélő eső,
olajtócsák tükrében pőre fák,
dermesztő szelek láncain verdeső,
útját tévesztett, világtalan sirály.
Bíbor palástját földre ejtő idő
csendjében kihalt, véghetetlen utak,
ajkadra tévedt, reménytelen szavak.
7.
Kutyaház előtt lábosba fagyott víz,
havas sövényen kékhátú cinegék,
szűzhó súlyától roskadozó fásszín,
rozsdálló vödör kútkáva fedelén.
Párkányszegélyen ragyogó jégcsap-fríz,
füstöt hajlító széngázszagú szél.

50

tiszatáj
Szemedbe hulló szikrázó fény-szilánk,
zárt ablakodon kinyíló jégvirág.
8.
A pillérek közt megolvadó folyó
fölött egy hídnak sosem volt íve tart
a végtelen felé, tépett harangszó
minden szélroham, roskadt fenyők alatt
elhagyott padok, mindegyre hull a hó,
s míg lassan mindent eltemet a tél, csak
hallgatod Chopint. A hófüggönyön át
búcsúzó időt: az f-moll balladát.

Hidak fölött
Utadra hajló égbolt-pilléreken
ragyog fölötted Bereniké Haja.
Bíbor kövekben izzó, hideg tüzek
remegnek hullámzó, szőke fürtjein.
S míg rádszitál a fényben úszó semmi,
időd homokja hangtalanul pereg.
Levél utadra törvény szerint pereg,
örvény burványlik karcsú pilléreken,
s föléd hajol, magába zár a semmi.
Kútmélybe hull az árva lány haja,
szelek suhognak aranyló fürtjein,
s kihúnynak mind a kőbe zárt tüzek.
Borral telt kristály mélyén bíbor tüzek,
tükrén törékeny, könnyű szirom pereg,
madársikoly száll telt szőlők fürtjein.
Sosem volt hangok kihalt pilléreken,
széthulló arcok szélbe zárt sóhaja,
hidak fölött utadra nyíló semmi.

2002. február

51

KIRÁLY LÁSZLÓ

Tisztálkodás a régi várban
Nagyasszony, leszarják a várfalat,
mint franciák, kik lornyont hordnak.
Megverik közben a tatár hadat,
és a szemük napos és holdas.
Mintha egy király költené őket,
gyilkoló, eszement, nőtlen nyáron.
Álmukban ötlenek repülőket,
vagy egy halat, hogy szárnyon járjon.
Álmukban, mint egy órjás semmi,
bujdokolnak sanda holdak.
Nézik: lenni, vagy nem lenni.
Kint ki-, itt meg behódolnak.
2001. július 30.

Szerelmeink
csapatja válogatja de meg kell verni őket
a szakramentumos mennyországot is de főképp
a suszteráj csapatát sz-ben mert ha nem
elhagy a szeretőd tacskó vagy még amúgyis
fődoktorhoz adja az anyja aki
na de hagyjuk helyi érdekű vonat ez
helyi érdekű utazókkal ám az mégse kutya

52

tiszatáj
mi lesz egy asszonyból ki aztán tisztességgel
rohangál városok utcáin
valóban volt egykor egy nagy mérkőzés
ilyesmit csak ott él újra a halandó
a kaukázus felett repülve jereván felé
vagy véletlenül sziktivkárban medvenagy
kutyák meg zsebbe való nem-szeretők között
mig odakint jajgatnak a fák mínusz negyven
fokos fagyban
szóval az a meccs szeretőnk szeme előtt
meg kellett volna nyerni kilövöldözni a szemüket
megpakolni őket hat tonna góllal
mielőtt még eladják szerelmünket
dehát csapatja élete válogatja
annyi hogy a nyertesek később hatezer
férfiszarvval járnak
s egy asszony meg lohol messze egy főutcán
mint egy csapzott kucu

2001. július 30.

Árva várva
Bella Pistának, jót kívánva

Homonnai Drugeth Bálint.
Elhagyott a babám, mármint
Elhagyom én mindörökre.
Nincs pinája, nincsen ökre.
Homonnai Drugeth Anna,
Gyönyörű vagy, mint a manna,
Melyet hullat Ördög, Isten.
Van-é lovad, hogy segítsen,

2002. február

53
Merthogy futni kell Lengyelbe,
Más hazába, idegenbe,
Hol az évet kurtán mérik, s
Veled úgyis örök mégis.
Homonnai Drugeth Eszter,
Egyszer nékem felnövekszel,
A térgyemig, derekamig.
Mi lesz velünk? Alig. Alig.
2001. július 28.

A szibárdok története
Azt sem tudták, hogy költők lesznek.
Elménckedtek a fonóban,
hol halcsontból fűznek éket a hősnek.
Kardot reszeltek. Nem tudom, hol van.
Vagyis tudom. Mégpedig nagyon jól.
Csak azt hittem, elfelejtettem.
Kibújni nem lehet hatalma alól.
Sakálok, hiénák szállnak felettem.
Még nem tudták, hogy hősök lesznek.
Lángolók, világlók, magyarok.
Ezek valami tenger mellett estek.
Nem tudhatták, hogy Arany vagyok.
2001. július 29.

54

tiszatáj

A vadászat
Szepesi Attilának

Egyet lőttem… A harmadik
ült szénakazalban, fűben.
Elgondolkoztam: mi van itt?!
Merre térjek, hogy elkerüljem?
Mit ér a szándékom, fegyverem?
Mért integet, mint egy virág?
Gondoltam: állat, s nincs kegyelem.
Csak nézett, és kiderült a világ.
Visszaadom puskám – vagyis megtartom.
Hagytam magam ázni tejben, vajban.
Ne felejtsetek ott a parton.
Ha nem integetek – valami baj van.
2001. július 30.

2002. február

55

VITÉZ GYÖRGY

Rövidek
Horváth Elemérnek

I.) elszigetelt
Egyre kevesebben hívnak mostanában.
A villanyposta is üres. Hébe-korba
Szösszen egy üzenet. Ülepedik a csönd,
Őszi köd mely a lankára guggol.
Jó lenne, gondolom,
Ha végre mobilt is raknának a diszes koporsókba.
II.) számok
Ha összeroskadt a felhőkarcoló iker
Hatezer élet vált porrá velük.
„egy ember halála tragikus,
százezeré csak statisztika”
Hatezer: szép szám, ne szólj szám
Tragédia és statisztika.
III.) színház a világ
A Kegyetlenség színházába kaptam két jegyet.
Feleségem denevérnek öltözött
S én, mint Drakula, kart karba öltve
Lépkedünk a márványlépcsőn fölfelé.
Nyilik a páholyajtó; a vér szaga
Fölszáll a színpadról s megüti orromat.

56

tiszatáj
IV.) Bell's Falls
Az élő vizben úszkálok idősebb fiammal.
Szivárványos párát lehel mögöttünk
A Harangvízesés. A tulsó part sziklái
Összeráncolják zuzmós homlokukat.
Ma még meleg a víz, ma utoljára,
De indulóban a kemény telek;
November táján érkeznek ide
S az élő vízre jégrecét lehelnek.
V.) kétes egzisztencia
Köd előttem, köd utánam…
Ilyenkor illik fölvenni a gázálarcot,
Hátha mustárgáz, hátha csak az ősz,
Hátha nátha, hátha influenza,
Hátha az örökletes emberi betegség
Az a „halálig tartó állapot”
Amelybe Kierkegaard is belehalt már.
VI.) rossz májú
Szidta megint a szófacsarókat,
Pedig állt ő is a halál kapujában.
Szerencséjére a vice nem találta a kulcsot.
Hajnalig csatangolt a körúton;
Büszkén, hogy ismét segberúghatott
Valakit, akinek nem inge,
De magára vette, mert hajléktalan.
VII.) a világegyetem fogja (foglya)
Megdöbbentő, hogy még mindig élek,
Ha fehér borsot törhetek taknyos orrok alá.
A kivégzést ismét elhalasztották
És visszavisznek mennyei cellámba
Ahol a jobb felső sarokban
Az isteni pók hálóját szövi.

2002. február

57

VÖRÖS ISTVÁN

Összevarrt halottak
11 BEKEZDÉS A FORDÍTÁSBAN ÉLÕ IRODALMAKRÓL
Csehszlovákia német megszállása után a Belgiumban rekedt Egon Hostovský másodfokú nagybátyja, Stefan Zweig segítségét kérte. Semmi másra
nem számítva tőle, mint hogy bemutassa párizsi kiadójának, akivel azután már
személyesen akart tárgyalni. Zweig megtagadta kérését, mondván, hogy egy
tapasztalt írónak nem szabad másként segítenie a kezdőt, mint művei nívójával. És hogy egy kis irodalom képviselőjének úgy sincs semmi esélye sem bejutni a világirodalomba. A világirodalomba, amit a nagy irodalmak képeznek.
Nagy irodalmakon pedig a német, angol és a francia nyelvű irodalmat értette.
Leveleiben, melyeket ekkor küldött unokaöccsének, felváltva használja a nagy
irodalom és a nagy népek irodalma kifejezést. Illetve ennek ellentéteként a kis
irodalom és a kis népek irodalma kifejezés közé is egyenlőségjelet tesz. Ami továbbgondolva annyit jelent, hogyha a nagy népek irodalma alkotja a világirodalmat, akkor a nagy népek alkotják a világot.
De mitől nagy vagy kicsi egy nép? A rá háruló történelmi feladat nagysága
és fontossága szabja ezt meg, véli Jan Patočka. Nem a létszám perdöntő tehát,
hanem a történelem figyelme. Ami pedig hol ide téved, hol oda. De vajon
a történelmi feladat lehet-e esztétikai értékmérő? Természetesen nem. Ugyanakkor olyan kihívást teremthet, mely az egész társadalomra, így az irodalom
társadalmára is mobilizáló erővel hathat. Ám az egyes művek megítélésében
mindig is azok önértéke, esztétikai minősége a perdöntő. Csakhogy egy nemzeti irodalom nívója már más kérdés. Hiszen nemcsak az egyes művek értéke
határozza meg, hozzátartozik a művek helye is a körülötte levő világban. Társadalmi fontosságuk, az olvasási szokások, a kultúra intézményrendszere, az állam viszonyulása hozzájuk és az emberek viszonya ehhez az állami hozzáálláshoz. Egy nemzeti irodalom olyan összetett felépítésű, mint egy ember. Testét
a fönt vázolt viszonyrendszer jelenti, fejét maguk a művek, a lelkét pedig talán
az, ami a művek mögött van. Az a titokzatos elem, mely nincs a mű szövetébe
közvetlenül belefoglalva, hanem csak az erőterében van. Melyik irodalom jut
be könnyebben a világirodalomba, a magas átlagszínvonalú, ahol alig vannak
kiemelkedő művek, vagy az, ahol magányos óriások alkotnak egy barbár, kultúrálatlan világban? Más szóval művekből vagy irodalmakból tevődik össze
a világirodalom?

58

tiszatáj

Alighanem Zweignek abban igaza van, hogy egyes irodalmak automatikusan beletartoznak a világirodalomba. Másokból pedig inkább csak művek kerülnek be. Ebből pedig az következik, hogy ez utóbbiak szinte mindig félreértve vagy félig megértve lesznek a világirodalom részei, hiszen kiragadják őket
összefüggéseikből, elszakítják gyökereiktől. Attól, aminek a hatására, és attól
is, ami ellen íródtak. Persze, hogy mely irodalmak számítnak nagynak, az korról korra változik. Manapság a francia mintha távolodna a centrumtól, a spanyol vagy a kínai pedig mintha közelítene hozzá. Az orosz kétszáz éve bent
van, valaki Gogol köpenyébe csavarva becsempészte. A világirodalom mostanában csakugyan világirodalommá tágul, megszűnik pusztán európai, később
európai és észak-amerikai lenni.
Nagy nemzet is csak az lehet, amelynek mondanivalója van a világösszefüggések számára. Cseheknek, lengyeleknek, magyaroknak volt ilyen a hatvanashetvenes években, amikor abban a világméretű kísérletben vettek részt, miként lehet emberarcúvá tenni egy arctalan rezsimet. De ez most így visszatekintve mintha inkább az irodalmi vetülete lenne annak, ami történt. Mintha
egy hatalmas metafora borult volna a szovjet világ nyugati peremére, hogy eltakarja, mi bomlik ott valójában és mi bont. A történelemben ezeknek az országoknak egész más volt a szerepe: segítettek a kétpólusú világ lebontásában.
Tehát miközben polgáraik és íróik az egypártrendszer megszűntetésén fáradoztak, vagy azt hitték, hogy azon fáradoznak, nagyobb léptékben épp egy
uniformizálódáson dolgoztak. A globalizáció végtére is makrogazdasági egypártrendszer.
A hatvanas-hetvenes években közép-európai alkotóknak viszonylag könynyű bejárása lett az európai irodalomba és kultúrába. Hrabal, Kundera,
Mrožek, Örkény fogadtatása egyértelmű volt. Manapság sem lehetetlen ezeket
a kapukat áttörni, csak azt kell megérteni, észrevenni, hogy ezek a kapuk
gyakran már sehová se nyílnak. A gazdaság egyre nagyobb hatást gyakorol
a világ menetére. Egy túlideologizált világból mi, közép-európaiak egy nemcsak ideológiai-, de kultúramentes világba juthattunk ki. Kis népeink irodalma
nem kis irodalom, ezt nemcsak a magyarról mondhatjuk el, hanem a csehről
vagy akár a szlovénról is. A lengyel pedig talán nem is olyan kis nép. Ugyanakkor a kis népek kicsiny irodalmi piacot jelentenek, így az itt születő művek
megjelentetése tulajdonképpen nem gazdaságos, nem ésszerű, tehát talán nem
is szükséges. Különben is ott vannak a kommunikáció új csatornái, ahol mindenki mindenkihez eltalálhat. Nos igen, de így elvész az esztétikai szempontú
szelekció. Egy virtuális térben elhelyezkedő agóra, vagy Hyde-park, nem kedvez sem az elmélyült figyelemnek, sem az elmélyült munkának. A művészet
ugyanis alapvetően antidemokratikus valami, benne nincs egyenlőség, de nincs
szabadság se, és nincs testvériség. A művészeti élet akkor ér valamit, ha igenis

2002. február

59

vannak benne kiválók, és legkiválóbbak, akik megkülönböztetett figyelemre
tarthatnak számot.
Különben a virtuális tér sem segít át a nyelvi akadályokon. Afelé tart-e a világ, hogy az irodalom szétmálljon egyfajta pongyola hálózati írásbeliségben?
A Bűn és bűnhődés vagy az Isteni színjáték helyét átvehetik-e rossz angolsággal,
közösen megírt szövegek? Föloldódhat-e az egyéniség valami újfajta, emberarcú kollektivizmusban? Ha nem lesz individuum, nem lesz kultúra sem, ha
nem lesz kultúra, ha mint fölösleges megszűnik a kötelező irodalomalkotás,
akkor megszűnik a világirodalom is. Ahogy rég megszűnt a kultúra másik
tartó pillérének, a latin nyelvnek a kötelező oktatása is.
Sőt, ha ezeket az erővonalakat meghosszabbítjuk, akkor megjósolható,
hogy száz-kétszáz év alatt eljuthatunk odáig, hogy előbb, mint fölöslegest,
megszüntessék a humán egyetemeket, aztán általában az egyetemeket. Az
a miniszterelnök, vagy világelnök, aki a döntést kivitelezi, hihetetlenül jó költségvetési eredményeket tudhat majd magáénak. Ugyanígy megszüntetendő az
egészségügy is. Ha semmit nem fordítunk rá, akkor az bőven ellentételezi
a korai halálozásból származó károkat. Különben is, az emberek képzetlenek
lesznek, tehát haláluk nem jelenti majd különösebb fölhalmozott értékek elvesztését.
Ha a kultúra nem törődik bele ebbe, és repülő egyetemek, netán repülő általános iskolák fognak szerveződni, akkor a címben emlegetett összevarrt halottak megelevenednek. A világirodalom is, ha csak titkon, de újra életre kel.
A kultúra elvesztése elkerülhetetlenül nyelvvesztéshez is vezetne. Ez mindenesetre egyenlőségjelet tenne kis és nagy nyelvek, kis és nagy irodalmak
közé. A kis népek írói abban mindenesetre előbbre járnak a nagyokéhoz képest, hogy műveik már most halottak, mert fordításba kényszerülnek, ha be
akarnak jutni a világirodalom piacára. És egy mű csak akkor fordítható, ha arról a kultúráról van valami kép a célnyelv népének tudatában. Vagyis ha az illető irodalom, mint egész beletartozik a világirodalomba. Ellenkező esetben
élettelen tagokból, puszta mondatokból kell összevarrnia a fordítónak a művet, vagyis jószerivel a lehetetlenre vállalkozik.
A nagy irodalmaknak mégis elengedhetetlen érdeke, hogy magukba integrálják azt, amit ők nem tudnak. Mert egy nagy irodalomban statisztikailag
nyilván szükségszerűen sokkal több minden van meg, mint egy kicsiben, egy
valami mégsem lehet meg benne, a kicsiség tudata. Pedig éppen ez tehet emberivé egy művet és egy irodalmat is. A kicsiség tudatától szenvedő író sokkal
gyakrabban kényszerül arra, hogy mindent akarjon, és így, ha műve nem is
feltétlenül, de az az irodalom, amelyet gyarapít, szükségszerűen kudarcot halmoz kudarcra. A kudarc nagyon fontos dolog. Föl kell dolgozni. Túl kell lépni
rajta. És ez mozgásba hozhat néha egy ügyesen összevarrt halottat is.

60

tiszatáj

Egon Hostovský például, amikor Zweig visszautasította, vízumot szerzett
Párizsba, és ott maga tárgyalt kiadókkal. Gabriel Marcel elfogadta és kiadásra
javasolta regényét. Melynek megjelenését ugyan késleltette, hogy közben a háború átterjed Franciaországra is, de a háború után Hostovsky szerződése újra
érvénybe lépett és meg is jelent a regénye. Stefan Zweig a háború alatt Brazíliában öngyilkos lett. Kegyetlen igazságával ennek ellenére szembe kell
néznünk.

2002. február

61

Olvasáskultúra az ezredfordulón
GEREBEN FERENC

Olvasáskultúránk az ezredfordulón
„Az irodalom meghalt, éljen a könyvipar!”
(Márai Sándor)

A hetvenes és nyolcvanas években a médiumok meglehetősen élénk érdeklődése közepette regisztráltuk az Országos Széchényi Könyvtár (azóta megszűnt) olvasáskutató műhelyében a magyarországi olvasáskultúra korántsem örvendetes változási jegyeit: a könyvolvasás gyakoriságának csökkenését, az olvasmányanyag kommercializálódását, stb. A betegség tüneteinek szaporodása közepette a műhelyen belül egyre jobban megerősödött az
a meggyőződés, hogy az olvasáskultúra bajaira (más bajokhoz hasonlóan) a társadalom
demokratizálódása hozhatna gyógyírt, mert „a demokrácia olvastat”. Az elgondolás racionális magját az adta, hogy a demokrácia szükségszerűen magával hozza – lokális és össztársadalmi szinten egyaránt – a társadalom legszélesebb köreinek döntési szükségletét.
A döntésekhez – úgymond – információra, az információk rendszeres felkutatására és befogadására lesz szükség, s e befogadási aktusok jelentősrészt az írott betű közvetítésével
fognak zajlani – gondoltuk. Azután egyszercsak elkövetkeztek a kilencvenes évek, és velük a rendszerváltozás, és váratlanul ránkmosolygott a demokrácia lehetősége. A tömegközlési eszközök és az érdeklődőbb társadalom figyelme áthangolódott a politikára, és
egyáltalán nem úgy tűnt, hogy a demokrácia valóban „olvastatna”: az olvasás és a kultúra
ügye – mivel az állam már nem, a civil társadalom még nem tudott és/vagy akart törődni
vele – elsikkadni látszott. (Igaz, ami a magyar olvasáskutatást illeti, gazdagodtunk is egy
nagy lehetőséggel: végre vizsgálhatóvá vált a Kárpát-medencei magyarság egészének kulturális arculata, olvasói ízlése, és ezt a lehetőséget ki is használtuk.)
A rendszerváltozási folyamat belobbanása előtt 1985/86 telén volt Magyarországon
az utolsó országos reprezentatív olvasásszociológiai felmérés.1 A kilencvenes évek előrehaladtával, a kulturális érdeklődés érzékelhető apályos állapotában egyre többekben
érlelődött a kíváncsiság: vajon a szabadság és a demokrácia világában hogyan alakultak
olvasási szokásaink és beállítódásaink? Az MTA Szociológiai Intézete 1996-ban nagyszabású művelődésszociológiai felmérésre vállalkozott, ennek olvasással kapcsolatos
kérdései és válaszkategóriái azonban csak kismértékben voltak kompatibilisek a korábbi (főleg az OSZK-ban végzett) olvasás-vizsgálatokkal.2 Egyre inkább érződött an1

2

Ennek eredményeit – az előzményekkel, és néhány későbbi (szűkebb körű) vizsgálati adattal
együtt – egy korábbi munkámban igyekeztem összefoglalni. Ld. G. F.: Könyv, könyvtár,
közönség. (A magyar társadalom olvasáskultúrája olvasás- és könyvtárszociológiai adatok
tükrében.) Budapest, 1998. OSZK
Ezeket Nagy Attila foglalta össze és elemezte egy tanulmányban. Ld.: Nagy Attila: Modernizáció, globalizáció, amerikanizáció? Változási tendenciák a hazai olvasási és könyvtárhasználati szokásokban. Könyvtári Figyelő, 1997/3. sz.

62

tiszatáj

nak szükségessége, hogy a régebbi, többször megismételt (1964, 1978, 1985) vizsgálatokkal azonos léptékű, reprezentatív felmérésre kerüljön sor. Erre a 2000. év utolsó
negyedében jött el az alkalom. A Kerkai Jenő Egyházszociológiai Intézet projektjeként,3 valamint a KÓD Kft lebonyolításában 2000 őszén sikerült egy újabb, a magyarországi felnőtt (18 éven felüli) népességet reprezentáló művelődés- és vallásszociológiai
témájú kérdőíves felmérést végeznünk. Az 1035 főre kiterjedő vizsgálat adatai összevethetők voltak a korábbi magyarországi reprezentatív olvasásszociológiai felmérésekével, sőt a kilencvenes években a határon túli magyarok körében végzett művelődésszociológiai adatfelvételek információival is.
Az alábbiakban a 2000. évi vizsgálat legfontosabb mutatószámait ismertetjük, a változások érzékeltetése céljából jobbára az 1985-ös (ugyanolyan módszerekkel lebonyolított) országos OSZK-vizsgálat hasonló mutatóihoz viszonyítva. Úgy véljük, hogy az
eltérések beszédesek lesznek, és amellett tanúskodnak, hogy nagyon is aktuális volt az
Olvasás Évének megrendezésével a magyar olvasáskultúra ügyét ismét a figyelem előterébe állítani.
Kezdjük azzal (ld. 1. sz. táblázat), hogy a felnőtt népességen belül 1985 és 2000 között jól érzékelhetően megnőtt azok aránya, akik semmit (sem könyvet, sem sajtóterméket), vagy csak napilapot szoktak olvasni, míg a könyvet és különböző sajtótermékeket együtt olvasóké jelentősen csökkent. Az együttes sajtó- és könyvolvasást, s azon
belül a könyvolvasást rendszeresen művelők, vagyis bizonyos értelemben az olvasói
elit aránya 18%-ról 9%-ra esett vissza.
1. SZ. TÁBLÁZAT

Összevont olvasási mutató*
(Reprezentatív országos felnőtt minták százalékos megoszlása)
Mit szokott olvasni?

1985

2000

Semmit nem olvas
Csak napilapot
Csak (napilapon kívül is) valamilyen sajtóterméket
Csak könyvet (plusz esetleg napilapot)
(Többféle) sajtóterméket és könyvet egyaránt, de könyvet nem
rendszeresen
(Többféle) sajtóterméket és – rendszeresen – könyvet is

5,3
6,5
23,8
3,6

12,2
10,9
28,6
9,2

42,7
18,1

30,0
9,1

Összesen

100,0

100,0

* A mutató több kérdésre adott választ összesít. A kérdések külön-külön az egyes sajtótermékek és a könyvek olvasására, s annak gyakoriságára vonatkoztak.

Néhány adat álljon itt a sajtótermékek olvasásáról. 1985-höz képest 2000-re a napilapolvasók aránya 87%-ról 63%-ra, a hetilapolvasóké 81%-ról 64%-ra, a folyóiratok olvasóié pedig 45%-ról 29%-ra csökkent. (Az említett számokban azok is bennefoglaltatnak, akik csak ritkán olvassák egyik vagy másik sajtóterméket, a rendszeres olvasók
3

A projektet támogatta: RENOVABIS (Solidaritätsaktion der deutschen Katholiken), a XX.
Század Intézet, a Nemzeti Kulturális Örökség Minisztériuma, és az Országos Kiemelésű
Társadalomtudományi Kutatások Közalapítvány.

2002. február

63

köre ezeknél az arányszámoknál természetesen szűkebb, és az elmúlt másfél évtized
alatt tovább szűkült.) Az írott betű iránti érdeklődés hanyatlása a sajtótermékek
mindhárom válfajára kiterjedt tehát, legkevésbé talán a hetilapolvasásra. A 2. sz. táblázat egy összevont mutató segítségével vall erről a hanyatlási folyamatról.
2. SZ. TÁBLÁZAT

Sajtóolvasás összevont pontszáma (0–5)*
(Reprezentatív országos felnőtt minták százalékos megoszlása)
Sajtóolvasás intenzitásának pontszáma

1985

2000

„0” (egyáltalán nem olvas sajtóterméket)
„1”
„2”
„3”
„4”
„5” (napilapot, hetilapot és folyóiratot egyaránt rendszeresen
olvas)

5,9
10,5
14,9
27,3
17,6

15,3
20,9
25,4
17,0
11,5

23,8

9,9

Összesen

100,0

100,0

* Ebben a napilapok, hetilapok, folyóiratok olvasásának ténye is és gyakoriságának mértéke
egyaránt kifejeződik.

Persze ez nem jelenti azt, hogy bizonyos konkrét lapok iránt ne növekedhetett
volna az érdeklődés, de ezek – az olvasók által említett címek alapján mondhatjuk –
korántsem az irodalmi-kulturális-tudományos sajtótermékek közül kerültek ki. Az
egyes laptípusokon belül a legolvasottabb címek (a felnőtt népességen belüli százalékos
arányszám feltüntetésével) a napilap kategóriában a megyei napilapok (együtt 38%),
a Népszabadság (10%) és a Mai Nap (8%) (2000-ben!) voltak. A hetilapok közül a Nők
Lapja (15%), a Story és a Kiskegyed (13-13%), a folyóiratok közül pedig a Lakáskultúra
(3%), a Cosmopolitan és a Praktika (2-2%) kapott dobogós helyezést.
A sajtóolvasás minőségi jellemzésére összefoglalóan elmondható, hogy 2000 végén
a felnőtt népességnek egyhatoda-egyhetede semmilyen sajtóterméket nem olvasott, közel fele szegényes sajtóválasztékkal élt (csak TV-újság vagy [helyi] napilap, illetve kizárólag kommersz bulvár-lapok); egyharmadrész sajtóválasztéka meglehetősen vegyes
és közepes gazdagságú volt, s mindössze szűk egyhuszada preferálta a kulturális és információs szempontból értékesnek mondható lapok szélesebb választékát. (Az arányszámok hozzávetőleges közlésével alkalmazkodni kívánunk „puha” kategóriáink elaszticitásához.)
Ami a szűkebb értelembe vett könyvolvasást illeti, a felmérést megelőző évben legalább egy könyvet a felnőtt társadalom közel fele olvasott el, őket nevezhetjük – hagyományos olvasáskutatói standard szerint – könyvolvasónak. Nem véletlenül hangsúlyozzuk a XX. századi hagyományos kulturális „mértékegységek” szempontját:
ugyanis az utóbbi évtizedek olvasásszociológiai vizsgálatai még az elolvasott – és nem
csak fellapozott – könyvekben, ennek megfelelően dominánsan szépirodalmi olvasmányokban gondolkoztak, ellentétben a modern és posztmodern emberrel, aki sokszor
– néhány praktikus információ kicsippentése céljából – csak bele-bele olvas a könyvekbe

64

tiszatáj

vagy egyre inkább a számítógép képernyőjébe (vagy inkább – fogyasztói motivációtól
vezérelve – a képes magazinokba). Mindez azt jelenti, hogy a hagyományos standard
szerinti könyvolvasók aránya az 1985-ös 64%-ról 2000-ben 49%-ra, s az ún. „rendszeres”
(havi átlagban legalább egy könyvet) olvasók aránya pedig 19-ről 12%-ra csökkent. (Ld.
3. sz. táblázatot.) Míg az olvasás gyakoriságának fékeződése végigkísérte az utóbbi évtizedeket, a könyvolvasók arányának csökkenése merőben új fejlemény, ezzel korábban, amióta olvasásvizsgálatok folynak Magyarországon, még nem találkoztunk.
3. SZ. TÁBLÁZAT

A könyvolvasás gyakorisága
(Reprezentatív országos felnőtt minták százalékos megoszlása)
Könyvolvasás

1985

2000

Nem olvas (évente egy könyvet sem)
Nagyon ritkán (évente 1–3 könyvet)
Időnként (évente 4–11 könyvet)
Rendszeresen (havonta átlagban legalább 1 könyvet)

35,6
21,3
24,1
19,0

51,2
23,5
13,7
11,6

Összesen

100,0

100,0

Ez a csökkenés annál is inkább figyelemfelhívó, mert az iskolázottság és a szabadidő növekedése közepette következett be. A szabadidőnek viszont egyre jelentősebb
hányadát a televíziózás (és azon belül is elsősorban a kereskedelmi csatornák műsorainak fogyasztása) foglalja le; s ezzel egyúttal az olvasáskultúra megrendülésének egyik
valószínű okát is megneveztük. Felméréseink komplex mutatói szerint a „keveset” és
a „nagyon keveset” tévézők aránya 1985-ben 17% volt, 2000-ben már csak 3%. És a régebben „nagyon sokat” tévézők (ez naponta átlagosan legalább 3 órás műsorfogyasztást
jelentett) 18%-os aránya manapság többségi: a kérdezettek 55%-át jellemző magatartássá vált.
Bár a keveset tévézők csoportja (kis létszámuk miatt) nehezen vizsgálható törpe kisebbséggé változott, a hetvenes és nyolcvanas években tapasztalt tendencia továbbra is
érvényes: a magasabb olvasási teljesítményszintek egyértelműen a mérsékelt tévézéshez
kötődnek, míg a képernyő nyakló nélküli imádata tipikus módon nem vagy alig olvasással jár együtt. A televízió tehát, elsősorban a kereskedelmi csatornák „jóvoltából”,
megőrizte, sőt fokozta hegemóniára törekvő, az olvasást visszaszorító szerepét. A fogalmazás azonban így nem egészen pontos: valójában az értékrendnek az anyagiasság, a haszonelvűség és a hedonizmus felé történt elmozdulásai csökkentették az egyik,
és növelték a másik médium iránti igényt, és ők ketten – a TV és a könyv – csak közvetett kapcsolat keretében rivalizálnak egymással.
Mostanság – a művelődési és információszerzési szokások megváltozásának egyik
fő okaként – sokat emlegetik a gyorsan terjedő számítógépes kultúrát és a világháló
egyre fokozódó használatát. A számítógép-használat azonban össztársadalmi méretekben még nem lehet oka a nyomtatott könyvek iránti érdeklődés ily mértékű csökkenésének, ugyanis felmérésünk szerint 2000 végén a felnőtt népesség mintegy negyede
használt különböző okokból számítógépet, s az e-mail és Internet-használók aránya
pedig alig érte el a 10%-ot. Ráadásul – egyelőre – a számítógép-használók zöme a legalábbis közepes gyakorisággal olvasók rétegeiből kerül ki. (Néhány adat: a könyvet nem

2002. február

65

olvasóknak mintegy egytizede szokott – legalább hetente – számítógépet használni,
a rendszeres olvasóknak viszont egyharmada. Vagy: az Internet-használók a könyvet
nem olvasók 3%-át, a közepes gyakorisággal és rendszeresen olvasóknak pedig 15-15%át tették ki.)
A könyvolvasás – a társadalmi átalakulások közepette is – jórészt megőrizte rétegspecifikus vonásait. Így továbbra is elsősorban „nőies” tevékenység: a nők változatlanul
többen és többet olvasnak, mint a férfiak. A fiataloknak az idősekhez viszonyított olvasási többlete az ezredfordulón is megfigyelhető volt, de a nyolcvanas évekhez képest
erősen megfogyatkozott. (És nem azért, mert az idősebbek intenzívebb olvasókká váltak: minden korosztály veszített korábbi olvasói aktivitásából, de leginkább a fiatal felnőtt [18–30, és a 31–40 éves] korcsoportok.) Az iskolai végzettség mértéke változatlanul
a legfontosabb olvasást befolyásoló független változónak látszik, de a középiskolai végzettség megszűnt az olvasási tevékenységet szinte garantáló tényezőnek lenni: immár az
érettségizettek csaknem egyharmada nem szokott könyveket (el)olvasni. (Sőt: a diplomásoknak is egyhatoda!) Az utóbbi másfél évtized alatt minden iskolázottsági kategória
veszített olvasási intenzitásából, de hierarchiájuk megmaradt: a végzettség szintjének
növekedésével nő az olvasás előfordulása és gyakorisága egyaránt. A különböző településtípusok olvasásra inspiráló hatása is egyetemlegesen csökkent, de a település nagyságrendjének emelkedésével együtt változatlanul növekszik. (Az sem változott, hogy a főváros nem tud olvasói pluszt adni a vidéki nagyobb városokhoz képest.)
Magyarország olvasási lejtője most is nyugat-kelet irányú, mint a hetvenes és nyolcvanas években (és feltételezhetően korábban). Minden régió veszített korábbi olvasói
arányszámaiból (Nyugat-Dunántúl, a korábbi „favorit” is), de nem egyforma mértékben. Az olvasási térkép némileg átrendeződött: az egykor legrosszabb olvasásgyakorisági teljesítményeket nyújtó Kelet-Magyarországhoz a Közép-Dél Alföld és Észak-Magyarország (BAZ, Heves és Nógrád megye) is csatlakozott, és a Dunántúl is meglehetősen egységesült. Így az olvasási térkép fő választóvonala a Duna lett: ettől keletre valamelyest az átlagosnál kevesebbet, nyugatra pedig valamivel többet olvasnak az emberek.
És ha már a magyar olvasáskultúra regionális vonásait nyomozzuk, lépjük át Magyarország határait és vessünk egy pillantást a határon túli magyarok könyvolvasási
aktivitására. 1998 és 2000 közötti felmérési adatok alapján Erdélyben és Kárpátalján
a felnőtt magyarok 65–70%-át találtuk könyvolvasónak, Felvidéken és a Vajdaságban pedig 60-60%-át, tehát mindenütt többet olvasnak, mint Magyarországon (49%).
(A rendszeres olvasók aránya másutt is a hazai 12% körül mozgott, csak Erdélyben
volt valamivel magasabb.) Sajátos módon a nyugat-kelet lejtő határon túl – Magyarországhoz képest – eltérő módon viselkedik: a kevésbé modernizálódott keleti térségek
(Erdély, Kárpátalja) tradicionális értékrendjének szellemi talaján nagyobb olvasási aktivitás terem, mint a modernizáltabb felvidéki és délvidéki magyarság köreiben, nem beszélve az európai integrációhoz gyors léptekkel közeledő anyaországról, amely – legalábbis társadalmának hétköznapi gyakorlatából: a Kárpát-medence leggyengébb olvasási teljesítményéből kiolvashatóan – nem tartja európai csatlakozása fontos feltételének a könyvkultúrát. Fogyatékos polgári értékvilággal társuló modernizációs folyamat
egyfelől, polgári értékeket ápoló premodern állapotok másfelől – többszörösen is ellentmondásos helyzet kontúrjai rajzolódnak ki! Persze csak akkor beszélhetünk igazi
ellentmondásról, ha – például a nyolcvanas évek felmérési tapasztalataira támaszkodva
(amelyek az aktív olvasás szoros vonzáskörében többek között a kreativitás és a nyitottság értékeit találták) – elfogadjuk, hogy az (aktív) olvasás a polgári értékek (tevé-

66

tiszatáj

kenységek) közé tartozik, és nem tekintjük – (legfrissebb tapasztalataink csábításának
engedve) egyre inkább premodern értéknek. Bonyolítja a helyzetet, hogy azok az
idők, amelyek (a jelenből visszatekintve) a magyar olvasáskultúra kifejezetten pozitív
korszakainak tűnnek (talán az ötvenes évek, de bizonyíthatóan a hatvanas évek első
fele), nemcsak egyszerűen premodernnek, hanem diktatórikusnak is minősíthetőek.
Erre a szituációra rímel a határon túli magyarság jelenlegi magasabb olvasói teljesítménye is, amely a kisebbségi helyzet identitás-kovácsoló nyomása alatt született. A szabadság tehát sajnos nem eredményez (legalábbis nem automatikusan) magasabb kulturális
nívót – és ezt nemcsak az olvasás mennyiségi adatai, hanem az olvasás (és olvasmányok) minőségét firtató kérdésekre adott válaszok is bizonyítják.
A minőségi mutatók ugyanis – a hagyományos értelemben vett esztétikai-kulturális
értékek tekintetében – ha lehet, még szomorúbb képet sejtetnek, mint a fönti mennyiségi adatok. A legutóbbi olvasmányok között Magyarországon az utóbbi másfél évtized alatt a XX. századinál régebbi (romantikus és realista) klasszikus irodalom aránya
16-ról 6%-ra csökkent, a szórakoztató („lektűr”, „bestseller” stb.) irodalom aránya pedig
35-ről 42%-ra nőtt. (Ld. 4. sz. táblázat.) Emelkedett az elolvasott ismeretközlő könyvek
aránya is. (A non-fiction iránti kereslet növekedését természetesen nem tarthatjuk negatív tendenciának, legfeljebb akkor, ha a szépirodalom teljes mellőzésével jár együtt –
ami egyébként egyre gyakoribb jelenség.) A 4. táblázat adatsorát a legfrissebb határon
túli adatokkal is kiegészítettük. Ezekből az derül ki, hogy a klasszikus irodalom különböző válfajait inkább határon kívül, a kommercialitásokat pedig határon belül preferálják. (A non fiction és a modern irodalom esetében viszonylag kiegyensúlyozott az
érdeklődés.) Tehát a kisebbségben élők körében kedveltebb az értékesebb irodalom és erősebb a hagyományőrző attitűd.
4. SZ. TÁBLÁZAT

A legutóbbi olvasmányok összetétele a művek stílusa-jellege szerint
(Reprezentatív felnőtt minták százalékos megoszlása)
Az olvasmányok
stílusa-jellege
Romantikus
Klasszikus realista
(XIX. sz. és korábbi)
XX. sz-i realista
Modern (esztétikailag
értékesnek tartott)
Szórakoztató irodalom (krimi, kalandregény, bestseller stb.)
Non-fiction
(ismeretközlő)
Nem megállapítható
Összesen

A magyar könyvolvasók százalékában
Magyarország
(1985)

Magyarország
(2000)

Erdély
(1998)

8

3

9

8

6

8

8

3

10

11

6

10

18

17

34

24

28

31

5

3

2

3

5

2

35

42

16

25

26

26

25

31

29

29

29

23

1

1

-

-

-

-

100

100

100

100

100

100

Kárpátalja Felvidék
(1999)
(1999)

Vajdaság
(2000)

2002. február

67

Az aktuális olvasmányok szerzőinek nemzetiség szerinti 1985-ös és 2000-es magyarországi megoszlása (ld. 5. sz. táblázat) a magyar szerzők kategóriájában és a (nyugatés kelet-)európai szerzők körében csökkenést, a (túlnyomórészt észak-)amerikai szerzők
esetében viszont jelentős növekedést (7%-ról 31%-ra) mutat. Itt is éltünk a határon túli
összehasonlítás lehetőségével, és azt tapasztaltuk, hogy határon túl mindenütt magasabb a magyar szerzők aránya, mint 2000-ben itthon; az amerikai szerzőké viszont alacsonyabb, mint Magyarországon. Vagyis határon túl jobban ragaszkodnak a hagyományos értékhez és a nemzeti irodalomhoz, és egyelőre nem, vagy csak lassabban és fékezetten követik a Magyarországon évtizedek óta egyre jobban kibontakozó kommercializálódási tendenciát.
5. SZ. TÁBLÁZAT

A legutóbbi olvasmányok összetétele a művek szerzőinek nemzetisége szerint
(Reprezentatív felnőtt minták százalékos megoszlása)
Az olvasmányok
szerzőinek
nemzetisége

A magyar könyvolvasók százalékában
Magyarország
(1985)

Magyarország
(2000)

Erdély
(1998)

Magyar
Európai (volt)
szocialista országok
népei
Egyéb (főleg nyugat-)
európai országok
népei
(Észak- és Dél-)
Amerika
Egyéb
Nem megállapítható

55

42

59

49

45

55

4

2

3

6

7

7

29

21

20

27

21

18

7

31

14

10

22

18

2
3

3
1

4
-

1
7

3
2

2
-

Összesen

100

100

100

100

100

100

Kárpátalja Felvidék
(1999)
(1999)

Vajdaság
(2000)

A kilencvenes évek eleje óta végzett vizsgálatok révén tudjuk, hogy a határon túli
magyarság körében az olvasáskultúrának (is) erős identifikáló hatása van, és a nemzeti
hovatartozás kérdésének fontossága az olvasás fontosságát is erősíti. Az összefüggés
Magyarországon is működik, de halványabban, mert hiányzik a kisebbségi sors „gyöngyöt izzasztó” nyomása.
Eddig az olvasmányanyag egészének összetételét elemeztük, most konkrét szerzőnevekkel szeretnénk illusztrálni az olvasói érdeklődésben lezajlott változási tendenciákat. Elsőként (ld. 6. sz. táblázat) a legutóbbi olvasmányok legnépszerűbb szerzőit mutatjuk be, mégpedig – a távolabbi múlt érzékeltetésének szándékával – az 1964-ben regisztrált szerzőlista kiegészítőleges feltüntetésével.
A három lista három külön ízlésvilágot érzékeltet – pedig mindhárom a magyarországi felnőtt népesség közegében keletkezett, csak másfél-két évtizedes időközökben.
1964 olvasmányvilága nemcsak a klasszikus hagyomány és a nemzeti irodalom nagyjainak felkarolásában jeleskedik, hanem feltűnő az olvasói érdeklődés néhány nagy írónév (legfőképpen Jókai) körüli erős koncentrációja is: az összes (legutóbbi) olvasmány

68

tiszatáj

mintegy 30%-át négy író (Jókai, Gárdonyi, Móricz és Mikszáth) írta. Az okok elemzésére már több ízben kísérletet tettem, most itt csak annyit említenék meg, hogy a kiadáspolitikai okok mellett a legnagyobb szerepet az a (társadalom jelentős részét átható) lelkiállapot játszhatta, amely a levert forradalom után alakult ki, és amelynek
egyik fontos elemét a múltba való menekülés jelentette.
6. SZ. TÁBLÁZAT

A legutóbbi olvasmányok szerzői reprezentatív országos minták
felnőtt könyvolvasói körében
Sz.
1.
2.
3.
4.
5.
6.
7.
8.
9.
10.
*
**

1985

1964*
Szerző
Jókai Mór
Gárdonyi Géza
Móricz Zsigmond
Mikszáth Kálmán
Hugo, V.
Verne, J.
Cronin, A. J.
Móra Ferenc
Mark Twain
Tolsztoj, L.

%**
16,2
4,9
4,9
4,1
2,3
2,2
2,2
1,7
1,5
1,4

Szerző
Szilvási Lajos
Jókai Mór
Dumas (id.)
Berkesi András
Merle, R.
Zalatnay Sarolta
Zilahy Lajos
Móricz Zsigmond
Rejtő Jenő
Szabó László

2000
%**
3,7
2,6
2,2
2,1
1,8
1,8
1,3
1,1
1,1
1,1

Szerző
Steel, D.
Cook, R.
Lőrincz L. László
Jókai Mór
Moldova György
Smith, W.
Fable, V.
Courths-Mahler, H.
Dallos Sándor
King, S.

%**
4,6
3,8
2,4
1,9
1,7
1,4
1,2
1,0
1,0
1,0

Forrás: Mándi Péter: A könyv és közönsége. Bp. 1968. KJK. 107. p.
Az összes olvasmány %-ában

Az 1985-ös lista lényegében abból a tudatvilágból ad – némi kulturális fénytöréssel –
ízelítőt, amely a Kádár rendszer évtizedei alatt alakult ki, amely a klasszikus értéknek
már csak fragmentumait tartalmazza, és amelynek két legadekvátabb, és kiemelt
népszerűségű író-alakja mintegy negyed évszázadon keresztül Szilvási Lajos és Berkesi
András volt. Ők a szocializmus hazai konszolidálásának tudatipari élharcosai (főleg
az utóbbi), és ahogy a meglehetősen vontatott konszolidációs kísérlet megbukott, az
ő népszerűségük is elenyészett. (Legalábbis Magyarországon, ugyanis – anakronisztikus
módon – határon túl a kilencvenes évek olvasmánylistáinak középmezőnyében még
találkozhattunk a nevükkel.)
A harmadik lista az ezredforduló új kulturális tudatállapotának lenyomata, amely
már csak nyomokban őrzi a nemzeti hagyományt (a klasszikus világirodalmat pedig
még úgy sem), viszont felkarolja és intenzív érdeklődésével tűnteti ki minden idők
szórakoztatóiparának „nemzetközi nagymestereit”. A különböző diktatúrák korszakai
után eljött végre a szabadság hona, amelyet a társadalom zöme – legalábbis egyelőre –
arra használ, hogy a kulturális választékból azt válassza ki, ami talmi, és azt mellőzze,
amit a XX. századi értelmiségi közmegegyezés esztétikai-kulturális értéknek tekintett.
A kultúra eme „szép új világa” azonban – talán némi lelkiismeret furdalással – még
őrzi az elsüllyedt Atlantisz emlékét. Amikor ugyanis – régi szokásunknak megfelelően
– a könyvolvasóktól aziránt érdeklődtünk, hogy „kik a legkedvesebb íróik”, a névsor
élmezőnyében (ld. 7. sz. táblázat) – a ma is erősen olvasott szerzők mellett – olyan
írók neve is fel-fel bukkant, akiket ma már nem, de régebben olvastak, és akikhez egy-

2002. február

69

kori olvasóik kellemes emlékei fűződnek. Az ilyen „olvasásmúzeumi” listán még az
ezredfordulón is Jókai Mór áll az élen (és nemcsak Magyarországon, hanem a Kárpátmedence minden magyarlakta övezetében), valamint Mikszáth, Petőfi és Gárdonyi nevével is találkozhatunk. A „tegnapelőtt” klasszikus kedvencei mellett még a „tegnapiak” is előfordulnak (Szilvásiék személyében), és természetesen a maiak is: Cook,
Steel, Lőrincz L. stb. (A lista tehát csak részben múzeumi.) A régebbi szerzők azonban
2000-re (1985-höz képest) mind hátrébb sorolódtak, vagy legalábbis (és ez általános tapasztalat) jelentős mértékben veszítettek említőik korábbi arányszámából.
7. SZ. TÁBLÁZAT

„Kik a legkedvesebb írói?”
(Reprezentatív országos minták felnőtt könyvolvasóinak százalékában)
Sorszám
1.
2.
3.
4.
5.
6.
7.
8.
9.
10.

1985
Jókai M.
Szilvási L.
Berkesi A.
Mikszáth K.
Móricz Zs.
Gárdonyi G.
Moldova Gy.
Merle, R.
Dumas (id.)
Petőfi S.

%
32,5
19,8
16,3
12,3
7,5
6,8
5,4
4,8
4,8
4,8

2000
Jókai M.
Cook, R.
Moldova Gy.
Steel, D.
Mikszáth K.
Szilvási L.
Petőfi S.
Lőrincz L. L.
Gárdonyi G.
Berkesi A.

%
16,2
7,6
6,8
6,0
5,8
4,8
4,2
3,8
3,4
3,2

Mindebből legalább két következtetés vonható le: 1.) az ezredfordulón a kommercializálódás tendenciája már az „ab ovo” hagyományőrzőbb „kedvenc” listákat is elérte; 2.) manapság az olvasóknak már kevésbé akadnak „belülről vezérlő” kedvencei, és
helyükbe egyre inkább a tömegkultúra divatsztárjai lépnek.
Arra a kérdésre, hogy „melyek élete legemlékezetesebb olvasmányai”, legtöbben
– 1985-ben és 2000-be egyaránt – az Egri csillagokat említették, a további élenjáró helyeken pedig – meglehetősen összetorlódva – Jókai két népszerű regénye: Az arany ember
és A kőszívű ember fiai, illetve Dallos Sándor Munkácsi-regénye és M. Mitchell Elfújta
a szél c. bestsellere áll. Ezeknek a könyveknek a kiemelt népszerűségét tehát az utóbbi
másfél évtized változásai nem érintették. (Ami annál is inkább hihető, mivel már 1978-as
országos vizsgálatunk során is – egy-egy Berkesi és Hemingway-kötettel feldúsítva – az
említett műveket találtuk a legemlékezetesebb olvasmányoknak.) Határon túl minden
régióban ugyancsak Gárdonyi immár 100 éves, mégis örökifjú regénye volt a listavezető, és azt általában a két említett Jókai-mű követte, ezekhez pedig hol Petőfi versei, hol a Légy jó mindhalálig, hol pedig a már a magyarországi listáról is ismert Dallos
Sándor féle életrajzi regény, vagy az Elfújta a szél csatlakozott. Mindenesetre megállapítható, hogy van három olyan magyar regény (Egri csillagok, Az arany ember, A kőszívű ember fiai) amelyek kitüntetett kedvelésében (ha nem is jelenidejű olvasottságában) Kárpát-medence méretű összmagyar konszenzus létezik.

70

tiszatáj

Az utóbbi, a „kedvencekre” vonatkozó információink már nem a meglehetősen
esetleges és múlékony olvasói érdeklődésre, hanem a korábbi jelentős bensővé tett irodalmi élményekre alapozó, és kevésbé változékony olvasói ízlésre engednek következtetni. Ezeknek a mélyebb elkötelezettségekről árulkodó kedvenc íróknak és emlékezetesebb olvasmányoknak egy-egy olvasóra jellemző együttesei alapján (mindegyik műfajból egy-egy kérdezett több nevet és címet is megnevezhetett) – régi kutatási gyakorlatunkat követve – olyan „sűrített” (a kedvenc szerzők-művek esztétikai-stiláris sajátosságait figyelembe vevő) ízléskategóriákat hoztunk létre, amelyekbe a rendelkezésre álló
információk összhatását, domináns elemét vizsgálva soroltuk be az egyes olvasókat. (Az
egyes ízléskategóriák rövid ismertetését ld. a 8. sz. táblázatban.)
8. SZ. TÁBLÁZAT

Olvasói ízléskategóriák
(Reprezentatív országos felnőtt minták százalékos megoszlása)
Kategóriák
„Modern” (az értékes kortárs, illetve nem hagyományos XX. sz-i irodalom dominanciája)
„Klasszikus” (a XIX-XX. sz-i realista klasszikusok dominanciája)
„Bestseller I.” (a nagy irodalom látszatát keltő
félművészi ill. álművészi irodalom dominanciája – értékes művek társaságában)
„Bestseller II.” (bestseller kedvencek önmagukban, ill. egyéb szórakoztató irodalom társaságában)
„Romantikus” (a XIX. sz-i romantika dominanciája)
„Lektűr” (a szórakoztató irodalom direkt műfajainak dominanciája, esetleg romantikával)
„Ismeretközlő” (kizárólagosnak tűnő nonfiction érdeklődés)
Besorolhatatlan
Összesen

A könyvolvasók százalékában
1985
2000
4,6

2,4

19,9

14,2

17,7

18,1

18,3

25,7

14,2

12,7

17,9

14,5

5,1

10,8

2,3

1,6

100,0

100,0

Elismerve ízléskategóriánk bizonyos értelemben vett „puhaságát”, a mutatót mégis
olyan esszenciális információhordozónak tartjuk, amely immár három évtized kutatásaiban került „bevetésre”, és tapasztalataink szerint a társadalom ízlésorientációjának
főbb irányairól és ezek változásairól meglehetősen híven tájékoztatott. A 8. táblázat
első tanulsága, hogy az interiorizált értékekre alapozó ízlés sokkal kevésbé változékony, mint az aktuális olvasmányokban kifejeződő olvasói érdeklődés: másfél évtized
alatt a hét kategória közül csak háromnál mutatkozott jól érzékelhető (de nem túl jelentős) eltérés: a klasszikusok kedvelésén nyugvó ízléstípus arányszáma csökkent, az
értékesebb művekkel nem társuló sikerkönyvek preferálására épített „bestseller II.” ka-

2002. február

71

tegória, valamint a szépirodalmi érdeklődés híján ismeretközlő művekre fókuszáló beállítódás viszont erősödött. Vagyis a társadalom ízlésállapotának hangsúlyeltolódásaiban is megfigyelhető – szolidabb mértékben – az olvasói érdeklődés átrendeződésének
két alaptendenciája: a kommercializálódás és a prakticizálódás.
Mielőtt ízlésadataink alapján összegzésül néhány megállapítást tennénk a magyar
társadalom jelenlegi ízlésállapotáról, kereszttábláink segítségével szeretnénk néhány információval szolgálni az egyes kategóriák rétegspecifikus vonásairól. Korábbi tapasztalatainkat megerősítve, a „bestseller” ízlésorientáció erősen „nőies” maradt, a cselekményesebb-kalandosabb „lektűr” pedig – az „ismeretközlő” típussal együtt – erősen „férfias”. A „klasszikus” ízlésszint (valamint „romantikus”) markánsan az idős korcsoportokhoz kötődik, a „lektűr” a fiatalokhoz, a „bestseller” pedig inkább a középkorúakhoz. Az iskolázottság mértéke ismét jelentős differenciáló hatású változónak bizonyult: a „modern” ízlésképlet jelenléte érettségi szinttől kezdve érzékelhető, és főleg
a diplomások sajátja. Sajátos módon a sikerkönyvek preferálása mellett irodalmi értékeket is felvonultató „bestseller II.” kategória is együtt erősödött a végzettség szintjének növekedésével; ellentétben a „romantikus” ízléstípussal, amelynek részaránya
a végzettség emelkedésével éppen hogy egyre csökken. (Ami arra enged következtetni,
hogy a romantikus irodalom manapság nem annyira klasszikus értékhordozóként, hanem inkább afféle régimódi kalandregényként funkcionál.) A „lektűr” és „bestseller II.”
– a kikapcsolódásra és szórakozásra beállítódott ízlésszint két változata – a diplomásoktól távolodik el leginkább, és a 8 osztályos, valamint a szakmunkás végzettséghez
áll a legközelebb. (Tehát nem a 8 osztálynál alacsonyabb szinthez, amely inkább a romantikus és a praktikus ismeretközlő olvasmányokat vonzotta.) Legsajátosabban
a (realista) klasszikus irodalom preferálására alapozó „klasszikus” ízléstípus társadalmi
bázisa alakult: sajátos kétarcúság jegyében (akárcsak a nyolcvanas években) egyrészt
a legalacsonyabb, másrészt a legmagasabb végzettségi szinthez kötődött a legerősebben.
Vagyis két alapvetően eltérő irányultságú ízléstípust rejt a „klasszikus” kategória: az
egyik a közérthetőségre és az ismertségre helyezi a hangsúlyt, a másik pedig a veretes
esztétikai-kulturális értékre. Némi leegyszerűsítéssel a „modern” és a „bestseller” ízléstípusokat (de a „lektűrt” is) inkább urbánus, a „romantikus” (és némileg a „klasszikus”)
kategóriát pedig inkább rurális jelenségként ismertük meg. Az eddigi összefüggések
nagyjában-egészében már a nyolcvanas években is fennálltak. Az egyes régiók olvasói
arculata azonban az ízlés vonatkozásában is változni látszik. A „klasszikus” típus preferálása mintha már nem az Alföldön, hanem (a „modern” kategóriával együtt) inkább
a Dunántúlon lenne erősebb, a „lektűr” viszont kifejezetten Kelet-Magyarországon.
A viszonylag kis különbségek ellenére megfordulni látszik a régebbi tendencia, amely
a minden tekintetben (az olvasás gyakorisága terén is) elmaradottabb Kelet-Magyarország ízlését hagyományőrzőbbnek, a nyugatiét pedig hedonisztikusabbnak mutatta.
(Annyi maradt e tendenciából, hogy az értékekkel társított „bestseller I.” máig inkább
az Alföldön, a kommerciálisabb „bestseller II.” pedig inkább Nyugat- és Közép-Dunántúlon honos.)
Szóljunk még néhány szót az egyes ízlés-formációk kulturális holdudvaráról.
A „modern” és a „klasszikus” ízlésképlet elsősorban a szolid-közepesen tévézők, valamint a rádió- és televízió-adók (és műsorok) választékából értékcentrikusan válogatók
sajátja. A „lektűr” és „bestseller II.” típusba tartozók tévéznek a legtöbbet, és az ő tévés
és rádiós ízlésük a legkevésbé értékorientált. A számítógéphasználat tekintetében a két
ízlésképlet útja szétválik: a „modern” típus inkább a nagyon gyakori, a „klasszikus”

72

tiszatáj

pedig a ritkább (vagy semmilyen) számítógép- (és azon belül Internet-) használat felé
hajlik. A számítógépes kultúrától legtávolabb láthatólag a „romantikus” és a „lektűr”
(és bizonyos mértékig a „bestseller II.”) ízlésképlet képviselői állnak, legközelebb pedig
az „ismeretközlő” (és a „modern”) kategóriákba tartozók. A jelentős irodalmi értékeket is felvonultató „bestseller I.” kategória közepes pozíciót foglal el. Vagyis nem teljesen független egymástól a két kultúra, de nincs lineáris minőségi összefüggés sem: az
igénytelen olvasáskultúra ugyan általában a számítógép (és a világháló) mellőzésével jár
együtt, de az irodalmi (hagyományos) érték sem inspirál okvetlenül intenzív számítógéphasználatra. Annál inkább a modern – akár irodalmi – jelenségek, információk
iránti érdeklődés! Erősebb az olvasás kapcsolata az egyéb audio-vizuális kultúrákkal:
nemcsak a rádiózás és a televíziózás, hanem egyéb művészeti területek (zene, film) befogadási színvonalával is markáns párhuzamokat mutat föl.
Ha az ezredforduló magyar társadalmának ízlésállapotáról ezek után valamilyen
(szükségszerűen elnagyolt) összegző képet akarunk rajzolni, ismét a 8. táblázat adataihoz folyamodva, a felnőtt könyvolvasók egyhatodát (és a felnőtt népesség szűk egytizedét) jellemezhetjük az irodalmi érték iránti (inkább több, mint kevesebb) fogékonysággal.
(Ez az arányszám úgy jött ki, hogy összegeztük a „modern” és a „klasszikus” ízlésszintek képviselőit. Igaz, hogy a „klasszikus” kategóriát szociológiai értelemben kétarcúnak találtuk, de a kevésbé értékcentrikus – mennyiségileg kisebb – rész kiesését a „bestseller I.” kategória legfogékonyabb hányada pótolni tudja. A „romantikus” kategóriával – annak jelenlegi kommerciális funkcionálása miatt – e téren nem számolhattunk.)
Az említett fogékony és igényes egyhatod másfél évtizeddel ezelőtt még az olvasók
egynegyedét, a felnőtt lakosságnak pedig mintegy 16%-át (a megfelelő jelenlegi arányszám csaknem kétszeresét!) jelentette.
Új világ köszöntött ránk, amely az olvasáskultúrában (is) új korszakot hozott.
Számolnunk kell azzal, hogy a szépirodalom, amely a demokrácia profi politizálási
színtereinek kiépülésével jelentős pozíciókat veszített a társadalmi-politikai életben, az
olvasmányszerkezetben is további tért veszít. Számolnunk kell azzal is, hogy a szépirodalmon belül tovább nő a felületesebb, a világdivat hullámain hozzánk érkező
újkeletű olvasmányok népszerűsége, és csökken a hagyományos érték, a klasszikusok,
és általában magyar irodalom szerepe. Vagyis a vizuális kultúrában korábban és radikálisabban jelentkező globalizációs jelenségek (amelyek sokszor az amerikanizálódás
köntösét veszik magukra) immár egyre nagyobb tért hódítanak az olvasáskultúrában
is. A határon túli magyarság egyelőre még ellenáll e tendenciának, de Magyarország
– Laokoonként – már e „szép új világ” kígyójának foglya. Nagy kérdés, hogy mik a távolabbi jövő esélyei, és bízhatunk-e az észlelt tendenciák megváltozásában? Kérdés az
is, hogy – Berzsenyivel szólva – a „fene fátumok mozdíthatatlan zárai” leverhetők,
vagy kinyithatók-e, s ha igen, hogyan? E kérdések megválaszolása nem a jelenkutató
dolga. Az olvasásszociológus azzal kívánt hozzájárulni a válaszok kereséséhez, hogy
kendőzetlen képet igyekezett rajzolni a magyar olvasáskultúra jelenlegi – ezredfordulós – helyzetéről.

2002. február

73

PÉTER LÁSZLÓ

Klasszikusok és kortársak
Derűlátó vagyok. A film nem szorította ki a színpadot; a tévé a mozit, a tévét az
internet. A könyvet sem tudja a világháló. Mindegyik lecsípett valamennyit az előzőből, de fölöslegessé nem tette.
Kedvezőtlen híreket hallok az olvasásról. Az olvasásvizsgálatok 1970 óta az iskolások folyamatosan romló teljesítményéről számolnak be. Andor Mihály szerint:
„A magyar felnőtt lakosság harmadáról elmondható, hogy szinte képtelen megérteni, amit olvas…” 1996-ban a 18 éven fölüliek kétharmada azt nyilatkozta, hogy
semmit vagy csak elvétve olvas. (Leszakadó ország. Népszabadság, 2001. máj. 29.) Gereben Ferenc az 1985 és 2000 között folytatott vizsgálatainak keretében arról számolt be, hogy akik olvasnak, azok is kevesebb klasszikust vesznek kézbe: olvasmányaik közt 16%-ról 6%-ra csökkent a 20. század előtti klasszikus irodalom aránya;
a szórakoztató (lektűr, bestseller) könyveké viszont 35%-ról 42-re nőtt. Érdekes, hogy
az ismeretterjesztő irodalomé is: 25%-ról 31-re. Ez vigasztaló; a fiction helyett a valóságirodalom felé tolódó érdeklődést általában nem lehet hibáztatni: kortünet, de
nem föltétlenül elítélendő. Más kérdés, hogy az olvasott szerzők magyarok helyett
egyre inkább amerikaiak. Az amerikanizálódás mellett – így Gereben – jól kivehetők
a kommercializálódás fokozódásának jegyei is. (Könyvkultúránk a XX. és a XXI. században. Magyar Nemzet, 2001. jún. 2.)
E kedvezőtlen adalékok ellenére hiszem, hogy a Gutenberg-galaxis nem hal meg
a 21. században sem. Bizonyos, hogy miként ismeretanyagunkat, éppúgy olvasmányainkat is megrostálja az idő. Sürgetni szokás már az általános iskolában a kortárs irodalom
tanítását, akár élő írók, költők bemutatását is. Az ő kedvükért szorult ki az irodalomtanításból Tömörkény István, s jut erre a sorsa nemsokára Móra Ferenc is. Holott az
iskolának a klasszikusokat kellene megismertetnie, az élő irodalmat az iskolán kívüli,
pl. könyvtári alkalmakra kellene hárítani. Az iskola és a könyvtár közös föladata rászoktatni az ifjúságot az olvasásra: nem csak a könyvek, hanem a folyóiratok, hetilapok, sőt napilapok irodalmi anyagaival való ismerkedésre. Ott találják meg a kortárs
irodalmat.
Természetesnek kell tartanunk, hogy a régebbi (nem csak a régi) magyar irodalom
alkotásai egyre kevésbé szólnak az utókorhoz. Irodalomtörténészek föladata elfogultság nélkül úgy válogatni a 18–20. század irodalmából, hogy a maradandó értékeket kínálják a mai olvasónak. Az erőltetés megbosszulja magát: elrettenti az új nemzedékeket a klasszikusoktól.
Martinkó András figyelmeztetett: ötven évnél régebbi művet nem szabad nyelvi
magyarázat nélkül kiadni. A textológia antinómiái közt szoktam emlegetni, hogy míg
a kritikai kiadásokat agyonjegyzeteljük, a népszerű összes verseket minden magyarázat
nélkül adjuk ki, holott éppen fordítva kéne: a kutatók, tanárok, egyetemi hallgatók
számára készülő kritikai kiadásokban mérsékelhetnék magukat a bőbeszédű textoló-

74

tiszatáj

gusok, ám a széles olvasóközönségnek készülő népszerű gyűjtemények akkor érnék el
céljukat, ha nyelvi, olykor tárgyi magyarázat könnyítené meg megértésüket.
A kortárs irodalommal kapcsolatban más aggályaim vannak. A sztalinista, posztsztalinista, szocialista realista, többségében sematikus irodalom visszahatásaként ma az
angol-amerikai irodalom utánzásaként a lehetőleg semmiről sem szóló, öncélú szövegirodalom divatja kezd uralkodóvá válni. Jellemző saját szóhasználatukban a szöveg
szakszó: nem verset, nem elbeszélést, nem regényt, hanem szöveget írnak.
A művészetnek, így az irodalomnak is, fő jellemzője: tágassága. Jogosult a pusztán
értelmi vagy nyelvi, esztétikai játék (ebben Weöres Sándor a bizonyító példa) és
ugyanolyan jogosult a felelős, a nemzetnek, a társadalomnak, egy-egy rétegének, táji
vagy eszmei közösségnek elkötelezett írás. Nyugati irodalmak, kivált az angol-amerikai, nem ismerték az irodalomnak azt a különleges szerepét, amelyet nekünk magyaroknak (s talán többé-kevésbé hasonlóan az Elbától keletre lakó népeknek általában)
legalább a 16. századtól tapasztalnunk kellett. Amit Balassi a török ellen írt; amit
a protestáns gályarabok öntöttek nyelvi formába; a kurucköltészet; a reformkor irodalma; a 19–20. század fordulóján a vajúdó ország szociális mondanivalója; a Horthykorszak népi írói mozgalma; az 1953-tól kibontakozó írói ellenállás emlékezetes alkotásai – csak távirati tömörségű láncolata irodalmunk, költészetünk közéleti elhivatottságának. Elavult volna Petőfi?
Ha nem tudsz mást, mint eldalolni
Saját fájdalmad, örömed:
Nincs rád szüksége a világnak,
S azért a szent fád félretedd.
(A XIX. század költői)

Érvénytelen volna Eötvös archaikus szavakkal fogalmazott intelme? Versben:
Kit nem hevít korának érzeménye,
Szakítsa ketté lantja húrjait.
(Én is szeretném...)

Prózában:
A költészet kedves játékká aljasul, ha a kor érdekeitől különválva nem a létező hibák
orvoslására, nem az érzelmek nemesítése után törekszik.

(A falu jegyzője)

Ez nemcsak a 19. század hitvallása volt. A 20. század elején Ady is hirdette:
Ez az egész új mai irodalmi kalamajka sose lett volna meg a szocializmus magyar felnövekedése nélkül.

(Irodalmi háborgás és szocializmus)

Azért, mert a szocializmust 20. századi karikatúrái, a hitlerizmus és az sztalinizmus
kompromittálta, nem tagadhatjuk meg mindazt, amit a nemzetért, a földművesszegénységért, a munkásosztályért íróink, költőink legnagyobbjai alkottak. Mutatis mutandis az ő eszméik is élnek.

2002. február

75

Nem mondom, hogy az irodalomnak kizárólagos rendeltetése a közösség, a nemzet, a nép szolgálata; csak azt, hogy az ezt a hivatást vállaló költészetnek, szépprózának
változatlan a jogosultsága. S meggyőződésem, hogy a mai olvasó, akit hidegen hagy
a posztmodern szövegelés, ha az emberi lét kérdéseinek életes, hiteles, művészi megfogalmazását kapja versben, novellában, regényben, visszatér a könyvekhez.

KRITIKA

A klasszikus pozíció elfoglalásának
lehetõségei és veszélyei
TÕZSÉR ÁRPÁD: FINNEGAN HALÁLA
Tőzsér Árpád Finnegan halála című verseskötete olyan regisztereken szólítja meg
olvasóját, amelyekhez a klasszikus pozíció képzete társul. Azaz olyan, önmaga esetleges kilengéseit kordában tartó nyelv mutatja meg magát a kötet verseiben, amely számára az esztétikai jelentés a történeti tudás és az etikai szerep értelmességébe vetett hit
felől válik lehetségessé.
Ha a Finnegan halála szövegeit olvassuk, rögtön szemünkbe tűnik az érzékeny,
kiművelt versnyelv, a nyelvnek tökéletesen birtokában levő költő, illetve az a lírai
alany, akinek érvényes verziója van a korról, amelyben szöveggé válik. A szövegek tudatossága, a lírai alany reflexióinak ereje lenyűgöző: a magával ragadó tudatosság magától értetődően foglalja el a már említett „klasszikus” pozíciót. A szikár versnyelv
arányos, gondosan, sőt néha aggályos gondoskodással berendezett szövegtereiből arra
következtethetünk: olyan költő verseit olvassuk, aki mindent tud a versről, a költészet
erejéről és hatalmáról, a kanonizáció lehetőségeiről és lehetséges útjairól, egyszóval
a költői mesterség olyan magaslataira jutott, ahonnét igen távoli szövegtájakra esik kilátás. Kijelenthető: a Finnegan halála című kötetben a klasszikus pozíció elfoglalása
történik meg.
A klasszikus pozícióba szánt szöveg olvasásakor az vetődik fel első kérdésként,
hogy vajon milyen poétikai és történeti kódok adnak lehetőséget erre a pozícióra.
Vagyis az olvasás, pontosabban az egymás ellen feszülő olvasások során (amelynek
minden szöveg ki van téve, még a klasszikus is) hogyan jön létre és áll elénk az önmagát klasszikus pozícióban találó szöveg, pontosabban: hogyan olvassuk klasszikussá azt.
Első helyen azt a – már az első olvasás során megszerezhető – (szerzői vagy szöveg)akaratot lehet tematizálni, amellyel a Finnegan halála című kötet más szövegeket
olvas. Már a kötet címe is arra utal, hogy a benne elhelyezett szövegek nem olvashatók
„önmagukban”. Kizárólag más szövegek interpretációs terében végezhető el olvasásuk,
méghozzá bonyolult intertextuális utalásrendszer birtokában. Így aztán a kötetcím (amely a könyv utolsó
versének címe is) Joyce regényére, a Finnegans Wakere
utal, illetve annak címadó szereplőjére, a régi dublini
kuplé részeges építőmesterére, „aki leesett az állványról, meghalt, amikor azonban a komák összevesztek
a halottvirrasztás alatt, és whyskis poharakat hajigáltak egymáshoz, s egy csepp a halott arcára cseppent,
Finnegan felült a ravatalon” (Bíró 1992, 7.). Könnyű
Kalligram Könyvkiadó
Pozsony, 2000
64 oldal, 750 Ft

2002. február

77

érvelni amellett, éppen a Tőzsér-szövegek intertextuális utalásai okán, hogy a Finnegan
halála című kötet valójában a nevek mentén olvasható egybe. A szövegekben felbukkanó és elbújó nevek azt a célt szolgálják, hogy mintegy magukévá tegyék a (szöveg)korpusz egészét, újraértelmezzék az irodalmiság lényegi funkcióit. Így aztán a nevek segítségével villan az olvasó elé az ókori görögség irodalma és filozófiája – Euphorbosz és Dionüszosz az Euphorbosz monológjában, a Herkules-oszlopok előtt veszteglő
Pindarosz a Kettős ballada című opuszban, Odüsszeusz a Vértelen áldozatban, a római
kultúra és civilizáció – Cinna, Plautus, Augustus, Brutus stb. Euphorbosz monológjában, Cassius és Caesar a Vezér-monológokban, Vénusz a Finnegan halálában vagy
a zsidó és keresztény egyházi hagyomány – a Gólem és Magóg a Levél Magyarországra
című Petőfi-versből, Sebastianus az azonos című versből, Szent Patrick és Tar Lőrinc,
Faust és Belzebub az Utószó pokoljárásokhoz, Jákob és Lea a Leviticus, Mária és Krisztus
a Finnegan halála című opuszból. A reneszánszon (Marie Medici, Michelangelo, Zuboly
epilógusa), a barokkon (Corneille, II. Fülöp, Greco) és a 19. század művészeti és irodalmi hagyományain (Petőfi ismeretlen verse, Paul Gauguin, Verlaine, Stendhal, Vörösmarty) át a 20. század neveken át történő textuális elsajátításáig jönnek szembe az olvasás során a nevek. Természetesen nem az időbeli linearitás rendjét tartva, hanem egymásba szálazódva, egymást felülírva jelennek meg a kötet nevei, egy szövegen belül
a legtágabb horizontokat felvillantva. Persze könnyen bele lehet kötni ebbe az eljárásba: nem a leginkább direkt intertextuális lehetőség-e a nevek által játékba hozott
szövegközöttiség? Hiszen az ilyen megoldás autoritásokkal végzett (fel)stilizálásnak is
felfogható. Vagyis a nevek, e szerint a logika szerint, afféle varázsszavakként működnek: céljuk nem annyira egy organikus szövegegész játékba hozása, mint inkább a név
által jelölt autoritás szövegbe építése, önmagává tétele. Főleg a 20. századi filozófiából
és irodalomból szövegbe épített nevek esetében érheti ilyen vád a szöveget, szövegalkotót. Varga Lajos Márton, Hrabal, Vítězslav Nezval, W(eöres) S(ándor), Ady, Babits, Kosztolányi, Olasz Sándor, Max Weber, J(ames) J(oyce), T(óth/őzsér) Á(rpád),
Tóth Árpád, Ted Hughes, Virilio, Bertók László, Szabó Lőrinc, Camus, Gottfried
Benn, Fernando Pessoa, Baudrillard stb. neve a beavatottság pozíciójába emeli a szövegek szerzőjét, a szöveget pedig egyfajta hermetikusan elzárt terráriummá, az irodalmiság mesterséges tenyészetévé alakít(hat)ják.
Másfelől azonban a sajáttá tett idő bejárásának egyik hatékony módszerét is tisztelhetjük ebben az eljárásban, amelyhez hasonlót Ezra Pound Cantos-jában is találhatunk.
Az időt nevek által állítja elénk a kötet, pontosabban a nevek által történetté tett időt
kavarja össze, s gyúr belőle „saját” szöveget. Az idézőjel Tőzsér verseskötetének kapcsán kétszeresen is jogosult. Egyrészt azért, mert a már említett nevek által mozgásba
hozott eszmék, korok, szellemiségek adják a kötet verseinek egyik jól elkülöníthető
témáját: tehát a saját a másikon keresztül nyilatkozik meg. Másrészt pedig azért, mert
szinte alig van a kötetnek olyan verse, amely ne szerepjáték lenne. A kötetnyitó
Sebastianus című opusz például olvasható Sebastianus egyes szám második személyben,
szabad, függő vagy átélt beszéd formában önmagához intézett monológjaként is, meg
a lírai alany Sebastianushoz intézett szövegeként is. A lírai alany folyamatosan megneveződik, névvel ellátott egyéniséget kap más szövegekben is. Az Euphorbosz monológja című versben a lírai alany Euphorbosz, a Zuboly epilógusában Zuboly, a Capricciót „talán a kezdő Hrabal írta” (17.), a V. N. mester testamentumának lírai alanya
Vítězslav Nezval, a Levél Magyarországra című vers fölé Petőfi Sándor neve van írva,
a Vértelen áldozatban W. S. hódol Ady, Babits és Kosztolányi előtt, az Utószó pokol-

78

tiszatáj

járásokhoz lírai alanya jól azonosíthatóan Forbáth Imre (bár ez a név nincs leírva
a versben), a J. J. Triesztjében szignói pedig vélhetően James Joyce-t takarják. Az Ernő
a Luxemburg-kert pónilován lírai alanya megint csak azonosítható, Szép Ernőben, a Leviticusban a „fiktív” Leviticus, a The Love Song of Bill Prufrock lírai alanya is már
a címben megnevezett Bill Prufrock, a Vezér-monológoké a fiktív Vezér, a Nem lesz új
csontvetemény Tamayo látomásainak folytatásaként szerepel, az Ezredvégi sorok a könyvről Vörösmarty-motívumai pedig egyértelművé teszik a szerep személyének kilétét.
Az, hogy a Finnegan halála verseinek lírai alanya nagyon gyakran, sőt szinte mindig
névvel van ellátva, a mozgás képzetét írja bele nemcsak a kötetkompozícióba, de
magukba a szövegekbe is.
A folytonos mozgás, úton levés azonban nemcsak a nevek felől érhető tetten:
a szövegbe írt térelemek is biztosítékaivá válnak a szöveg mobilitásának. A zárt terek
(Sebastianus börtöne, Euphorbosz borpincéje, a Leviticus kórterme) az idő távolsága
által mozdulnak ki a jelen tengelyéből, míg a szövegek más helyvonatkozásai önnön
nevük által, pontosabban a névbe írt idegen kontextus által válnak a mozgás letéteményeseivé. Vagyis nemcsak az idő, hanem a tér is roppant távolságokat ír a szövegbe:
České Budějovice, a Sněžka és a Říp hegyek, Rosszija, Ázsia, Krímország és Amúria,
Prága és a La Manche, Albion és Szent Patrick barlangja, Bécs és a Pankrác, Trieszt és
a Triglav hegy, a Luxemburg-kert, Seattle, Hága, Toledo vezetik az olvasást ezekre
a területekre. A szöveg elemei – a különféle osztályokba tartozó tulajdonnevek és az
intertextuális jelölők – a távlat, a távolság megteremtésével hozzák létre azt a térséget,
amely a klasszikus pozíció megteremtésének egyik fontos követelményévé válik Tőzsér legújabb kötetében. A szövegek egyik meghatározó tétjévé ugyanis a tágasság válik: vagyis annak a területnek a nagysága, kiterjedtsége, amely fölött a szöveg kinyilváníthatja hatalmát. Az így létrejött erőtér eredőjében pedig a név áll, a szerző neve.
A klasszikus pozíció elfoglalásának az előzőekből következő második lehetőségére
az ad módot, hogy a Finnegan halála szövegei két paradigma határán állnak. Tőzsér
maga is tudatában van ennek a lehetőségnek, hiszen maximálisan – talán túlságosan –
ki is aknázza. Modern és posztmodern határán állva, azt tematizálva, ez a tudatosság
a legtágabban vett irodalmi, filozófiai, sőt civilizációs problémákkal kényszerül szembenézni, s a posztmodern kor katasztrofista attitűdjeit megfogalmazni (Peer 2001, 88.).
Ehhez a szembenézéshez a monologikus formát találta meg a szerző: a megnevezett lírai alanyok monológjaiban ütközik össze modern és posztmodern.
Lényeges kérdéssé az válik tehát az értelmezésnek ezen a pontján, hogy milyen minőségek állnak össze modernné, illetve posztmodernné Tőzsér kötetében. Ez azonban
nagyon ingoványos területre vezetheti olvasásunkat. Segítségünkre az a feltételezés vezethet, amely szerint ma már alapvetően posztmodern korban élünk: „Baudrillard szimulakrumának huszadik esztendejében” (54.), állítja Tőzsér. Azaz modernnek mindazon minőségeket tarthatjuk a Finnegan halálában, amelyek valamiképpen elvesztek
a posztmodern korban? Nézzük először is, melyek a szöveg által a hiány aurájába vont
minőségek!
Az Euphorbosz monológjában Euphorbosz a „valódi”, az „igazság” eltűnését siratja
dionüszoszi kacajjal. Gazdáinak vívódását hamisnak tartja, s még „a szerelem műszere”
(11.) is a mindenkori érdeknek megfelelően működik mellükben: „ó, bolydult gép,
pályáról lezökkent vasalt szekere világunknak, amely
azt hiszi, önmaga mozgatja magát, miközben a képzelet
fogaskerekét, amely egyedül képes a Mindenség tengelyébe

2002. február

79

akaszkodni, kilöki magából csörömpölve. a képzelet,
igen, a képzelet vérre menő játéka hiányzik ebből a
hideg darabból, s minden más is, ami az ember nyomorú
létéből kinyúl, s a világegyetem fensége felé mutat.” (11.)
A képzelet, valamint a valódi érzelem és szenvedély a versben olyan metafizikai értékekként funkcionálnak, amelyek hiánya megfosztja az embert azoktól az emberen
túli dimenzióktól, amelyek – paradox módon – emberré teszik az embert: ez lehetne
e rövid idézet egyik lehetséges, szándékosan távirati stílusú tartalmi rekapitulációja.
„Szeretni (nőt, nemzetet, hazát) emberiség-ellenes bűntett
lett, a párharcra gyáva világholding totális »bátorságával« tüntet.
De én nem hátrálok: a nemzet, nő, haza nem alku tárgya –” (47.) – halljuk ki a Vezér monológjából a hangot, amely nem tér el a többi Tőzsér-vers hangsúlyaitól. (Előtte
Tőzsér leír két olyan sort is, amelyet csak a Vezér megszólalása által biztosított idézőjel tesz szalonképessé.) A nő, a nemzet és a haza szembeállítható a „békés globalizációval” (41.), sugallja a költő, az örök emberi minőségek a „cyber-terébe” dőlt emberrel
(49.), jel a jelentettjével (57). Legélesebben és egyúttal leglátványosabban a Finnegan
halála alábbi részlete veti fel a paradigmák feloldhatatlan ellentétének szorításában
vergődő lírai alany belső ellentmondásainak kérdését:
„ó, mennyire viszolygunk a kiborotvált vénuszdomboktól,
a tévéhetérák brojlercsirkékre emlékeztető kopasz
ölétől! A bőven tápszerezett férfilibidó is
camera obscuraként akarta nézni
irányultsága tárgyát:
Vénusz dombját, leparancsolta
róla a tollat, s most már késő: a galamb
maga is azt hiszi, hogy a legproduktívabb hazugság
az igazság, s azt mutatja, amit a felboncolt Matrjosa-baba:
a mutatvány helyett a kellékek sorát, a képzelet
(értsd: a néző hatványa) helyett a Semmi
közömbös rétegeit. Pedig
igaz lehet ugyan, hogy a valóság
foghatóbb, mint a képzet (vagy, mondjuk,
a képlet), de az is igaz: a fácán rekedt-szép torkát,
s a zölden sárló föld (…)
szóval a hülé drága bozontját,
a termő öl buja függvényét
semmilyen igazsághoz nem lehet
hozzárendelni.” (57–58.)
A szöveg a baudrillard-i szimulakrumfelfogásra rezonál, a női öl már „nincs viszonyban semmiféle realitással: önmaga tiszta szimulákruma”, s „Mivel a valóság nem
az, ami volt, felértékelődik a nosztalgia. Eljön az eredetmítoszok és valóságjelek túlkínálata.” (Baudrillard 1996, 165.) Ez utóbbi megállapítás akár a tőzséri alapállásra is
vonatkozhatna: hiszen modern és posztmodern küzdelme során egészen a modern
előtti, nosztalgikus múltban keres megoldást az egyén problémáira – a Finnegan halála

80

tiszatáj

című opuszban ezt az a rekonstruálni próbált fénykép hivatott megjeleníteni, amelyen
a lírai alany szülei láthatók. Azt is hozzá kell tenni azonban ehhez a megállapításhoz,
hogy a kötet versei közül ez az egyetlen, amelyben a szülőföld tematika egyáltalán felbukkan – vagyis Tőzsér egy egészen komoly váltást hajtott végbe utolsó kötetében.
Úgy gondolom azonban, hogy maga a posztmodern terminus nem állja meg a helyét egységként a kötetben. Mintha Tőzsér számára létezne a posztmodernnek egy negatív, baudrillard-i felfogása (a mindent elborító szimuláció, a „közöny legfelsőbb rétegei”-nek (53.) világa) és egy pozitív, afféle eklektikus posztmodern, amelyből maga is
építkezik, felvállalva a bricoleur szerepét, hiszen szövegei hangsúlyosan hozott anyaggal dolgoznak. Abból a pozícióból tehát, amelyet a Finnegan halála szövegei felvállalnak, nagyon sarkítottan fogalmazva, belátható mind a baudrillard-i szimuláció, mind
az eklektikus posztmodern, de éppígy a modern hitére és a modern előtti metafizikai
mélységek nosztalgiájára is rálátást enged a szöveg.
Ez a négy nagy paradigma, pontosabban e paradigmák folytonos ütközése teremti
meg a Finnegan halála szövegeinek belső mozgását. Ez a mozgás azonban nem vitális,
inkább regresszív jellegű: a szövegek leggyakrabban az időben korábbi állapotba kerülnek vissza az érték megtalálásának céljából. Vagyis egyfajta regresszív irányultságuk
van a Finnegan halála szövegeinek: ebből a szempontból maga a címadó vers zongorázza végig szinte a legtökéletesebben e négy paradigmát, hogy szinte a modern előtti
metafizikai egység boldog állapotába visszatérve találjon kikezdhetetlen értéket magának. A klasszikus pozíciót azonban ez a folyamat nem kérdőjelezi meg, sőt inkább
erősítheti: hiszen a lírai alany, vagy tágabban maga a költő az értékek védelmében szólal meg, azok elkötelezettjeként. Így ezt az értékőrző attitűdöt tarthatjuk annak a harmadik lehetőségnek, amellyel – talán csak ideiglenesen – a klasszikus pozíció elfoglalható. Ezt erősítheti a posztmodern eklektika kontextusába bevezetett vallomásos
hangvétel is, amely által Tőzsér a megszüntetve megtartani elvét követve tartja fenn
szövegei számára poétikailag korábbi fázisba tartozó megszólalásformákat. Ezáltal lehetne talán – sugallják Tőzsér szövegei – visszacsempészni a metafizikai értékeket
posztmodern szövegkörnyezetbe, vagy másképpen megfogalmazva: „Mégis valami
mást, és érdekes módon nem is feltétlenül a trendekkel ellentétes dolgot szeretne csinálni: átvinni, átmenteni a költészet hagyományos, önidentikus kérdéseit egy szándéka
szerint posztmodern státusú líraszemléletbe, vagyis az azt kérdésessé tévő ítéleteket
nem megkerülve beszélni továbbra is életről, halálról, szerelemről és Istenről és emberről.” (Bedecs 2001, 26.) A vallomás egyértelműségét azonban a szerep maszkja mögé
rejti a szövegalkotó, a mögé rejtőzve próbál vallomást tenni a korról, amelyben nincs
otthon. Az otthontalanság, a jelen mint idegen (elviselhetetlen?) állapot végig ott kísért
a Tőzsér-versek jelentéstartományaiban.
Ezt erősíti még a Finnegan halála szövegeinek halálvágya. A cím által jelzett téma
a kötetben olyan vonulattá áll össze, amely homogenizálja azt. A versek zárlataiban
a halál megannyi képével szembesülhet az olvasó: a halálra vannak kifuttatva a Finnegan
halála versei. Sebastianus halála, Euphorbosz versvégi elcsukló hangja (a kegyelem nem
biztos, hogy kijár Euphorbosznak), Zuboly bükkönyivása, V. N. mester testamentuma, a Levél Magyarországra utolsó képe: „szája tátva, belőle / húscafat: a roncs Európa lóg.” (22.), a Triesztben halálával szembenéző J. J., a kihűlt szó a Kihűl a szó is
végén, a Luxemburg-kert utolsó látomása, a Vezér-monológok utolsó strófája: „Cyberterébe dől az ember, / kardjukba mesék hősei, / s végünk. Homo est closura / mirabilium Dei.” (49.), a Nincs új vetemény utolsó mondata („Nincs hová, végünk.” [50.]),

2002. február

81

a könyv halálának bejelentése az Ezredvégi sorok a könyvről című opuszban vagy
a Finnegan halálának Múzeum-képe és folyamatosan halálba tartó szereplői mind
ugyanannak a narrációnak a végső esszenciái. A kötet szinte minden verse a halálba
tart, s az ontológiai problémákra az élő átminősülését, átminősítését tartja megoldásnak. A szövegek vége egyúttal a lírai alany halálát is bejelenti. Ez az egységes – líra esetében problematikus ezt a szót használni, de úgy érzem, Tőzsér szövegeinél van némi
jogosultsága – narráció okozza azt, hogy viszonylag kiszámíthatóak a kötet versei. Ennek a narrációnak szinte tökéletes leképezése, csúnyább szóval képlete maga a kötetcím: ahogy a cím, úgy a versek is névvel kezdődnek, valamilyen név a kiindulópontjuk, s ahogy a cím utolsó szava a halál, úgy a kötet versei is a halált tematizálják utolsó
soraikban. Cizellált halálvágy uralkodik tehát a szöveg hangsúlyai felett: az elégikus jelentésképzés nyilvánítja ki akaratát (s ez megint csak kanonikus és klasszikus pozíció
a magyar költészeti hagyományban – talán az utóbbi egy-két évtizedet leszámítva).
Végül klasszikus pozícióba kerül a kötet a nyelv által is, amely jelentéseit hordozza,
pontosabban amely lehetőséget ad az olvasónak a jelentésképzésre. A nyelv, amely elválaszthatatlan a jelentéstől, az eddig elmondottak fényében áll elénk: Tőzsér olyan
nyelvet működtet, szólaltat meg, amely sokrétűségében és eklekticizmusában is racionális: hiszen képesnek kell lennie ennek a nyelvnek azoknak a bölcseleti problémáknak a közvetítéséhez, amelyekkel minduntalan szembenéz. A kötet olvasása közben
ezzel a századok bölcseleti irodalmában és a 20. századi modernizmus által szinte tökéletesre csiszolt nyelvvel találkozunk. Olyan nyelvvel, amelynek nincsenek nagy kilengései, de amely pontosan és megbízhatóan ad lehetőséget nagy témák megverseléséhez.
Mi lehet mégis zavaró Tőzsér Árpád Finneganjében? Zavaró lehet, és sok olvasó
számára talán céltalan is a kötet által előbányászott tudásanyag, amelynek megközelíthetetlensége tekintélyt, egyszersmind némi – szimpatikus vagy ellenszenves – elitizmust is magába rejt. Zavaróak lehetnek a 20. századi elméleti trendekre talán túlságosan is rájátszó kiszólások („Baudrillard / szimulakrumának huszadik esztendejében”
[54.]), a versek szinte menetrendszerű, elégikus hangulata, a „nagy”, metafizikai problémákkal megpakolt nyelv halálvágya. Mindezek azonban gyenge érvek ahhoz, hogy
kétségbe lehessen vonni: Tőzsér Árpád valóban érvényes, megkerülhetetlennek látszó
költészetet művel már több évtizede. Legújabb kötete pedig annak bizonysága, hogy
e költészet hatóköre nemhogy szűkülne, hanem egyre tágul.
FELHASZNÁLT IRODALOM
BAUDRILLARD, JEAN: A szimulákrum elsőbbsége. In: Kiss Attila Atilla – Kovács Sándor s. k. –
Odorics Ferenc: Testes könyv I. JATE – Ictus, Szeged, 1996.
BEDECS LÁSZLÓ: Aki viszi át. Élet és Irodalom. 2001. június 8.
BÍRÓ ENDRE: Bevezető. In: James Joyce: Finnegan ébredése. Holnap, Budapest, 1992.
PEER KRISZTIÁN: Ö-ön a tö-ök (Peer Krisztián beszélget Tőzsér Árpád pozsonyi költővel a Finnegan halála című új kötete kapcsán). Irodalmi Szemle 2001/6.

Németh Zoltán

82

tiszatáj

Füzi László: Alkat és mû
NÉMETH LÁSZLÓ 1901–1975*
Sose éreztem még ennyire mint Füzi Németh László monográfiájánál az elcsépelt
frázis igazát: a nyomtatott könyv másként hat, mint a kézirat. Mi több: merőben más
valami. Más már egyszerűen azáltal, hogy könyv. Azaz kézbe fogható, könnyen lapozható és olvasható egység. És nem mellékes követelmény, hogy teljesértékűségéhez
hozzátartozik a szépsége. Jelen esetben a puritán eleganciájú címlap és fedél, az arányos
és szellős tükör (szinte hívogat a jegyzetelésre), a gonddal választott betűtípus, az olvashatóság mellett az oldal egységére is ügyelő sortávolság; a könyv még Fülep Lajos
kényes tipográfiai ízlésének is megfelelhetne. Aztán ahogyan nyomban kézbevételkor,
a Jegyzetek szedéséből és elrendezéséből kiderül a könyv helye a Németh László-irodalomban: a szerzőnek úgyszólván csak a tanítványi tisztesség miatt kell kiemelnie, hogy
Grezsa Ferenc Németh László-filológiát megalapozó hármaskönyvének szellemében és
nyomában kíván haladni; a Németh László Vásárhelyi korszaká-hoz, Háborús korszakához és Tanú korszaká-hoz hasonlóan szabadon és eltökélten.
Ezt erősíti meg a borító hátsó oldalára is fülnek került szöveg: „Nem az életút apró
mozzanatainak összegyűjtése, feltárása miatt akartam megírni a könyvet, hanem azért,
mert Németh életútjának egyes pillanataiban megéreztem a tizenkilencedik századra
visszanyúló nyugalmat, kiegyensúlyozottságot. Aztán meg kellett tapasztalnom, hogy
ez a nyugalom neki is csak kiragadott, idilli pillanatokban mutatkozott meg. A történet, amelyet a hagyományos írói életrajz eszközeivel szerettem volna elmondani, elmondhatatlannak bizonyult, mert …”
Ezt az elmondhatatlan történetet mondja el, erről szól ez a könyv. Talán épp ezt
jelzi a fedélen a cím alatt az a címmel azonos szélességű alig halványabb téglalap: egy
üres könyvfedél?
S itt abba is hagyhatnám a bemutatást, az Olvasóra bízva a többit. Hisz a lektori jelentésben – ami Monostori Imre jóvoltából megjelent az Új Forrás áprilisi Németh
László számában – részleteztem már a munka érdemeit;
ami pedig a Szerzőt illeti, néki nyomban a kézirat első
átolvasása után jeleztem lelkesedésemet az én – finoman
szólva fösvény – levelezési gyakorlatomban szokatlanul
hosszú levélben. Úgyhogy itt elegendő, inkább a bevezető tézisem igazolása mintsem a könyv méltatása
végett, néhány példát említeni, ami csak itt a könyvben
tűnt a szemembe.
*

Elhangzott Kecskeméten, 2001. április 24-én az Alkat és mű
könyvbemutatóján a Katona József Könyvtárban.

Kalligram Könyvkiadó
Pozsony, 2001
672 oldal, 3400 Ft

2002. február

83

Mindjárt az elején Németh József Naplójából „a kicsike” születésének szakszerű leírása. (33–34.) Ezt persze az is magyarázhatja, hogy az idézett részletet néhány napja,
április 18-án hallottam felolvasni a vásárhelyi gyönyörű Évfordulós Ünnepségen, (újból külön ünnep) Rapcsák polgármester úr kedves védnökségében, a frissen megjelent
Alkat és mű-ből. Ám az már aligha lehet független a nyomtatástól (kurziválás és szembetűnő idézőjelek), hogy olvasva milyen megdöbbentő (bár nem meglepő) hasonlóságot vélek felfedezni az apai Napló valamint az Ember és szerep, a Tanu évek, a Magam helyett kíméletlenül őszinte stílusában. A vásárhelyi felolvasást hallgatva ez a hasonlóság
eszembe se jutott. Most viszont mint aki a Nature-Nurture vitában mindig is az utóbbi
oldalán álltam, nem engedve czeizeli családfa-csábításoknak, fellapozom a Németh József Napló Füzi általi kiadását (Magvető 1993), ahol az Előljáró sorokban a következőket olvasom: „Németh László életrajzi írásaiban – így a Magam helyett című emlékezésben – hosszasan foglalkozott szülei alakjával. Önmaga gyerekkorba visszavetített
szemlélete az apai Naplóban megmutatkozó látásmódot vette át.”
Az Alkat és mű-ből azután kiderül, hogy Németh József emlékezései és Naplója miként épülnek az írásokba el egészen az Irgalomig, de ez már a kéziratból is nyomban
látszott. Egyáltalában nem látszott viszont (vagy legalábbis nékem nem tűnt fel)
a „Korai évek” vége felé olvasható mondat fontossága: „áttételesen a huszadik századiság
értékrendje viaskodott benne a tizenkilencedik századiság értékrendjével, ennek a két
századnak a küzdelme jellemzi majd a világát.” (62.) Meglehet itt azért annyira szembeszökő, mert a szemközti 63. oldalon tipográfiailag jól kiemelten ott áll a következő
részfejezet címe: „VÁLSÁGOK”. Magából a tipográfiából sejthető így, hogy válságokon kell majd Németh Lászlónak magát keresztülküzdenie, mélyen megélt egyéni és
kollektív válságokon, melyeket valamiképpen épp az említett két értékrend tusakodása
involvált. De soha nem, vagy csak nagyon ritkán determinált. „Látni fogjuk, a válságjelenségek megélése ellenére Németh egységet, harmóniát kereső gondolkodó volt, életének húszas évek eleji válsága éppenséggel a megteremteni szándékozott egység lehetetlenségének megérzéséből fakad. Mindig törekedett egyfajta egységes világértelmezésre és világmagyarázatra, még inkább a világ egységének megélésére, ennek az egységnek az egyik alapzatát pedig a nemzet jelentette. Úgy is mondhatnánk, hogy a tizenkilencedik század által az egyén, a nemzet és a világ kapcsolódásában megteremtett
hármasság az ő gondolkodását a számos egyeztetési nehézségek ellenére folyamatosan
uralta. A nemzet szétesésének kamaszfejjel való megélése – ez a szétesés nemcsak területi volt, hanem erkölcsi is – élete egyik legmeghatározóbb tapasztalatát jelentette.”
(66.) Mint kortársai közül csaknem mindenkinek. Németh azonban velük ellentétben
túllátott a trianoni ködökön. „Avagy talán nem mondta-e ki bátran a hatalommal
szemben, hogy »a trianoni veszteséget húsz év alatt kitűnően megtanították velük.
Minden iskolafolyosón van egy csomó tábla: ennyi sót, ennyi erdőt, ennyi ércet. De
hogy Trianonnak borzalmai mellett előnyei is voltak, arról alig hallott még a művelt,
tehát újságolvasó magyar. Pedig voltak, s talán okosabb lett volna az ország gondolkodását velük táplálni, mint a Nagy- és Csonkaországot hasonlító süvegekkel…« Vagy
éppenséggel a sokat emlegetett szárszói beszédben: »Az a rendszer, amelyben az 1919-i
forradalom óta élünk, talán még szűkebb, még sivárabb, mint a régi katasztrófákkal
ránk szakadók. Habsburg restauráció császár nélkül: így neveztem el. Míg körülöttünk
új nemzeti államok virágzottak fel, mi a szentistváni gondolat címén tulajdonképpen
Mária Terézia birodalmáért vállaltuk a szomszéd népekkel az összeférhetetlenséget.«”

84

tiszatáj

Írhatta volna Füzi is, de nem ő írta. Rákos Péter írta, a Forrás 2001. áprilisi Németh
László számában, Nem tabu – legenda című, N. L. mai helyére utaló írásában.
S ha még legalább „Mária Terézia birodalmáért” vállaltuk volna, hiszen onnét azért
nyílott út, nyíltak utak Bessenyei, Kazinczy, Csokonai, Hajnóczy József, Domokos
Lajos, Hatvani, Bolyai Farkas és a magyar felvilágosodás többi nagy képviselője felé.
De – ahogyan azt majd Szűcs Jenő fogja kifejteni – a keservesen elavult és kegyetlen
csonka társadalmi struktúra megőrzése végett vállaltuk, amihez még jól is jött ürügyként az ország megcsonkítása. Éppen ezt fejezi tán ki külön Németh László a Mária
Teréziára való utalással?
Csonka-Magyarországon mindenesetre az általános értékrend-válságban mindig ott
lapult az adott politikai és gazdasági keretekben megoldhatatlan társadalmi válság. Lapult, mert a politika és a publicisztika legfeljebb ha kerülgette, mint macska a forró kását, s kimondása, mint annyiszor Magyarországon, most is az irodalomra maradt. Így
hát Németh László – Füzi finom megérzéssel megrajzolt érzékeny és „felfokozott”
tiszta „irodalmár” Németh Lászlója – gyakran „akarata” és (képzelt) „írói érvényesülése” ellenére a kritikusi pályára kerülve „a népi mozgalom előfutárainak, majd pedig
kiteljesítőinek műveiben találta meg az új irodalommal szemben támasztott követelményeinek igazolását. 1928-ban már ideológiailag is közel került a kibontakozó népi
mozgalomhoz, »teoretizáló írásai« éppenséggel ahhoz járultak hozzá, hogy a népi
mozgalom megtalálja ideológiai arculatát, ahogyan azt Lackó Miklós írta. Ezekből az
írásaiból erősen »kihallatszott« Szabó Dezső hangja, minden bizonnyal azért is, mert
a társadalmi kérdések kapcsán más állásfoglalásra nem támaszkodhatott.” (100.) „A húszas évek elejének körvonalazatlan kiútkeresése ekkor a népiességben kötődött le, társakra talált, mozgalomra; irodalmon túlmutató társadalmi érdeklődése ebben a csoportosulásban érvényesülhetett. Később aztán sajátos mozgás jellemzi majd a mozgalommal való kapcsolatát. Miközben szervezőként és ideológusként is tevékeny részese lesz
annak, addig önmagának elkötelezett íróként elfordul attól.” (102.)
Az ilyen előreutalások az Alkat és mű-ben az „idő” felcserélésével „tartam”-ra, segítenek megteremteni a pálya, sőt a mű egészének áttekinthetőségét; egészének és nem
egységének, mert Füzi – Grezsa Ferenc jó tanítványaként – nem téveszti szem elől különböző korok Németh Lászlóinak különbözőségét. Az idő Tolnai Ottós – Esterházy
Péteres kezelésével (hogy a jellegtelen és szinte csak félreérthető „posztmodern” nevet
elkerüljem) Füzi megkíméli témáját az irodalomtudomány anatómiai teátrumától.
Ez a szemléletmód teremti meg, meglehet sokkal inkább, mint a tudományosan kétségkívül sokkal jobban körülírható „alkat” az egymástól mégoly erősen különböző
Németh Lászlók eleve elrendelt harmóniáját. Az élet minőségétől elválaszthatatlan,
mert alapját képező sokféleség harmóniáját. „A tudományt, benne főképpen a történettudományt olyan erős elvonatkoztatásokkal bírónak tartom – írta Füzi az 1998-as
Lakatlan sziget-ben –, amely a maga eszközeivel képtelen a valamikori élet teljességét
feltárni.”
Németh László műve csak az életpályából érthető meg úgy-ahogy; ezért a teljes Levelezés nélkül Füzi nem is igen írhatta volna meg az Alkat és mű-vet, legalábbis nem
így. A levelek nem egyszerűen valamiféle „hátteret” teremtenek a gazdag (és eddig is
bőven hasznosított) önéletrajzi írásokhoz és naplókhoz, a levelek azt sugallják, hogy
a megírhatatlan történet megírásához mindenekelőtt a diverzitást kell fokozni úgy,
hogy az irodalomtörténeti legelőt fölválthassa valamiféle nem-irodalomtörténeti és
nem-történettudományi, ám tán éppen ezért történeti virágos rét, ahol hirtelen más

2002. február

85

összefüggésbe kerülnek és más jelentést öltenek a jólismert – többé-kevésbé jól ismert –
részletek. Horváthné meghal, honi és külhoni művek kritikái, mezőföldi novellák,
Akasztófavirág, Emberi színjáték, Proust és Joyce „hatás” Babits-varázs, Kerényi-görögség, találkozás tanulmányán keresztül és személyesen Gulyás Pállal, nemzedék-tudat
(vagy komplexus? de nem komplexus-e valamiképpen mindenféle „tudat”?), családi és
baráti konfliktusok, mérkőzés Ortega tizenkilencedik század kritikájával és saját korát
illető válság-tudatával, sátorkőpusztai nyár, Tanu indulása… Ekkora diverzitás láttán
érthető a történettudomány ítélete: „»Magatartására inkább a bizonytalanság, a zavar,
sokszor a kapkodás volt a jellemző« – írta Lackó Miklós”. Füzi perspektívájából azonban, legalábbis ami a művet illeti, másként látszik. „Németh bizonytalansága a koré
volt, de ha az írások belső logikáját figyeljük, akkor azok a szétaprózottság ellenére is
egységes rendbe állnak össze.” (146.) Netán épp a szétaprózottságból bontakoznak ki
„a tájékozódás irányai”? Amelyek „szorosan kötődnek egymáshoz”, és végülis meghatározták a Tanu-évek történéseit csakúgy mint a folyóirat formáját és programját.
A tájékozódás irányai késztették a Tanu-t a szembenézésre a világhistóriai jelennel?
„1933 januárjától, Hitler hatalomra kerülésének pillanatától, noha akkor ez még nem
látszott ilyen tisztán, az alternatívák leszűkültek, a végkifejletben pedig már csak az
látszott, hogy mi az, amit őrizni kellett vagy lehetett, s hogy ezt mivel szemben kellett
megtenni. Németh pontosan érzékelte a nemzedéket mozgató erőket. „Ha 1933 telén,
ami könnyen megeshetett volna, nem Hitler, hanem a berlini kommunisták győznek –
1933 őszén a magyar irodalmi világ aligha siet az ormánsági magyarok sorsán megrendülni” – írta a Tanu-években, s ennek megfelelően az ösztöneiben kellett éreznie kiválásának, elkülönülésének, eszméi megmutatásának pillanatát is. (…) S ha nem is tudta
pontosan, hogy mi következik – érezni érezte, ezért mondhatjuk, hogy a történelem
felől az utolsó pillanatban szólalt meg, az utolsó olyan pillanatban, amikor az ideológiai megnyilatkozásnak még értelme volt.” (194–195.) Ezzel Füzi megteremti a keretet
a mozgalom, a rádiós szerep, a Válasz-indítás, a reform-kiábrándulás, a San remo-i
pillanat, a Magyarok Romániában, a Berzsenyi, a Gyász; a Villámfénynél, a VII. Gergely,
a köz(érdekű) magány szerepeihez és színpadaihoz.
„Életútjának ismeretében egyáltalán nem csodálkozhatunk azon, hogy az Irgalom
ekkor nem íródott meg. (Holott a Gyász-szal egyidőben belefogott.) Bár nyilvánvalóan
még mindig az Emberi színjáték hatása alatt az alkat teljességében gondolkozott, azaz
úgy vélhette, hogy egyetlen időszak alatt képes lehet alkata ellentétes pólusainak
megmutatására, ez nem következett be, az alkatból kivetített tulajdonságok az egyes
korszakok alapvonásaivá váltak, ezek pedig a Tanu idején az elkülönülés irányába mutattak.” (198.) Az elkülönülés minden egyes formája és műve a tájékozódás sokféleségét
szaporította. A Tanu-ban felragyogó tűzijáték jellemzésére Füzi kiváló szemmel idézi
Szabó Zoltán emigrációs nagy tanulmányát A tusakodó ember-ről, s igazolja a nagy
emigráns véleményét, hogy a Tanu csakugyan csak egy abszolút szöveghű – tehát
a megjelenési sorrendet is megőrző – Pléiade-szerű kritikai kiadásból lenne megérthető.
De nem fogadja el – ez is elkerülte a figyelmemet a kéziratos formában – Szabó
Zoltán „természetes ember” és „artificiális ember” megkülönböztetésének merev
alkalmazását, s még kevésbé az 1935-tel megvont határ utáni hanyatlás elméletét az
„artificiális ember” felülkerekedésével Németh Lászlóban. Szabó Zoltán írásai láthatóan nagyon fontos szerepet töltenek be Füzi gondolkozásában, így kiváltképpen jelentős a Tanu utáni Németh László Szabó Zoltánétól erősen eltérő értékelése az Alkat

86

tiszatáj

és mű-ben. (A levelezés mellett elsősorban Grezsa korszak-monográfiáira, Domokos
Mátyás könyveire és tanulmányaira, Lakatos István Németh László naplóira és Kronológiájára, továbbá a háború utáni időkből Sándor Iván és a jelen recenzens cikkeire hivatkozik itt Füzi, s Németh László vásárhelyi korszaká-t Grezsa szellemében s hármaskönyvéhez foghatóan folytatja Németh László sajkódi korszakával és az elhallgatás
korszakával.
Az azonban már megint csak a könyv kiemelő tipográfiájában ötlött a szemembe,
hogy az Alkat és mű-ben egyetlen nagy fejezet íveli át az 1935-tel kezdődő és 1956 végével záruló periódust. Németh László élete szempontjából és a könyv „huszadik századiság értékrendje – tizenkilencedik századiság értékrendje” perspektivájából több
mint logikusan: szépen. „Németh László mélyen érezte a »huszadik századiság« erőszakos, egyéniséget pusztító vonásait. Az első világháború által elindított folyamatok,
apja háborúba vonulásával, hadifogságba kerülésével, családja szétesésével közvetlenül
befolyásolták életútját, a nemzeti közösség szétesése szintén meghatározta gondolkodását, mintha nem is törekedett volna másra, mint hogy ezekkel a folyamatokkal
szembehelyezkedjen, s az egyén, valamint a közösség jogait hirdesse. Közben azonban
ő is az első világháborúban megszületett huszadik század gyermeke volt, abban a vonatkozásban mindenképpen, hogy, miképpen Sándor Iván írta, ideológiai ajánlatot tett
a világnak, nem beszélve arról, hogy gondolkodását a század új szellemi jelenségeihez
kapcsolta. 1935-öt vagy 1937-et követően – a változások időpontját nehéz pontosan
meghatározni – aztán nemcsak az életét körülvevő világban, hanem gondolkodásában
is alapvető változás következett be. A külső világ erőszakosabbá vált, Németh gondolkodása pedig szembefordult a világgal, s mintha az egyén világának tizenkilencedik
századi módon való felépítésére törekedett volna. Időérzékelése szerint 1935 után
a modernitás irányába »ajánlattevéseknek« már nem volt meg az értelme, az egymással
szemben álló két nagy ideológiai áramlat felülre kerülése eltüntette az ideológiai megszólalás lehetőségét. Noha fogalmilag nem tisztázta az ideológiai ajánlattevés és a magyar koncepció közötti különbözőségeket, nyilvánvaló, hogy 1935–37 után már a kiútkeresés egészét lehetetlennek tartotta. Írásaiban, leveleiben többször utalt erre, az
Utolsó kísérlet tervrajzában például –” (263) és sorjáznak a dokumentumok, melyek
nemcsak a tézist igazolják, de fényt derítenek Németh László háborún-felszabaduláson-totalitárianizmusokon átívelő viaskodására is a huszadik századiság rémségeivel és
kényszereivel, ahogyan a fejezetcím mondja: Az idő szorításában.
Telitalálat a fejezet befejezése, ahogyan a Galilei-dráma sorsának elemzésével s a Németh–Rákosi beszélgetés felvillantásával bevezeti az Ezerkilencszázötvenhat részfejezetet (hézagpótló az egész Németh-irodalomban) s Magdának s férjének, Némethy
Lászlónak – Németh László az ő nyaralójukat örökölte meg Sajkódon – Nyugatra távozásával végzi. „Németh a karácsonyt Pesten töltötte, december végén pedig elfogadta a balatonfüredi kórház igazgatójának hívását, magas vérnyomása miatt befeküdt a kórházba. Nem tudta, hogy milyen irányba mozdul majd a sorsa, azt azonban
érezte, hogy új korszak kezdődik az életében.” (477.)
Az új korszak fejezete – Remény és reménytelenség között – valóságos Németh László
sajkódi korszaka, Grezsa Ferenc három könyvcímének értelmében használva a szót.
Valószínűleg mai süket kritikai életünkben is ki fogja váltani a könyveket felébresztő
reflexiókat – melyek nélkül még a legnagyobb könyv is Csipkerózsika-álmát alussza –,
úgyhogy itt elegendő arra figyelmeztetni, hogy a fejezet ugyanúgy, ugyanolyan természetesen és mesterien épül a korszak nagy regényére, az Irgalom-ra, mint ahogyan az

2002. február

87

előző fejezet épült a háborúvéget és a felszabadulást törésmentesen átívelő Iszony-ra.
Meglehet épp ez az újfajta „irodalomcentrikusság” (különben szintén Grezsa-örökség)
a legszebb (és nem a legjobb; a magyar nyelvben nincs kettős jelentésű „schön” és
„harasó”) cáfolata vagy korrekciója a régi s újabb kritikákban-értékelésekben megjelenő Németh László képeknek és fantomoknak. Az „árva Németh László”-t beleértve. Erről azonban már nem a könyvbemutatón kell szólani.
Itt még csak néhány kötekedő szót szeretnék fűzni– ennyi dicséret után kötelezőnek érzem – Az idő szorításában fejezet elejéhez: „Az 1935 utáni történelmi súlyú események ismertek: …” kezdi a fejezet. Hát, mondjon bármit Francois Furet – nem ismertek. Még megbízható adatok szintjén sem, nemhogy megérthetőség tekintetében.
Ami persze nem azt jelenti, hogy ne lennének értelmezhetők, sőt értelmezendők. Éppen ennek az „Ismeretlen birtok”-nak egyik fejezetét, nékünk nagyon fontos fejezetét
írta meg, írja Füzi. Immár a jelen könyvét előkészítő Lakatlan sziget óta. Tizenkilencedik századi tisztességgel, megőrizve a huszadik század egyik legnagyobb felfedezésének, a határozatlansági relációnak, a bizonytalanság elkerülhetetlenségének az élményét és érvényét. Mert még magára a tizenkilencedikszázadiság–huszadikszázadiság
fogalompárra is valamiféle történeti Heisenberg-reláció érvényes; hiszen a huszadik
század borzalmaiból jónéhány, s nem is csak csírájában, meglelhető a tizenkilencedikben is. És szerencsére maradt tizenkilencedik – sőt tizennyolcadik-századiság a szerencsétlen huszadikban is. S magában az „értékrend” szóösszetételben mi az „érték” és
a „rend” viszonya? Olykor szinte attól fél az ember, hogy valamiféle „Iszony”.
Füzi Németh Lászlójának egyik fő sajátossága (Gáll Ernő értelmében értve a szót)
éppen az, hogy segít tisztázni a saját – tehát az önmagának kijelölt –, de meg nem értett vagy talán meg sem érthető területén az efféle krónikusan magától értetődőnek,
sőt természetesnek tekintett fogalmakat – miét is? Mondjuk talán, „stílusosan” („a magyarság ízlés kérdése is”, tanította Füzi sokkal több mint mestere, mert életre szóló
inspirátora Ilia Mihály), hogy „artificialitását”. Ami jelen esetben annyit jelent, hogy
„sajátértékét”. Pontosan Heisenberg értelmében.
Meglehet épp ezáltal mutatja fel Füzi Németh László hatalmas életművében nem az
egészet, nem a teljességet, nem az egyetemességet, pláne nem a mindentudás igézetét,
hanem a sajátosság méltóságát. Mert ez teremt az óriási opuszban harmóniát. Hogy aztán caelestist vagy mundanát? Döntse el ki-ki magának

Vekerdi László

88

tiszatáj

Monostori Imre: Mesterek, kortársak
TANULMÁNYOK, KRITIKÁK, EMLÉKEZÉSEK
Monostori Imre sokoldalú, tevékeny értelmiségi, nagy hagyományú, de manapság
lehet, hogy defenzívába került magatartás folytatója és megújítója. Vidéken szerkeszt
nem provinciális folyóiratot; szellemi és gyakorlati vezetője a Németh László Társaságnak; irodalomtörténészként a harmincas-negyvenes évek történeti talaján kezdeményez és végez „mélyfúrásokat”, kritikusként a legújabb magyar irodalom világának értelmezéséhez keres szempontokat. Magatartásának összetettsége belülről fakad. Nem
szerepeket játszik, hanem sokrétű, többféle ágazó hivatást teljesít; ügyszeretet és munkabírás találkozik alkatában. Szerencsés tulajdonsága, hogy a jelenségek csábító változatosságára nyitottan is szilárd fogódzót keres, kedvenc Németh László-mottója szerint a csillagokat nézi, hogy partot érhessen.
Új kötetére is jellemző a tematikai szétágazás meg a szemléleti egység dialektikája.
Műfajait az esszéprózán belül pontosan vetíti előre az alcím; az emlékezések terminus
a tanúságtevő személyesség vállalására utal: önmagáról, irodalmi kapcsolatairól, művei
geneziséről valamivel többet mond el ezúttal, mint például a Próbafúrásokban (ahol emlékezések helyett a dokumentumok meghatározás szerepelt). Szó sincs tetszelgő önkitárulkozásról: a történések, folyamatok tablószerű ábrázolásában jelenik meg a szerző önarcképe, régi festészeti hagyományokra emlékeztetve mellékalakként, félig-meddig a háttérben, ha szabad a kötetcímet variálni, mesterek kortársaként. Ugyanakkor valamely mélyebb rétegben is érzékelhető az önéletrajz és naplószerűség tendenciája: a szellemi életben
megtapasztalt dolgok áttételes lírai kommentárjában, a dezillúziós hangoltságban.
Négy ciklusból áll a kötet, s ha az első úgyszólván aranykori állapotokat, kapcsolatokat, eszményeket idéz föl, a negyedik inkább a vaskor fenyegetését. A kötetszerkesztésre mindig érzékeny Monostori esetében ez a sorrend akár a hanyatlás tükröztetéseként, a visszaesés jelzéseként fogható fel, az ovidiusi „négy korra” való allegorikus utalásként. A Mesterek, az eső fejezet vezérszólamát a Fodor Andrásról szóló vallomásos
emlékezés címe foglalja össze: „Egymást egymásért kedvelők szellemi atyafisága”. Korábbi kötetét Fodor András
emlékének ajánlotta, most kifejti e tartós szellemi vonzalom tartalmi indítékait. „Munkatársakként” találkoztak;
szerénységében még a kapcsolat baráti jellegéről is óvatosan nyilatkozik meg. De a közös ügyek – a tatabányai folyóirat, a Németh László-életmű gondozása, az Ezer este…
naplófolyam kiadásának támogatása, a vidéki fiatal költők, írók felkarolása, és hasonlók – olyan epikai hitellel
vannak dokumentálva, amely meggyőz az együttműködés
tartalmasságáról és bensőségességéről. S még a Fodoréletműben többé-kevésbé jártasaknak is újat mond az az
Felsõmagyarország Kiadó
Miskolc, 2000
276 oldal, 1100 Ft

2002. február

89

útirajz, amely az Új Forrás delegációja 1994 februári marosvásárhelyi látogatásáról szól,
és Fodor-versek keletkezéstörténetéhez ad kulcsot. A Vekerdi Lászlóval való találkozásokat összegző írás naplószerűséget egyeztet hiteles portréfestéssel. Fodorban, Vekerdiben és Tüskés Tiborban az övével rokon szellemeket karakterizál Monostori, olyan
szerepkörök és tevékenységi formák lényegét ragadja meg, melyek közel állnak hozzá.
Ehhez a választott modellhez hozzátartozik az odafigyelés, az értékelés egészséges pluralizmusa: „a magyar irodalom egészében, az értékvilágok egymást nem kizáró, hanem egymást kiegészítő természetében” való gondolkodás.
Ugyanebben a ciklusban a Németh László és Illyés Gyula életművével foglalkozó
szakirodalmat figyelemmel kísérő „filosz” recenzióit olvashatjuk még (például Grezsa
Ferenc, Czine Mihály, Domokos Mátyás köteteiről). Itteni szerepeltetésük sokszorosan
indokolt, hiszen Monostori nem csak ismerteti kollégái eredményeit, hanem összehasonlítja és kiegészíti őket, a recepció történetében helyezi el az új adalékokat, s így
(hangoskodó programnyilatkozat nélkül) a tényekre, a szövegekre figyelő befogadástörténet-írás érvényes változatát valósítja meg. Külön kiemelendő a kötet élén álló dolgozat Tamás Attila Költői világképek fejlődése Arany Jánostól József Attiláig című könyvéről, illetőleg 1998-ban megjelent második kiadásáról. Egy igazi tudós olyan fontos korai
művét méltatja, amelyből később többen merítettek, mint ahányan idézik; az „alaposan
kidolgozott és megbízhatóan tudományos megközelítésen” túl azért becsüli a tanulmányt
és szerzőjét, mert „olyan sarkalatos – mondhatni – szakmai létproblémákat állít a vizsgálódás középpontjába, mint például a költői világkép mibenléte, a költői műalkotás ismérvei vagy éppen az esztétikai érték megragadhatóságának a kérdése”. Ebben az értékelésben már ott lappang bizonyos másfajta megközelítésekkel szembeni polémia csírája.
A következő (közbülső) két ciklus Monostori kritikusi arcélét mutatja meg. Lezárult
pályák összefoglaló címen Hervay Gizella, Szilágyi Domokos, Ratkó József és Holló
András életéről és költészetéről értekezik. Személyes érintettséget, szubjektív elkötelezettséget jelez a „megérzések” kifejezés a Holló Andrásról szóló bemutatás alcímében.
Miért emlékeznék az „utolsó romantikus költőre”, ha nem lenne fogékony a „hihetetlenül érzékeny és örökké megsebzett lelkű ember” nem patologikus, hanem világnézeti
problémájára, amelynek lényege „a ma már egyre távolabbi, egyre messzebb kerülő emberi és költői magatartásforma volt […]; egy felvilágosult, újmódi krisztusi önfelajánlás”.
A kritikus értékrendjét polarizáló szembeállítás tünteti föl: „nem elég modern, nem elég
groteszk, nem elég ’szöveg’-szerű, nem elég távolságtartó (stb.); ezzel szemben érzelmes,
egyszerű, őszinte, nyílt, vágyakozó, panaszkodó, szenvedő, szóval túlságosan is emberi
(stb.);”. Monostori ezúttal olyan ars poéticával vállal rokonságot, amely messzire távolodik „az újmódi irodalmi normáktól, bevett szokásoktól” – de idézetei többnyire helytállóak, és a „vitathatatlan tehetség” bizonyítása igyekezetében nem hallgatja el e tehetség
korlátait, fegyelmezetlenségeit sem. Bevégzetlen életmű magyarázatakor emberi érv lehet, hogy Holló András „nagyon, de nagyon sietett. Nem ért rá bíbelődni […]”. Ha
a részvét és a fájdalom szava itt elhalkítja netán a kritikáét, akkor a Hervay Gizelláról és
a Szilágyi Domokosról szóló írások hatásosan szuggerálják, sőt pontosan megmagyarázzák, hogy Monostori a költészetben elsősorban a „kíméletlen kafkai szorongás és a bénaságérzet látomásosságának képeire” fogékony, „a két nemlét közötti lét […]” számvetésére. Nota bene: ezek a kritikák a hetvenes évek második felében keletkeztek. Kedvenc költőinek legkeserűbb sorai sem válnak a sanyarú létezést elfogadtató dokumentummá, hanem úgy tárulkoznak föl értelmezésében, mint „a keserűségből, a tragédiákból is józan hitet fakasztó” művészet. Ezt a tézist lehetne ugyan vitatni, mint ahogy

90

tiszatáj

a Szilágyi Domokos-esszében idézett Arany János is elismerte a pesszimista művészet
létjogát Az ember tragédiája kapcsán, de Monostorinak igen találó, netán éppen madáchi
szellemű érve van a tragikumot és az abszurditást elkerülni próbáló világnézet mellett:
„az ellentétek világában időleges harmóniát kereső teremtő tett, a vállalkozó ember diadalmas szenvedése”, „a katasztrófaérzet és az ezzel való viaskodás” kettőssége az ő szemében magának a létezésnek a képlete.
Összegyűlt értékek a harmadik ciklus címe, és nem könnyű közös nevezőt találni az
ide sorolt írások között. Talán „a kritikus olvasónaplójából” embléma ragaszthatja össze
a témákat. A szereplők: Csokits János, Pintér Lajos, Győri László, Varga Imre, Esterházy Péter, Jókai Anna, Nagy Gáspár. A kritikus alkalmi kihívásokra felel, nem föltétlenül ő választ, mint mestereiről szólván. Ebből a hátrányból viszont az a lehetséges
előny fakad, hogy nem feszélyezik udvariassági kötelmek, kívülről kapott feladatokon
próbálhatja ki elveit és módszereit: igazi mércéje ez az értékelő képességnek, az ítéleterőnek, és nem utolsósorban az arányérzéknek. Monostori ezekben a kísérletekben
rendre „megküzd” a művekkel, becsületes párbeszédet folytat velük és alkotóikkal; önmagához (ízléséhez, várakozásához) méri őket, s gyakran drámai vita után mondja ki
végső szavazatát. A korai Esterházy-prózáról szólva ritka őszinteséggel avat be a döntési
folyamatba. „Szoros olvasással” követi nyomon az első három Esterházy-kötetet, és
csak a legalaposabb analízis után azonosul azzal a jóslattal és véleménnyel, hogy a Termelési-regény […] szerzője a prózatechnika bravúrján túl ígéretesen nagyformátumú
epikus. Az indoklás egyáltalán nem szokványos; Monostori szerint Esterházy sorskérdéseket vet föl, „a közösség általi emberi teljesség igényét – és lehetőségét” sugallja; „emberibb módon élhető” világ kiküzdésében van a segítségünkre. Jókai Anna Ne féljetek című
regényében azt méltatja, hogy a „tiszta, világosan követhető szerkezeti konstrukción”
nem a halálról szóló eszme üt át, „az életre, az életre készülésre biztat bennünket”.
A Nagy Gáspár-elemzést eredetivé teszi, ahogyan a magyarországi „köztörténetre” szuverén bátorsággal reagáló költőben fölfedezi „a transzcendens világ” szövetségesét, kimutatja „az Istenhez kapcsolódás-kötődés” motívumának állandóságát, egy békés és derűs apokalipszis próféciáját.
Figyelmet érdemel, hogyan jár el akkor, ha jószándékú, számára rokonszenves költői törekvések átmeneti kudarcát vagy tartósnak látszó válságát konstatálja. Jóhiszeműen megkeresi a költő-író(típus) optimális növéstervét, tapintatosan jelzi a hatástalanság eredetét, alternatív javaslatot tesz a továbblépésre, a lehetséges kibontakozásra.
Konkrét példa alapján megfogalmazza az egykori Kilencek részleges elhallgatásának,
egzisztenciális és poétikai elbizonytalanodásának tényét, és rákérdez az okaira („úgy
lehet, közös és nagy okok léteznek”): „rá kellett döbbennie a ’Kilencek’-nek is arra,
hogy a társadalmi-szociális, nemzeti és reform attitűdök szemlátomást elértéktelenedtek, és nemcsak a neoliberális új értékvilág törvényei szerint, de bizony a mindennapi
ember szemében is. A kapitalizálódó, sőt visszafeudalizálódó restaurációs hatalmi viszonyok, hatalomgyakorlási metódusok elterebélyedésének korában minden efféle érték ócska kacattá, a haladást, az egyéni szabadságot korlátozó, lassító, visszahúzó erővé
minősíttetett. A másként gondolkodást hirtelen sok másként gondolkodó felejtette el.
A másként gondolkodást különben is fölváltotta a másként fogalmazás. – Ámde a ’Kilencek’ nem tanultak meg másként fogalmazni.” Monostorinak imponál talán a rossz kortendenciákhoz idomulni nem tudó következetesség, de van ajánlata a megújulásra,
a megszólalás mikéntjére: a számvetést, a helyzetértékelést, a „sorsképlet” tömörítését
javasolja – tehet-e nagyobb gesztust kortárs kritikus a kortárs költőnek?

2002. február

91

Az utolsó ciklust (Két áttekintés) vaskorra utaló hasonlattal, rossz és romló közérzetjelentésként értelmeztük elöljáróban, efféle summázatokra gondolva: „Az irodalmi világban a kilencvenes években uralkodó szellemi értékrend nem az egészséges és táplálóan serkentő, valóságos pluralizmus jegyeit viseli magán, hanem éppen ellenkezőleg:
egy új irodalmi kánon kikényszerítését célozza. […] Ez a félig elkészült kánon fájdalmasan megcsonkítja, egyszersmind le is fokozza a magyar irodalom sokszínű, összességében nagyon is gazdag értékeit, egész irodalmi világunk értékrendszerét.” Nem szabad
legyintéssel elmenni ilyen töményen rosszat sejtő-sejtető helyzetkép mellett, kivált ha
művelt, érzékeny, tényekre figyelő, adatokra támaszkodó intellektuel vázolja föl. A kettészakadt magyar irodalom és szellemi élet látománya, amelyben az egyik kánon kíméletlenül szorítja ki az értékekben nem szegényebb másikat, nem puszta rémkép.
Monostori munkásságát végigkíséri a Németh László-kutatás, ezen belül a Némethrecepció áttekintésének és minősítésének igénye és gyakorlata. Ebben a kötetben
A Németh László-recepció történetének főbb kérdései 1945 előtt című dolgozatot adja közre.
Akadémikusan nézve a témaválasztás történeti, a valóságban azonban drámaian aktuális. Németh László megítélése ma is ütközőpont, már-már irracionális eredetű feszültségek szikráznak össze nevének csak említésekor, ha a népi-urbánus ellentétről vagy
a Kisebbségben problematikájáról esik szó. Az idevágó viták 1945 előtti fejezete magában foglalja a Tanú-korszakot, a Hatvanyval, Szekfűvel, Ignotus-szal, Babitscsal való
pengeváltásokat, a Magyarország és Európa, valamint a Magyarok Romániában körüli viharokat. Fiatalos túlérzékeny bizonyító szándék vehető észre Németh egyik-másik ekkori megnyilatkozásában, mintha kipróbálni akarná a közegellenállást, amelyik merész gondolatszárnyalásaival szembeszegül. Pozitivisztikusan aprólékos vizsgálat után
Monostori arra a következményre jut, hogy „a harmincas évek közepén a magyar szellemi progresszió két szélsőséges vonulata: a neoliberális és a kommunista baloldal, illetőleg a népi ideológia és mozgalom – láthatóan már nemcsak szellemi, hanem politikai
ellenfelek is. Ebből következik, hogy ennek a baloldalnak a legfőbb törekvése az volt,
hogy gyengítse, leleplezze, szalonképtelenné tegye, lejárassa az általa jobboldalinak
(kormánytámogatónak, antiszemitának, fasisztának stb.) nevezett és tartott népi mozgalom friss és rendkívüli módon hatni tudó szellemiségét és politikai törekvéseit”. Ennek
a leleplező szándéknak kapóra jött a Kisebbségben és a Szárszói beszéd taktikai kikezdhetősége; a baloldali szellemi fórumok meg a magyar zsidó értelmiség ama képviselői is
szembefordultak Németh-tel, „akik két-három évvel korábban még a legnagyobb kortárs gondolkodók és esszéírók közé sorolták”. A baloldal azután bélyegzi meg Németh
Lászlót, hogy nem sikerült szövetségesül megnyernie. Monostori nem mentegeti hőse
lehetséges tévedéseit, de jó okkal sajnálja azt a magát baloldalinak föltüntető utókort,
amely Németh László addigi munkásságából már csak a „mélymagyar és hígmagyar”
terminológiájára és eszmevilágára emlékszik. Legújabban olvashattuk tőle A Németh
László-recepció története a rendszerváltás után című tanulmányt is (Kortárs, 2001. 2–3.)
benne a szomorú összegzést: „a Németh László-kérdés (újfent) elsősorban ideológiaipolitikai harci szempontból vetődik föl”. Monostori azt kezdeményezi, hogy lépjünk
túl ezen a beidegzett rossz hagyományon. Az adatgyűjtő, a cédulázó „részletkutató”
nagyra tör, az egészet nézi. Attól az ürességtől félti a magyar szellemi életet, amely a nemes örökséget eltékozló, a „mesterek” kezét elengedő nemzedékeket fenyegeti.

Csûrös Miklós

92

tiszatáj

Curpika, a csillagnézõ
FODOR ILONA: CSILLAGOKBÓL KOPJAFA
Talányokkal teli könyv. Költőies címe is kozmikus sejtelmű, az öröklét és az elmúlás égi s földi távlatait felvillantó. Maga a szerző készséggel fogadja el a Szervátiusz
Jenő ráaggatta jelzőt s vele a „csillagnéző” szerepét – talán metafizikai érzékenységét
tanúsítandó, talán kíváncsiságát minden iránt, ami tapasztalatainkon túli, érzékeinkkel
föl nem fogható. Aztán ahogy haladunk befelé a kötet világába, elhagyva a szobrászról
készült, az Előszó helyett közölt írást, mind világosabbá válik eme érdeklődés nagyon is
hétköznapias, mondhatni közönségesen bizalmaskodó természete, művészi és emberi
megnyilvánulások és ezek egysége iránt kíváncsiskodó volta. Ami az előszót, az jellemzi a többi nagy lélegzetű esszét, tanulmányt is, a Babits Mihály költészetéről,
illetve a Jónás könyvéről íródottat éppúgy, ahogy a Kassák Lajos és a Mesteremberek címűt, vagy Bartók Béla művészetét, magyarságélményének gyökereit vizsgálót, de Juhász Ferenc költészetéhez (Az éjszaka zenéje és az éjszaka képei), Fejtő Ferenc munkásságához (Két élet – egyben) is ugyanúgy közelít. Hasonlóan, ha Nagy Albert festőművész
vagy Menczer Béla jogtudós, történész portréját rajzolja, vagy ha a trianoni béke ellen
szavazó francia szenátor, a véleményével egyedül maradó Anatole de Monzie az alany.
Munkái logikai menetét – egyetértően hivatkozik a kézirataival sokat bajlódó szerkesztő, Sükösd Mihály véleményére – nem a tények, hanem az „asszociációk adta bakugrások” szabják meg. Szervátiusz Jenőről írva citálja például Déry Tibor visszaemlékezését, hivatkozik Proust regényfolyamára, a Nyomorultak Victor Hugojára, aztán
Michel Butor, a francia „új hullám” jeles írója és esztétája elbeszéléselméletére, de
a sepsiszentgyörgyi napilap, a Megyei Tükör egyik cikkére is, miután hosszasan idézett
a szobrász vallomásaiból, köztük azt a jelenetet, amikor a Tamási Áron-emlékmű több
mázsás andezittömbjét húzó „traktorok kukkra ágaskodtak” a súlyos teher előtt.
Poétikai szegmentumok és ágaskodó traktorok: e végletek között csapong ide-oda,
olykor maga is úgy érzékelvén, hogy „az asszociációk fonásában eljutottam a végső határig”, a „nyakatekertség” tovább nem bonyolítható,
az erőlködésnek vége. Hogy miért cifrázza annyira?
Szerinte erre szoktatta a féligazságok kimondásának
lehetősége és kényszere is, holott számára annyira csak
a teljes igazság megtalálása és közhírré tétele volt a
fontos, hogy írásaiban igen sűrűn élt a „nincs igaza” és
„igaza van” egymást kizáró bizonyosságával. Az nyugtalanítja, hogyan tudná megközelíteni – saját szavaival
– a modelljeit, „hogyan írhatnám meg írókról, költőkről az igazat”, s nem az, hogy feltárulkozik-e, feltárható-e egyáltalán az igazság. De becsvágya sem mindennapi: művek helyett modelleket minősíteni. Ő koMentor Kiadó
Marosvásárhely, 2000
468 oldal

2002. február

93

rántsem az a „bátor habozó” tehát, akinek a „nem tudom”-ra alapozó döntéseit Karinthy Frigyesről szólva méltatja ugyan, ám úgy lehet vele, mint Petőfi a Kárpátokkal:
tán csodálja, ámde nem szereti. Nem így a szerzőit: megint a költővel szólva, az ő ajkukon csügg, mint gyümölcs a fán. Mert neki mintha csak akkor szólalnának meg az
alkotások, ha már az alkotójuk is megszólalt. Szereti személyesen felkeresni őket, de
megteszi a levél is. Kassák Lajosnak a róla írott dolgozata negyedik változatát postázza,
jelölve azt az utat, amit az életrajzi összefoglalótól „az őszinte tiszteletadásig” tett meg,
és ami azért látszhat utóbb hosszúnak meg tekervényesnek, mert előbb – közli minden
kertelés nélkül – „meg kellett szeretnem Önt”. Fejtő Ferenc válaszából hasonló előzmény, szándék következtethető ki: „Hogy engem szeretne teljességgel megismerni?
Osztom ezt a vágyat: én is szeretném. Ha már ismerném magamat, letenném a tollat”.
A művelt latin ilyenkor mondta tán: sapienti sat. Fodor Ilonának – egyelőre még –
nincs az a finom elutasítás, ami kedvét lankasztaná, ha már szegni nem szegi. Majd
aztán Fejtő Ferenc is úgy jár, mint a könyvben legtöbbször hivatkozott, igazán minden porcikájában szemre vett modell, Illyés Gyula: az iránta érzett rajongás is átcsap
vádaskodásba. A Kegyenc írója egykor „beszélgetéseivel, személyes jelenlétével” „ragyogta be” a tanulmányszerző „derült egét” – tolulnak tollára költői fordulatok abban a minapi levélben, amelyik máskülönben az úgymond Rákosinak és Sztálinnak
behódoló Illyést szapulja, a címzett pedig éppen az a Kányádi Sándor, aki a Krónikás
énekkel az egyik legszebb hódoló verset szerezte és ajánlotta az Egy mondat a zsarnokságról szerzőjének. Ama derült ég haragos sötétbe borulva villámokat szór: mintha egy
bosszúálló isten mennydörögne alá, megtorolva talán a személyes jelenlétek elmaradását, talán a Szembesítés című, Illyés Gyula életútja Párizsig alcímű monográfiája,
illetve az ezzel azonos kandidátusi disszertációja körüli bonyodalmakat. Hogy egy sérelem szereztet így, alantas elégtételt, azt a Fejtő Ferencnek adott tanácsa közvetlenül
is bizonyítja: „Jól odamondogatni nekik”, mármint Illyéséknek – szól a biztatása. Van
azonban egy közvetett bizonyíték is: elől a mottóban ajánlásként, hátul, a borítón pedig fénykép formájában mutatja magát. Akárhogy értelmezzük a mottó szótári jelentését, jelmondatként vagy alapokként – egyaránt az Illyés Gyula és a Fodor Ilona között
volt szoros kapcsolatra utal. A talányossághoz tartozik, hogy jelöletlen, névtelen marad ugyan az ajánló személye, ám a szóhasználatból kikövetkeztethetően csak a Haza a
magasban szerzője lehet, aki talán épp az összegyűjtött verseknek ebbe a kötetébe jegyezhette be, hogy „egy ismeretlen családba” küldi, „valakinek, akit már csak én szólítok Curpikának”. Hogy e kitüntető becézés egy sugárzó szépségű asszonynak szólt,
erre emlékeztethet a fénykép: mintha a csillagnézőt, a titokzatos mosolyú Curpikát
megörökítve önnön magának vágyna emléket állítani a szerző. Ezért mutathatja madonnaarcát a múltból a jelen matrónájának alakja helyett – a szerzőnő korára tán otromba tapintatlanság volna utalni, ha a kötet bemutatkozó írása, a kiadó kérésére küldött az Önéletrajz helyett nem éppen azt hozza szóba, hogy pályájára nyolcvankét esztendősen visszatekintve a „húsz-harminc-negyven éve” megírt esszéi, tanulmányai „bizonyítják”, „ami voltam és ami vagyok”.
Fényképe, együtt az írásaival azt a hitét sugallják, hogy van, ami fölött nem jár el
az idő, van, ami az idő múlásával sem válik idejét múlttá. A műelemzés módszereinek
változásairól nem is szólva, a szemléletet tekintve a szocializmus múltával, a demokrácia eljövetelével is érvényesnek hiheti például azt a különböző formában visszatérő állítását, hogy a polgári élet lényege a tragédia szükségszerűsége, a poéta pedig – az „éjszakával eggyé forrott költő”-ről, Juhász Ferencről mondja ezt – „látnok is”. Ahhoz

94

tiszatáj

a véleményéhez fűz megjegyzést, amelyik Németh László Galileijében a „naiv zsenialitás” képviselőjét látta, távol „a Dosztojevszkij-féle megszállottaktól, a Karamazov-kórság hordozóitól, de […] a primitív taktikai fogásokkal élő Oblomovoktól is”. Utólag
tán csodálkozhatna is a regényhősök, szereplők efféle erkölcsi alapú megítélésén, ámulhatna, Füst Milán szavával, hogy ez mind ő volt egykor. Az öniróniának azonban se
híre, se hamva – van viszont lángja is, heve is az iróniának meg a gúnynak, a személyeket illető kíméletlen bírálatainak. Az Illyés-monográfiám kanosszája című – ahogy írja –
betűcsibész korából való visszaemlékezés például „illyési cenzúrá”-t emleget, s egész
„szellemi életünk” bojkottját, ami úgymond hat évig tartó szilenciumot jelentett a számára, és ami szerinte azért indult meg ellene, azért nem közölték a folyóiratok az írásait, mert Illyés a magánéletében való turkálásnak, hamisításnak, „pletykagyűjtemény”-nek tartotta a róla írott monográfiát. Talán a „házi lektora”, Domokos Mátyás
súgott neki. Talán – így! – Illyésné, aki „egyszerűen nem érti a költő MŰVEIT, így valódi indítékait sem”. Vas István egy rádióműsorban gyáván kihagyta az Illyés és József
Attila közötti ellentéteket tárgyaló részletet. Ezek után elképzelhető, hogy mekkora
harcot kellett vívnia ama kandidátusi disszertáció elfogadtatásáért „az Illyés-tanítványokkal”, Béládi Miklóssal, Tamás Attilával. Kovács Sándor Iván, a Kortárs főszerkesztője „beijedt”, a Tiszatáj egyszerűen csak nem közölte, a Jelenkor Szederkényi Ervine
viszont hamisított is meg házi cenzúrát is alkalmazott. Más dologban ugyan, de Rónay
György és a párizsi emigráns Cserépfalvi Imre is jogilag nem, ám erkölcsileg kifogásolható módon járt el vele szemben – akárcsak a korábban rajongva tisztelt Fejtő Ferenc, akit egyrészt plágiummal vádol meg, másrészt azzal, hogy „a konjunktúra széljárása szerint árulja el egykori hazáját”, miközben, mellesleg hasznot húz az ő balekságából, hiszen készülő önéletrajzi könyvéhez szinte sztentori stílusban rendelte meg
a könyveket, kivágatokat, s ezeket a szerzőnő „megerőltető munkával” másoltatta le
neki, s adta postára – írja a kilencven éves Fejtőnek szóló nyílt levelében – „anyagi büdzsém oly mérvű rovására, hogy a hónap végén vízbefőtt krumplival ’áldoztam’ Fejtőkultuszom oltárán”. Lám, ki mindenki használta ki, csapta be galád módon őt! Ritka
kivételek a tisztességesek: Tóth Dezső miniszterhelyettes, Agárdi Péter, a Pártközpontban és Széchenyi Ágnes, ugyanott, csak lejjebb. Az önsajnálattal átitatott szemrehányás hangja csendül fel a félszáz lapnál nagyobb terjedelmű Függelékben is, ahol az
önbírálatra megint csak nem jut egy bekezdésnyi hely sem. Annál több mások ócsárlására, becsmérlésére. Lényegesnek tartja például közzé tenni azt a Kassák Lajosnak
szóló levelét, amelyben mintha csak azért nevezte volna grafomániásnak önmagát,
mert le akarta írni Szabolcsi Miklósról, hogy a magyar irodalom, a magyar kultúra
legnagyobb ártójának tartja, s hogy „rosszindulata, ha határtalan is, tehetsége minimális, íráskészsége pedig: nulla”. Fontos számára szólni a „harcolni-tudók” ama ifjú vezéréről, akiről az a hír járta, hogy még letiltásának idejét és módját is Aczél Györggyel
beszélte meg. A korábban a tévedhetetlenségére büszke szerző, távol Magyarországtól,
párizsi magányában nyilvánvaló tévedéseket is megengedve magának a Kassák-levelezéshez csatolt jegyzetei között Erdély dolgában, az otthonmaradás, a helytállás ügyében Aczélt és az MDF-et veszi egy kalap alá, alkalmat kerekítve arra is, hogy újfent
megrójon olyasvalakit, akiért korábban, csillagnéző korában lelkesült, Szervátiusz Tibort, amiért a „Csurka-pártban lel ’hazára’”. Másokat vádoló magatartására magyarázatul szolgálhat az a levél, húsz évvel ezelőttről, amelyikben azt írja, hogy ők erdélyiek
állítólag nacionalistábbak lennének a kelleténél, majd hozzáteszi: „Hogy én ide jutottam, azt az ún. Anyaországnak köszönhetem. Én ennél undorítóbb nációt nemhogy

2002. február

95

nem láttam – pedig bő két évtizedet a románok közt éltem –, de elképzelni sem
tudok”.
Ezek a szavak vajon magyarázatot adhatnak arra is, hogy Marosvásárhely kiadóját,
a Mentort milyen megfontolások késztették Fodor Ilona könyvének megjelentetésére?
Amihez sikerült elnyerniük a Magyar Nemzeti Kulturális Örökség Minisztériuma támogatását is. Az örökség pedig, amit a Csillagokból kopjafa felidéz, Bibó István szavait
módosítva, a zsákutcás magyar irodalomtörténet, az eltorzult magyar alkat öröksége.

Márkus Béla

96

tiszatáj

Az egységben látás makacs igénye
MÁRKUS BÉLA: NEM DOLGUNK FELEDNI
A kilencvenes évek magyar irodalma a kritika „válságának” hangoztatásától volt
hangos. Ebben a beállításban – hiányai, mulasztásai okán – kérdőre vonható a befogadás irodalmunk állapota, illetve az iránta való érdeklődés visszaszorulása miatt. A kritika „válsága” e nézőpontból a kritikusok válsága. A kritikusok ezek szerint nem
a kellő felkészültséggel vizsgálják a legújabb alkotói törekvéseket, nézőpontjuk, elemző
módszerük, irodalomfelfogásuk elavult. Szakmailag lemaradtak, nem a bölcseleti reflexió irányítja munkálkodásukat. Értekező nyelvükből hiányzik a legfrissebb irodalomelméleti belátások beépítése, képtelenek saját normarendszerük kiigazítására, beszédük
alapvető ellentmondásosságának, illetve következetlenségének felülvizsgálatára. Az
anakronisztikus pozíció anakronisztikus irodalmi gyakorlatot teremt: idejét múlt szerepeket közvetítenek az olvasóknak (akik még maradtak), s ők továbbra is idejét múlt
funkciókat várnak el a magyar literatúrától. A hazai kulturális praxis ismételten lemaradt a nyugati mintaképektől, a provincializmus jeges fuvallata járja be kietlen szellemi pusztaságunkat. Valahogy így fest elnagyolva (persze, persze…) a bizonyítvány,
melyet a teória képviselői állítanak ki sajnálkozó fejcsóválások közepette. S el kell fogadnunk, bizonyos mértékben helytálló ez az értékelés. A kulturális gyakorlathoz kötődő irodalomkritika alulteljesítése – tisztelet a kivételnek – inkább csak szépíthető
tény: a nyelvfilozófiai alapozású, szövegközpontú teoretikus irodalomszemlélettel
nem tudott mit kezdeni. Leginkább utóvédharcokban merült ki az ereje. Megfigyelhető az elmélettől való menekülés, a megvertségtudat, az intellektuális kisebbrendűségérzés e tábor „lakói” között. Újra és újra a magyar irodalom egysége melletti kiállás
visszhangzik minden felől, ugyanakkor szükséges némi naivitás ahhoz, hogy ezt a tételt valaki komolyan vegye. Az egység illúziója természetesen nem egy sohasem volt
homogén egyszínűség vágyálmát jelenti, hanem az eltérő ízlések és alkotói törekvések
komplementaritását a nemzeti művelődésben. A közelmúlt eseménye, a Frankfurti
Könyvvásáron való magyar részvétel körül kirobbant
szélsőséges polémia (azaz: mi is a reprezentatív magyar
irodalom) nyilvánvalóvá tette azt, amit már mindenki
tudott: olyan kulturális szakadás következett be a literatúránkat körül vevő szellemi életben, amely az elkövetkező évtizedekre is meghatározóan fogja rányomni bélyegét.
A megosztottságnak számos aspektusa van, most
emeljünk ki egyet, a nemzeti művelődés és az illetékes
szaktudomány viszonyát. A kilencvenes években meghonosodott irodalommagyarázói iskolák képviselői
olyan szakértői kultúra hordozóiként láttatják maTeleszkóp sorozat 17.
Pomáz, 2000
192 oldal, 900 Ft

2002. február

97

gukat, akik tevékenységükkel feloldhatatlan ellentmondásokat tudatosítanak az anyanyelvi művelődésben. Beszédhelyzetük annak a nietzscheánus szakembernek a pozíciója, aki a nyugati világ kultúrájának válságát már egy visszatekintő pozícióból szemléli. Az utániság állapotában van, véleménye már egy új korszak hangja. Nem oldotta
meg a modernség problémáit, hanem leváltotta őket. A világ nyelvi létmódjának kérdéshalmaza egészen más természetű létszemléletet és kultúrafelfogást hordoz magában.
Erről a magaslatról közelítve a nemzeti keretek közötti művelődés mint a konszenzus,
a közös azonosságtudat hordozója érvénytelenné válik. Helyére a régi, meghaladott, illetve az új, magasabb rendű nézetek konfliktusa kerül. A nemzeti kultúra önértékét
veszti: nem természetes közege vagy idealizációja, esetleg célja többé a művészi alkotásnak, inkább csak (anyanyelvi) terepe. A nemzeti kultúra önképe is változik: a plurális sokszínűséget a tekintélyelvű hierarchikus megosztás cseréli fel. A kritika funkciója
immár nem a közvetítés, a párbeszéd, hanem a beavatás, a képviselet, illetve az elhatárolódás.
Miért volt szükség erre a bevezetőre? Nos azért, mert a gondolatrendszerek különbözősége minden értékállítást kényszerű magyarázatra szorít. Ha dicsérően szólunk
egy-egy szellemi teljesítményről, érdemes hozzátennünk, hogy az inneniség vagy az
utániság pozíciójából fejtjük ki véleményünket. (Ha ezt elmulasztanánk, mások valószínűleg úgy is megteszik ezt.) A normarendszerek oly mértékben eltérnek egymástól
– sokszor a másik tagadásának tűnnek föl –, hogy ami az egyik oldalról figyelemre
méltónak látszik, az a másikról teljesen közömbös lehet. Innen már csak egy lépés,
hogy a szembenálló felfogások által felmutatott értékek szembe is kerüljenek egymással, viszonyuk kizárólagos lehessen. Így az azonosulás egyben elhatárolódást is kifejezhet. S mivel az önkép magától értetődően magában hordozhatja az elkülönülést, nélküle akár lehetetlenné is válhat egy adott minőség melletti kiállás. A kultúra gyakorlata a disszenzus elvére épülhet. A nemzeti művelődés paradox újragondolása hallgatólagosan tudomásul veszi azt a képtelen szituációt, melyben az egyetértés, a közösségi
tudat az anyanyelvi kötöttségeken kívül nem ismer más koherens erőt – a másikat negligáló állásfoglalást annál inkább. A nemzeti jelző immár nem a konszenzust, a sorsközösségi vállalást jeleníti meg, hanem egy elfoglalt hatalmi pozíció előnyeinek érvényesítését takarja el jótékonyan. A kulturális tradíció azonosító jele a konfliktusos hagyományválasztás lesz. A nemzeti kultúra az egymással szemben álló töredékek, részek állandóság nélküli, folytonos újrakezdését, kiemelését viszi színre. Az összetartó
erő sajátos módon éppen a másik tagadására épülő viszony lehet: a részek azért tartoznak össze, mert egymással szemben fogalmazódnak meg.
Márkus Béla irodalomértelmezői teljesítményét mégis a magyar irodalom „együttlátásának” makacs igénye formálja. Ezzel a megállapítással – sajnos – mégsem érvénytelenítettem a bevezető gondolatmenetet, mert egyrészről a fenti tapasztalat nem hordozza magában a másként lehetetlen végső belátását, (sőt!), másrészt a Debreceni Egyetem tanára egyike azon mértékadó személyeknek, akiknek kritikai munkálkodása
megteremti az esélyt a konszenzusos értékállítás – soha el nem avuló elvárásának – jogaiba való visszahelyezésére. A Nem dolgunk feledni című szemléző gyűjteménye egyik
állomása kortárs irodalmunkat szisztematikusan felmérő szándékának. (Bizonyára van
ilyen ambíciója…) S mielőtt a recenzens tevékenysége nagyító alá kerülne, szükségét
látom egy újabb gondolatkörnek, amely a kritikusi szerep vállalhatóságát érinti. Szólni
kell erről, hiszen Magyarországon irodalomtudós, -történész, elméleti szakember, illetve kritikus tradicionálisan mást jelent. Az utóbbin többnyire – literatúránk „túlvál-

98

tiszatáj

laló” karakterétől aligha elválaszthatóan – bizonyos fajta „szolgáló” jelleget értettek,
mely szerint a kritika másodlagos értékű, népszerűsítő, közvetítő szerepet kell, hogy
ellásson. A kritikus inkább csak mint moderátor működhetett, akinek egyik legfontosabb feladata volt a szerző kiválóságának tudatosítása a közvéleményben. Mára ez az
egyoldalú nézet persze a múlté (még ha az alkotók között újra és újra felüti fejét), és
napjainkra mintha száznyolcvan fokos fordulatot vett volna a helyzet. A hagyományos közvetítő szerep specializálódott, az értékelés többé-kevésbé a tudományos önreprezentáció mögé szorult. Az irodalom értelmezése bizonyos megvilágításokban
egyetemleges retorikai magyarázattá avanzsált, amely messze túl mutat az esztétika
modernségben elfoglalt pozícióján. Az értelmezés olyannyira önelvűvé vált, hogy az
időnkét és esetenként jól érezhetően a vizsgálati módszerhez választja ki a megfelelő
szöveget. A mű néha csak mint egy interpretációs módszer illusztrációja kap szerepet.
Ennek megfelelően a tudományos elismerésre vágyó szakember többé nem kritikát ír
– azaz a mű ismertetése, értékelése a múlté –, a mű eszköze (de nem elengedhetetlen
feltétele) a tudományos apparátus működtetésének. A napi irodalmi gyakorlat számára
szánt kritikaírás másodlagos tevékenységgé vált (már megint…), melyben az ismeretelméleti belátások megtárgyalása és az ebből származó elemzési módszerek érvényesítési lehetősége korlátozott. Az elméleti reflexió, illetve a kulturális praxis világai
mintha külön utakon járnának. Az eltérő célú értekező irodalmak nyelvhasználatainak, szótárainak összevetése után a kétkedők számára is nyilvánvalóvá válik az őket
elválasztó távolság.
S ha már a nyelvhasználatról beszéltem, szembetűnő sajátossága Márkus Béla értekezéseinek, hogy a szerző verbális karaktere a nyelv közvetítő szerepét állítja a középpontba. Arról a triviális elvárásról van szó, amely a közérthetőség maximájából származik – s amennyire banális igény ez, már-már annyira csodálatra méltónak tűnik föl
az irodalomról szóló megnyilatkozások kapcsán. A tudományos önreprezentáció hibás
felfogásából származik az a mentalitás, amely a szaknyelv áthatolhatatlan falait építi
föl maga köré, a tudás megosztásának (azért mégis csak elvárható) imperatívuszán
nemtörődöm módon átlépve. A kritikának – legalábbis annak a kritika nyelvének,
amely a kulturális párbeszéd részének tekinti magát, horribile dictu, nem kell következetesen „szakmainak” lennie. A közvetítő szerep feltételezi, hogy szótárát – az érthetőség és az egyetértés idealizációjának fenntartásával – meghatározóan az uralkodó
kulturális dialógusból alakítsa ki. A beszédnek ebben az esetben sokkal inkább a konszenzus és nem a világnézeti távolságot megjelenítő elkülönülés irányába illik hatnia.
Márkusnál ennek szellemében a nyelv mindenekelőtt médium, olyan igényesen formált, szakmailag megalapozott beszéd, amely abban az értelemben mindenképpen „átlátható”, hogy kategóriáit a művelődési gyakorlat sensus communisából meríti. Azért
lehet „érthető” ez a nyelv, mert kijelentései, állításai a mindennapok irodalmi párbeszédében használatosak, illokúciós erővel bírnak.
A kötet címválasztása az értékőrző, hagyományozó arculatot hangsúlyozza. Mindez nagyon is helyén való abban az irodalmi diskurzusban, amely a hagyományok elválasztottságát, alá-fölérendeltségi viszonyát feltételezi. Márkus Béla egyik profilja
valóban egy konzervatív gondolkodó nemes arcélét rajzolja meg. A másik oldalról viszont a friss hangok, az új törekvések felé nyitott, érdeklődő arculatát figyelhetjük.
A széles látószög igényét jelzi a könyv ciklikus, műfaji, nemzedéki alapú felosztása is:
csoportosította a vers-, a vegyes műfajú, illetve a fiatal és az idősebb prózaírói termés
szemlézést. A kilencvenes évek magyar irodalmának hosszmetszetében egyben rész-

2002. február

99

területeinek keresztmetszetét is nyújtja Ágh Istvántól Borbély Szilárdig, Rott Józseftől
Lázár Ervinig. Márkus úgy kezeli az anyagot, hogy következetesen érvényesíti a vállalt
közvetítői szerepet. A kortárs alkotókat, tendenciákat igyekszik tágabb művelődéstörténeti kontextusból – kitekintéssel a jelen irodalmi, kulturális párbeszédére –, illetve
– mikor ennek szükségét látja – a szerző személyének rövid bemutatásával is megismertetni. Régi, „békebeli” vonása a kritikusi magatartásnak, hogy tartalmilag is bemutatja
a tárgyalt művet. Törekszik arra, hogy a literatúra hármas alapzatának, a szerző-műbefogadás egységének harmonikus összhangját teremtse meg, lehetőleg mindhárom aspektus fontosságának megőrzésével. Gondot fordít arra, hogy az aktuális termést az
életmű egészében is elhelyezze. Az értékelő alkalmazott tudományt művel, azaz nála
a teória eszköz, és nem cél. Annyit mutat meg a szakmai aspektusból, amennyi fontos
abból a célból, hogy az alkotói karaktert, a mű lényegi sajátosságait feltárhassa. Márkus valóban dialógust folytat a szövegekkel. Írásainak talán éppen azért van egy sajátos
epikus vonulatuk, mert nyomon követhető rajtuk az élményi befogadás folyamata: az
értelmező és a mű párbeszéde.
Márkus Béla olyan kritikus, aki kritizál. Ez a látszólag magától értetődő kijelentés
nyugodtan elkönyvelhető dicséretként, hiszen visszatérő tapasztalat, hogy az irodalomkritikát sokszor a szerzők egymásról írott apológiái helyettesítik. E kölcsönös
„jószolgálat” egyrészről hálás dolog, más irányból viszont aligha segíti elő irodalmunk
önképének egészséges alakulását. A „good will” Márkusból sem hiányzik, azonban ő
komolyan veszi, hogy normát állítson az elemzett mű elé, hiszen ennek hiányában
aligha beszélhetünk kritikaírásról. Bírálata kettős alapozásúnak mondható: megtalálható benne egy szűkebb szakmai szempontú ítéletalkotás, illetve megragadható szövegeiben a felfogásbeli szempont érvényesítése is. Az előbbi nyelvhelyességi, poétikai,
írástechnikai kérdéseket elemez, az utóbbi a jelentés problematikája körüli vizsgálat
körébe sorolható. A megértés-közvetítés vállalásában mindkét közelítési módnak nélkülözhetetlen szerepe van. Míg a fogalompár első tagja az interpretáció technikai feltételét jelenti, a második az esztétikai tapasztalat közölhetőségéhez tartozik. Márkus
Béla kritikusi attitűdje határozott, mégis plasztikus. Alapállása világos, ám idomul
a nagyító alá vett alkotások poétikai-szemléleti sajátosságaihoz. Elvárásrendszerét igazítja a műhöz, s nem fordítva. Ez megakadályozza abban, hogy előítéleteit kérje számon a szövegen. Hozzáállását Dávidházi Péter Arany-könyvében kifejtett kategorizálásához lehetne kapcsolni: feltehetően erre a módszerre gondolt a tudós, amikor az
„értékelő normaképzés” terminusát bevezette. A márkusi szemléleti alap a normák
folytonosságának szükségszerűségét vallja. A magyar irodalomnak a nemzeti művelődésben korábban elfoglalt központi pozíciója visszaszerzésében érdekelt. Irodalmunkat
olyan identitásszervező, a történelmi emlékezetet megőrző, nyelvfenntartó, kultúrateremtő létérdekű cselekvési formának tartja, amelynek nemcsak egyéni, hanem közösségi kötődései is fontosak. Ezért utasítja el az írói felszínességet, az üres manírokat
(például a nyelvi fantázia dicsérete mellett Ficsku Pálnál), az alkotói nárcizmus jeleit
(Temesi Ferencnél), figyelmeztet a nyelvi botlásokra és közhelyekre, ezért írja egy fiatal szerző (Ménes Attila) kapcsán, hogy a „mesemondás tétje, kockázata valahogy hiányzik”, tehát az írás felelősségét is felveti. Ugyanakkor idegen tőle az olcsó népszerűséget ígérő szélsőséges vagdalkozás, a gúnyos odamondogatás, a pamfletírói hevület.
Márkus iróniája szelíd, alig észre vehető – csak egy példa: „A mai ifjú prózaírók szeretik egymást.” (Faragó Ferenc kapcsán) –, annál inkább pontos és tartalmas. Része lehet
e vonásnak is abban, hogy írásai nyitottak. Óvakodik attól, hogy ráerőltesse vélemé-

100

tiszatáj

nyét az olvasóra, meglátásával a megértést kívánja elősegíteni, ennek következtében
nincs egyetlen olyan értékelés sem, amely egyoldalúan elítélő lenne. Ha egy szöveg
kapcsán kevesebb a mondanivalója, akkor megelégszik az ismertetéssel (Bihari Sándor:
Borjúlánc), ami önmagában is értékmérő lehet, ha felkelti érdeklődését a könyv, nagy
ívű, egy kis művelődéstörténeti-bölcseleti továbbképzésben is részeltető elemzéseket
ad (Oravecz Imre: Halászóember; Závada Pál: Jadviga párnája). A lélektan iránti vonzódását bizonyítja a memoár-irodalom empátiával teli tárgyalása (Páskándi Géza, Gábor Miklós, Nagy Gáspár).
Végezetül érdemes arról is szólni, hogy egy-egy kritikagyűjtemény irodalmunk aktuálisan kiválasztott szeletét tárja a közönség elé. A kilencvenes évek magyar irodalmának Márkus Béla által felvázolt áttekintése színes, gondolatgazdag képet fest. Azt
sugallja, hogy érdemes kalandozni ebben a világban, vagyis teljesíti a népszerűsítés, tévesen, sokadrangúnak vélt feladatát is. Mindazonáltal szeretnék emlékeztetni arra,
hogy véletlenül se felejtsük el, az irodalmi hatásfolyamat nélkülözhetetlen eleme a befogadó: az ő mindenkori értelmezésében létezik az irodalom. Olyan társasjáték ez,
amely a dialógusra, az eszmecserére épül. Irodalmunk jelentőségének megőrzéséhez
szükséges – mint esetünkben – a jó kritikus is!

Papp Endre

2002. február

101

„A Tisza-parton mit keresek?”

„A hátsó ajtón lopakodtam vissza
a magyar irodalomba”
BESZÉLGETÉS SZÖRÉNYI LÁSZLÓ IRODALOMTÖRTÉNÉSSZEL
Aszketikusan megszállott tudósnak, legendás nyelvismerettel és kivételes műveltséggel rendelkező polihisztornak, ugyanakkor remek humorú, szellemes társasági embernek tartják kollégái, tanítványai Szörényi Lászlót. A kiváló irodalomtörténész
1968-ban latin–görög–iranisztika szakon szerzett bölcsészdiplomát az ELTE-n, 1980–
81-ben Firenzében, 1986-ban a Columbia Egyetemen volt ösztöndíjas. Pályája az MTA
Irodalomtudományi Intézetében indult, 1973-ban egyszerre kezdett tanítani az Eötvös
Kollégiumban és a szegedi József Attila Tudományegyetem bölcsészkarán. Nem zárkózott be egyetlen szűk szakterületre, a magyarországi humanizmust, a hazai és az európai újlatin költészetet éppúgy kutatja, mint a 17–18–19. századi irodalmat, a 20. századi regényt vagy épp a kortárs magyar irodalmat. Mint „politikailag megbízhatatlan”
kutatónak, csak évtizedes késéssel, 1989-ben jelenhetett meg első tanulmánykötete
„Múltaddal valamit kezdeni” címmel, amelynek kapcsán egyik tanítványa, Szajbély
Mihály írta róla: „...enciklopédikus műveltségű tudós, aki a pozitivisták anyagismeretét képes egyesíteni egy Horváth János rendszerező képességével; az ő írásait olvasva
sohasem az az érzésünk, hogy a szerző merészen, a tudatlanok könnyedségével csapong, hanem éppen ellenkezőleg: mintha éppen csak
sejtetné, hogy mi mindent is tud ő a magyar
irodalom, a magyar kultúra történetéről. Fogalmazhatnék úgy is, Szörényi esetében az elmondottakat éppen az el nem mondottak hitelesítik.” Tanulmánykötetének van egy jellemző
mondata, amely talán ars poeticája is lehetne:
„A nemzeti lét átélése nem gátja, hanem feltétele az emberiségről, az embervoltunkról megszerezhető tudásnak.” Tanulmánykötetei, szépirodalmi művei, lapszerkesztői tevékenysége,
televíziós műsorai mind ennek a gondolatnak
az igazát bizonyítják. Szörényi László az Antall-kormány felkérésére diplomáciai feladatot is
vállalt, 1991-től négy éven át Magyarország
római nagykövete volt. Hazatérve újra a kutatásé és az oktatásé lett a főszerep az életében,
1996-ban jelent meg a Memoria Hungarorum
című tanulmánykötete, a következő évben Hosz-

102

tiszatáj

szúlépés címmel összegyűjtött kisprózáit adta közre, 1998-ban látott napvilágot a Delfinárium, 2000-ben pedig újabb két kötete, a Studia Hungarolatina és az Arcades ambo.
1997-ben habilitált, ugyanettől az évtől az Irodalomtudományi Intézet igazgatója.
1999-ben József Attila-díjjal tüntették ki, 2001-ben az MTA doktora lett. Jelenleg
a Szegedi Tudományegyetem neolatin tanszéki csoportjának egyetemi tanára. Pályájáról, szegedi kötődéséről Budapesten, intézeti dolgozószobájában beszélgettünk.
– Milyen családi és iskolai indíttatás állt pályaválasztása hátterében?
– Édesapámnak nagy könyvtára volt, amely folyamatosan zsugorodott, mert 1949től 1954-ig elvitték őt az „elvtársak”, és amikor szabadult, gyakran kerültünk olyan
anyagi helyzetbe, hogy könyveket is el kellett adnunk. Ennek ellenére meghatározó
volt, hogy gyerekkoromban könyvek vettek otthon körül, másrészt nagybátyám is
– aki a pesti Pázmány Péter Tudományegyetemen teológusként végzett, majd ösztöndíjasként Rómában, a Bibliakutató Intézetben doktorált – példát mutatott arra a családban, hogy humán értelmiségi pályára is lehet lépni. Ugyanilyen meghatározó volt
az V. kerületi Eötvös József Gimnázium hatása. Ez a kiváló intézmény Pest legrégebbi
magyar nyelvű reáliskolája, majd gimnáziuma volt. Eötvös József az 1850-es években
vezette be benne a korábbi német oktatási nyelv helyett a magyart, talán ezért is vette
fel az ő nevét az 1920-as években a gimnázium, amely az én időmben is kiváló intézmény volt, s amennyire tudom, az ELTE egyik gyakorló gimnáziumaként ma is az.
Az Eötvösben tanított néhány olyan tanár, aki hallatlan nagy befolyást gyakorolt rám.
Első helyen Kubinyi Lászlót említeném, aki nagyszerű nyelvész volt. Az ’56-os forradalom után politikai okokból távolították el az egyetemről, a legkülönbözőbb gimnáziumokban tanított, végül az Eötvösben kapott katedrát. Később, amikor enyhült
a helyzet, vissza tudott térni az MTA Nyelvtudományi Intézetébe, amelynek munkatársaként 1973-ban, fiatalon halt meg. Kis túlzással azt mondhatnám, a világ minden
nyelvén tudott. A finnugor nyelvekhez ugyanúgy értett, mint a germanisztikához.
A gimnáziumban két szakkört is vezetett, germanisztikából a gót nyelvű bibliafordításokat tanultuk, majd végig olvastatta velünk németül a Faustot, közben pedig kommentálta. Magyartanárként is elbűvölő volt, egyáltalán nem használta a tankönyveket.
Egyik félévben végig Madách Tragédiájáról beszélt, a másikban pedig Aranyról, József
Attiláról és Kosztolányiról sokkal részletesebben, mint a tanterv megkívánta. A finnugor szakkörébe is eljártam, ahol Kálmán Béla vogul szöveggyűjteményét olvastuk végig. Emberileg is közel álltam hozzá, érettségi után is évekig tartottuk a kapcsolatot.
A másik meghatározó pedagógus latintanárunk, Bánhegyi György, az egykori Eötvös
kollégista és Moravcsik-tanítvány volt, aki a Fasori Evangélikus Gimnázium államosítása után latin-görög szakos létére a természettudományi karon is diplomát szerzett, és
az ország egyik legjobb kémiatanára lett. Az Eötvös gimnáziumban is kémiaszakkört
vezetett. Ezek a foglalkozások tulajdonképpen tudományfilozófiai órák voltak, ahol
többet lehetett megtudni a modern atomelmélet kezdeteiről, mint az egyetemen. Bánhegyi Györggyel is jó barátságba keveredtem, sokáig tartottam vele a kapcsolatot. Matematikából az egész osztályunk olyan rosszul állt, hogy a szüleink attól rettegtek, valamennyien megbukunk az érettségin. Negyedikben szerencsére megkaptuk tanárnak
a fiatal Kiefer Ferencet, aki a matematika–fizika szakkal párhuzamosan a német–francia
szakot is elvégezte az egyetemen, és a tanítás mellett az MTA Számítástechnikai Kutatóintézetében is dolgozott. (Ma a Nyelvtudományi Intézet igazgatója.) Néhány diákját
– engem is – bevonta az akkor készülő első magyar bibliográfia munkálataiba, amit

2002. február

103

ő szerkesztett a számítógépes nyelvészetről. Miközben a cédulákat rendezgettük,
a klasszikus zenéről beszélt nekünk, és megengedte, hogy hallatlanul gazdag lemeztárát
is használjuk. Felkeltette az érdeklődésünket a matematika és a számítástechnika iránt,
és a maga szelíd módszereivel elérte, hogy valamennyien gond nélkül leérettségiztünk
matematikából. Osztályfőnökünk, Szécsi Gáspár földrajz-történelem szakos volt, de
érdekelte a klasszika-filológia is, ezért időnként bejárt Kerényi Károly előadásaira. Az
Eötvös gimnázium régi tanárnemzedéke inspiráló légkört tudott teremteni. Amikor
1959 és 1963 között gimnazista voltam, még megvolt az Eötvösnek a hatalmas, régi
könyvtára is, amelyben megtalálható volt a klasszika-filológiai német könyvsorozat,
a Handbuch is, valamint ott sorakoztak a polcokon a régi magyar klasszikusok, az
Alexander-féle filozófiai írók tára és a régi tudományos folyóiratok. Gimnazistaként
olvastam Hume-ot, Schopenhauert, Nietzschét és a többieket. Később ezeket a nívós
gimnáziumi könyvtárakat botor módon felszámolták, azokat a könyveket, amelyek
nem kellettek közvetlenül a leszűkített tananyaghoz, kidobták, elvitték a MÉH-be.
A gimnáziumi könyvtárunk vezetője a nemrégiben elhunyt Jobbágy Károly költő volt,
aki egyúttal a diáklapot is szerkesztette. Abban az időben tanították a politechnika
nevű őrültséget. Egy évig mezőgazdasággal foglalkoztunk, az Alagi Állami Gazdaság
Vecsésen és Alagon lévő birtokain kellett kukoricát törnünk, répát egyelnünk vagy
épp a borjak születésénél segédkeznünk, egyszer még egy óriási repülőbombát is találtunk a nagy gazban. A másik osztály a Kossuth Nyomdába járt tipográfiát tanulni, így
profi színvonalon állították elő a diáklapunkat.
– Aki érvényesülni szeretett volna, 1963-ban valószínűleg messze elkerülte a bölcsészkar
görög–latin szakát. Ön miért épp ezt a szakpárt választotta, és szülei hogyan fogadták a továbbtanulással kapcsolatos elképzeléseit?
– Sokáig nem tudták, hogy pontosan mit forgatok a fejemben. A nyelvek és a régi
kultúrák mellett legalább annyira érdekelt a földrajz is. Elekes tanár úr – aki ugyan
olasz szakos volt – barlangász és sziklamászó szakkört szervezett a gimnáziumban, és
többször elvitt bennünket izgalmas országjáró kirándulásokra. Ennek hatására geodéziai szakkönyveket kezdtem olvasni, beléptem a Magyar Földrajzi Társaság diáktagozatába, előadásokra jártam, térképeket, kőzeteket gyűjtöttem, túráztam. Amikor az
Eötvös gimnázium egykori legendás tanárának, Preysz Móricnak a híres kőzetgyűjteményét is felszámolták, Szécsi tanár úr megengedte, hogy földrajz szertárosként a kőzeteket hazavigyem. Az utolsó pillanatig biztos volt, hogy földrajz szakra jelentkezem,
harmadikban meg is nyertem egy földrajzversenyt. Végigtanulmányoztam a magyarországi völgyzáró gátak topográfiáját, többek között a bősi vízerőmű előzményének
számító elképzeléseket is. A díjnyertes dolgozatomat nagybátyám eljuttatta az egyetem
természettudományi karára, a regionális földrajzi tanszék vezetőjéhez, Koch Ferenc
professzorhoz, aki miután elolvasta, behívatott. Azt mondta, látja, hogy érdekel
a téma, ezért felvételi vizsga nélkül felvesz engem egyszakosként földrajz szakra. Ez
megnyugtatott, hiszen biztosítva láttam a továbbtanulásomat. Az utolsó pillanatban
azonban elbizonytalanodtam, az osztálytársaim és tanáraim legnagyobb megdöbbenésére azt kezdtem kérdezgetni, lehetne-e japán–filozófia szakra jelentkezni.
– Afféle tudós csodagyereknek tarthatták...
– Vagy valamilyen különleges állatfajnak. Az iskolaújságban – amelynek egy ideig
szerkesztője voltam – egy karikatúrát is közöltek rólam: nagy szemüvegben, csoda-

104

tiszatáj

bogárként ábrázoltak, amint egy befőttesüvegben kuksolok, amit a szerkesztőség
egyetlen leány tagja épp egy tollseprűvel porol le...
– Mi lett a japán–filozófia szakkal?
– Az nem létezett. A nagybátyám egyébként is felvilágosított, hogy filozófia címén
marxizmust tanítanak az egyetemen. Erről hallani sem akartam, végül mégis úgy döntöttem, hogy a bölcsészkarra jelentkezem. Ebből családi perpatvar keletkezett, apám
azt mondta, nem vagyok normális, abból nem lehet megélni.
– Édesapja mivel foglalkozott?
– Mérnök volt. Nekem is vett logarlécet és műszaki szakkönyveket, de nem sikerült az érdeklődésemet ebbe az irányba terelnie. Végül anyám kérlelésére nagybátyám,
mint a családunk legnagyobb tekintélyű tagja, áldását adta a döntésemre, így elcsitult
a vihar. Latin–magyar szakra jelentkeztem, azzal a nem titkolt szándékkal, hogy később a csak B-szakként felvehető görögöt fogom választani. Eleinte olyan elképzelésem
is volt, hogy majd szerzetesnek megyek, úgy gondoltam, akkor egész nap olvashatnék
és írhatnék, nem kellene olyan fárasztó dolgokkal foglalkoznom, mint a nők és a pénzkereset. Felvettem a finnugor szakot is, így az első évben négy szakos voltam. A magyar szakban mélységesen csalódtam, annak ellenére, hogy imádtam a magyar irodalmat. Tolnai Gábor professzor úr rettenetes órákat tartott a régi magyar irodalomról.
Akkor még nem létezett a „spenót”, ezért Klaniczay Tibor jegyzetét támasztotta oda
a táskájához, és azt olvasta fel előadás helyett. Olvasni én is tudtam, ezért elhatároztam,
hogy otthagyom a magyar szakot, mert ha valami így kezdődik, később sem lehet sok
jóra számítani. Arra gondoltam, átmehetnék olasz szakra. Imádtam Itáliát, nagybátyámtól és művészettörténész keresztanyámtól, Néray Miklósnétól – Néray Katalinnak, a Ludwig Múzeum igazgatójának édesanyjától – sokat hallottam Rómáról, ahol
a két világháború között mindketten ösztöndíjasok voltak. Dantét is imádtam, a házikönyvtárunkban megtalált Isteni színjátékot már azelőtt elolvastam és megszerettem,
mielőtt pontosan megérthettem volna. Kardos Tibor azonban kereken megmondta:
nem vesz át. A művészettörténettel is próbálkoztam, de Zádor Anna elmagyarázta,
hogy kedvel ugyan, de nem vehet át, mert ezen a szakon mindig csak annyi hallgatót
képezhetnek, amennyit el is tudnak helyezni. Végül az döntötte el a dolgot, hogy
a menzán elmeséltem az egy évfolyammal felettem járó arab–latin szakos Maróth Miklósnak: szeretnék írni egy lexikont a nem létező mitológiai állatokról. Fogalmam sem
volt arról, hogy Borges már írt ilyet. Miklós rám nézett, és azt mondta: „Te teljesen
hülye vagy, méltó arra, hogy perzsa szakos legyél. Menj el Bodrogligeti tanár úrhoz,
aki most szervezi a perzsa szakot!” El is mentem, és azt a szigorú választ kaptam, hogy
majd a következő tanév kezdetén, szeptemberben meglátjuk. A nyáron becsülettel elolvastam az összes, fordításban fellelhető perzsa irodalmat. Másodév kezdetén felvehettem az iranisztikát, így már öt szakos voltam, ezért kértem a dékáni hivataltól, hadd
adjam le a magyart. Háromszor visszautasítottak, végül a nagybátyám, aki jóban volt
a dékánnal, Sinkovics István történésszel, elintézte, hogy megszabadulhassak a magyar
szaktól, és a finnugortól is, amit a magyarral együtt le kellett adnom. A dékáni hivatal
vezetője őrjöngve közölte: majd ő gondoskodik arról, hogy ne kapjak állást, és akkor
mehetek tornatanárnak Tiszafüredre.
– Kik voltak az egyetemen a legmeghatározóbb tanárai?

2002. február

105

– Hahn Istvánnál szerettem volna szakdolgozatot írni Jézus példabeszédeiből, de
azután némi rábeszélésre mégis inkább iranisztikát, azon belül is egy meglehetősen
speciális témát választottam Telegdi Zsigmondnál: egy 11. századi Korán-kommentátor polihisztor, Zamakhsarí Muqaddimat al-adab című munkájának, vagyis az első
arab–perzsa szótárnak a lexikográfiai elemzését. A Muqaddimat al-adab legrégebbi kézirata sokáig a budai basa könyvtárában volt, majd a bolognai Marsigli-gyűjteménybe
került. Onnan sikerült az Akadémiai Könyvtár segítségével mikrofilmen meghozatnom, és összevetettem a többi kiadással. A szakdolgozatom így voltaképpen textológiai tanulmány volt a Muqaddimat al-adab szövegtörténetéről. A tanáraim közül ma is
szívesen emlékszem Voigt Vilmosra, aki egészen fiatal tanárként – mindössze öt évvel
idősebb nálam – folklóresztétika címmel meghirdetett stúdiumán bevezetést az esztétikába és szemiotikát tanított. A modern irodalomelméleti módszerek akkoriban még
teljesen ki voltak tiltva az egyetemről, ő így csempészte be mégis. Rengeteget tanultam
tőle. Mint latinos, görögös és iranista a legkülönfélébb tárgyakat tanultam Harmatta
János tanár úrtól: nemcsak görög és latin nyelvtörténetet, hanem például parthus
nyelvet is, amikor óiráni szövegeket olvastunk.
– Nyelvismeretéről legendák keringenek, számolta már, összesen hány nyelven olvasott
eddig?
– Már dán szövegekkel is kínoztam magam, mert volt egy dán szakkönyv, amire
szükségem volt egy tanulmányhoz. Az orientalista életformához elengedhetetlen, hogy
rengeteg nyelv alapjaival megismerkedjünk, például a beludzsival, az afgánnal, az
oszéttal. Az oroszt, az angolt, a franciát, a németet és az olaszt afféle segédanyagként
meg kellett tanulni, de a spanyolt és a portugált is legalább olyan szinten, hogy a szakirodalommal megbirkózzon az ember. Csehül is tanultam, mert Rypka kitűnő iráni
irodalomtörténete akkoriban még nem volt meg németül. Ehhez a pepecselő klasszikafilológiai, orientalisztikai munkához mindez hozzátartozik. Az életem nagy része itt,
az Irodalomtudományi Intézetben zajlott. Már első éves egyetemi hallgatóként szakkollégista voltam, de budapestiként nem költözhettem be az itt működő Eötvös Kollégiumba. Ennek ellenére gyakorlatilag itt laktam, általában este 10 órakor dobtak ki,
amikor bezárt a könyvtár; a tanszéken viszont a görög szakosoknak saját fiókjuk volt,
ami nagy kiváltságnak számított. Az egyetemen heti ötvenkét órám volt, nyaranta pedig nagybátyámnak köszönhetően érdekes munkát végezhettem: azokban az években
katalogizálták a Központi Teológiai Könyvtár régi anyagát, s a munkálatokba én is
bekapcsolódhattam, így a nagyszombati egyetem Budára költöztetése után odakerült
17–18. századi könyveket lapozgathattam. Hallatlanul sok érdekes régi magyar irodalmi anyag is volt bennük.
– Az egyetem helyett ott szeretett bele a régi magyar irodalomba?
– Igen, az elhagyott régi magyar irodalom valóban visszalopta a szívembe magát.
Találtam a 17. század eleji teológiai nyomtatványokban ismeretlen magyar nyelvű
ajánlóverseket, amelyek közül később több be is került a Régi magyar költők tárába.
Egy jezsuita verseskötetet is találtam, amit egy olyan csehországi szerzetes írt, aki Rákóczi tanára volt, és a kötetét is a fejedelemnek ajánlotta. Ez annyira megragadott,
hogy elhatároztam, Trencsényi-Waldapfel Imre tanár úr klasszika-filológiai diákköri
pályázatára feldolgozom ezt az Amores Mariani című kötetet. Egy rejtélyes betegség
majdnem megakadályozott ebben: bekerültem a Péterffy Sándor utcai kórházba, mert
nem tudták kideríteni az orvosok, mitől van erős bágyadtsággal járó tartós hőemelke-

106

tiszatáj

désem. A kórházi vizsgálatok során sem tudták megállapítani. Lassan elmúlt magától.
A kórházba is magammal vittem a latin nyelvű kötetecskét, ott is dolgoztam a pályamunkámon, ami végül elnyerte Trencsényi-Waldapfel tetszését.
– Az egyetem után hogy indult a pályája?
– Végzősként mindenkinek alá kellett volna írnia egy papírt arról, hogy a diploma
után tanítást vállal. Erre nem voltam hajlandó, a latin-görög-perzsa szakkal mindenképp kutató szerettem volna lenni. Az Akadémiai Kiadó lexikonszerkesztősége hirdetett egy állást, amire jelentkeztem. Rubin Péter fogadott, és arra kért, írjak a Kislexikonról valami blikkfangos szöveget német nyelven, amit reklámként lehet használni.
Akar olyan könyvet olvasni, amelyben a sok hasznos tudnivalóval együtt megtalálja
azt a receptet is, amellyel meg tudja mérgezni vagyonos nagynénikéjét? – így szólt
a reklámszlogenem, amit ma talán már el is fogadnának, akkoriban azonban más
stílusú volt még a marketing, nem voltak vevők a humoromra. Rubin szomorúan rám
nézett és megkérdezte: akkor is értesítsenek-e, ha nem vesznek fel. Értesítettek.
– Hogyan került az MTA Irodalomtudományi Intézetébe?
– Mayer Erika tanárnőm, akit nagyon szerettem, szólt, hogy a férjétől, Pirnát Antaltól, az intézet munkatársától hallotta, kiírtak náluk egy pályázatot nekem való gyakornoki állásra. Latinost kerestek, ezért jelentkeztem. Először Sipos István, az intézet
párttitkára – aki később Bulgáriába ment tanítani – hívatott be elbeszélgetésre. Utána
Szabolcsi Miklós is meghallgatott, aki azt kérdezte, kik voltak a legkedvesebb tanáraim. Azt válaszoltam, a legkedvesebb Kerényi Károly lett volna, de őt eltávolították
az egyetemről. Ez a szöveg nem tetszett neki, azt mondta, ha fel is vesznek, nem fogok
én az intézetben perzsa irodalommal foglalkozni. Sőtér István is meghallgatott, vele
a Benda-féle jakobinus szöveggyűjteményről beszélgettem, amit szerencsére nem sokkal
korábban olvastam. Az elbeszélgetések után hosszú csönd következett, majd augusztus
végén kaptam meg az értesítést arról, hogy felvettek az intézetbe gyakornoknak. Tizenhárom jelentkező közül hármunkat vettek fel. Veres Andrást, aki ma is kollégám
itt, és Dienes Lászlót, akinek az édesapja a Tanácsköztársaság idején könyvtárügyi
népbiztos volt, később Romániába emigrált, ahol megalapította a Korunkat. Végül
a Szovjetunióban kötött ki, ahol elvette a bolsevik párt egyik alapító tagjának a leányát. Szabó Ervin tanítványa volt, érdekes figura, mint a fiától megtudtam, sokáig az
anarchoszindikalizmus lappangott benne, majd öreg korára buddhista lett. Dienes Laci
gyűlölte a politikát, ezért amikor az édesapja párttörténeti érdemeire való hivatkozással rá akarták venni, hogy lépjen be a pártba, inkább disszidált. Ma egy kiváló szlavista
tanszéket vezet az Egyesült Államokban. Azóta sem találkoztunk.
– Milyen feladatokkal bízták meg az Irodalomtudományi Intézet gyakornokaként?
– Akkoriban először minden gyakornokot bedobtak az alapmunkálatokba, a bibliográfiába és a textológiába. Ez hallatlanul hasznos volt. Akkoriban készült a Magyar
irodalomtörténeti bibliográfia, amelynek két szerkesztője, Varga Kálmán és V. Kovács
Sándor lettek az első főnökeim. A megoldatlan cédulákat bízták rám. Nem kitolásból,
egyszerűen kíváncsiak voltak rá, mit tudok.
– Nyomozómunka volt?
– Igen, elsősorban az Országos Széchényi Könyvtár hírlaptárában 19. századi erdélyi szász folyóiratokat kellett átnéznem. Hetente kellett leadnom az elvégzett munkát.
Emlékszem, mennyire boldog voltam, amikor találtam egy rövid cikket ami, arról

2002. február

107

szólt, hogy amikor Báthory István lengyel királyként az oroszok ellen Plock bevételénél nagy sikert ért el, Erdélyben is óriási ünnepséget rendeztek, amelynek keretében
még a várostromot is eljátszották. Később az intézetben a 18. századi osztályra kerültem Szauder Józsefhez és Tarnai Andorhoz, akiktől rengeteget tanultam, és akik pótmestereim lettek. Végül a 19. századi osztályon kötöttem ki, amelyet Lukácsy Sándor
vezetett (nemrég hunyt el), aki atyai barátom és mesterem lett. Az 1970-es évek elején
írtam első tanulmányomat a magyarországi jezsuita eposzról, ami az Irodalom és felvilágosodás című kötetben jelent meg. Kenéz Győző végignézte az Országos Levéltár
cenzúrai aktáit, és az ő cédulái alapján írtam meg Faludi Ferenc cenzori tevékenységére
vonatkozó tanulmányomat és más hasonlókat. Közben Dienes Laci személyében újra
elcsábított az ördög. Tőle tudtam meg, hogy Németh G. Béla Arany-szemináriumot
szervez az intézetben. Mivel nem ismertem, gyorsan elolvastam néhány könyvét. Láttam, hogy egy abszolút kiváló mester lehet, és általa a hátsó ajtón visszalopakodhatnék
a magyar irodalomba. Hallatlanul izgalmas volt ez a szeminárium, többek között
Szegedy-Maszák Mihállyal, Veres Andrással, Zemplényi Ferivel és Korompay Jancsival
együtt vettem részt rajta. Aranyt mindig nagyon szerettem, a Ráth Mór-féle arany-vörös színű, préselt selyembe kötött „Arany-összes” kötetei mind meg voltak otthon
apám könyvtárában. Gyerekkoromban valamennyit végigolvastam, még az Arisztophanész- és Shakespeare-fordításokat is. Ez a szeminárium azért is csodálatos iskola
volt számunkra, mert a legkülönbözőbb műveltségi területeket hoztuk magunkkal.
Szegedy-Maszák anglista és modern komparatista szemlélete merőben más volt, mint
Korompay Jancsi franciás műveltsége vagy Veres András filozófiai hozzáállása. Bevallom, eleinte sokat szorongtam is amiatt – egyébként is ilyen típus vagyok –, hogy
megállom-e a helyem ebben a csapatban. Végül kiderült, a klasszika-filológia sem rossz
előiskola, és annak ellenére, hogy nem végeztem magyar szakot, megálltam a helyem.
Amit el kellett olvasni Aranyhoz és a korszakhoz, azt természetesen óriáskígyó gyanánt betermeltem. Németh G. Béla hallatlan bölcsességgel és tanári zsenialitással
vezette a vitákat, és dobta be a feldolgozandó témákat. Hetente egyszer volt szeminárium, elkezdtük ebéd után, és sokszor estig tartott. Amikor jó idő volt, gyakran a peripatetikus módszert választottuk: felmentünk a Gellért-hegyre és séta közben vitatkoztunk egymással. Géza irgalmatlanul megdolgoztatott bennünket, ötször-hatszor
átíratta a dolgozatainkat, mielőtt kötetbe szerkesztette volna őket. A legapróbb stilisztikai vagy módszertani hanyagságot, felületességet, adatbeli tévedést sem tűrte. Igazi
posztgraduális iskola volt, ezért Németh G. Bélát is az egyetemi tanáraimhoz szoktam
sorolni.
– Hogyan került kapcsolatba a szegedi egyetemmel?
– 1968-tól dolgoztam az Irodalomtudományi Intézetben, sokáig nem is reméltem,
hogy politikailag gyanús személyként valaha is taníthatok. Időközben létszámcsökkentések is voltak az intézetben, és igyekeztek azokat lapátra tenni, akiktől – úgy látták – jobb megszabadulni.
– Politizált?
– 1968-ban ismerkedtem meg az intézetben Bojtár Endrével, aki bevont engem is az
Eszmélet című, akkor Horgas Béla szerkesztésében készülő lapba. Nádas Péterről írtam egy cikket, ami az Eszméletet betiltása után évekig nem jelenhetett meg. Bojtár
Endre jóvoltából kapcsolatba kerültem az ellenzéki írókkal, művészekkel. Részt vettem néhány erős rendőrségi megfigyelés mellett lezajlott tanácskozáson, amelyeken az

108

tiszatáj

a kiúttalanság próbált valahogyan megfogalmazódni és valamilyen irányba elindulni,
ami az Eszmélet betiltása után alakult ki. Akkoriban ismertem meg Kenedi Jánost, aki
a Profilt szerkesztette. Ebben a tekintetben legfőbb mesterem feltétlenül Mészöly Miklós volt, aki atyamesterként lebegett az egész kör felett, és akivel jó barátságba is kerültem. Nemrégiben bekövetkezett halála rettenetesen megrázott, mert nagyon szerettem. Tudták rólam, hogy kikkel szűröm össze a levet. Ez a társaság nem volt különösebben szemérmes politikailag, még ha nem is kerülhettek a gondolatok nyilvánosságra, mindenki tudta, miről van szó. Az intézetben szerveztem egy ifjúsági klubot,
amit 1972-ben közvetlenül a pártközpont tiltott be, mert Eörsi Istvánt is meghívtam.
Azért reagáltak erre különösen érzékenyen, mert addigra már megjelent a korcsulai
nyilatkozat, amit ő is aláírt. Szerb Jánost – aki később öngyilkos lett – alig tudtam lebeszélni, hogy felolvassa a gdański versét. Akkora botrány lett volna, hogy talán még
az intézetet is feloszlatták volna. Cseh Tamás első fellépését is én szerveztem a klubban, ahol természetesen mindenki pontosan értette, hogy miről szólnak a dalai. Szili
Jóska, az intézet bölcs, sőt zseniális párttitkára sokáig az ifjúsági klubra hivatkozva
tudta elérni, hogy a mienk maradjon az egyetlen akadémiai intézet, ahol nem működik
KISZ-szervezet. Az intézetben ismerkedtem meg a két ’56-ossal, Lukácsy Sándorral és
Vásárhelyi Miklóssal is, akik ugyancsak a bizalmukba fogadtak, és összehoztak az akkor még egységes ellenzék több irányzatával. Kulin Ferenc az egyetem óta jó barátom
volt, ezért sokat írtam a Mozgó Világba – a betiltás évében már kolumnista voltam –,
és agitáltam másokat is. Egyszerre kezdtem tanítani a szegedi egyetemen és az Eötvös
Kollégiumban. A szegedi meghívásom kezdeményezője Hajdú Péter volt, aki Lukácsynak volt évfolyamtársa és jó barátja még az Eötvös Kollégiumban. Horváth Károly javaslatára sikerült elérnie, hogy Lukácsyval ketten lemenjünk Szegedre tanítani. A reformkort kezdtem oktatni, amit öt éven át csináltam, egészen addig, amíg Szajbély
Mihálynak át nem adhattam ez a munkát. Az Eötvös Kollégiumi tanítást Bende Júliának köszönhettem. Akkoriban, ha legalább tíz diák kérte, hogy valaki tanítsa őket,
akkor az illetőt meghívták oktatónak. Júlia összegyűjtött tíz diákot, akik engem szerettek volna, így én meghívást kaptam, és 20. századi magyar irodalmat tanítottam.
Sok kedves tanítványom volt, köztük Kőszeghy Péter és György Péter, akik Szegedről
jöttek fel. Az Eötvös Kollégiumban is előfordult, hogy megjelent a rendőrség. Például
amikor meghívtam Grendel Lajost, betiltották az órát, ezért átmentünk író és festőművész barátom, Lábass Endre közeli műteremlakásába, és ott beszélgettünk. Eljött
hozzánk Mészöly Miklós is, aki azután szoros kapcsolatot alakított ki a kollégiummal.
Egyszer a minisztériumból is kijöttek, behívattak az igazgatóhoz és megkérdezték, miért pont olyan írókat hívok meg, mint Mándy és Mészöly, és sohasem olyanokat, akiket hivatalos elismerésekben is részesítenek. Erre azt válaszoltam, azokat úgyis tanítják
az egyetemen, ezért inkább olyanokat választok, akikkel másként nem találkoznának
a hallgatók. Járt nálunk később többek között Nádas Péter és Esterházy Péter is. A beszélgetések egy részéről hangfelvétel is készült, ezeket ma a Petőfi Irodalmi Múzeumban őrzik. Biztosan érdekes lenne feldolgozni őket.
– Szegeden zökkenőmentesebb volt az oktatás?
– Nem egészen. 1977-ben nyomást gyakoroltak a szegedi egyetemre, Szabolcsi Miklós személyesen utazott el Szegedre és követelte Keserű Bálinttól, hogy az ilyen kútmérgező elemeket, mint Lukácsy és én, távolítsa el az egyetemről, vagy vegye át az intézettől, mert ő boldogan megszabadulna tőlünk. Keserű tanár úr kénytelen volt lesze-

2002. február

109

reltetni a névtáblánkat az egyetemen, és látszólag el is tűntem Szegedről egy időre.
Azonban már ősszel valamilyen helytörténeti pénzen visszaszivárogtam, óperzsát és
középperzsát tanítottam az altaisztika tanszéken, majd Berzsenyit annak a csoportnak,
amelyben többek között Zalán Tibor és Csapody Miklós is hallgatóm volt. Amikor
Vajda György Mihály megalapította a komparatisztikai tanszéket, átvett, és így újra
feltűnhettem legálisan is Szegeden.
– Mindezek fényében nyilvánvaló, hogy a szabadság eljöveteleként élhette meg a rendszerváltás éveit...
– 1989 számomra egy feledhetetlen év volt. Egész esztendőben írtam – mindent és
mindenhova. Elképesztő mennyiségben termeltem a kéziratokat minden újonnan alakult folyóirat számára. Mindez 1990-ben is folytatódott, csak kicsit kisebb intenzitással. Bekerültem a Magyar Napló szerkesztőségébe, 1988-tól már a Vigília szerkesztőségének is tagja voltam. Boldogan írtam nemcsak tanulmányokat, hanem azokat a novellákat is, amelyek később a Hosszúlépés című kötetemben jelentek meg, amit még 1990
szeptemberében rendeztem össze és adtam be a Szépirodalmi Könyvkiadónak. A Hoszszúlépés eredetileg ikerkönyvnek készült, amelynek nagyobbik felét Lábass Endre írta
volna. Valódi kocsmatúra-kalauz lett volna, sajnos ebben a formában nem jelent meg,
mert a kiadó időközben megszűnt. Endre végül Rövidlépés címmel közreadta az eredeti terv csontvázát.
– Úgy tudom, a könyvterveivel sokáig nem volt szerencséje...
– 1979-ben Mészöly Miklóssal, Lukácsy Sándorral és Fogarassy Miklóssal együtt
szerkesztettük a Magyar Tallózó címmel elindított sorozatot, amit aztán Kardos elvtárs, a Magvető igazgatója a nevünk nélkül jelentetett meg. Kardos akkoriban a „négyek bandájának” nevezett bennünket az ÉS-ben, mire mi ügyvédhez fordultunk, aki
azt tanácsolta: mivel teljesen igazunk van, biztosan elveszítenénk a pert, ezért nem érdemes rá időt és energiát pocsékolni. Egyébként ötszáz kötetes sorozattervet adtunk
be a Magyar Tallózóról a Magvetőnek. Nemrégiben újra szóba hozta valaki, hogy érdemes lenne megcsinálni. Az első tanulmánykötetemnek is hasonló lett a sorsa. 1979ben Eretnekek és próféták címmel egy vastag tanulmánykötetet adtam le a Magvetőnek, ahol meg is szerkesztették, már szerepeltem is a következő évi tervben, ám váratlanul felbontották a szerződésemet, és visszaadták a kötetet. Erre Sőtér István elküldte
Illés Endrének a Szépirodalmi Kiadóba. Onnan hosszú várakozás után kaptam egy ledorongoló levelet, amelyben azt írták: lényegtelen dolgokkal foglalkozom, hihetetlenül sok lábjegyzet van a tanulmányaimban, amelyek azt a látszatot akarják kelteni,
hogy a felsorolt óriási mennyiségű szakirodalmat mind elolvastam eredeti nyelven. Ez
nem lehetséges, ezért amit csinálok, az csak bűvészmutatvány, olyan filosz vagyok, aki
nem bontja le a felépített palota előtti állványzatot. Kiemelték, hogy egyetlen kivétel
van: a Faludi Ferencről írt tanulmányom, amely jó torzképet fest arról a cenzorról, aki
megsajnálja az áldozatát, és emiatt megbüntetik. Azóta sem tudom, ki írhatta ezt
a gyönyörűséges levelet, mindenesetre freudi módon saját magát is jellemezte benne.
Ebből a kötetből sem a Magvetőnél, sem pedig a Szépirodalminál nem lett semmi. Végül 1989-ben sokadik kísérlet után Dérczy Péter és Csapody Miklós jóvoltából a JAKfüzetek sorozatában jelent meg „Múltaddal valamit kezdeni” címmel. Ugyan csak töredéke volt a hajdani vastag kötetnek, de azért egy sor fontosabb írásomat – Vörösmartyról, Petőfiről, Aranyról – bele tudtam tenni.

110

tiszatáj

– 1991 és 1995 között Rómában volt magyar nagykövet. Hogyan kapott felkérést erre
a diplomáciai feladatra?
– Antall József miniszterelnököt – aki mellesleg Eötvös-kutató is volt – már a rendszerváltás előtt személyesen ismertem. Jó barátságban volt Németh G. Bélával és Oltványi Ambrussal, valamint régi jó barátommal, Jeszenszky Gézával, akinek a felesége
az unokahúga volt. Én is a Jeszenszky családnál találkoztam többször is vele, elmesélte
az ’56-os élményeit. Katona Tamással is jól ismertük egymást, hiszen az Eötvös Kollégiumban és a szegedi egyetemen is kollégám volt, és máig is jó barátságban vagyunk.
Hármójuk körében merülhetett fel az ötlet 1990 júniusában, hogy én legyek a római
nagykövet. Az elődöm már ötödik éve teljesített szolgálatot, lejárt a megbízatása.
Antalléknak több jelöltjük is volt, de az egyik időközben meghalt, a másik valami
miatt végül nem bizonyult alkalmasnak, a harmadik pedig visszautasította a felkérést.
1990-ben Katona Tamásék elküldtek Krakkóba, hogy egy küldöttség tagjaként képviseljem Magyarországot egy nemzetközi kulturális konferencián. Tétje is volt a tanácskozásnak: el kellett hárítanunk azt a szlovák indítványt, amely a hajdani Felvidékről származó magyar műkincsek visszaadását szorgalmazta. Ez sikerült is. Amikor mit
sem sejtve hazajöttem Krakkóból, Jeszenszky Géza megkérdezte: nem akarok-e nagykövet lenni Rómában. Először azt hittem, hülyéskedik, de hamar kiderült, hogy mégsem, és a krakkói megbízatás egyfajta próbaút volt számomra. Gondolkodási időt kértem, és elmentem Katona Tamáshoz, aki elmondta az előzményeket, és győzködött,
hogy vállaljam el, alkalmas leszek a feladatra. Tíz nap gondolkodási idő után három
embert javasoltam magam helyett Jeszenszky Gézának, ám kiderült, hogy az egyik
már korábban visszautasította, a másik sem vállalta, a harmadik pedig nem alkalmas.
Miután nem tudtam átpasszolni a feladatot senkire, úgy döntöttem, megpróbálom. Két
dolgot azonban elhárítottam: nem léptem be sem az MDF-be, sem pedig a Külügyminisztérium állományába. Előbbibe azért nem, mert az MDF alapító tagjai közé tartoztam, mint ahogy az SZDSZ elődjének, a Hálózatnak a megalakulásánál is jelen voltam, valamint aláírtam a Fideszt támogató értelmiségi nyilatkozatot is, de amikor
párttá szerveződtek, egyiknek sem lettem a tagja. A külügybe pedig azért nem akartam
átkerülni, mert tudtam, hogy csak ezt az egy feladatot vállalom el, nem kívánok végleg
diplomáciai pályára lépni. Így aztán az akkor még létező munkakönyvem itt maradt az
Irodalomtudományi Intézetben, ahonnan minisztériumi kikérővel mentem Rómába.
– Nagyköveti teendői mellett mennyire sikerült Rómában a magyar kultúra, a magyar
irodalom érdekeit is képviselni?
– Nagy szerencsém volt, mert a felejthetetlen Klaniczay Tibor jóvoltából, aki
mindvégig nagy szeretettel egyengette a pályámat, éppen harmincötször voltam addig
különböző tudományos rendezvényeken Olaszországban. Elég jól ismertem azokat,
akik a magyar irodalommal foglalkoztak. Mindent megtettem, hogy segítsem őket
a továbbiakban is. Olyan nagyszerű segítőim voltak ebben, mint Kelemen János, a Római Magyar Akadémia igazgatója és Hajnóczi Gábor művészettörténész, akik egyben
gyerekkori jó barátok is voltak, és vállvetve küzdöttek velem azért, hogy minél több
és gazdagabb rendezvényünk, kiadványunk legyen. Igyekeztünk visszaadni a Magyar
Akadémia tudományos rangját is. Odaadtam az Írószövetségnek a nagykövetség hajdani futárszobáját, amely a technika fejlődésével feleslegessé vált. Ennek köszönhetően
sok magyar író megfordult nálunk. Érkezésem előtt a nagykövetség több pompás termét is raktárnak használták. Ezt az épületrészt restauráltattam, és a palota legszebb ré-

2002. február

111

szén három hatalmas teremben kiállítóhelyet alakíttattam ki. Így a magyar képzőművészeknek is lehetőségük nyílt Rómában a bemutatkozásra. Igyekeztem segíteni
a könyvtár rekonstrukcióját és minél több ösztöndíjas meghívását is. A leglátványosabb
rendezvénysorozatot 1994-ben, Kossuth halálának 100. évfordulóján szerveztük. Itthon teljesen megfeledkeztek erről, a legnevesebb Kossuth-kutatót, Szabad Györgyöt
én hívtam fel telefonon. Kiderült, hogy bokros házelnöki teendői mellett nem is gondolt az évfordulóra. Végül megalakult a Kossuth Emlékbizottság, amelynek magam is
tagja lettem, és Kelemen Jánossal együtt rám bízták az olaszországi rendezvények megszervezését. Tizenhét kiállítást – és hozzájuk kapcsolódva több rangos konferenciát –
tudtunk rendezni Olaszország-szerte.
– Ma is él még a Kossuth-hagyomány Olaszországban?
– Igen. Csorba László Kossuth-kutató, a Római Magyar Akadémia tudományos
igazgatója elérte, hogy Kossuth születésének 200. évfordulójára Róma kellős közepén,
a Viktor Emánuel-emlékmű mögött lévő Risorgimento Múzeumban hatalmas Kossuth-kiállítást rendeznek. 1994-ben Torinóban tudtunk hasonlót csinálni az ottani
Kossuth-terem állandó gyűjteményére építve.
– Hogyan látja, milyenek a magyar irodalom lehetőségei Olaszországban?
– Márai Sándornak immár az ötödik kötete jelenik meg olaszul. Ennek a sikernek
a farvizén talán majd másokat is el lehet adni. Tudomásom szerint Márai fordítója
Marinella D’Alessandro nemrégiben nyert pályázatot Füst Milán Feleségem története
című regényének lefordítására. Feltehetőleg ez is nagy siker lesz. Az olaszok Petőfire
szoktak még odafigyelni, az ő költészetét ismerik legjobban a magyar lírikusok közül.
Mészöly Miklósnak és Ottlik Gézának nem volt szerencséje, pedig mindketten még
életükben megjelentek olaszul. Adynak, Kosztolányinak és József Attilának is több
kötete jelent meg olaszul, de ezek nem keltettek nagyobb figyelmet. Persze ennek az is
oka lehet, hogy ezek a kétnyelvű kiadványok eleve szűkebb kört céloztak meg, és talán a műfordítások sem voltak eléggé átütőek ahhoz, hogy önmagukat eladják. A 2002
őszére tervezett olaszországi magyar szezon néhány kiadót már fellelkesített, hogy
magyar tárgyú köteteket jelentessenek meg. Láttam már az erre vonatkozó pályázatot
is. Lehetséges, hogy ez kedvező fordulatot jelent majd a magyar irodalom számára.
– Mi jut eszébe először Szegedről, és milyennek látja ma a várost?
– Amikor 1973-ban járni kezdtem Szegedre, még teljesen le volt robbanva a város.
Amikor végre renováltak vagy kifestettek egy házat, úgy örültem neki, mintha a szülővárosomban történt volna. Mindig fájt, amikor lebontottak valami szépet. Sajnáltam,
hogy a szép napsugaras ház helyén felépítették a borzalmas nagyáruházat. Emlékszem,
a napsugaras házban volt egy borbély, akihez gyakran bejártam. Az a borbélyüzlet
olyan volt, mint egy Tömörkény-novellában. Írtam egy gyászódát, amikor bezárták
a Tóthot és átalakították. Szegedet mindenestől szeretem, a maga vidékiességével és
egyediségével, az árvíz után épült csodaszép palotákkal, amelyek már kezdtek a városnak igazi nagyvárosi jelleget adni. Legfőképpen Szeged egyetemét szeretem. Nagyon
sokat köszönhetek neki. Rengeteg kedves tanítványom volt, akik szétszéledtek az országban. Ha úgy alakul a sorsom, hogy újra lesz módom 19. és 20. századi órákat tartani, több figyelmet fordítok majd Tömörkényre és Mórára, akiket remek íróknak tartok. Annak ellenére, hogy Móra nem tudott a Nyugatba bekerülni, a magyar próza öthat legnagyobb mestere közé sorolnám. Imádom az írásait. Érdekes, hogy már azelőtt

112

tiszatáj

vonzódtam Szegedhez, hogy jobban ismertem volna. Egyetemista koromban jártam
ott először, egyik kedves latintanárom, Berényiné Révész Mária – aki szegedi volt –
vitt el bennünket tanszéki kirándulásra, és mutatta meg a várost. Azóta valahogyan
Szegedet a második otthonomnak tartom, szeretem a csöndjét, az utcáit. Szeretem
a Móra Kollégiumot, ahol Erdélyi Ágnes jóvoltából évekig beszélgethettem a diákok
társaságában a fél magyar irodalommal. Szeretem még a barátaim hűlt helyét is: így
például azt a szerkesztőséget, ahol az elfeledhetetlen Baka Istvánnal üldögéltem. Az
utóbbi években sajnos mindig annyi órám van, hogy gyakorlatilag bent töltöm az életemet az egyetemen. Még ebédelni sem tudok elmenni, így a szomszéd sarki ABC-ben
szoktam kiflit, tíz deka felvágottat és kefirt venni, és az utcai padon eszem meg. Ma
már nem jutok el kiállításokra, színházi előadásokra sem. Így Szeged ma elsősorban az
egyetemet jelenti számomra, azokat a kedves kollégákat, akiktől én is tanultam, és
azokat a hallgatókat, akiket tanítottam, tanítok és a jövőben még tanítani szeretnék.

Hollósi Zsolt

Kérjük kedves olvasóinkat, hogy személyi jövedelemadójuk egy százalékával támogassák a Tiszatájt. Amennyiben úgy döntenek, hogy lapunk fenntartásához hozzá kívánnak járulni, rendelkezzenek a következő adószám javára:
19082349 2 06
Tiszatáj Alapítvány
*
A Tiszatáj Könyvek következő darabja február elején kerül a boltokba. Imre László Műfajtörténet és/vagy komparatisztika c. tanulmánykötete nyolc írást tartalmaz a klasszikus
magyar irodalomról.
*
Néhány szerzőnkről: NAGY KOPPÁNY ZSOLT Marosváráshelyen született, jelenleg Kolozsvárott él. Első novelláskötete Arról, hogy milyen nehéz címmel jelent meg. VITÉZ
GYÖRGY Kanadában él, legutóbbi könyve a Confabulatio mystica. GEREBEN FERENC
a Pázmány Péter Katolikus Egyetem docense.
Márciusi számunk tartalmából:
ÁGH ISTVÁN, LÁSZLÓFFY ALADÁR, LÖVÉTEI LÁZÁR LÁSZLÓ versei
FERDINANDY GYÖRGY, GRECSÓ KRISZTIÁN novellája
TORNAI JÓZSEF esszéje
Tanulmányok Szilágyi Domokosról és Kányádi Sándorról
Diákmelléklet:
VADAI ISTVÁN Csokonai Vitéz Mihály Tartózkodó kérelem c. verséről

/ira: 200 Ft

3770133

116008

0 0 2 02

