2009 JÚL 0 3

tiszatáj

i AE55"5"

6 3 . É V F O L Y A M

Dobai Péter,
Kibédi Varga Áron,
Tandori Dezső
versei
Móra FerencZalán Tibor:
Rab ember fiai
(I. felvonás)
V ári Attila novellája
Beszélgetés
Géczi Jánossal
kulcsár Szabó Emő:
Jzem vagy műhely?
Maurits Ferenc
versei és grafikái

7

2009. július

tiszatáj
I R O D A L M I FOLYÓIRAT
Főszerkesztő:
OLASZ S Á N D O R

Szerkesztő:
HÁsz RÓBERT
A szerkesztőség tagjai:
A N N U S GÁBOR

(művészeti szerkesztő)
D O M Á N Y H Á Z I EDIT

(nyelvi lektor)
HAJÓS JÓZSEFNÉ

(szerkesztőségi titkár)

tiszatáj
Megjelenteti a Tiszatáj Alapítvány Kuratóriuma
a Csongrád Megyei Önkormányzat, Szeged Megyei Jogú Város Önkormányzata,
a József Attila Alapítvány ,
a Nemzeti Kulturális Alap és
a Magyar Szak- és Szépirodalmi Szerzők és Kiadók Reprográfiai Egyesülete
támogatásával.

^ ^ ^ B ^ S
n ^ B
•
•
•

Felelős kiadó: Tiszatáj Alapítvány.
Szedés, tördelés: Tiszatáj Alapítvány.
A lapot nyomja: Garmond 2000 Kft., Szeged.
Felelős vezető: Kinyik Erika.

m a s Z r í

Internet: w w w . t i s z a t a j . h u e-mail: t i s z a t a j @ t i s z a t a j . h u

•
"
Nemzeti

[
® •
Kulturális Alap

Szerkesztőség: 6741 Szeged, Rákóczi tér 1. Tel. és fax: (62) 421-549. Levélcím: 6701 Szeged, Pf. 149Teijeszti: Lapker (Magyar Lapteijesztő Rt.)
Előfizetésben terjeszti a Magyar Posta Rt. Hírlap Üzletága 1008. Budapest, Orczy tér 1.
Előfizethető valamennyi postán, kézbesítőknél,
e-mailen: hirlapelofizetes@posta.hu, faxon: 303-3440
További információ: 0 6 8 0 / 4 4 4 - 4 4 4
Egyes szám ára: 5 0 0 forint.
Előfizetési díj: negyedévre 1200, fél évre 2400, egész évre 4 8 0 0 forint.

ISSN 0133 1167

Tartalom
LXIII. ÉVFOLYAM, 7. SZÁM
2009. JÚLIUS
TANDORI DEZSŐ: „Hetven” felé; Légvárvilág; Nem érdemes belemenni (Csonka vers); Övéimen aluli ütések

3

KIBÉDI VARGA ÁRON: Nagypéntek; Időjárás; Kisepert;
Lajtorja; Aki szeret ......................................................

10

SZAKOLCZAY LAJOS: Családi kör .........................................

13

VÁRI ATTILA: Kankalinfütty ...............................................

17

MÓRA FERENC –ZALÁN TIBOR: Rab ember fiai (vidámszomorú játék történelemmel) I. felvonás ..................

31

DOBAI PÉTER: Emilio Greco meglesett szobra a San Salvatore in Lauro kolostorának időtlen kerengőjében.
Róma, Marsmező (Vers a Latin lélegzet című készülő kötetből); Ligur-tengeri halászkikötő-látkép;
Balaskó hív emlékében, ’ki nem volt besúgó a szocializmus építése közben ...............................................

57

PAYER IMRE: Istenpára; Feleselés Ikarosszal; „A szabadság a legfőbb érték”; Leukonoéhoz; Elteltél, eltelt… ..

62

MAURITS FERENC: Tájversek (Akvarell vázlatok, tollal és
ecsettel) .......................................................................

66

Sok apró részlet és műegész (Géczi Jánossal beszélget
Ménesi Gábor) ............................................................

68

SIMAI MIHÁLY: A Teremtés Mindenese (Schéner Mihály
emlékére) .....................................................................

83

TANULMÁNY
KULCSÁR SZABÓ ERNŐ: Üzem vagy műhely? (Avagy válaszút előtt állnak-e a humán tudományaink?) ..........

85

KRITIKA
SIPOS LAJOS: Lengyel András két könyvéről (József Attiláról. Életrajzi aprólékok; A törvény és az üdv metszéspontján. Tanulmányok Németh Andorról) .........

95

ALBERTINI BÉLA: Ady, a portrévá lett arc (Ady Endre öszszes fényképe – E. Csorba Csilla könyve) ...................

99

MARKÓ ISTVÁN: A líra diadala (Ágh István: Fénylő Parnasszus) ....................................................................... 103
KOLOZSI ORSOLYA: Egymást keresztező sorsok (Závada
Pál: Idegen testünk) .................................................... 106
KOMÁLOVICS ZOLTÁN: Az ismeretlen nőtől az ismeretlen
férfiig (Villányi László: valaki majd [ismeretlen költőnők versei]) .............................................................. 110
Szerkesztői asztal ............................................. a belső borítón

ILLUSZTRÁCIÓ
MAURITS FERENC alkotásai a címlapon, a 12., 16., 61., 65.
és a 109. oldalon

TANDORI DEZSŐ

„Hetven” felé
1./ Glóbusz globál
Ha megvárat is az autóbusz,
legalább gondolkodhatom,
ezen: vagyok… várok… a glóbusz
megvan tehát. Van fogalom.
Bukdosnak a dolgok. Akadnak
örömök is, de hol van az már,
hogy mit bántuk, ha elakadnak,
s uborka volt glóbusz, a mustár,
s az egész Föld forgott velünk,
hogy zsengén megszerelmesedve
tudtuk: tegyük, mit tehetünk.
Ma sánta madárka, pár medve:
ez életünk centruma. Tévé,
mely mintha akadozna ma.
Kattintgatónk hiába kérné
a csatornát, kis sárga pont
a beltéri egységen nem gyúl.
Globális vihar van! Na mondd!
De aztán, mélyen éjszaka
egyszerre ott van, néz, mint kis nyúl
magas fűből a kis pont: megvan,
ámulok, dédelgetem – végre ma
újra tévézek… S nem nyitom, nem.
Most jövök rá, globál hogy untam.

4

tiszatáj
2./ Koponyatetői sajgások
Koponyatetőm. Föld hósipkája,
ég nyavalyája, áldott bár:
felmelegedés divatjára
részemről ez a sajgás vár.
Karinthy agydaganata
jut erről az eszembe ma.
Tavaly fának mentem, megreccsent
koponyám – ez összefügg ezzel
(mert tudjuk, az összefügg azzal!) –,
most segíts, még egyszer, kedves angyal,
ki nem hagytad, szecska legyek
busz és villamos kerekek
alatt, vidd innen viharod,
ha vesztemet nem akarod.
Nem, képzelődöm. Hirtelen
rádöbbentem: ez van velem,
hetven év, oly kevés esély,
Mészöly Miklósnak már alig tíz,
Ottliknak jó nyolc, Paul Newmannek
tizenhárom, még pár rímemnek
lesz ideje, emléknyi kéj
újul – alig –, a testem elhíz,
Kis idő még, az ördög elvisz,
vagy te lebbensz el velem, angyal.
itt maradt hat milliárd riválisommal
a globális glóbusz, a mustár,
az uborka – csonka a leltár –,
hány évtizedet fecséreltem,
mi mindent csak haszonra tettem,

2009. július

5
de mit tettem volna, mire?
Lóra? Lottóknak esélyeire?
Kedves volt e Föld, sok földje: íre,
franciája, hollandja, dánja,
németje, angolja, ez pláne!
De hagyjuk földrajzunkat. Aztán…
mi minden volt. Hányféle sapkám,
például. Étkeket szerettem,
vétkeket. De hát erre lettem?
Most, hogy hetvenbe bebiccentem
– látod, ez egy igen rossz üzlet.
Viszonylag eddig jól megúsztam,
most jég, zúzmara jön, hogy zúzzon.
Ki tudja, így még meddig húzom.
– Lábamtól felfáztam, tüsszentek,
Koponyatető, te Galyatető, fájsz folyton.
S közben a glóbuszt is hordom.

Légvárvilág
1./ Vár, vár lekvár
Lekvár vár ma reggelire,
Paddington Medvém, gyere ide!
Marmeládé a kedvenced,
neked adom, tessék, edd meg.
A műfordító műfordítja
a művet – most Paddington Medvét.
Addig lesi Művészet Kedvét,
míg végül a füvet mordítja,

6

tiszatáj
műmordító lesz majd alul,
emlék, hogy gyomorkordító volt.
Szétszórt porain pár hófolt,
az emlék, vadgesztenyés, szétgurul.
A fűszálak kopárasan
nőnek a domboldalon ott.
Ez váram. Meg a megkopott
emlékek sokasága.
Paddington Medve messze jár,
nem gondolhat műfordítójára.
Övé lekvárja, ez a vára,
poraim felett meg latyak, sár.
Enyém a lekvár? Ugyan, légvár.
Nemlétem vár.
2./ A légvári testvériség
A medvék lekváriak, méziek,
símogatják játéknyelvük… izék… ízek.
És milyen játékokat űzzek?
Világ édessége, ragacsa hol vagy?
Megvagy kicsit még. Vagy: megvoltál.
A vár, a vároldal: ma – légvár.
Hevertünk várak oldalában,
sütött nap, járt finom légáram,
lovagoltunk is váltakozva.
Ma az odu: az éj jó odva,
nyugtalan odva. Hánytorogva
tűrjük a holdtöltét, globális
viharok sorát, s hajnal van máris.
De így is jó. Hű írógépünk
visszük a hű javítóba, ütne
ékezeteket is a betűkre,

2009. július

7
és csak arra kell már vigyáznunk,
a jégen ki ne csússzon lábunk.
Vehetjük akkor egyszerűre
a verset: tudjuk, messze rég
a költői, szerelmesi, kéjenci
finom légvár-testvériség.
De a medvék tűrők, hűségesek,
illa-berek, mondják e teddiberek,
inaljunk el a bánatodból.
És szökkennek velünk egyet-egyet,
e fürgék, e lomhák,
s ezzel is mondják:
olyan komolyan ám ne vedd, hogy…
…Hogy mikor végső időnk elfogy,
e fürgék, e lomhák, e hűségesek
árvák lesznek, poros fülek,

kopogató orrok, és nem szól
senkihez egyikük se, kéz
nem simogatja őket, puszik alól
nem néznek fel…
Hát ennyi volt az egész.
Csaló, csaló, csaló vagyok,
habár akaratlanul.
Való, való, való vagyok,
a szív dobban, az értelem kigyúl,
de aztán porként szóródva, alul,
örök semmiségben már…
Semmi ok
azt hinnem, hogy rám nem ugyanez vár.

8

tiszatáj

Nem érdemes belemenni
(CSONKA VERS )

Azért ezekbe a dolgokba nem érdemes
belemenni. Hogy: „Jól emlékszem, húsz éve
hordod ezt a híres sapkádat…” Nem
érdemes azt mondanom: „Nem beszélhetnénk
netán egy közös írókedvencünkről? Netán
hogy tőlem olvastál valamit? Sapkám
meg…” Nem érdemes belemenni. Mert vannak
a nagyon jó találkozások is, vannak
túlértékelő ítéletek is dolgaimról,
de ha ezt „játszom”, az „egyfelől-másfelől”
buli lesz érvényes újra, egy lejárt kor.
Lejárt kor? Semmi „kor” nem jár le soha,
szereplői más szerepekben tetszelegnek
és hasznosítják magukat saját javukra.
A költő a szereplőtlen színdarabban
madarak, fák, teddymackók, elunt régi
szépségek, jelességek társaságában mozog,
úgy mint utcák, fák, melyekre nem néz fel,
felhők, egek, melyekre nem néz fel,
madárkákon és mackókon kívül semmire nem néz
fel s le, bár felnéz tisztelettel a fákra,
de inkább csak azt veszi észre, mióta is nem néz fel sehova.

2009. július

9

Övéimen aluli ütések
Övéimen aluli ütések
érnek épp a legközelebbiektől,
barátaimtól. Nem adnak ebből.
Vagyis adnak nekem. Hogy bírt apád,
anyád, tanárod, feleséged?
Hogy bír el téged az irodalom?
Vagy „emlékszem, hogy taknyodon-nyálodon csúsztál” satöbbi, satöbbi.
Ezt mind kell kibírni, kell, míg
alkalom van rá. „Környezetednek
kellett volna Kossuth-díjat adni,
hogy téged elviselt…” Ezek a dolgok.
Senki nem mondja: Ah, Goethe-medálod!
Hogy Nobel-díjas írókkal, tudósokkal
vagy egy sorban, Boulez zeneszerzővel,
Albert Schweitzer professzorral,
sok ilyen jeles emberrel. Nem mondanak
ilyet, inkább sajtójuk is elhallgatja
(már talán a sajtó nem az én sajtóm, semmi
változatában), de sebaj, próbálok
még távolabb járkálni e fura irígykedőktől,
vagy hát az emberi lélek tényleges lényegétől.

10

tiszatáj

KIBÉDI VARGA ÁRON

Nagypéntek
Amikor az ablakok kinyílnak,
amikor már csak árnyékok járnak az utcán
– lángoló árnyékok –,
amikor hosszúra nyúlnak a csüggedő hangok,
amikor a körmenet megáll a domb tövében,
amikor kapuk csattannak és a toronyórák lassabban ütnek,
amikor az ablakok kapukra nyílnak és a didergő árnyékok visszahúzódnak;
amikor lefújják a körmenetet,
amikor a kapuk becsukódnak,
amikor senki sem áll már az ablakok mögött:
„Akkor meghomályosodik a nap, és a templom kárpitja föléből aljáig
kettéhasada és a föld megindula”

Időjárás
Amikor a hold kiül a hegytetőkre,
amikor az olvadó éjszakákat leváltják,
amikor feleregetik magasra az idő járását,
amikor a növények végre leereszkednek a földre és átölelik a habozó állatokat,
amikor a hab megkerüli a zilált folyókat:
csak akkor áll minden a helyére,
akkor még az ártatlan ábrák is kimerülnek.

2009. július

11

Kisepert
A házalók összefogtak a hazátlanokkal,
uralkodnak a „kéz kezet mos” elve alapján.
Csak arra néznek, ahol minden megáll,
ahol a kisepert utcákon leállt a forgalom,
ahol tekintetük nem ütközik üres házakba.
A haza is kiürült, már csak azok emlegetik,
akik egyszer régen hallottak róla és most könnyeznek,
mert házuk kívül esik a szokásos terepeken,
a haza nyűhetetlen küszöbén és azért
mert a szomszédságban vadonatúj hazafiak ábrándoznak.
Hazafiak, akik nem ismerik a ritkuló titkokat,
akik melankolikusan várják a hallgatag jövőt.

Lajtorja
Isten a világot: teremtette vagy leteremtette?
Az ember: bűnbe esett vagy született?
Az eredet: ismerős vagy kitalálták?
Az állat: alantas vagy csak álldogál?
A tehén tehetetlen, a karvaly kardoskodik,
a veréb versenyzik, az oroszlán lángol:
idáig vonulnak az állatok.
A növény: átölel, fojtogat;
a kő pedig könyörtelen.

12

tiszatáj

Aki szeret
Aki szeret, az szertelen:
idejéből másra nem telik.
Aki szeret, az tehetetlen,
másra nem tudja rászánni magát.
Szánalmas és tévedhetetlen,
másra nem hallgat, magának nem hisz:
menthetetlen, mint a jövőbe menekülők,
mint azok, akik döbbenten várják,
majd
fosztogatják a halkuló éjszakákat.

2009. július

13

SZAKOLCZAY LAJOS

Családi kör

*

A hetvenéves Alföldy Jenőnek

Este van, este van: ki-ki nyúgalomba!
Gyülekszik a papír fekete halomba,
Csenddel vagyon írva a virgonc teteje,
hogy tudja az ember, hol is áll a feje.
Mintha elindulna, mintha meg-megállna,
S feje helyén egy nagy sötét űrt találna,
Csapong jókedvében, csapong bánatában,
Csak a szú őrlődik a Kecskemét-fában.
Udvaron fehérlik egy meghízott macska,
Kinek most szült fia máris nagyobbacska,
Nem tejet iszik az, bort hörpöl magába,
Kicsapta a világ, Isten bánatára.
Menjen jó messzire, s onnan jöjjön vissza,
Mert ki kitartón az alföldy bort issza,
Sötétben is látja világa világát,
S nagyon megbecsüli a Teremtő fáját.
Nyitva áll az ajtó: Benjámin kalapja
Nyomdafüsttől szédült, akárcsak az apja,
Oly virgoncan lépked, és be-betekinget,
De nem veri szemmel az álmos kilincset.
Bent Eszter a gázon főzi a jó lencsét,
Hogy mindannyiuknak ez hozzon szerencsét.
Hiszen a villamos kikötve a fához,
Ötvenhatszor nyúlna, ha hagynák, magához.
*

Az aranyos Isten és a költők – Benjámin László (Túlélem; Énekek éneke; Meglepetés nem érhet),
Csanádi Imre (Észak vizein; Tréfa), Kálnoky László (Hogyha két szerető…; A majom és a macska),
Illyés Gyula (Hegyi erdőtűz), Reményik Sándor (Az eredet felé; Hallgat), Kormos István (Testvérek), József Attila (Ha nem veszik észben…), Dsida Jenő (Arany és kék szavakkal) – segedelmével írta Szakolczay Lajos.

14

tiszatáj
Egy eladó tézis földútnak tartana,
„Strázsál az éjszaka, mogorva vén baka”.
Ne menj te sehová, inkább itten tárulj!
Hogyan? Ha egy nő jön, szoknyája alá bújj!
Elméleti széllel rezegtesd a combját,
Hadd érezze lelkünk viganó dorombját.
Amit kitár, élet, annak nincs csütörtök,
„Mellei mint az érett barna gyümölcsök”.
Eladó lesz a jány, az éjszaka éget,
„Kabátod vesd le, ne tépjen tüske téged”!
Marxból díszesen faragott az ágy lába,
Ha béfekszel, nem jutsz az öröm nyomába!
Zörgős héjú borsó fut végig a falon,
Intermediális toksó. Jó alkalom
Kinevezni égnek a baljós felleget.
„Kerekedik a szél; hajtja a sereget”.
Pendül a puskacső, s aki nem szájtáti,
Annak a kezébe adja zord Csanádi.
Kijevet is látott ez a bamba jószág,
Ha renyhül a ritmus, a dalnak erőt ád.
Forgassad meg, pajtás, ha tetszik, lüjj vele,
Zámolyi ékszer ez, nem a kapa nyele!
„Követik mihamar, az alvók is kelnek”
Csatadalt a rigók bátran csiripelnek.
A gazda, jó Jenő, pislant és invitál,
Jertek csak barátim, telis-tele a tál,
Egyetek, igyatok, tömjétek a bendőt,
Dobjátok sutba az állandó kesergőt!
Tekerjétek ki a butykosnak nyakát,
Rikoltsunk egymásnak derűs jóéccakát!
S míg ők leszámolnak a kosárnyi bajjal,
„zöld jéghegyeket hajt nyájaként a hajnal”.
De nem addig a’! Korai az aluvás,
Mézel kicsit Eszter, a hazai dudás.
Tilinkója fáját Katonától kapta,
Az álmos fejeket síppal megforgatja.

2009. július

15
Az asztalon nyugvók éledezni kezdtek,
Ledobván magukról az álom-keresztet,
Újra dalba fogtak, nem is kicsi a vám,
„Szabadság igézett – Rabság vicsorít rám.”
De vajon ki zörget, a szél citerázik?
Megsuhogtatja az emlékezet fáit,
Kálnoky hullik le, mint dió az ágról,
Nevetés kíséri a hőst – a konyhából.
„Hogyha két szerető szív megöregedik”,
Asszony és az ember összegöndörödik.
Bolha ugrik, bűnként izzítja a lakot,
„Közös úrnál, közös fedél alatt lakott”.
Megköszöni szépen a kapott meleget,
Rezsó prüszkölése langyítja az eget.
Csak Egy mondatot mond, de kettőnek látszik,
Nem is szív, mely Erdély nélkül kivirágzik.
„Akihez ér, az is tüzet vet; és kigyul”,
És szíve rőzséjét égetvén majd kimul.
Társaságot Illyés mért hozna magával,
Ha Jenő otthon is a költőkkel házal?
De mikor aztán az iddogálás vége,
A Nap kifekszik az ég küszöbére.
Atlantisz harangoz, ím az égen kék csík,
Lelke ecsetjével festi föl Reményik.
„A vers, a vers csak egy patak, S én vele egy”
Vérem, velőm, gondos gondom is vele megy.
„Hallgat. Hallgat néha hosszú órákon át”,
Meg-megkopogtatván az idő-koponyát.
A sok költőbarát ki-benéz a lyukon,
„Yukon, ne vesszünk össze egy bitang juhon.”
Kormos lesz a lámpa, fényköre pislákol,
Dsidai a helyzet, józsefi a jászol.
„S én szent esküvésem szóljon hát egészen”:
Eszter kötényéből csillag lesz a részem!
Szárnyát kiterjeszti, vágya is isteni:
„arany és kék szavakkal csak Téged festeni”.

16

tiszatáj
Este van, este van, Jenő sem világít,
A lackó igézi sűrű szempilláit,
Álmos a mindenség, a költők s a versek,
Jobb napra alusszák maguk a szerelmek.

2009. július

17

VÁRI ATTILA

Kankalinfütty
A Súrlott Grádicsnál sokáig nézegették a kockás füzetlapot, amelyet a sekrestyés
hozott, s amelyiken magyarul az állt: Kankalin testvériség lovagrendje. Latinul:
Fraternitas Equestrorum Primulae Veri. Mindez a környék lovagrendjeinek Mária-napi felvonulása után történik, napokkal később, hogy mindannyian beléptek
az akkor még nevesincs szövetségbe.
Ez a felvonulás volt az oka annak, hogy aztán szabókkal tárgyaltak, majd papot kerestek, s hogy lehetőleg tájékozottak is legyenek lovagrend-ügyekben, napidíjjal alkalmazták a csapos unokaöccsét, aki hordozható számítógépével, amit
a temetőőr következetesen lakk topnak nevezett, a világhálón nevet keresett számukra, s tudásuk bővítéséhez szemelvényeket olvasott fel a hálón föllelhető titkos társaságokról. Doktor Amadé, a Békai Pál által felkért, s a társaság részéről
jóváhagyott választott jogtanácsosuk figyelmeztetésére tették.
– Olyan nevet kell találniuk – mondta –, amilyen nem szerepel máshol, és jó
figyelni arra is, hogy isten szerelmére, nehogy valami trágárságot jelentsen egy
másik nyelvben.
Eredetileg a SZITTYÁK SZÉKELY LOVAGRENDJE került volna bejegyeztetésre, ám találtak szittyát is, székelyt is a világhálóra föltett lovagrendek sorában,
s az öreg falusi papnak köszönhetően még ott helyben, a templomkertben megszavazták, s jogászuk tanácsára jegyzőkönyvezték is, hogy egyhangúlag a Kankalint választották. Valójában kankalinfütty lett volna, de a sibilus – latinul fütty,
s a kankalin neve, a primula veris, olyan hosszú lett, Fraternitas equestrorum
sibilus primulae veri, hogy az asszony, aki a zászló hímzését vállalta, nem tudta
jól beosztani a címerpajzs köré a betűket. Latin megnevezés kell, nélküle a testvériség olyan lenne, mintha a kancsi bélyeggyűjtők megyei protestáns egyesületének lennének a tagszervezete, mondta az öreg pap, aki vállalta, hogy a zászlóanya által fölkínált lobogót beszenteli majd, ha rákerül a sor, s hosszas tanácskozás után kiszavazták a füttyöt.
Papot nehezen tudtak beszerezni, mert a sekrestyés hiába beszélt a plébánosával, mert azzal a hírrel tért vissza a Súrlott Grádicshoz, hogy nem vállalja, mert
bizonyíthatóan reformátusok is vannak a testvériség tagjai között, s a katolikus
lovagjelöltek sem gyónnak, áldoznak rendszeresen. De a sekrestyésnek a vasárnapi sörözés végén eszébe jutott, hogy messze, a világvégén túl, van egy aprócska
termetű nyugdíjas pap, s az tartozik is neki, így aztán a társaság többnapi elő-

18

tiszatáj

készület után, a következő kedden, amikor a vámosok és pénzügyőrök bejelentett
ellenőrzést tartottak a Súrlott Grádicsnál, elindultak.
Baloghné, a tulaj felesége, aki vállalta a zászlóanyaságot, egy fedeles kosarat
megpakolt finomságokkal, s a társasághoz rendelte, amolyan fegyverhordozóként a csapost.
Megállapodtak egy utazási irodával, mert a temetőőr ragaszkodott, hogy
négykerék-meghajtású kisbuszt béreljenek, s elhivatottságuk tudatában nekivágtak az útnak.
Az istenháza hatalmas volt, de a falu olyan jelentéktelenül kicsinek tűnt,
ahogy felbukkantak kulipintyói a kanyar után, hogy Ötödik Békainak az volt az
érzése, hogy egy széles hólapáttal be lehetne taszítani mindet a templomba. A bérelt terepjáró-kisbusz vezetője nem akart tovább menni, azt kiabálta, hogy ez
nem út, hanem patakmeder, s amikor a borravaló láttán megnyugodott, azt
mondta, hogy a vadalmafa árnyékában, a kő-itatóvályús forrásnál megvárja a társaságot. A kompánia tehát gyalog indult neki a vízmosásos útnak. Az öreg papot
keresték, akiről a sekrestyés rengeteget mesélt, s aki a püspök tiltása ellenére ide
húzódott vissza, mert nem akart a szeretetházban tétlenkedni.
Szántásnak, vetésnek nyoma sem volt, ha csak nem terméskövet vetettek abban az évben, s a domboldalak olyan furcsán suvadtak, rétegeiket mutatva a külvilágnak, hogy a pedellus meg is jegyezte:
– Egyszer, amikor boldogult feleségem a napon felejtette a csokoládés vaníliatortát, annak a lapjai csúsztak szét ilyenformán a kakaós krémen.
Azért vágtak neki az ismeretlennek, ahová Bognár, a temetőőr, a Túlvilági
Hang Temetkezési Vállalat tulajdonosa sajnált volna a Bécsből hozott fekete
Mercedesekkel jönni, mert titkos tanácskozásuk összefoglalójaként, a sekrestyés
kimondta a kimondandót:
– Az eddigi megtapasztalásunk, a szerzett ismeretek alapján állíthatjuk tehát,
hogy egy titkos lovagrendnek kellene hogy legyen saját papja, de leginkább valamilyen szerzetese, vagy kanonokja, s ha a mi plébánosunk szégyenszemre nem
vállalja, akkor isten neki fakereszt, jöjjön, aminek jönni kell.
A dolog azzal kezdődött, hogy valami francia testvériség nagymesterének érkezése alkalmából, ünnepi felvonulást rendeztek Mária napján a környékbeli lovagrendek. Hatalmas zászlók alatt vonultak a kék, zöld, püspöklila, fekete, fehér
egyenruháikban, de a Meszticz-féle fűszerkereskedés hajdani hordárja, aki nem
unta el az ácsorgást, azt állította a törzsasztalnál, hogy tiszta vörös egyenruhában
is vonultak lovagok.
– Közöttük egy hordó méretű asszonyság, akin úgy állt a rend egyenruhája,
mint tehénen a gatya, s akinek hatalmas mellei között úgy prüttykölődött ide-oda
a kereszt, mintha a malomköveivel meg akarta volna őrölni – mondta.
Már napok óta érlelődött Ötödik Békaiban az elhatározás, de csak amikor már
tisztán látta a célt, akkor jelentette be a társaságnak, hogy lovagrendet fognak

2009. július

19

alapítani, s mert már tárgyalt is az ügyvéddel, aki cégek, egyesületek, alapítványok bejegyeztetésével foglalkozott, úgy érezte, hogy itt az ideje elmondani mindent a törzsasztalnál. Arról ugyan nem beszélt, hogy szörnyülködve hallgatta
a jogi képviselővé választott Amadé úr kiselőadását, aki telefonbeszélgetésük után
már felkészülten várta, s a világhálóról szemezgetve, számítógépe képernyőjéről
sorolta, hogy hányféle lovagrend van.
Ötödik Békai, nyugalmazott vasúti váltóőr érveléseinek hatására, a Súrlott
Grádics törzsvendégei tehát úgy döntöttek, hogy megalakítják a világ legtitkosabb társaságát, s annak világi szervezetét, a lovagrendet. Hosszasan elvitatkoztak a fröccsök mellett arról, hogy mi is lehetne az a titok, amelyet nem tudhat
meg senki, de egyetlen ötlet sem kapott kétharmados többséget a név szerinti
szavazáson, így aztán Ötödik Békainak kellett kimondania a végszót.
– A legjobban megőrizhető titok az, amelyiket csak egyetlen ember tud. Az tehát a meglátásom, hogy mindenki gondoljon valamilyen nagy-nagy titokra, s esküdjünk meg, hogy még egymásnak sem áruljuk el. Uraim, ebben az esetben eleget tennénk annak a követelménynek, hogy titkos társaságnak nevezhessük magunkat.
A csapos, aki fültanúja volt a vitának, és az újra és újra megismételt szavazásoknak, arra gondolt, hogy beléphetne ő is a társaságba, mert titokban nemcsak
a bort és a sört vizezte, de szeszgyári emberektől szerzett alapanyaggal és az autósboltban vásárolt ioncserélt vízzel a pálinkákat is úgy meg tudta sokasítani,
hogy talán Jézus Krisztusnak sem sikerülhetett jobban a kánai menyegzőn.
Az egyenruhák színének kérdésében viszonylag könnyen sikerült megegyezniük. Citromsárga köpenyük lesz, fűzöld szegélydíszítéssel, hasonló anyaggal behúzott gombokkal, s ez lesz a zászló színe is. Sárga alapon a zöld kereszt. Abban
viszont nem tudtak megegyezni, hogy milyen keresztet válasszanak. A horogkereszt, nyilaskereszt eleve kiesett, de erre a sorsra jutott a máltai, a görög, a lebegő, a lotaringiai, de még a Szent Hubertusz-kereszt is, s a rajztanárt, egy másik
törzsasztal tagját kellett megkérniük, hogy találjon ki nekik egy olyan keresztformát, amilyenje nem lehet senkinek a világon. De mert mindenkinek tetszett
a négy lóheréből álló Szent Lázár-kereszt, arra kérték a tanárt, hogy:
– Valami ilyesmit. Lázárosat, de mégse hasonlítson teljesen – mondta Ötödik
Békai, s mert ezt a kérdést már megoldottnak látta, az ügyvéd által említett
Nagymester személyén töprenkedett. Arra gondolt, hogy a villamosított harangozás bevezetése miatt mély apátiába süllyedt vártemplomi harangozót azzal lehetne életesebbre kelteni, ha felajánlanák, hogy legyen ő a titkos testvériség nagymestere, amelynek jelzésére, míg a többiek lovagi köpönyegén csak a megrendelt
és majdan készülő kereszt lesz araszos nagyságban, addig ő, elöljáróként ugyanazt az ábrát nagyobb méretben hímeztetheti jobb mellére (kétaraszosra), mert
a szintén címeres pajzsot a balja előtt tartja majd.

20

tiszatáj

A kard, amelyet kötelezően viselnie kell egy Nagymesternek, újabb kérdést
vetett fel. Ha fegyverhordozói minőségben tagjelöltté választanák a csapost, ő vigye párnán?
– Halottak előtt viszik így a kitüntetést – mondta a temetőőr, aki valós szaktekintély volt ilyen témákban, s végül egyhangú döntés született, hogy a nagymesternek amúgy is kivont karddal kell mennie a lovagrend tagjai előtt, így nincs
szükség fegyverhordozóra, sem pedig hüvelyre, amit valahogy rögzíteni kellene,
s azzal elrontanák a köpeny reverendához hasonlatos egyszerűségét, anyagának
természetes esését. Bal kézben a pajzs, amely szívét védi, a jobb kézben pedig az
alumíniumból készült, de azért díszes kard, mert a reumás kezű harangozó nem
vállalta, hogy a több kilós acélpengével akár csak egy percet is sétáljon. Így is nehezére esett a dolog, lévén balkezes, de a kollégium pedellusa meggyőzte, hogy
mindegy, hogy a kard vagy a pajzs van a használhatóbb baljában.
Ezek után már nem volt akadálya, hogy felkeressék a falusi papot, akitől a szentelésen kívül azt is várták, hogy segítsen nevet találni a lovagrendnek, s fordítsa
is latinra azt.
Kétszer pihentek meg a templomhoz vezető pár száz méteres úton, de csak
egyszer bontották ki az elemózsiás kosarat, s amikor az egyórás gyaloglás végén,
a templomkertben megtalálták a papot, különös, eleinte érthetetlen dolgot láttak.
A békaszájú emberkének csak egyik szeme előtt volt a vastag szarukeretes
szemüveg fele, s úgy markolta, mint villanyhegesztők a védőmaszkot. A másikat
a kezében tartotta, s a Meszticz-féle fűszerkereskedés hajdani hordárja, aki hajósinasként sok mindent eltanult fiatal korában, éppen ajánlkozni akart, hogy egy
iratkapoccsal, amellyel, ha kiegyenesítette, a protéziséből szokta a kellemetlenkedő maradékokat kipiszkálni, megjavítja a szemüveget, de nem volt szükség rá.
A kézben tartott fél szemüveggel a pap olyasmit művelt, amit a társaság el sem
tudott volna képzelni. Kenyeret pirított.
– Csak arra kell vigyázni, hogy mindig fókuszban legyen a kenyérke – magyarázta, s bár iszonyatosan lassan, de olyan hullámvonalakat perzselt a szeletre,
mintha elektromos pirító wolfram-spirálja okozná. – Aztán megkenem fokhagymával és kész is az ebédke.
Ötödik Békai elmagyarázta, hogy miről lenne szó, s megígérte, hogy a zászlószentelésre, s az utána következő minden ünnepségre, még olyanokra is, aminek
semmi köze a társasághoz, odaadják neki azt a kazulát és stólát, amelyet a sekrestyés egy Goából, az indiai portugál gyarmatról hazatért kanonoktól örökölt.
– Ojojojój – lelkendezett az öreg pap, s féllábon táncolt örömében. – Azt a gránátalmamintásat gondolják? – s elképzelte az aranyhímzésű, lefelé két oldalán
S-alakban csavarodó indákkal díszített kazulát, a hozzávaló stólával, amelyet néhanéha a sekrestyés lakásán kézbe vehetett, s amelynek olyan illata volt, amilyent
gyermekkorában képzelt el, ha a fűszerszigetek nevét hallotta.

2009. július

21

Megbeszélték, hogy a város főterén a zászlószentelés előtt, alatt, után nem lehetséges a szentmise, ezért nem hangozhat el az ita missa est. Helyette háromszor a gloria és egyszer a credo szavakat fogja mondani, és felszólítja az egybegyűlteket, hogy mindenki önmagába szállva imádkozzék. Utána pedig a lovagrend élére állva, a zászlóvivő előtt haladva, a Súrlott Grádicsnál tartandó lakomára vezeti a testvériség tagjait.
– Apropó, és mi a neve a lovagrendnek? – kérdezte, s Békainak be kellett vallania, hogy az bizony még nem teljesen tisztázott.
A pap az élővilág olyan titkairól mesélt, amelyeket alkimisták, rózsakeresztesek ismertek, mint például az a köztudott dolog, hogy a skorpió öngyilkos lesz, ha
tűzbe kerül. Saját mérges lándzsájával döfi le magát.
– Vagy ott van például a szalamandra, amelyik a tűzben él és a lángok táplálják, bár Arisztotelész azt mondja, hogy a szalamandra szereti a tüzet, de a tűz
nem szereti a szalamandrát. De, hogy a tűznél maradjunk, a mandragóragyökérhomunkulusz sír a tűzben. Aztán ott van még a lábatlan főnixmadár, amely a levegőben költi ki tojásait, s ha már természetfeletti, de Istentől való dolgot akarunk, akkor ajánlanám a fütyölő kankalint.
– Fütyölő kankalin? – csodálkoztak az urak, s a pap felvilágosította őket, hogy
ő ugyan nem hallotta soha ezt a hangot, de szavahihető emberektől tudja, hogy
létezik egy óriás méretű kankalinfajta, amelyik éjjel nyitja a virágait,
– S ahogy például a kolibrik végzik a trópusokon bizonyos virágok beporzását, ennek a kankalinfélének a virágporát a szem és szaglószervek nélküli vak
szarvasbogarak hordják rá a bibére, s úgy találják meg a növényt, hogy az füttyjelekkel tájékoztatja őket – mondta a pap. – Bár sokan feltételezik, hogy a virágcsészének csőszerű meghosszabbodásában keletkezik a legkisebb szellőtől is ez
a csalogató hang, ugyanúgy, mint ahogy a lyukas kulcsba fújva fütyölni lehet.
A társaságnak sem a szalamandra, sem a mandragóra, de még a főnix sem
tetszett, s csak helyeselni tudtak, amikor a harangozó, akinek nem tompult el
a hallása, sőt, mi több érzékeny lett a szépen csengő hangokra, azt mondta, hogy
szerinte a kankalinfütty olyan mágikusan hangzik, hogy ennél jobbat a csapos
unokaöccse sem találna a gépével.
– Szeretnék kérni valamit a sekrestyés úrtól – mondta a pap olyan alázattal,
mintha valami lehetetlent akarna. – Arra kérném, hogy egy időre adja kölcsön
nekem azt a könyvet, amivel az ágylábát támasztotta ki.
A sekrestyés pontosan tudta, hogy miről van szó. Hiszen ébredés után, ha már
elég világos volt a szobában, s lenézett a földre, hogy a papucsát keresse,
akaratlanul is azt olvasta a kötését vesztett könyv első lapján: Joannes Reuchlin
De Arte Cabalistica libri tres. S mert amúgy sem értett latinul, így fogalma sem
lehetett a kabala művészetéről, amit e könyv ígért, s mert a fűszeres hordár megfogadta, hogy fűrészel egy ugyanolyan vastag deszkadarabot pótlásnak, a sekrestyés beleegyezett.

22

tiszatáj

Rengeteg dolguk akadt a következő napokban. El kellett fogadniuk a lovagrend alapító okiratát, pecsétnyomót rendelni, próbálniuk kellett a szabónál, de
Baloghné, a tulaj felesége, immáron zászlóanyai minőségében, úgy rendelkezett,
hogy a szabó behozhatja az összefércelt köpenyeket, s hátul, az italraktárban,
ahol azt a nagy kristálytükröt őrizte, amelyet a deportálás után egy zsidó család
kifosztott házából hozott el az akkori cselédje, nyugodtan dolgozhat.
– A biliárdasztalon akár vasalhat is tőlem – mondta a szabónak. A biliárdasztalon, amelyet azért küldött nyugdíjba, mert az adóhivatali ellenőr nem akarta
elhinni, hogy a vendégei pénzben játszhatnak, de nem pénzért használják a kopottas öreg jószágot, s így bevétel sem származik általa.
Megkezdődött az alapító okirat megfogalmazása, amelyet az ügyvéd, hasonló
dokumentumokból ollózott össze, de amelyben a következő dolgokra kellett válaszolniuk Amadé ügyvéd vázlata alapján:

STATUTUM
A Kankalin testvériség lovagrendje Alapszabálya
Mi mindnyájan, ezen alapító okirat aláírói nyilvánvalóan a Lélek indíttatásából az
Egyesülési jogról szóló megfelelő román törvény és a Közhasznú szervezetekről szóló
rendelkezések alapján – különös tekintettel a Súrlott Grádics íratlan törvényeire és
tanítására – elhatározzuk, hogy
KANKALIN TESTVÉRISÉG LOVAGREND
név alatt egyesületet hozunk létre. Egyesületünk abszolút titkos szervezet, amelynek valós
értelmét eskünk miatt elmondani nem tudjuk, de törvénytisztelő polgárok lévén, a jog és
törvény megfelelésének okán megalkotjuk a Statutumot.
Lovagrendünk jogi személyisége mivoltában – különösen a Súrlott Grádics jellegének
megőrzése végett munkálkodó – közhasznú szervezet.
Tisztában vagyunk azzal, hogy akár magánéletünkben, akár közösségi életünkben
élhetünk a törvények kényszere alatt és élhetünk a lovagiasság szabályait megtartva is. Mi
tehát a lovagiasságot kötelező életformaként szabad akaratunkból, önként vállaljuk.
Gyakoroljuk a lovagi erényeket, amelyek a: szeretet, hit, remény, bölcsesség, bátorság,
türelem, igazságosság, becsület, szelídség, jóindulat, irgalmasság, mértékletesség és
a szemérmesség. (Hitelben lovagjaink nem fogyasztanak, csak az nem fizet azonnal,
akinek számlát vezet Baloghné.)
Ezzel együtt valljuk a lovagias társulás értelmét és szükségességét, hiszen a történelmi
időkben elsősorban a tisztességet szolgálták a lovagok. Mi is ezt tesszük, harcolunk, és
a XXI. századi gazdasági és társadalmi viszonyokhoz igazodva; fegyverünk a lélek, és
a hosszú életünktől megvilágosított értelem ereje.
A névadó virágra különös tisztelettel emlékezünk. Azért választottuk a kankalint, mert
szépsége és tisztasága megható.

2009. július

23

Deklaráljuk, hogy társaságunk nem öncélú, hanem tagjaink élettapasztalatából származó
tanúságtételétől és lelkületétől függ.
Életvitelünk egymás buzdításán alapul. Ünnepi köszöntésünk a fejbólintás, miközben
magunkban azt mondjuk: kankalin.
Fentiek előrebocsátásával annak érdekében, hogy embertársaink
szolgálatára vállalásainkat mielőbb végezhessük, az alábbi szabályzatot hozzuk.
Az Egyesülési jogról szóló [Ügyvéd úr írja ide, amit kell!] törvény rendelkezései alapján
a „KANKALIN TESTVÉRISÉG LOVAGREND” Alapszabályát a nagykáptalan az alábbi
szövegszerkezetben alkotja meg:
I.
A LOVAGREND NEVE, SZÉKHELYE
1.§
(1) Az egyesület (továbbiakban lovagrend) neve:
KANKALIN TESTVÉRISÉG LOVAGREND
a) A lovagrend neve latinul: Fraternitas Equestrorum Primulae Veri
2.§
(1) A lovagrend jogi személyiségét a Megyei Bíróság [Ügyvéd úr, ez is a magáé!] számú
végzésével szerezte meg.
(2) Jogállása: közhasznú szervezet a III. fejezetben felsorolt tevékenységek végzése
érdekében.
3.§
(1) A lovagrend székhelye: Súrlott Grádics vendéglő, címe a szaknévsorban.
4. §
(1) A lovagrend bélyegző lenyomata kettős körből áll. A belső, kisebb körben a lovagrend
keresztje található, míg a két körív által határolt mezőben a Kankalin testvériség
lovagrendje felirat található, számozottan és a lenyomat alsó középső részében nyolcágú
csillag. Egy db latin feliratú ércbélyegző is használatos, ünnepélyes iratok készítésére,
amelyen isten éltesse, vagy hasonló is szerepel.
(2) A pecsétnyomat festékszíne zöld.
(3) A Súrlott Grádicsnál esedékes tartozásaink aláírásához nem alkalmazunk bélyegzőt.
5.§
(1) A lovagrend jelmondata: Aquila non captat muscas
Magyarul: A sólyom nem kapkod legyek után! [ellenőrizze ügyvéd úr, mert a pedellus
a kollégiumban látta valaha, de nem biztos, hogy helyesen írjuk!]
6.§
(1) A lovagrend jele: egyenes szárú Lázár-kereszt, végein kankalinokkal. Amit a rajztanár
egy üveg eredeti Küküllő menti rizlingért rajzolt. Fizetve!!!
7.§
(1) Az insignia leírása, használatának előírása a „Jelvény és Protokoll Szabályzatban”
található.

24

tiszatáj

(2) A címer és a zászló használatát a „Jelvény és Protokoll Szabályzat” szabályozza.
Megőrzésének helye a Súrlott Grádics raktára. Külön csomagban.
8.§
(2) A palást viselését, az egyéb öltözködési előírásokat, Baloghné, mint a Súrlott Grádics
képviselője mellett, a „Jelvény és Protokoll Szabályzat” szabályozza, valamint az az itt
felejtett régebbi felirat, hogy „Megfelelő viselet és nyakkendő kötelező”. Ez látható
a söntés fölötti falon.
II.
A LOVAGREND TAGOZATAI, TAGSÁGI VISZONY
9.§
(1) A lovagrendnek három tagozata van:
a) lovagok, a törzsasztal tagjai, foglalkozásuk szerint, a váltóőr, a pedellus, a sekrestyés,
a harangozó, a fűszeres hordár, a temetőőr.
b) más törzsvendégek, ha lehet beszélni velük
c) dámák – Baloghné
10.§
(1) A lovagrend teljes jogú tagjának csak valamelyik tagozatba ünnepélyesen felavatott
személy minősül, ennek feltétele, hogy legalább tíz éve járjon a Súrlott Grádicsba.
11.§
A törzsasztal MINT NAGYKÁPTALAN határoz ebben
(1) 12.§
(1) A lovagrendben az alábbi lovagi fokozatok léteznek:
a) lovag vagy dáma
b) mester
III.
A LOVAGREND CÉLJA
13.§
(1) Az alapítók szándékuk szerint:
a) az osztrák-magyar vendéglői életmód megtartását tartják tevékenységük alapelvének,
ezek
keretein belül jelölik meg kitűzött céljaikat.
(2) A célok pedig: számtalanok, különös tekintettel Baloghné főztjére
14.§
(1) Az alapító tagok által létrehozott lovagrend az önkéntesség elve alapján alakult meg és
önkormányzati elven működik, tehát a számláját ezután is mindenki maga fizeti, s akkor
áll fel a törzsasztaltól, amikor akar.

2009. július

25
IV.

A LOVAGREND TEVÉKENYSÉGE, GAZDÁLKODÁSA
15.§
(1) A nagykáptalan megállapítja, hogy a lovagrendet elsődlegesen nem gazdasági
tevékenység folytatására hozták létre. A titkosság miatt személyenként tudják a lovagok.
(2) A lovagrend vállalkozási tevékenységet csak közhasznú céljainak elérése érdekében
folytathat azzal, hogy a lovagrend a gazdálkodása során elért eredményt nem oszthatja fel,
hanem azt csak és kizárólag az ezen alapszabályban meghatározott közhasznú
tevékenységek megvalósítására fordíthatja, például, ha valamilyen fogadás esetén
senkinek sem volt igaza, akkor a pénzeket átadják a csaposnak.
16.§
(1) Az alapszabály megállapítja, hogy a lovagrend a megfelelő román törvény x.y. [ügyvéd
úr ezt is maga tudja!] pontja alapján az alábbi közhasznú tevékenységeket végzi
összhangban a Praeambulumban és a 13. §-ban foglaltakkal: névnapok, születésnapok
megtartása, halottak napi koszorúzás stb. Például Márton-napi lúdevés.
17.§
(1) A lovagrend tartozásaiért saját vagyonával felel. De közösködés nincs.
(2) A tagok – a tagdíj megfizetésén túl – a lovagrend tartozásaiért saját vagyonukkal nem
felelnek, például, ha valaki rendel egy kört.
a) A lovagrend vagyona elsősorban a tagok által fizetett díjakból, jogi személyek és
magánszemélyek felajánlásaiból, hozzájárulásaiból, továbbá a pályázatokból és
rendezvényekből, valamint egyéb tevékenységből származó bevételekből képződik.
(b) A lovagrend tevékenysége során pénzbeli, ingó- és ingatlanadományokat fogad el és
hasznosít. Ingatlanadomány esetén megszerzi annak tulajdonjogát. A Lovagrend nem esik
tulajdonszerzési korlátozás alá.
(3) A Súrlott Grádics a lovagrend spirituális és rekreációs központja. Címe: a régebbi
marosvásárhelyi telefonkönyvben
(4) A tagok, a „KANKALIN TESTVÉRISÉG LOVAGRENDJE” tagdíjaként a Nagykáptalan
által évente megállapított tagdíjat kötelesek befizetni, amit a tárgyév április hó 15. napjáig
kell a lovagrend bankszámlájára teljesíteni. Amennyiben a Nagykáptalan a tagdíj újabb
mértékéről nem rendelkezik, úgy az utoljára hozott határozat szerint kell fizetni.
(5) A lovagrend bankszámláját helyettesítő elismervényt a Súrlott Grádics csaposa vezeti.
(6) A lovagrend tagja román lejt, magyar forintot- és devizát egyaránt átadhat
a nevezettnek. [Mi a helyzet ügyvéd úr, ha nyerünk a lottón, mert közösen játszunk?]
V.
A LOVAGREND TAGSÁGA
18.§
(1) A lovagrend nyitott, tagja lehet minden nagykorú román, magyar, vagy külföldi
állampolgár, aki
a) az alapszabály előírásait ismeri,
b) azokat magára nézve kötelezőnek fogadja el,
c) csak mérsékelten politizál
e) tiszteletben tartja a Súrlott Grádics konyhai és szellemi örökségét,
f) Baloghné jelenlétében nem káromkodik

26

tiszatáj

g) vállalja a tagsági díj megfizetését, a borravaló mértékének betartását.
(2) A lovagrend tagjai természetes személyek, akik részt vesznek a lovagrend tevékenységében és rendezvényein.
(3) a lovagrendnek pártoló tagja is lehet. A pártoló tag is köteles tagdíjat fizetni, de ez
italban nem rendezhető.
(4) a lovagrend tagságáról nyilvántartást politikai okokból nem vezet.
(5) a lovagrend közhasznú szolgáltatásaiból minden természetes és jogi személy
részesülhet.
19.§
(1) A lovagrend pártoktól független, azoktól támogatást nem kaphat, országgyűlési
képviselői választásokon jelöltet nem állíthat, és nem támogathat, közvetlen politikai
tevékenységet sem folytathat.
VI.
A LOVAGREND SZERVEZETE
20.§
(1) A lovagrend legfőbb szerve a lovagok összességéből álló törzsasztal, avagy Közgyűlés,
a továbbiakban Nagykáptalan.
(2) A Nagykáptalant évente legalább egyszer, írásban a tartandó káptalani ülés előtt
legalább 15 nappal a napirend közlésével össze kell hívni. De mert mindennap itt vagyunk,
ez szükségtelen.
(3) A Nagykáptalan összehívásáról a Nagymester gondoskodik.
(4) Össze kell hívni a Nagykáptalant akkor is, ha:
a) a bíróság elrendeli, vagy Baloghné valamit kifogásol
b) a Nagytanács tagjainak legalább 1/3-a, vagy
c) a Nagykáptalan tagjainak egyszerű többsége az ok és cél megjelölésével azt kéri.
(5) Az ülésekről, határozatokról jegyzőkönyv készül. A jegyzőkönyvet a jegyző vezeti és
kettő felkért személy hitelesíti. Jegyzőkönyv helyett elfogadható a Súrlott Grádics napi
számlája
21.§
(1) A Nagykáptalan kizárólagos hatáskörébe tartozik:
a) A Nagymester választása
b) Az Alapszabály megállapítása és módosítása,
c) Az évi költségvetés meghatározása
d) döntés a tagdíj mértékéről
e) A Nagytanács (elnökség, továbbiakban Nagytanács) évi beszámolójának, és
a közhasznúsági jelentésének elfogadása.
f) Önálló tartományok létrehozása bármilyen földrajzi területen, például a Súrlott Grádics
nyári-kertjében.
g) A lovagrend más társadalmi szervezettel való egyesülésének, feloszlásának kimondása
h) Döntés mindazokban az ügyekben, amelyet az alapszabály kizárólagos hatáskörébe
utal.
22.§
(1) A Nagykáptalan nyilvános. A Nagykáptalan határozatképes, ha azon a lovagrend
tagjainak több mint fele jelen van. Annak számít az is, ha a Meszticz-féle fűszerkereskedés
hajdani hordárja a túlsó asztalnál fogyasztja a cujkának nevezett italát és hozzá a füstölt

2009. július

27

heringet, amelyet a Nagykáptalanban fogyasztani ezennel tilos.
(2) A Nagykáptalan a határozatait a jelenlévő tagok egyszerű többségének szavazatával
hozza. Szavazás fejbólintással is lehetséges.
(3) Határozatképtelenség miatt megismételt nagykáptalani ülés a megjelentek
számára való tekintet nélkül határozatképes, azaz mindig.
23.§
(1) A Nagykáptalan jogi személyiségből fakadóan a nagymestert (lovagrend elnökét), és
az SzMSz-ben meghatározott bizottságok tagjait szavazással választja meg. [Ügyvéd úr,
milyen huncutság ez a SzMSz?]
24.§
(1) A Nagykáptalan határozathozatalában nem vehet részt az a személy, aki, vagy akinek
közeli hozzátartozója, továbbá házastársa a határozat alapján kötelezettség vagy felelősség
alól mentesül vagy bármilyen más előnyben részesül, illetve a megkötendő jogügyletben
egyébként érdekelt, ennek elkerülése, hogy tudjuk egymás dolgait. Ismerjük, hogy ki
kinek a borja.
(2) A Nagytanács (elnökség), a nagymester (elnök) és a bizottságok tagjainak
a megbízása határozott időre, de legfeljebb 5 évre szól. A tisztségviselők megbízatása újabb nagykáptalani (közgyűlési), azaz törzsasztali határozattal meghosszabbítható.
25.§
(1) A lovagrend operatív ügyintéző szerve az elnökség, a továbbiakban Nagytanács,
amelynek a tagjait első alkalommal a Nagykáptalan választja meg.
(2) Tagjai: a nagymester, minden tag és tisztségviselő mester és a tartományi
kormányzók, a Szervezeti és Működési Szabályzatban felsoroltak szerint.
(3) Későbbiekben a Nagytanács tagjává csak az válhat, akit a Nagytanács 2/3-os
többséggel a Nagytanácsba javasol.
(4) Mint közhasznú szervezet, a Nagytanács mellett működik a Szervezeti és Működési
Szabályzatban meghatározott Közhasznúsági Tanács.
26.§
(1) Nagykáptalani ülések közötti időszakban a Lovagrend tevékenységét a Nagytanács
irányítja. Mivel ezek azonosak a Súrlott Grádics törzsasztalával, vitának helye nincs.
27.§
(1) A Nagytanács határozatképes, ha azon tagjainak több mint fele, köztük az elnök jelen
van, józan, s a rábindránátágore nevet ki tudja mondani.
(2) A Nagytanács határozatait egyszerű szótöbbséggel hozza. Hangoskodás kizárva.
Ha nincs leltározás, festetés, nagytakarítás a Garádicsban, a Nagytanács ülései
nyilvánosak.
28.§
(1) A Nagytanács hatásköre a közhasznú szervezetekről szóló törvény alapján:
a) Dönt minden olyan kérdésben, amely nem tartozik a közgyűlés kizárólagos
hatáskörébe,
b) Felelős a közgyűlés által meghozott határozatok végrehajtásáért,
c) Vezeti a lovagrend gazdálkodását, munkájához, programjaihoz anyagi fedezetet biztosít
a kapott adományok mértékéig,
d) Évenként beszámol a közgyűlésnek, elkészíti a közhasznúsági jelentést,
e) Véleményt nyilvánít minden olyan kérdésben, amelyet az elnökség elé utalnak, de ez
nem vonatkozhat a felszolgált ételek fűszerezettségére.

28

tiszatáj

(2) Megalkotja a teljes körű, zavartalan működéshez szükséges szabályzatokat. Kivételt
képez a temetőőr okvetetlenkedő módosítási kísérlete, mert a kártyában is mindig új
szabályokkal jön, ha vesztésre áll.
29.§
(1) A lovagrend vezetője az elnök, aki a történelmi hagyományokra tekintettel
a Nagymester címet viseli.
(2) A nagymestert a Nagykáptalan választja 75%+1 minősített többséggel és csak
ugyanezen minősített többségi döntéssel hívható vissza.
(3) A Nagymester megbízatása 5 évre szól. Újraválasztása minden időkorlát nélkül
lehetséges.
(4) A Nagymester képviseli a Lovagrendet a hatóságok és intézmények előtt. Ezen jogát
delegálhatja.
(5) A Nagymester egyben a Nagytanács vezetője is. Ennek megfelelően a megalkotott
szabályzatokat hatályba helyezi.
(6) A Nagymestert bármely akadályoztatás esetén az elnökhelyettes, továbbiakban
kormányzó helyettesíti.
(7) A nagymester személyében bekövetkezett változást soron kívül be kell jelenteni az
illetékes megyei főügyészségen, esetünkben a temetkezéséről mi gondoskodunk.
30.§
(1) A Nagytanács határozatainak megfelelően a határozatok végrehajtását a Nagymester
felügyeli. A kormányzó a nagymester megbízásából felügyeli a lovagrend pénzügyi és
adminisztrációs rendszerét, és vezeti a tagnyilvántartást. A kormányzó a Nagytanács
(elnökség) tagja.
(2) A Nagymester a „KANKALIN TESTVÉRISÉG LOVAGRENDJE” Súrlott Grádics
székhelyű lovagrendi név alatt, hiteles aláírási nyilatkozatának megfelelő aláírásával jegyzi
a lovagrendet.
VII.
A TAGOK JOGAI ÉS KÖTELEZETTSÉGEI
31.§
(1) A lovagrend tagjainak jogai:
a) Részt vehetnek teljes joggal a Nagykáptalan ülésein, a tisztségviselők megválasztásában, a Nagykáptalan hatáskörébe utaltaknak megfelelően.
b) A közgyűlésen bármely kérdésben felszólalhatnak, s javaslatot tehetnek, de evés közben
nem!
c) Részt vehetnek a lovagrend célkitűzéseit megvalósító rendezvényeken.
d) A tagokat megilletik mindazon kedvezmények, amelyeket a lovagrend számukra biztosít.
32.§
(1) A tagok kötelezettségei: a lovagrend tagja köteles végrehajtani az alapszabály
rendelkezéseit, közgyűlési határozatokat, és a vezetőségi határozatokat. A lovagrend
tagja köteles tagdíjat fizetni.
(2) A lovagrend bármely tagja feladatát felajánlásból végzi. A tag a végzett munkáért
ellenszolgáltatást nem kérhet.

2009. július

29

33.§
(1) A tagsági jogviszony megszűnése:
a) A tag halálával,
b) A tag kizárásával, ha felszólítás ellenére sem tesz eleget a tagdíjfizetési kötelezettségének, vagy más kizáró ok indokával (2. bekezdés)
c) A tag kilépésével, amelyet írásban kell bejelenteni.
(2) A tagot alkalmatlanná válás esetén a Nagytanács is kizárhatja, írásos határozat
kézbesítésével egyidejűleg.
(3) Az alkalmatlanság kritériumait az SzMSz határozza meg.
VIII.
LELKIÉLET
34.§
(1) A lovagrend tagjainak lelki élete
az egymással fenntartott jó viszonyban teljesedik ki. És abban, hogy régi nőügyekről nem
beszélnek.
(2) A lelki életről, a „bele nem szólunk a más dolgába” illeme, a jó modor és a vendéglátó
helyet szabályozó házirend határoz részletesen.
IX.
A KANKALIN-KERESZT
35.§
(1) A lovagrendben a „kankalin-kereszt” adományozható kitüntetésként.
(2) A kitüntetésről és az adományozás rendjéről a „Jelvény és Protokoll Szabályzat”
rendelkezik.
X.
ZÁRÓ RENDELKEZÉSEK
36.§
(1) A lovagrendet közhasznú szervezetként x.y. sorszám alatt a Legfelsőbb Bíróság
nyilvántartja.
(2) A lovagrend felett a törvényességi felügyeletet a hivatkozott jogszabályokkal
összefüggésben a területileg illetékes főügyészség gyakorolja.
37.§
(1) A lovagrend külön belső szabályzata rendelkezik a román törvénykönyv x.y.
bekezdésében meghatározott kérdésekről, amely
szabályzatok elkészítésére a Nagytanács (elnökség) számára jelen Alapszabály
felhatalmazást ad.
(2) Előbbi alapján – figyelembe véve a 28.§ (2) bekezdésben foglaltakat – a Nagytanács
elkészíti a
– Szervezeti és működési,
– Jelvény és Protokoll
– Tartományi szabályzatot.

30

tiszatáj

(3) Minden egyéb itt fel nem sorolt szabályzat elkészítésére is felhatalmazást kap
a Nagytanács, ha ilyenek a működés során szükségessé válnak.
38.§
(1) A lovagrend valamennyi szabályzatát a „Kankalin testvériség lovagrendje
Szabályzatainak Gyűjteményében” tartja nyilván.
(2) A „Kankalin testvériség lovagrendje Szabályzatainak Gyűjteménye” aktualizálása a jogi
mester, egy új szabályzat közzététele és a tagokkal történő megismertetése a kormányzó
feladata.
39.§
(1) A lovagrend Nagykáptalanja megállapítja, hogy az ezen Alapszabályban nem
szabályozott kérdésekben a Baloghné rendelkezései az irányadók.
40.§
(1) A nagymester felhatalmazást kap, hogy a lovagrend itt szabályozott működéséhez
elengedhetetlenül szükséges, a Nagytanács által meghatározott szabályzatokat életbe
léptesse.

Ezen, módosítás után egységes szerkezetbe foglalt Alapszabályt a Nagykáptalan a Súrlott
Grádicsban tartott káptalani ülésen a lovagrend elnökének személyére és székhelyére
vonatkozó elhatározást elfogadta, s mint a Kankalin testvériség lovagrendje ügyvezető
elnöke és nagymestere, aláírásunkkal ellátjuk.
Kelt Súrlott Grádics, az Úr megtestesülésének 2009. évében, január hónap vízkereszt
ünnepén.
Kerekes József
Nagymester sk. Nyugalmazott vártemplomi harangozó, az 1951. évi téglagyári
munkaverseny sztahanovistája, az 1914-es világháborúban Vitézségi éremmel kitüntetett
tüzér
A váltóőr rövidítéséből V. ötödik formában kiolvasott
s nevemmel ekként használatos
Ötödik Békai Pál
Ügyvezető elnök sk. Nyugalmazott MÁV és később CFR váltóőr
Meghívták a helyi lap szintén törzsvendég újságíróját asztalukhoz. A harangozó, egy doszsziét rendezgetve, közölte vele, hogy ez most valójában sajtótájékoztató. Átadta az okirat
egyik példányát, s azt mondta, hogy két dolgot szeretnének közölni a világgal, s akadozva
ugyan, de a következőket olvasta: – Az egyik az lenne, hogy hivatalosan kiszámoltattuk,
hogy asztaltársaságunk összesített életkora a holnapi napon pontosan nyolcszáz év, ez átlagolva a fejenkénti százharminchárom egész harminchárom tized évet teszi ki, de van
ettől fiatalabb, idősebb is közöttünk. S holnap születésnapi zsúrt rendezünk itt helyben
a Súrlott Grádicsnál, amelyre szeretettel meghívjuk a Rekordok Könyve szerkesztőit ezennel a sajtón keresztül. A második bejelenteni valónk, hogy holnap, titkos testvériségünk
lovagrendje, bár céljait nem tárja fel, zászlószentelést tart, és utána, immáron hitelessé
tett zászlajával, lovagi egyenruhájában jelenik meg a nyolcszáz éves ünnepségen.

2009. július

31

MÓRA FERENC – ZALÁN TIBOR

Rab ember fiai
( VIDÁM-SZOMORÚ JÁTÉK TÖRTÉNELEMMEL)

Szereplők:
APAFI MIHÁLY, fejedelem
BORNEMISSZA ANNA, a fejedelem felesége
MIHÁLYKA, a fiuk
SZITÁRY KRISTÓF
SZITÁRYTAMÁS, a fia
SZITÁRY ÁDÁM, a fia
CSELEBI BÉG, a kolozsvári basa követe
PISZLICZÁR, görög kereskedő
ILUCI, a lánya
FALUBOLONDJA TOSKA, néma és bolond
HAJDÁR, kolozsvári basa
PIPITÉR, öreg csavargó
BUZÁTH, Sárvár kapitánya
SEMMILYEN JANCSI
VALAMILYEN PISTA
NEVESINCS
SEHOGYSE
HAJDÚ
KATONA
Katonák, rabnők, szolgák
I. FELVONÁS
1. jelenet – A fejedelem rosszat álmodott
Apafi Mihály hálószobája, baldachinos ágy, mosdóállványon lavór, törülköző
(Szereplők: Apafi Mihály, Szitáry Ádám, Szitáry Tamás)
Apafi fejedelem a baldachinos ágyban
hortyog. Egyszerre elbődül, mint egy
oroszlán.
APAFI: Eb aki elvisz, te tollas kutya! Add
vissza a süvegemet! Hamar az íjamat,
hadd szedjem le a nyavalyást! Na, adjátok végre, mi lesz már?

Szitáry Ádám rohan be, a fejedelem egyik
apródja.
ÁDÁM: Szólított a nagyságos fejedelem?
A fejedelem kidugja kócos fejét a baldachin résén. Rettenetesen mérges arcot
vág.
APAFI: Hát te meg ki a fene vagy?

32
ÁDÁM: Szitáry Ádám, a nagyságos fejedelem apródja.
APAFI: És hogy mertél a legszebb álmomból
felébreszteni?
ÁDÁM: Kiáltani tetszett értem. Az íját
kérte… kora reggel… Valamit le akart
lőni…
APAFI: Érted kiáltottam volna? Apafi Mihály, erdélyi fejedelem utánad, egy
tacskó után kiabál kora reggel? És ráadásul az íját kérte tőled? Csak nem azzal akarta a reggelijét meglőni magának? Hát ennyire rosszul mennek a
dolgok Erdélyben?
ÁDÁM: Azt én nem tudhatom, mik hogy
mennek hol. Kiabálni tetszett.
APAFI: Te meg feleselni tetszel velem, ha
nem vennéd észre. Most felállok, rád
rontok, és kettébe haraplak.
ÁDÁM (elsírja magát) Ne tessen engem
bántani!
APAFI (elneveti magát) Te tényleg a kisebbik Szitáry-gyerek vagy. Megismerlek
arról, hogy olyan minóza-penész vagy,
akár egy lány. Folyton az egereket itatod. Na, takarodj a szemem elől, leányom, és küldd be a bátyádat, hátha azzal többre megyek! (Meggondolja magát.) Megállj! (Ádám megáll, vár.)
Most meg mit állsz ott, te rakás szerencsétlenség? Miért nem nyitod ki az ablaktáblákat, mikor látván látod, milyen
régen nem alszom? (Ádám kitárja az
ablaktáblákat.) Gyilkos! Meg akarsz
ölni ezzel a rettenetesen erős világossággal? Te, én mégis kettébe haraplak.
Készülsz a halálra?
ÁDÁM (ismét elpityeredik) Igenis, nagyságos fejedelem!
APAFI: Milyen vitéz egy legény vagy te,
hogy mindjárt a csizmaszáradba szalad
a bátorságod, ha az ember szóba ereszkedik veled. Igenis, nagyságos fejedelem! Hol tanultál magyarul, te gyerek,
tán a krími tatároknál? Eredj innen,
öcsém, amíg egészben hagylak! A csiz-

tiszatáj
mámat a bátyád hozza be, annak a kisujja különb legény, mint te mindenestül.
ÁDÁM (Kintről, csak a hangja) Tamás, vidd
be a fejedelem csizmáját! De vigyázz,
harapós kedvében van.
Illedelmes kopogtatás.
APAFI (A badachin mögül) Hogy a kórság
essen a lábadba, akárki is vagy! Úgy
rugdosod azt az ajtót, mintha az ország
pénze egyébre se kellene, csak ajtócsináltatásra. Mit lábatlankodsz itt, amikor az ember a legjobb ízűt alussza?
Már ezt a kis álmot is elveszitek tőlem?
Tamás odaállítja a csizmákat az ágy elé.
A fejedelem kidugja a fejét a baldachin résén, végignéz a csizmákon, és elkiáltja
magát.
APAFI: Ördög és pokol! Hát azt gondoljátok
ti, palota naplopói, hogy nekem egyéb
dolgom sincs, csak bálba járni? Jó is
volna, ha piros csizmában el lehetne
táncolni az ország gondját! Kifelé ezekkel a kacki veres csizmákkal!
Tamás kifordul az ajtón, s már jön is viszsza egy pár feketével. De még át se lépi a
küszöböt, a fejedelem máris elbődül.
APAFI: Hát temetésre készülök én, hogy
ilyen gyászcsizmákkal állsz elejbem?!
Ahol én leszek a gyászhuszár? Megöltök, megöltök, bitangok! Hát nem
megmondtam már tegnap este, hogy
ma Ebeczki uramhoz kocsikázom szüretre? Mit gondol maga, úrfi, hogy ebben az országban éppen csak a fejedelemnek nem szabad egy napot pihennie?
Tamás szó nélkül kimegy a fekete csizmákkal, majd egy rakás csizmával a két
karján tér vissza, de annyival, hogy a feje
se látszott ki közülük. Leborítja a megdöbbent fejedelem ágya előtt, majd szépen
sorba rakja őket. A fejedelem mozdulatla-

2009. július
nul, tátott szájjal figyeli, mit művel. A legény végül elkészül a csizmasorfallal.
TAMÁS: Válogasson közülök, ennél többet
nem hozhatok, mert épp ennyi csizmája van a nagyságos fejedelemnek.
Apafi tanácstalanul vakargatja bozontos
üstökét. Azután elvigyorodik.
APAFI: Csak nagy kópénak adsz te enni,
Tamás fiam, naponta háromszor! Azt
hiszed, kifogtál rajtam? Ne, itt egy
arany, felezzétek meg ezt az aranyat az
öcséddel, mert megríkattam szegénykét
az elébb.
TAMÁS: Köszönjük, a síró öcsémmel együtt.
Akkor, melyik csizmát parancsolja
nagyságod?

33
APAFI (szélesen elvigyorodik) A lippai basa
ajándékába, a sztambuli selyempapucsba bújtasd a lábamat! El kell ismerni, gyönyörű sztambuli munka!
Ezt már nem állhatja meg tovább nevetés
nélkül Szitáry Tamás sem, együtt nevetnek, fejedelem és az apród. Apafi egyszerre elkomorul.
APAFI: Te meg mit röhögsz itt egymagadban, amikor a fejdelemnek rossz kedve
van? Kifelé innen! Hozzák a reggelimet,
jöjjön a fiam és a feleségem, asztalhoz
ültök ti is az öcséddel, de csak akkor,
ha az a leányka nem bőgi teli a nádmézes kávémat!
Sürgés-forgás támad. A fejedelem kimegy.

2. jelenet – Reggeli, a fejedelem álma
Apafi reggeliző szobája – az előzőek, kiegészítve egy négyszemélyes reggeliző asztallal
(Apafi, Bornemissza Anna, Mihályka, Szitáry Ádám, Szitáry Tamás)
A megterített asztalhoz, élén a fejedelemmel, megérkeznek a reggelizők. Elöl Apafi,
mögötte Bornemissza Anna, őket követi
Mihályka, Szitáry Ádám és Tamás között,
valamivel fiatalabb náluk.
APAFI: Leülnétek végre?
ANNA: Igen komisz kedvében ébredt az én
édes uram.
APAFI: És ha abban? Kell azt még fokozni
azzal, hogy ilyeneket mondasz neki,
hogy „igen komisz kedvében ébredt az
én édes uram”?
ANNA: Jól van, jól, én meg sem szólaltam.
APAFI: Most is beszélsz, pedig jól tudod,
hogy reggelizés közben nem szeretem a
sok beszédet.
Bornemissza Anna vág egy fintort felé, és
nem válaszol. Szótlanul esznek. Csak Mihályka, Apafiék fia nem fér a bőrébe. Hol
az egyik Szitáry-gyereket, hol a másikat
piszkálja. Valahányszor megszólal az
apja, hangosan felröhög. Az édesanyja
valahányszor lepisszegi.

APAFI: Ez a hús száraz, mint a csizmám
talpa! … Honnan hoztátok ezt az avas
szalonnát, csak nem az egerek elől
loptátok el a padláson? … Ez a kenyér
savanyú, tán még penészes is! … Ez
nem nádmézes kávé, keserű, mint a
gyógyszer! … Ez nektek borovicska? Ez
meg nem keserű, hanem olyan édes,
hogy összeragad az ember szája.
Mihályka azzal foglalkozik, hogy a cseresznyebefőtt magjával hol a Szitáry fiúkat lövöldözi, hol a felszolgálókat, és minden találatnál el-elvihogja magát. Egy
rosszul sikerül mag azonban épp a fejedelmet találja homlokon, aki úgy hátraesik a székében, mintha valódi golyóbissal
lőtték volna meg. Mindenki megdermed.
MIHÁLYKA: Jaj, nem oda akartam… édesapám… gondterhelt… homlokának…
ippeg a közepébe… (Ismét elröhögi
magát, de a többiek dermedtsége továbbra is tart, és Apafi sem mozdul.
Mihályka észreveszi ezt, abbahagyja
a vigyorgást.) Ne haragudjál, édes jó

34

tiszatáj

apámuram, csak ezt a csúnya nagy ráncot akartam elkergetni a homlokodról.
APAFI (végre elmosolyodik) Temiattad volt
ott az a ránc, édes kicsi fiam. Rosszat
álmodtam rólad az éjszaka.
ANNA: Mit álmodott, lelkem jó uram? Csak
nem azt, hogy a török meg a német
után az orosz is bevonult Erdélybe?
APAFI: Még annál is rosszabb álmom volt,
édes cselédeim. Odakint vadászgattam
az erdőszélben. Kegyetlen sütött a nap,
el is fáradtam a szarvashajszolásban,
szédelegtem a melegtől. Ejnye, mondom magamban, mi nehezet érzek én
magamon? Akkor veszem észre, hogy
fönt felejtettem a fejemen a nyusztprémes fejedelmi süveget. Nosza, leveszem a süveget, hogy majd a te fejedre
illesztem, már kinyújtom a kezem, mikor egyszerre csak lecsap az égből egy
sebes szárnyú sólyommadár, kiszakítja
a csőrével a kezemből a süveget, s úgy
elcsattog vele, hogy még most is borzadok bele. Rosszat jelent ez, jó cselédeim, rosszat: valami rossz szerzet leskelődik a fejedelemségünk után.
ANNA: Én csak tréfálkoztam az oroszokkal…

APAFI: Te csak ne tréfálkozz többet az oroszokkal, Anna! A falra festett ördögnek
az a szokása, hogy megjelen. (Gondterhelten.) Az a sólyommadár, az a köpedék sólyom…
MIHÁLYKA: Tebenned volt a hiba, apámuram. Ha már vadászni mentél álmodban, miért nem hívtad ki magaddal a
Szitáry gyerekeket is? Tamás majd lelőtte volna a sólymot. Ugye, Tamás, lelőtted volna azt a rablómadarat?
Szitáry Tamás fél térdre ereszkedett a
fejedelemfi széke előtt, s megcsókolta az
egyik kezét, Ádámka a másikat. A kis herceg meg átfogta a két fiú nyakát.
APAFI (szeretettel nézi a fiatalokat) Nos,
fiam, addig nem félek, míg ilyen jó két
pajtásod van, mint ez a Tamás meg az
a, na jó, csak néha picsogó Ádámka.
A három gyerek összeölelkezik, s a fejedelem gyöngéden összekoccantja a három
fejet.
APAFI: Menjetek, nézzétek meg a mókusokat ez erdőszélen. Ne is! A kertbe
menjetek, és jelentsétek nekem, hagyott-e még csengettyűkörtét az öreg
fán a sárgarigó!

3. jelenet – az erdélyi állapotokról
Ugyanott, ugyanakkor
(Szereplők: Apafi, Bornemissza Anna)
ANNA: Vén, morgós medve lett magából,
kedvesem!
APAFI: Tudom. Még annál is morgósabb.
Olyan, amelyik egyfolytában vicsorog.
ANNA: Már a gyerekekhez sincs türelme. A
Szitáry Ádámkát folyton megríkatja,
Tamással gorombáskodik. Talán csak
Mihálykára van még tekintettel.
APAFI: Nem az a dolgom, hogy mások kölykeit kényeztessem.
ANNA: Nononono, fejedelem. A gyermeke
nevelő pajtásairól van szó.

APAFI: Mitől fontosabbak a gyerekeim nevelő pajtásai, mint én?
ANNA: Mi van magával? Talán azt mondja,
nem kap elég törődést?
APAFI: Nem a törődésről van szó. Félek,
Anna.
ANNA: Maga fél, a híres és nagy Apafi Mihály?
APAFI: Én, a híres és nagy Apafi Mihály.
Minden este úgy teszem le a fejemet a
párnára, hogy nem tudhatom, fejedelem leszek-e, amikor reggel felébredek.
ANNA: Nem ilyen veszélyes azért…

2009. július
APAFI: Ilyen veszélyes. Hol a német ültet
gazdát az erdélyi fejedelmi székbe, hol
a török. Mire megmelegszik alatta a
szék, a másik máris letaszította.
ANNA: Ha szövetséget kötött a törökkel,
miért fél a töröktől is?
APAFI: Nagy fa árnyékában hamar elhervad
a kicsi bokor.
ANNA: No, már költő is lett magából. Lázadjon ellenük kend, ha nem az ígéretük szerint viselik a szövetséget!
APAFI: Nyíltan nem léphettek fel a Porta
ellen. Éppen eléggé szolgált intő jel
gyanánt II. Rákóczi György és Kemény
János földijeink sorsa…
ANNA: Ez… Csak nem igazi félelem magában?
APAFI: A’ bizony. Meg bosszankodás. Mondok én neked még cifrábbakat. Amikor
a német Erdély szélét kóstolgatja, sietnek a basák megnyugtatni. Sose félj te,
jámbor fejedelmecske, majd ellátjuk mi
a németnek a baját! Te csak oltogasd
szép bátorságosan a rózsafáidat a görbe
kertészbicskáddal, a kardforgatást csak
bízd mireánk! Azután meg, hogy végigcirógatták a német hátát a kardjukkal a
basa urak, az én orrom előtt hadonásznak vele. No, most már tedd le a kertészbicskát, jámbor fejedelem, s vedd
elő az ország pénzes ládájának a kulcsát! Mert azt csak nem kívánhatjátok,
hogy ingyen hajkurásszuk a németet
ebben a nagy melegben?
ANNA (elneveti magát) No, azt a kulcsot
aztán hiába veszi elő, könyékig kotorászhat a ládában, akkor se talál néhány hitvány aranynál többet.
APAFI: Jól teszi, hogy nevet.
ANNA: Ha nincs pénz, nincs pénz. Abból,
ami nincs, nem adhat másnak.
APAFI: Csakhogy, nem hülyék a törökök se.
Megsimogatják a fejedelem buksiját, és

35
megnyugtatják: sebaj, fejedelem, majd
találunk mink magunknak valót ebben
a szép országban! Aztán szép barátságosan végigrabolják az országomat
Brassótól Kolozsvárig. Viszik a pénzt,
hajtják a barmokat, s hogy legyen ki vigyázzon rá, tízezrével viszik rabszolgának a székelyt meg a szászt. S hogy ne
sajnálja otthagyni üres, kifosztott hajlékát az istenadta nép, egymás után
fölgyújtják a falvakat, városokat. Nem
látja, hogy egyfolytában kormos az ég
Erdély fölött?
ANNA: De most békeidő van, ilyenkor a török is békésebb. Vagy nem?
APAFI: Békésebb. Csak a basáik nem férnek
a bőrükbe. A temesvári basa kis aprópénzért üzen, a jenői csizmát szabat a
katonáinak, s ha megtagadom, borjú
képében hajtja el magának a csizmához
való anyagot. A lippai basa rozsdás
kardot küldött, tudván, hogy gyűjtöm a
régiségeket, azzal, hogy Attila kardját
küldi. Cserébe csak ötszáz lovat kért.
Megjegyzem, az lett az hetvenedik Attila-kardom a padláson.
ANNA (megint nevet) Hát, ha ebből áll Erdély kormányzása, még belőlem is lehet
fejedelem. Hagyom felégetni a falvaimat, hagyom elhajtani a marháimat,
rozsdás kardokért odaadom a katonáimnak kovácsoltatott friss kardokat…
APAFI: Elhallgass, mert menten…
Nem tudja befejezni, mert Anna átkarolja,
és megcsókolja. Apafi megenyhül, vagy
csak enged a gyöngéd erőszaknak.
APAFI: Igazad van. Törődni fogok ezentúl
Mihálykával. És… a kisebbik Szitáry
gyereket se ríkatom meg többé.
ANNA: Hiszi a piszi, hazudós medve!
Kergetőznek az asztal körül, fel-felnevetnek.

36

tiszatáj
4. jelenet – A kolozsvári basa aranysólymát keresteti
Ugyanott, valamivel később
(Szereplők: Apafi, Bornemissza Anna, Szitáry Kristóf, Cselebi bég)

A fejedelem Szitáry Kristóffal az aszalnál
ül, előttük kancsó és pohár.
APAFI: Keleten tehát még csönd van?
SZITÁRY: Csönd. Nagy csönd. A török nem
mozdul. A német hallgat.
APAFI: Eh, nem szeretem én, ha nem mozdul, de azt se, ha mozdul. Emez meg,
ha hallgat, akkor készül valamire. Ha
meg nem hallgat, akkor mi kezdünk el
ordítani tőle.
SZITÁRY: A harapófogónak ilyen a természete…
APAFI: Szitáry uram, maga vagy nagyon
megokosodott országjáró útján, vagy
nagyon kifáradt a sok lovaglástól, hogy
ilyen közhelyes marhaságokkal szórakoztatja a fejedelmét. Legjobb, ha most
lepihen, és két napig a színét se látom.
SZITÁRY: Az már csak igaz. Napokat lovagoltam megállás, és szinte minden alvás nélkül, a legényeimmel.
APAFI: No, akkor mehet. Gondolom, látná
már a gyerekeit is. Derék gyerekek.
Csak a kisebbik… Ez az Ádámka… Valahogy olyan lányosan érzékeny.
SZITÁRY: Fiatal még. Anya nélkül nevelkedett fel, én meg folyton hadakoztam,
vagdalkoztam, nem volt aki keménységre nevelje.
APAFI: No, én igyekszem ebben segíteni…
hm… A legényke majd fog erről mesélni
megint, de tudja be annak, Szitáry,
hogy én is apa vagyok, és… hm… néha
a kemény nevelés szükségét érzem…
hm… más gyerekénél is.
SZITÁRY: Köszönöm, nagyságos uram, hogy
így gondoskodik a gyermekeim neveltetéséről.
APAFI: Menjen, ne csináljon gondot ebből
magának! Kedvelem mind a két gyermekét.

Szitáry meghajtja magát, és kifelé indul.
Az ajtónál azonban megfordul, a homlokára csap.
SZITÁRY: Mit el nem felejtek! Nagyságos
uram, követ érkezett a váradi basától!
A legény jelenteni akarta, épp egyszerre
érkeztem meg vele, de mondtam, ne
zavarja most a fejedelmet, megmondom én neki… És lám, a legfontosabbat
felejtem el kialvatlanságomban.
Apafi úgy néz rá, mint aki álomból ébredt.
Szitáry vár egy keveset, azután hangosabban megismétli a mondandóját.
TELEKI: Mondtam volt, a váradi basától
érkezett követ!
APAFI (fölcsattan) Úgy, tán már megint
megtalálta Attila a kardját? Várakoztassa még kegyelmed a követet egy kicsit odakint. Hadd szokja a pogány,
hogy hol a helye! Aztán meg jöjjön viszsza vele, több fül többet ért a kacskaringós török beszédből. (Szitáry kimegy. Anna segít Apafinak átvenni a
díszesebb felsőruházatát. Apafi közben
egyfolytában morog.) Ezek a követek!
Némelyik olyan pofátlan, hogy még a
basáján is túltesz. Úgy felesel, követel,
kiabál velem, a kardom is kikívánkozik
a hüvelyéből. Szerencsére, még nem
vágtam le egyet sem közülük.
Anna meghallja a mondat végét.
ANNA: Kiket nem vágott le, maga folyton
morgó oroszlán?
APAFI: No, eddig meg még medve voltam.
Eh, asszonyok… Csak úgy, fennhangon
töprengtem. (Kirobban.) Azokat a hitvány és pimasz török követeket, akik
nap mint nap itt kaparásznak az ajtómon, és nyomorgatnak mindenféle kéréssel és ajándékkal álcázott követeléssel, azokat nem vágtam le, pedig de le

2009. július
kellett volna őket vágnom, de le biz’
ám!
ANNA: Még szerencse, hogy nem tette meg.
Abból lett volna aztán nagy haddelhadd, ha híre megy, hogy az erdélyi fejedelem török követeket aprít a gulyáslevesébe.
APAFI: Megint itt van egy. Most a váradi
basa nem fér a bőrébe.
ANNA: Én egyet sem látok itt…
APAFI: Ne mérgesíts, Anna lelkem, mert leváglak téged is. De, ha annyira akarod
látni a rusnya pogányt, tálcán hozatom
be neked. (Elbődül, hogy kint is hallják.) Meddig várjak még? Jön az a követ, vagy kint marad örökre? Kapkodja
magát befelé, ha már idehozta a fene
Váradról!
A követ, amint Szitáry bevezeti, mindjárt
hasra vágja magát, s úgy csúszik a fejedelem elé, mint valami nagy teknősbéka.
S mikor odaér elé, nagy fekete kezével elkezd a fejedelem lába után kapkodni.
APAFI: Lassíts, atyámfia! Csak nem akarsz
a lábamba harapni?
KÖVET: Tündöklő ábrázatú fejedelem!
Hatalmas császárom szeme fénye! Haragos tekintetű oroszlán! Engedd meg,
hogy a te alázatos szolgád, Cselebi bég
talpad alatt nyugtathassa hitvány fejét.
APAFI: Az más… Nyugtasd csak, Cselebi
bég, csak nyugtasd a kopasz fejedet a
fejdelem talpa alatt, ha neked így esik
jól. Miben lehetünk segítségedre?
KÖVET: Kegyelmes uram, világnak ékessége, kimondhatatlan kár érte az én
uramat, parancsolómat, a páratlan vitézségű Hajdár basát. Tegnapelőtt elszökött a sólyommadara, akivel vadászni szokott járni.
APAFI: A sólyommadara? (Anna felé.) Látod, az álom… meg a süveg… és ti még
kiröhögtetek engem…
KÖVET: Igen, a legkedvesebb sólyma. S a
bölcs Musztafa, a váradi basa udvari

37
tudósa azt olvasta ki a csillagok járásából, hogy az álnok sólyom ideszökött
Kolozsvárra. Éppen ezért arra kéret
Hajdár basa, kerestesd meg az ő kedves
sólyommadarát, és ne terheltessél neki
visszaküldeni.
APAFI: Mondd meg a gazdádnak, máris
szétszalajtom a sólyom után az udvari
vadászokat. Nyugtasd meg a basát, jó
ember: holnap ilyenkor otthon lesz a
sólyma.
A követ az ajtóig hátrál. Ott megáll, és elvigyorodik. Mondókája után fürgén kisurran az ajtó résén.
KÖVET: Az ám, majd el is felejtem mondani, hogy a basa sólymának aranyos
volt a szárnya. Ezt jól eszedbe vedd,
uram! Ezt meg jól az eszedbe vésd,
Apafi fejedelem!
APAFI: Hogy azt a rézfán fütyülő keserves
anyád…
ANNA: Ki ne mondja!
APAFI: Nem hallottad? Még én fejtsem meg
a nyomorult váradi basa üzenetét! Micsoda szemtelenség ez már megint! Mit
szól ehhez, Szitáry Kristóf? Micsoda
egy gonosz tréfát űz velünk már megint
ez a tarka hitű Hajdár basa! Olyan sólymot kerestet rajtam, aminek aranyos a
szárnya.
SZITÁRY: Legjobb lenne Váradra menni, és
sólymostól levágni a basát.
APAFI: Maga aztán született politikus, Szitáry.
SZITÁRY: Ha megengedi, én nem táncolnék
úgy a töröknek, ahogy a fejedelem teszi.
Vágnék olyat a pofájába a kardommal,
hogy Sztambulig meg se állna.
APAFI: Lassabban azzal a karddal, ember!
ANNA: Épp maga beszél…
APAFI: Hallgass! Országos gondok vannak.
Inkább azon törjük a fejünket, hol találunk olyan sólymot, amelyiknek aranyos a szárnya. Maga meg, törökverő
Szitáry, inkább az eszét törje most,

38
mint a pogányok koponyáját! Mitévők
legyünk?
SZITÁRY: Nem nagy dolog az, amit a török
akar, nagyságos fejedelem. Azt gondolom, csak ki kell bélelni az akaratához
egy szelíd sólyom szárnya alját…
ANNA: Legalább száz-száz arannyal…
APAFI: Ez az! Ezt jelenti hát az aranyos
szárny! Nagy mérgességemben már
gondolkodni is elfelejtek. Mégiscsak ti
vagytok az én eszem! Mit gondolsz,
életem párja, minden ládafiák tudója,
találunk-e ennyi aranyat Erdély
kincsesládájában?
ANNA: Ennyit éppen hogy találunk. Benne
van az a vadonatúj veretű kétszáz
arany, amit tegnap szállítottak be mutatóba Zalatnáról. Azzal elverheti éhét a
telhetetlen pogánynak.
APAFI: Elégnek elég lesz, de nagyon sajnálnám azokat a szép új aranyakat.
ANNA (nevetgélve) Sose sajnálja, a mondó
vagyok! Úgyis egy kis hiba esett azokon
a pénzeken.
APAFI: Hiba? Hiba, de miként?
ANNA: Nagyságodnak a képe volna rájuk
verve, de a pénzverő kifelejtette róla ezt
a gyönyörű bajuszt, ami itt himbál az
orra alatt.
APAFI: Akkor nem köll! Mehet az arany.
Aztán, kitől küldenénk el azt az aranyszárnyú madarat a basának? Megbízható ember kell az ilyesmire. De nagy
sürgősséggel!
ANNA: Lehet ez kérdés? Itt áll előttünk az
ember, fejedelem! Alighanem Szitáry
Kristóf uram a legalkalmasabb ember
erre a feladatra. Ráadásul, hívatnia sem
kell, mert már bent van.
APAFI: Valóban, Szitáry! Maga ügyes is, hűséges is, legvitézebb katonám is… no
meg, háládatos is hozzám, amiért a két
fiát idevettem magam mellé… nevelgetem is őket, különös tekintettel a kisebbikre…

tiszatáj
SZITÁRY: Zavarba hoznak… meg tényleg,
hálás is vagyok…
APAFI: Tehát, azt mondja, elvállalta. Nem
csalódtam magában. Vagy nem ezt
mondta?
SZITÁRY: Tehetnék mást, mondhatnék
mást, nagyságos uram?
APAFI: Mondhatna, de annak nem nagyon
örülnék.
Az ajtóhoz viharzik, feltépi.
APAFI: Hozzátok a legszelídebb, legöregebb
sólymomat! De legyen itt máris! Szitáry, maga fusson a feleségemmel az
aranyakért! Anna, ne feledkezzetek
meg aranyzsinórokról és két selyemerszényről sem!
Magára marad. Fel-alá járkál, néha rácsap az asztalra. Beszédes járkálás, csapkodás. Anna hamar érkezik vissza
Szitáryval. A szemközti ajtón belép a legény a sólyommal. Senki nem szól semmit, mindenki tudja a dolgát. Szitáry az
erszényekbe számolja az aranyat, az erszényeket Anna az aranyzsinórokkal a
sólyom szárnyára kötözi.
APAFI (keserves nevetéssel) Nos, Szitáry
uram, látott-e már aranyos szárnyú
sólymot? Kelmed már csak-csak országlátott ember.
SZITÁRY: Ilyen elcsúfított állatot szerencsére még soha, nagyságos fejedelem.
APAFI: No, most lát. Lám, ennyire egyszerű
madár az aranyszárnyú sólyom. S ezt
kelmed most elviszi Hajdár basának,
Nagyváradra.
SZITÁRY: Elviszem. De bosszant, hogy a mi
pénzünkön növeszti amúgy is nagy hasát a váradi basa.
APAFI: Maga csak ne bosszankodjék semmin, mostantól maga az én követem.
Az erdélyi fejedelem követének arca se
rezdül, pontos és hűvös.
SZITÁRY: Értettem. Mikor kell indulnom?
APAFI: Ebben a minutomban!

2009. július
SZITÁRY: Máris? Hiszen most érkeztem…
Bocsánat… Akkor csak arra kérnék engedelmet, hogy indulásom előtt búcsút
vehessek a két fiamtól.
APAFI: Nem engedem meg, mert az is időbe
kerül, s attól tartok, meggondolja magát a török. A végén sólyom helyett gólyát keres majd rajtunk. Annak pedig
akkora szárnya van, hogy egy mázsa
arannyal se lehet kibélelni.
SZITÁRY: Értettem. Kérem a fejedelmet, jelezze a két fiúnak, ha nem is láthatta
őket viszont, az apjuk a szívében búcsút
vett tőlük.
APAFI: Én? Még hogy én jelezzem… a te
szívedet… a két fiúnak… én… a te szívedet, Szitáry Kristóf…
ANNA: Maga, maga! Maga sietteti ezt a szegény embert, miközben gólyameséket
mormolászik itt neki…
APAFI: Ez meg mindenbe beleszól. Hát…
rendben… Kísérjen el egy darabon a két
fiad is, Szitáry Kristóf, hogy lássátok is
egymást, meg el is búcsúzzatok. Reggelre aztán lovagoljanak haza!
SZITÁRY: Hálásan köszönöm!

39
APAFI: Ne köszöngessen itt nekem, hanem
menjen! Aztán, le ne vágja nekem nagy
indulatában a váradi basa fejét, mert
akkor a mienkkel vagy a török, vagy a
német fog holnap után laptázni!
SZITÁRY: Tudom én, mi a követ dolga.
Tisztelettudó leszek… pontos és hűvös… talán inkább jeges…
Szitáry meghajtja magát, és kimegy.
APAFI: Ha még egyszer bele mersz szólni
államügyekbe… ha még egyszer!
ANNA: Akkor mi lesz? Engem is kettéharap,
mint Szitáry Ádámkát akarta ma reggel
is?
APAFI: Ezt meg honnan tudod? Ó, az az
árulkodó júdás-gyerek! Csak kerüljön a
kezem közé, most aztán tényleg kettéharapom.
ANNA: Harapdálja maga csak a törököt!
Meg a németet…
APAFI: Meg téged, te legtiszteletlenebb
alattvalóm! Te… alám való perszóna!
Kivont karddal üldözi ki a színről sikoltozó feleségét.

5. jelenet – Az utasok megszállnak Piszliczár házában
A görög ebédlőszobája, ablakokkal, kijárattal a kertbe, asztal sok személyre
(Piszliczár, Szitáry Kristóf, Szitáry Tamás, Szitáry Ádámka, Iluci, Falubolondja Toska)
Piszliczár egy szófán heverészik, vízipipáján füstölög. Az ajtóban megjelennek a
Szitáryak. Piszliczár, mint aki nem hisz a
szemének, dörzsölni kezdi, azután felugrik, és eléjük siet.
PISZLICZÁR: Begyunni, begyunni a háládatus Piszliczárhuz huzzá! Aj, haj, nagy
urakuk csak meg látulják szegin embert! Helyesul, Piszliczár helyesul, hálásul!
SZITÁRY: Nos, gyerekeim, ez itt Piszliczár
uram, akiről annyit beszéltem. Éppen
csak tiszteletünket tesszük a házában,
Pisziliczár uram, egy kis pihenés után
máris indulunk tovább.

PISZLICZÁR: Nem úgy von. Tapudtat se
eriszthetlek sehuva, míg meg nem kóstuljátuk a szegin Piszliczárnak vacsuráját.
SZITÁRY: Nem érünk mi rá arra, Piszliczár
uram, sietős az utunk.
TAMÁS: Édesapám, egy órácska nem a világ, addig meglesz sólyma nélkül a váradi basa.
PISZLICZÁR: E beszíd, szaladuk az enyum
lányumért, egyetlen kincsumért, nápkeleti gyengyumért.
Lelkesen kigaloppozik.

40
ÁDÁM: Édesapám, ki is lenne ez a Piszliczár? Mert neki mondtad ugyan, hogy
beszéltél róla nekünk, de nekünk nem
beszéltél soha semmilyen Piszliczárról.
SZITÁRY: Illemből mondtam neki, na… Egy
követnek így illik… (Nevetnek.) Gyorsan, amíg vissza nem jön! Piszliczár
uram görög marhakereskedő volt. Egyszer Brassóban nagyon megszorongatták a torkát a moldvai tatárok. Én meg
épp arra jártam, és néhány lófő székellyel szétütöttem a kutyafejű tatárok
közt. Ezért hálás nekem. Ahogy elnézem, azóta igen megszedhette magát
a kis ember. Bár olyanformán beszélnek felőle, hogy nem is egészen igaz
úton járt.

tiszatáj
TAMÁS: Milyen útjai vannak ennek a Piszliczárnak?
SZITÁRY: Sötét ügyek… talán. Állítólag a kereskedés mellett a kémkedés is kenyere
volt. Állítólag… Amit a töröktől tudott,
azt besúgta a németnek, amit a némettől hallott, azt eladta a töröknek, s mindenképpen jó vásárt csinált. Ha csinált.
TAMÁS: Kellünk akkor mi ide?
SZITÁRY: Kicsit megpihenünk, azután megyünk tovább. Sok mindent mondanak.
Nekünk mindegy is.
TAMÁS: Én már szeretnék kívül lenni.
ÁDÁM (a kerti ajtóhoz megy, kinéz.) Micsoda szép kert! Akkorák benne a rózsák, mint a napraforgó.

6. jelenet – Ádám rajta felejti a szemét Ilucin – vacsora
Ugyanott, ugyanakkor
(Ádámka, Iluci, Piszlicár, Kristók és Szitáry Tamás, Falubolondja Toska)
Piszliczár visszatér a lányával. Ádám nem
veszi észre, csak a kertet bámulja. A görög
odasettenkedik mögéje, és tréfásan a vállára csap.
PISZLICZÁR: Hol vágyul, úrficska? Itt is vágyun liliumszálum, enyim lányum:
Iluci.
Ádám megfordul, szinte levegőt sem kap a
szép lány látványától
ÁDÁM: De szép… a kert… is… a kert… de
szép… is…
SZITÁRY: Szép a lányod, Piszliczár uram,
öröm, hogy megismerhettük. De nekem
lassan mennem kell tovább, az ég hunyogatni kezdi a szemét. Ti maradhattok még, cselédjeim, majd visszafordultok reggel.
PISZLICZÁR: Nem úgy kapkod, Szitáry urodum. Iluci megterigette asztaltut. Kell
kicsinkát abrakulni. Luvak már kapták
uzsonnát.
A szolgák nagy asztalt hoznak be, mely
roskadozik az ételek-italok alatt.

SZITÁRY: Ez aztán a fejedelmi lakoma, Piszliczár uram!
PISZLICZÁR: Csak ulan szegines, ulan piszliczárus.
SZITÁRY: Tán kincset talált kelmed, hogy
így dúskálkodik a földi jóban?
PISZLICZÁR: Hát csak Isten adutta, aki keresun, találun.
TAMÁS: De nem mindegy, hol keres, és hol
talál.
PISZLICZÁR: Beszélül natyfiú igaz. Piszliczár
jó helyen keresun. Így aztán találun.
Abrakuljatuk, kedveseim.
Esznek. Szinte észrevétlenül surran be a
terembe Toska, amolyan igazi, otromba
figura, mozdulatai szögletesek, a némák
jellegzetes nyögéseivel és gesztusaival kíséri mondandóját. Leginkább egy nagy
majomnak látja az ember. Megragadja a
barackot hámozó Tamás vállát, aki azonnal kardot ránt.
TAMÁS: Váglak ketté, ronda féreg, ha nem
takarodsz innen!

2009. július
PISZLICZÁR: Mit féljesz, úrficska? Ne bántsun, úrficska: a Toska kéri tülednek
barackmagut. Csak a magut szereti barackbul a Toska. Toska van falu bolundja.
Toska pofákat vág, ugarabugrál, mórikálja magát, végül mindenkit megnevettet.
SZITÁRY: Hát ezt a fertelmes párát meg
mire tartja, Piszliczár?
PISZLICZÁR: Megszántun egyszer. Akart
vinni tülemtül a budai basa ükegyelmessige. Zárni ketrecul. Nem engedtun. Pedig utálatus teremtis. Legjubban
szeretnik nyakadnak kicsavarulni neki.
ÁDÁM: Miért haragszik rá olyan nagyon kegyelmed? Randa jószág, de nem árt ez
senkinek se.
PISZLICZÁR: Nem ártul? Ha pinzemet eldugugálok, mindjárt elükeresi. Akárhuva teszelem, elüveszeli.
A bolond, mintha csak érezné, hogy róla
folyik a szó, rávicsorítja a fogát a gazdájára, s haragosan forgatja a szemét. Iluci
meglegyinti az asztalkendővel.
ILUCI: Kicsi Toska! Kicsi falubolondja!
Nyugodjál már le!
Toska engedelmesen odakuporodik a
gazdasszonya lába elé, s úgy elszégyellte
magát, hogy semmi csalogatásra föl nem
emeli csúnya, sörtés fejét.
PISZLICZÁR: Iluci nágyun szeretje bolund
májmut, bolund majum szeretje Ilucit,
azért tartuk házamnál.
SZITÁRY: Már akkor mégiscsak érdemesebb
ilyen szép madarat tartogatni, mint ez a
sólyom.
PISZLICZÁR: Szép sólyum, szép.
ÁDÁM: Hátha még azt látná, mi van a szárnya alatt…
Zavartan elhallgat, az apjára néz. Szitáry
rezzenéstelen arccal ül, nem néz a fiára,
látható, nem örül annak, hogy Ádám elszólta magát.

41
PISZLICZÁR (odamegy a sólyomhoz, óvatosan fölemeli a szárnyait.) Ni cak, erszenyuk találun Piszliczár. Erszenyuk
dagadul. Aranut tapintgat kezum.
SZITÁRY: Arany bizony, Piszliczár uram,
egyenest a váradi basának viszem.
PISZLICZÁR: Basánuk nem adul pénzut! Terekba bele ne bízul!
SZITÁRY: Nem az én pénzemet viszem. Hiszen, én se adnék a töröknek semmit,
legfeljebb a kardom élét a macskapofájuknak.
PISZLICZÁR: Hanum, te Szitáry urum, Piszliczár gondolkodun rulad. Kettuszász
aran? Aj, jaj, dehugy mészelsz el anni
pinzzel éjszakának időjin! Sehuva nem
mészelsz. Vagynak erdüben terekek, tatáruk, vad haramiákuk. Maradtuk szegin, becsulátus Piszliczár házában, reggel aztán uzsgyé, isten hírivel!
ÁDÁM (Ilucit bámulva nagy szemekkel.)
Igaza van a derék Piszliczárnak, édesapám. Nem volna-e jobb, ha csak holnap indulnál el? Egyedül a sötét utakon.
TAMÁS: Most az egyszer én is egyetértek az
öcsémmel. Nem magányos lovasnak
való, kétszáz arannyal, a váradnak tartó
út.
SZITÁRY: Meg tudom én védeni magamat,
sose féltsetek.
TAMÁS: Világosban, szemből támadó ellenséggel szemben, igen. Ismerjük apánk
vitézi képességeit. De nem olyan ellenséggel, aki a sötétből nyilazik kifelé, fáról pottyan a lovas nyakába, hálót vet
rá a sűrűben, hurokkal töri el a lova lábát. Maradj, apám… és akkor… én is
maradok.
SZITÁRY: Legyen! De hajnalra nyergeltesse
föl a lovamat, Piszliczár uram, hogy a
basát még ebéd előtt érjem el az aranyszárnyú sólyommal!
PISZLICZÁR: Lesz nyerug napkeltekur luvadra rakul.
SZITÁRY: Akkor hát… maradok én is.

42
PISZLICZÁR: Nacceru! Ez aztan az örum!
Táncuj bolund, van közunség.
Toska is örül a társaságnak, produkálja
magát. Veri a kisdobját, lovagol a széken,
hentergőzik a földön, táncol az asztalon,
grimaszokat vág, belekap a fiúk hajába…
Végül Piszliczár megelégeli a dolgot.
PISZLICZÁR: Vendégunk megun Toska, falubolundja. Must megyunk, kertumat
meg köll néznetuk.
ÁDÁM: Én most, inkább, itt maradnék.
ILUCI: Nekem meg… a lábam fájogat.
TAMÁS (jelentőségteljesen ránéz az öcscsére.) Én megyek.
Kimennek a kertbe, néha behallatszik,
ahogy egy-egy virág előtt megállnak,
Piszliczár magyaráz, Szitáry köhintget.
ÁDÁM: Szép itt.
ILUCI: Bizony, hogy szép.
ÁDÁM: A fejedelem kastélya azért csak
szebb.
ILUCI: Csak szebb lehet, az már igaz.
ÁDÁM: Én vagyok az apródja
ILUCI: Igazán?
ÁDÁM: Igazán.
ILUCI: És mit kell csinálnia az apródnak?
ÁDÁM: Bátornak kell lennie. Soha nem szabad sírnia. Semmi áron!
ILUCI: Nehéz hivatás. Én sokat szoktam
sírni.
ÁDÁM: A lányok sírhatnak. De egy férfi
soha nem sír.
ILUCI: Te még nem is vagy férfi!
ÁDÁM: Én e? Én e – már majdnem!
ILUCI: Én holnap is sírni fogok, reggel, én
már tudom, hogy reggel sírni fogok.
ÁDÁM: Igazán? Miért fogsz sírni?
ILUCI: Mert elmész, vissza apródnak, a fejedelem szép udvarába.
ÁDÁM: Ha menni köll, akkor menni köll.
A férfi élete ilyen… nehéz. De én is…
ILUCI: De mit te is?
ÁDÁM: Semmi. Azaz, majdnem. Izé. Igen.
ILUCI: Fogsz-e majd ott a szép kastélyban
gondolni énrám?

tiszatáj
ÁDÁM: Ezt akartam mondani. Hogy ha…
ILUCI: Hogy ha?
ÁDÁM: Hogy ha… lesz időm… akkor majd
gondolok rád. Mert nagyon elfoglalt
ember egy apród.
ILUCI: Azt meghiszem. És akkor…
ÁDÁM: És akkor mi van?
ILUCI: És akkor, ha majd ráérsz egyszer…
ÁDÁM: Ha majd ráérek egyszer… akkor mi
lesz?
ILUCI: És akkor, ha majd ráérsz egyszer,
akkor elveszel engem feleségül?
ÁDÁM: Hú… hű… az áldóját… te aztán nem
kertelsz a férfi… emberrel!
ILUCI: Mindjárt visszajönnek, és akkor már
nem tudunk a házasságunkról beszélni.
ÁDÁM: Igaz.
ILUCI: Akkor?
ÁDÁM: Akkor mi van?
ILUCI: Pokróc.
ÁDÁM: Nem pokróc. Férfi.
ILUCI: Tudom, aki sohasem sír. Szánalmas…
Ádám nem tud válaszolni, mert visszajönnek a többiek a kertből. Iluci sértődötten húzódik el mellőle, Toska gyorsan
odatelepedik a helyére, és Ádám fülét
kezdi el piszkálni.
PISZLICZÁR: Kertum legszebbul liliumszálum, enyim lányum: Iluci! Ádámut
megszídítutta, látum.
ÁDÁM: Miket nem beszél itt nekem!
SZITÁRY: Nagyon szép a kerted, Piszliczár
uram. A lányod még a kertednél is
szebb, így igaz! Ám kint besötétedett,
most már gyerünk aludni, cselédeim,
mert elosztják az éjszakát. Én pitymallattal útra kelek, ti csak nyújtózzatok,
ameddig jólesik. Mire a fejedelem fölébred, akkorra dúdolva otthon lehettek
Kolozsváron.
PISZLICZÁR: Fárudt utasuknak megvetendu
ágyuk Iluci már. Fekudjetuk, aludjatuk
méllyelbe. Piszliczár háládatus hogy ti

2009. július

43

begyunni szeríny házául, szállumást
elfoganni.
A fiúk engedelmesen meghajolnak a vendéglátók felé. Iluci nem fogadja Ádám

meghajlását, kacéran Tamásra pillog, aki
ezt észre sem veszi. Elindul kifelé, a többiek követik. Piszliczár egyedül marad
a szófáján.

7. jelenet – Piszliczár uramnak nem jön álom a szemére
Ugyanott, valamivel később
(Piszliczár, Falubolondja Toska)
Piszliczár éjszakája nyugtalanul telik.
Felugik, a sólyomhoz szalad, visszaül, sóhajtozik. Majd ismét és ismét ugyanez.
PISZLICZÁR: Gondolkodun rulad, sólyum.
Kettuszász aran a szárnyud? Drága sólyum, aranyus sólyum. Dehugy mészelsz el anni pinzzel éjszakának időjin,
gőgus Szitáry! Sehuva nem mészelsz.
Vagynak erdüben terekek, tatáruk, vad
haramiákuk. Maradtuk szegin, becsulátus Piszliczár házában, reggel aztán
uzsgyé, isten hírivel! Gondolkodun rulad, gőgus magyir, vitézul Szitáry. Turuk basánuk nem adul pénzut. Aranyut
Piszliczár magánuk megtart. Szitáry

megyelsz basáhun, kapud terek basa
rozsdás patukókuk, nem aranyuk. Becsulátus Piszliczár megőrzul aranyut
magánakul, te meg Szitáry urodun,
majd kivágud magadut a csavaságbul.
(A sólyom szárnyai alól kiszabadítja
a selyemzacskókat. Nem veszi észre,
hogy Toska az ajtórésből figyeli minden mozdulatát.) Kimegyun lópatukókért, csereberélum zacskókut nehéz lópatukókkal. Törekszik majd bele a terek basa fuga. (Nevetgél és kimegy.
Toska rémülten veri a fejét az ajtófélfához.)

8. jelenet – Szitáry Kristóf elindul a fiai nélkül
Ugyanott, reggel
(Piszliczár, Szitáry Kristóf, Falubolondja Toska)
Piszliczár még mindig a szófán virraszt.
Szitáry Kristóf lép be az ajtón.
SZITÁRY: Jó reggelt, Piszliczár uram! Csak
nem ébren töltötted az egész éjszakát?
PISZLICZÁR: Piszliczár nem aludun, őrzete
madarud meg az kettuszáz aranyud.
SZITÁRY: Ez derék! Igazi, jó házigazda vagy.
Hanem, a sólyom nagyon nyugtalan…
PISZLICZÁR: Hajnalun madár még aluszig,
világusság ilyenkorul még bántást huz
szemibul.
SZITÁRY: Igazad lehet. Megyek, fölkeltem
az én kis cselédeimet, hogy elbúcsúzzam tőlük.
PISZLICZÁR: Hagyud te ágyukun fiatul fiukákukat! Majd Piszliczár engedu útul
gyerekuket.

SZITÁRY: Igazad van, barátom. A lovamat
felnyergeltetted?
PISZLICZÁR: Luvad toporzékul udvorun.
Járj szeruncséddel terekkul.
SZITÁRY: Köszönöm a szállást, a jól tartást…
PISZLICZÁR: Máskur is gyössz te, ha erre
poruszlál a luvad.
Szitáry felkapná a sólymot, de Toska ront
be a szobába, és elkezdi rángatni a karját,
vonszolná valahová, artikulátlanul bömböl. A férfi először még nevet ezen, de hamarosan bosszús lesz.
SZITÁRY: Mi ütött a bolondodba, Piszliczár?
Szedd már le rólam, hogy ne nekem
kelljen vele keménykednem.

44
PISZLICZÁR: Toska elengud embert, mert
Piszliczár megutogethet Toskát kobakuján! Rontum-bontum, teremtétet,
kinek beszélun gazdurkája? Hozum botumat, bolund Toska, nem mindjárást
takarulsz vackodolba?
SZITÁRY: Erissz már el, bolond! Mit akarsz
tőlem? Dehogy megyek én veled sehova. Most meg elállod az utamat?
Vidd innen, Piszliczár, mert menten
ketté találom hasítani!
PISZLICZÁR: Eriggyul már bolundul Toska
útbulel! Hozum ustor, vágukvégbe hátadun vele!
SZITÁRY: Ne sírj már, bolond, és nem mutogass itt nekem! Mennem kell. Nem
értem, hogy mit akarsz.
PISZLICZÁR: Értenum nekum köll, bolundut
veretum agyabul-fejibül!
Toska kétségbeesetten engedi útjára
Szitáryt, aki felkapja a sólymot, és elviharzik vele. Piszliczár felpattan, utána
néz az ablakon, és elégedetten dörzsöli a
markát. Megfordul, hogy megbüntesse
Toskát, de a bolond akkorra már hangosakat nyögve kereket old.
PISZLICZÁR: Bolund. Kettó bolundok. Kettuszáz aran elig ára megvágun a szállumásnak.
Iluci ténfereg elő valahonnan, álmosan,
nagyokat ásít.
ILUCI: Ez a falubolondja Toska nem felkiabált? Apámat is.
PISZLICZÁR: Apád szemerényit se aludutt.
Ült székümében, vigyázun sólyum aranus szárnya.
ILUCI: Ki bántotta volna itt a sólymot,
drága ember?
PISZLICZÁR: Az ördünk nem aluszukig.
ILUCI: Hát jó. Így legalább biztosan oda jut
az arany, ahová szánják.
PISZLICZÁR: Odujut, odujut. Elmész már
vele terekhez Szitáry urodum.

tiszatáj
Kintről a Sziráry-fiú hangja hallatszik.
Őket is fölverte a bolond. Piszliczár a közeledtükre sietve távozik. Az ajtóból még
visszaszól a lányának.
PISZLICZÁR: Ifiurok abrukolnak, azt következésbul mész mindkettó hazába. Apjukud lefekuszál, fáradutt áccakábul.
ILUCI: Menjen csak, majd ellátom én a két
úrfi baját.
Belépnek a fiúk. Iluci úgy tesz, mintha
észre sem venné őket. Ádám mögé settenkedik, és hangosan ráköszön a lányra.
ÁDÁM: Jó reggelt, Piszliczár legszebbik virágszála.
ILUCI (összerezzen, de nem fordul meg) Te
csak virágszálazzad a szeretődet a fejedelem szép udvarában, ne engemet
molesztáljál! Hozzak reggelit a fiatal
uraknak?
TAMÁS: Csak ha apánk felébredt.
ILUCI: Nem lesz könnyű holnapig koplalnotok.
TAMÁS: Micsoda? Apánk már fölkelt?
ÁDÁM: Csak nem hagyott itt búcsú nélkül
bennünket?
ILUCI: Azt nem tudom. Mire fölébredtem,
már elment a váradi basához az aranyos sólyommal.
TAMÁS: Hogy tehetett ilyet?
ÁDÁM: Én mindjárt…
ILUCI: Te mindjárt?
ÁDÁM (összeszedi magát) Én mindjárt
kettéharaplak!
ILUCI: Engem? De kicombosodott az úrfi az
éjszakai pihenésben!
TAMÁS: Üzenetet sem hagyott?
ILUCI: Lehet, hogy az apámnál. De ő épp az
előbb feküdt le, egész éjjel a sólymotokra vigyázott.
TAMÁS: Na, ez derék tőle.
ÁDÁM: Nem járhat messze. Még utolérjük.
TAMÁS: Nem arra vezet az utunk. Vissza
kell érnünk délig a fejedelem kastélyába!

2009. július
Valahonnan ismét előkerül Toska. Megragadja Tamás kezét, mutogat abba az
irányba, amerre Szitáryt látta elmenni,
lovagló mozdulatokat tesz, jelezve, hogy
menjenek az apjuk után. Persze, a fiúk
semmit sem értenek belőle.
ÁDÁM: Iluci, a bolondod megbolondult.
ILUCI: Elég bolond volt pedig már eddig is.
TAMÁS: Te érted, amit mond?
ILUCI: Nem mindig. Most például nagyon
izgatott, valami olyasmit mutogat, hogy
nagy baj van, és hogy lovagoljatok valamerre, meg, hogy valaki elvett valamit, valahonnan…
TAMÁS: Bolond lyukból bolond szél fúj.
ÁDÁM: És ha édesapánkkal történt valami
baj?
TAMÁS: Ne károgj már folyton, anyámaszszony katonája! Apánk az elébb indult
el a basához. Mi baja eshetett volna? És
ha baja esett is, a bolond honnan tudhatna erről?
ÁDÁM: Igaz. Egy pillanatra komolyan vettem.
ILUCI: Toska nem úgy bolond… (Elneveti
magát.) Nem úgy bolond, mint a
gomba, csak úgy, mint a falu bolondja.
Valamennyien nevetnek, Toska sírva fakad.
ÁDÁM: Megsértetted.
ILUCI: De érzékeny lettél a mások sértegetése iránt. Bezzeg…
ÁDÁM: Elhallgass!
TAMÁS: Hogy beszélsz egy hölggyel, öcsém?
ÁDÁM: Bocsánat!
ILUCI: Hagyjátok Toskát, most épp ilyenje
van. Hozhatom a reggelit?
ÁDÁM: Én farkaséhes vagyok.
TAMÁS: Ne hozz semmit, Iluci, azonnal indulunk vissza a fejedelemhez!
ÁDÁM: Ne parancsolgass folyton! Én harapnék egyet.
ILUCI: Amikor lehetett volna harapnod,
nem haraptál, mafla. Én tiszteletben
tartom a nagyobbik testvér jogait. Nem

45
kaptok reggelit, induljatok vissza a szép
váratokba a szép fejedelmetekhez!
TAMÁS: De felvágták a nyelvecskédet, kis
húgom!
ÁDÁM: Bezzeg, a talpig féri öcsédét nem
annyira, mint kellene!
TAMÁS: Gyerünk öcsém, itt forró levest
öntenek a nyakadba.
ÁDÁM: Csak egy… lánybeszéd… ez… csak
olyan… össze-visszaság.
TAMÁS: Te tudod, hogy mi micsoda egy
lánybeszédben, öcsém! Iluci, üzenjük
apádnak, köszönjük a szállást, a finomságokat, a jó társaságot!
ÁDÁM: És a levest a nyakamban!
ILUCI: Járjatok szerencsével, Szitáryak!
A fiúk kimennek. Iluci csalódottan megy
az ablakhoz, hogy utánuk nézzen. Ádám
visszasettenkedik a szobába, hátulról átkarolja a lány derekát. Az felsikolt.
ÁDÁM: Elveszlek, el én, Iluci… ha lesz egy
kis időm a nősülésre. Addig meg csak
várjál, biztosan eljövök érted!
Iluci megfordul, meg akarja csókolni
Ádámot, de az ijedten engedi el, és szalad
ki az ajtón.
ILUCI: A gyávája… A bolondja…
Néz utánuk az ablakban. Piszliczár szivárog be a szobába. Hangjára a lány elpattan az ablaktól, zavartan nézi az apját.
PISZLICZÁR: E menetultek?
ILUCI: El. Apám nem alszik?
PISZLICZÁR: Nem gyün az álum a szememre
rá. Monduttak valamit az ifiurodumok?
ILUCI: Semmit. Még csak nem is reggeliztek. Siettek vissza a fejedelmehez.
PISZLICZÁR: Iluci, kertum legszebbul liliumszálum, enyim lányum, apjukud mondan valami fontus.
ILUCI (szórakozottan) Figyelek, apus, csak
mondja.
PISZLICZÁR: Felejtődjél el Ádámka gyermekut. Láttam szemetuket forgun egymásba.

46
ILUCI: Apám!
PISZLICZÁR: Nem apádumozul! Mészte szobádba azunnal. Ádámut megtilotum!
Megtiltum!
Iluci pityeregve kirohan. Piszliczár körülnéz, majd óvatosan előhúzza a két erszényt a köntöse belülre varrt zsebéből.
Elégedetten nézegeti. Az ajtórésben Toska
feje jelenik meg, szótlanul figyeli a gazdáját. Piszliczár a falban kinyit egy rejtekajtót, és a mögé zárja az aranyakat.
Elégedetten dől hátra a szófán. Kis idő te-

tiszatáj
lik el, Toska beront a szobába, neki egyenesen Piszliczárnak, és beleharap a karjába. A görög felordít, mint akit ölnek!
PISZLICZÁR: Segítesíg, megharaputt a bolund! Megvesződött a falubolundja!
Mésze mán innentül, ördünk fajzatuja,
vagy hasogatum fel hülye hasudat dikicsommal? Must megullek, sátáneul!
Kapkodjulok csak kezumbe!
Toska kirohan, a tajtékzó Piszliczár utána.

9. jelenet – Szitáry Kristóf Hajdár basa előtt
Törökösen berendezett szoba, selyemdívánnyal
(Hajdár basa, Szitáry Kristóf, rabszolganők, katonák, Cselebi bég)
Hajdár basa díszes párnákon heverészik.
Körülötte lenge ruhás rabszolganők. Ketten folyamatosan legyezik, egy a kávéját
töltögetik, egy pedig a vízipipáját adja a
szájába, és húzza ki onnan a csutoráját,
egy valami lantszerű hangszeren pöntyög
a basának.
HAJDÁR: Gyorsabban! Megfulladok ebben a
melegben! Lassabban, teljesen kihűtitek a testemet. Nem elég forró a kávé.
Tömd meg rendesen a pipámat, mert
leüttetem a fejedet! (Belép egy katona.) Mit akarsz már megint? Soha
pihenés, folyton politika? Ég a vár,
hogy így rám rontasz?
KATONA: Felséges Hajdár basa, az erdélyi
fejedelem követe várakozik odakint.
HAJDÁR: Csak jöjjön beljebb! Hozott valamit?
HAJDÁR: Egy sólyom van nála…
HAJDÁR: Sólyom? De sietett az Apafi kutya
ezzel a sólyommal! Küldd be!
A katona kimegy. Hajdár int, hogy hagyják abba a legyezést. Belép Szitáry Kristóf, karján a sólyommal. Mélyen meghajlik a basa előtt.
HAJDÁR: Mi járatban vagy, szerelmes fiam?

HAJDÁR: Hazahoztam az elszökött sólymodat, kegyelmes uram. A fejedelem
küldi, kellő tisztelettel.
HAJDÁR: Kedvemre van. Add ide, fiam,
hadd nézzem, ez volt-e az én sólymom!
(Elveszi a sólymot Szitárytól.) Ejnye,
de nehéz a szárnya ennek a madárnak.
Az enyimé könnyű volt, mint a szél, és
sebes, mint a nyíl.
HAJDÁR: Nyúlj a szárnya alá, kegyelmes
basa, hátha ez is könnyebben repül azután!
A basa bedugja kezét a madár szárnya
alá, s egyik felől is, másik felől is kihúz –
egy-egy nagy, rozsdás lópatkót. Nagy
testét leveti a díványról, toporzékolni
kezd, a megdöbbent Szitáry orra alá
nyomkodja a két patkót, majd földhöz
vágja őket. Hirtelen elcsendesedik.
HAJDÁR (halkan, sötéten) Könnyebben repül? Könnyebben a rozsdás patkókkal a
szárnya alatt? No, akkor megtanítalak
én is repülni, édes gyermekem. (Az ajtóban álló katonákra ripakodik.) Mit
álltok ott még mindig? Láncoljátok
meg ezt a kutyahitűt, tegyétek rá a legnehezebb vasakat, és vessétek a vár
legmélyebb tömlöcbe! Ott aztán röp-

2009. július
ködhetsz kedvedre, erdélyi követ, amíg
csak ki nem vált a te fejedelmed! De ha
érted is rozsdás patkóval akar fizetni,
külön kapja meg a fejedet, és külön a
testedet, kutyahitű gyaur!
Az értetlenkedő Szitáryt lefogják és elvonszolják. A basa most engedi ki magából a
mérget. Ordít, toporzékol, turbánját a
földhöz veri, meg is tapossa, felrúgja a vízipipát az azt kezelő rableánnyal együtt,
kitépi a pávatollas legyezőket a lányok kezéből, és kivágja az ablakon. Olyan hirtelen nyugszik le, mint az előbb.
HAJDÁR: Cselebi bég jöjjön! Futva, rohanva, mert haragos vagyok, nagyon!
(Még ki se mondja, máris belép Cselebi
bég.) Te hogy kerültél ide ilyen gyorsan?
CSELEBI: A gondolatodat is ismerem már,
felséges Hajdár basa. Amikor láttam,
hogy a gyaur kutyát megvasalva elviszik, tudtam, hívatni fogsz, és mennem kell Apafi fejedelemhez.
HAJDÁR: Okos vagy, Cselebi. Öreg vagy
már, de még sokra viheted. (A két pat-

47
kót a markába nyomja bégnek.)
Nyomban visszaviszed Apafi Mihály
ajándékát Apafi Mihálynak! Megmondod neki, hogy magam is sietek fölkeresni, mert saját két kezemmel akarom a lábára verni a patkókat. Majd
megmutatom én neki, kicsoda az a
Hajdár basa, akiből ő csúfot mert űzni!
Elfordul. Cselebi bég földig hajol előtte a
háta mögött, és kihátrál. A basa visszahanyatlik a párnái közé. Int, ismét legyezni kezdik. Újra a szájába dugják a vízipipa csutoráját. Ismét tölt neki kávét a
rabszolganő.
HAJDÁR: Rozsdás patkó! Vajon mit akart
ezzel az a nyomorult erdélyi fejedelem
üzenni? Hogy lovagoljak haza Sztambulba? Vagy, hogy verjek patkót a sólymomra, ne szálldosson elfele tőlem?
Bolondok vagytok, magyarok, a turbánjainkkal agyonverünk benneteket,
ha felmérgeltek. Rozsdás patkó! Megáll
az eszem… rozsdás patkó…

10. jelenet – A palota előtt; A fedelem ismét haragszik
Külső tér, a palota előtt, alkonyodik
(Szereplők: Apafi, Cselebi bég, Szitáry Tamás, Szitáry Ádámka, Mihályka)
Mihályka és a Szitáry-gyerekek visszatérnek az erdőből.
MIHÁLYKA: Micsoda dobás volt! Úgy pergett le a mátyásmadár az ágról, mintha
nyíllal lőtték volna szárnyon.
ÁDÁM: Tamás kitűnő dobó.
TAMÁS: Ne hízelegj, öcsém!
ÁDÁM: Nem hízelkedem. Tényleg jó dobás
volt.
MIHÁLYKA: Ne vitatkozzunk ezen. Most
megyünk, és eszünk egy hatalmasat.
Farkaséhes vagyok. Ti nem?
FIÚK: De, mi is, Mihályka.
A palota kapujában egy őr állítja meg
őket.

ŐR: Csak a herceg mehet be. A fejedelem
parancsa.
MIHÁLYKA: Ők a barátaim.
ŐR: Értem én, herceg, de a fejedelem szörnyen mérges, nem szeghetem meg a
parancsát, képes és kettészel derékban.
MIHÁLYKA: Várjatok itt, én bemegyek, s
mindjárt kiküldetek értetek valakit.
Bemegy. A két fiú értetlenül várakozik a
kapu előtt. A kapu kinyílik, és Cselebi bég
surran ki rajta.
ÁDÁM: Nézd már, Tamás, a török bemehet
a fejedelemhez, mi meg a kapu előtt
ácsorgunk. Azért, csak megdobom egy

48
kővel a pogányt, lássa, milyen a Szitáry
virtus!
TAMÁS: Maradj veszteg, ne bántsd azt az
öregembert, Ádám, ő se bántott minket.
CSELEBI: Azt mondod, szép fiatal, hogy ti
vagytok a Szitáry-gyerekek?
TAMÁS: Azok lennénk. A híres törökvágó,
Szitáry Kristóf fiai.
CSELEBI (meghajtja magát a két fiú előtt)
Növesszen nagyra benneteket az ég,
ifjú pálmafák! Erősítse meg a szárnyaitokat, szilaj sasmadarak! S ha valamikor benneteket akarna a balsors az ő
kövével fejbe dobni, jusson eszetekbe a
ti legkisebb szolgátok, az öreg Cselebi.
A fiúk röhögcsélnek a beszéden.
ÁDÁM: Bolond török, mért szorulnánk
mink a te segítségedre?
TAMÁS: Attól mentsen meg az Isten minden
jóravaló magyart! A török segítségtől!
ÁDÁM: Hanem, csak nem akarnak értünk
jönni!
TAMÁS: Majd csak bemehetünk, ha a herceg szól miattunk. Alighanem, valami
nagy baj történt, azért állatnak bennünket a kapuban.
ÁDÁM: Nem érte tán valami baj édesapánkat? Már itthon kellene lennie!
TAMÁS: A mi apánkat? Tanuld meg, öcsém,
hogy az olyan embert nem érheti veszedelem, mint Szitáry Kristóf. Ne
menjünk inkább haza? Hamarosan bezárják a város kapuját, és idekint rekedünk!
ÁDÁM: Apánk nélkül egy tapodtat sem!
Az utcán nagy nyüzsgés támad, nem látjuk az embereket, de a gyerekek kapkodják a fejüket, ebből gondolható, hogy ideoda rohangálnak távolabb.
HANGOK: Nyakunkra hozta a törököt az az
áruló! Tolvaj népnek nincs hazája!
Megette az arany szárnyáért a sólymot!
Nem harminc ezüst, de kétszáz arany
volt a júdás-pénze! Csóka fajzat ez a

tiszatáj
Szitáry, a két kölyke még szabadon van.
Csukjuk be az ajtainkat, zárjuk be a fiókjainkat, a csókák szeretik azt, ami fényes! Majd lefogják az áruló fiait is, akkor nem kell féltenünk a vagyonkánkat
tőlük!
A zajongó emberek távolodnak. A két fiú
a falhoz lapulva várakozik.
ÁDÁM: Forog velem a világ!
TAMÁS: Ezek rólunk és apánkról beszéltek!
(A kardjához kap.) Miszlikbe vagdosom valamennyit!
ÁDÁM: Maradj veszteg! A végén még észreveszik, hogy itt vagyunk, és meglincselnek bennünket.
TAMÁS: A szemébe akarok nézni annak, aki
hitványul meri a szájára venni a
Szitáryak becsületes nevét!
ÁDÁM: Menjünk inkább a fejedelemhez!
ŐR (keresztbe fordítja eléjük a dárdáját)
Mondtam már, nem lehet a fejedelemhez bemenni.
TAMÁS: Jó, majd megvárjuk idekint!
ŐR: Azt lehet.
A fiúk lekuporodnak egy szögletbe. Tamás
ölébe húzza Ádám fejét, megcirógatja
a haját.
TAMÁS: Ne félj, testvérkém, jó az Isten!
ÁDÁM: Nem félek. Látod, nem is sírok.
TAMÁS: Bátor legény vagy. Büszke lenne
most rád az édesapánk.
ÁDÁM: Az édesapánk… Valami nagy baj
történhetett vele.
TAMÁS: Már én is tudom. Várunk, hátha
kijön a fejedelem. Haza már úgyse tudunk menni ma éjszakára.
ÁDÁM: Egészen besötétedett.
TAMÁS: Hallga csak! Bent még mindig tanácskoznak.
Valaki kinyitja fölöttük az ablakot. Egyegy hang elbődül, olyankor a gyerekek
összerezzennek.
HANGOK: Gyalázat! Köpedelem ember az
ilyen! Hogy küldhette követségbe a

2009. július
nagyságos fejedelem? Kétszáz aranyért
kockáztatja Erdély sorsát! Halál a fejére! Váltsuk ki a töröktől, és kössük fel
a saját bitófánkra!
ÁDÁM: Kiről beszélnek?
TAMÁS: Jobb lenne ezt nem hallgatni. Na,
vége már, elcsendesedtek.
Kisvártatva a fejedelem lép ki az ajtón, a
feleségével, két őr kíséretével.
ANNA: És maga elhiszi, amit ezek mondanak?
APAFI: A török követ csak nem hazudik!
ANNA: És miért tett volna ilyet?
APAFI: Megszédítette a kétszáz arany.
ANNA: Szitáry Kristóf nem kétszáz aranyért, a világ semmi kincséért nem
árulná el nagyságodat. S ha nagyságodat mégis, Erdélyországot soha.
APAFI: Akkor hol az arany? Erre adj választ!
ANNA: Talán megkérdezhetné Szitáry
Kristófot erről.
APAFI: Meg is fogom, ha kiváltottam a basától. Nem akartam gólyát? Már egy
griffmadár szárnya alatt sem férne el
annyi arany, amennyit Szitáryért kér
Hajdár basa.
ANNA: És ha nem tudja megmondani, hova
lett az arany a madár szárnya alól?
APAFI: Akkor halott. Vagy ha nem, rab ember lesz élete végéig.
TAMÁS (halkan) Nagyságos fejedelem!
Az őrök nyomban a sötét zug felé fordítják
a dárdáikat.
APAFI: Kik vannak ott? Mit akartok tőlem?
Fáklyákat ide!
TAMÁS: Igazságot keresünk, nagyságos fejedelem!
APAFI: Igazságot, lelkeim? Magam is szeretném tudni, hol lakik. Kik vagytok
különben?
ÁDÁM: A rab ember fiai.
TAMÁS: Ne bőgj már! Szitáry Tamást és
Szitáry Ádámot rejti a sötét.

49
Megérkeznek a fáklyák, belevilágítanak
velük a két fiú arcába.
APAFI: Úgy, hát valóban ti vagytok! S még
ti kerestek igazságot?!
APAFI: Ne a gyerekeket bántsa!
APAFI: Igazságot keresnek, most megkapják. Ide hallgassatok, rab ember fiai!
Apátok eltékozolta az ország pénzét,
csúfot űzött a mi fejedelmi személyünkből, s megcsúfolta a váradi basa
őkegyelmét. Ő majd elveszi méltó
büntetését ott, ahol van; tinektek mi
szolgáltatunk igazságot, amiképpen
kértétek vala. Adjátok ide a kardotokat!
A két fiú lecsatolta kardját, és átnyújtotta
a fejedelemnek.
APAFI: Nem illik a kard amaz ember fiainak
a kezébe, akinek gyalázatos vétke veszedelembe sodorta az országot. Vessétek le az én címeremmel ékes apródköntösötöket! Nem lehet bizodalmam
annak ivadékaiban, aki rútul visszaélt
fejedelme bizalmával.
Ádámka reszketve kapcsolja, Tamás dacosan rázza le válláról a fekete bársonyköpönyeget, amelyen ezüsttel kihímezve
az Apafiak ősi címere: a karddal átfúrt sisak. Ádám átnyújtja a fejedelemnek a köpönyeget, Tamásé a földön hever.
TAMÁS: Fejedelem! Míg címeredet viseltem, hallgattam, mint szolgához illik.
Most már szabad székely nemes vagyok, én, Szitáry Tamás. S én mondom
neked, fejedelem, a most ítélkező főméltóságú uraid közt egy sincs, aki
olyan becsületes szívvel és tiszta lélekkel szeretné szegény Erdélyországot,
mint Szitáry Kristóf. Én és az öcsém, ha
élünk, ha halunk, többet addig elétek
nem kerülünk, míg szerencsétlen
apánkurunkat meg nem szabadítjuk.
Isten minket úgy segéljen!

50
APAFI: Ez már legyen a már a ti dolgotok,
rab ember gyerekei! Most pedig el a
szemem elől!
A fiúk dacosan elmennek.
ANNA: Van magában lélek? Így bánni ezzel
a két ártatlan gyerekkel?
APAFI: A tanács már határozott, hallhattad.
Egy áruló gyerekeivel nem lehet másképp bánni. Örüljenek, hogy vasra nem
veretem őket.
ANNA: Gondoljon a saját gyerekére!
APAFI: Annak az apja nem árulta el Erdélyt!
ANNA: Biztos vagyok benne, hogy Szitáry
Kristóf sem tette meg ezt.
APAFI: Te csak ne üsd bele az orrodat az
államügyekbe.

tiszatáj
ANNA: Szégyellni fogja magát… és bocsánatot fog kérni Szitáry Kristóftól…
APAFI: Eredj előlem, mert felöklellek! Nem
elég, hogy elveszítettem a legjobb vitézemet, még a feleségem se hagyja nyugodni a lelkemet?
ANNA: Ne is nyugodjék addig, amíg utána
nem jár az igazságnak. És mi lesz a gyerekekkel?
APAFI: Majd csak lesz valami. A tanács már
döntött a vagyonuk felől.
ANNA: Ha hollókkal lakomázik, Apafi fejedelem… vigyázzon a szemére, ha megvan még!
Otthagyja a férjét. Apafi indulatosan járkál fel-alá az udvarban.
APAFI: Boszorka!

11. jelenet – találkozás Pipitérrel; a fiúk elindulnak Váradra
Később, az utcán
(Pipitér, a Rab ember fiai)
A két fiú az utcán baktat. Ádám belekapaszkodik a bátyja karjába.
ÁDÁM: Hová legyünk most, édes bátyám?
Van-e még miránk gondja a jó Istennek?
TAMÁS: Csak nehogy elkezdj itt bőgni nekem.
ÁDÁM: Nem fogok.
TAMÁS: Valamit mondanom kell.
ÁDÁM: Mondd, mindent elviselek, megígérem.
TAMÁS: Édes öcsém, nekünk el kell válnunk
egymástól.
Ádámka sírva fakadt, Tamás gyöngéden
átöleli.
TAMÁS: Hiszen megígérted… Különben, sírj
csak. Én meg addig beszélek hozzád.
Talán így könnyebben viseled, amit
mondok. Nekem meg kell szabadítanom az apánkat. Ki kell hoznom a rabságból, hogy maga tisztázhassa ki a nevét abból a mocsokból, amibe belekeverték. Nehéz munka lesz az, erős

kar kell hozzá és erős szív. Nem neked
való az. Jól van, jól, tudom, hogy nem
vagy te utolsó legény, nem kell annyit
emelgetned a karodat. Vesszük is hasznodat neked is, ne félj. De te most itthon maradsz, rendbe tartod a házat,
gondot viselsz a gazdaságra, igazgatod
a cselédeket: egész kis gazda leszel.
Nem örülsz-e neki, Ádámka?
ÁDÁM: Sohase látsz többet sírni, Tamás!
(Zokogni kezd.) Legalább utoljára kisírom magam istenigazában!
TAMÁS: Egyedül megyek, ha kell, neki az
egész világnak.
ÁDÁM: Márpedig úgyis utánad szököm!
TAMÁS: És mi lesz a házzal addig, amíg a
világot járjuk? Hova jön haza édesapánk? A gazba, a romok közé?
Egy cifra suba közeledik feléjük, amiből
csak egy nagy, lobogó bajusz látszik ki, s a
fölött egy irdatlan báránybőr kucsma.
PIPITÉR: Hova, hova, úrfiak?

2009. július
ÁDÁM (hüppögve) Ejnye, te vagy az, öreg
Pipitér? Éppen haza igyekszünk.
PIPITÉR: Haza-e? Hol van az a haza?
TAMÁS: Ne bomolj, Pipitér! Nincs most
tréfára való idő. Csak tudod tán, hogy
melyik a Szitáry-ház!
PIPITÉR: Bizony nem tudom én, szolgám,
hacsak nem az Apafi Mihály uramét
akartad mondani.
TAMÁS: Mit beszélsz, te ember? Tán megzavart a nagy szerencsétlenség téged is,
szegény öreg Pipitér?
PIPITÉR: No, azt sokért nem adnám, ha valami olyat érhetnék, ami engem megzavarna. Olyan friss az én elmém, úrfi,
mint a forrás vize. Csak azé az udvari
tányérnyalóé volna olyan, akit az elébb
nyakon legyintettem…
ÁDÁM: Micsoda udvari tányérnyalóé, te?
PIPITÉR: Hát azé, aki ezt a pecsétes levelet
hozta az elébb. De jól tette, hogy hozta,
legalább csomagoltam bele egy kis
füstölt szalonnát.
Előhúzott a suba alól egy hosszú papirost,
amiről a fejedelem pecsétje lóg.
ÁDÁM: Te a fejedelem levelébe szalonnát
csomagoltál, Pipitér?
PIPITÉR: Már mit kellett volna egyebet?
TAMÁS: Elolvasnánk, mi van a levélben?
PIPITÉR: Elég lesz akkor is elolvasni, ha a
papírról lefogyott a szalonna. Megmondom én, Tamás úrfi, mi van a levélben.
TAMÁS: Nem is tudsz olvasni, Pipitér.
PIPITÉR: Olvasni azt nem. De még nem vagyok süket. Megkérdeztem az udvari
embert, milyen papírt akar nekem átadni. Mondja, ezen a papíron az áll,
hogy a hazaáruló Szitáry Kristófnak
minden vagyonát lefoglalja a fejedelem
őnagysága.
ÁDÁM: Lefoglalta?
PIPITÉR: Le, le. Azaz, csak akarta. Kéri tőlem a kulcsokat. Mondom, belehajítottam a kútba. Akkor most leküldöm a

51
fejedet utána a kútba, öreg, mondta a
cifra udvari ember, és kirántotta rám a
kardját.
TAMÁS: Neked támadt a fejedelem embere?
PIPITÉR: Nekem hát.
ÁDÁM: De megvédted magad, Pipitér.
PIPITÉR: Meg hát. Vagy nem itt vagyok, és
beszélgetek veletek?
TAMÁS: Hogy történt, öreg,
PIPITÉR: Ő kapja a kardját, én meg nem
akartam nagyon, hogy a fejem a kútba
menjen a kulcsokat keresni, annál is
inkább, mert ott voltak akkor is a zsebemben. Kaptam a cséphadarót, ha
már az volt kéznél, és munkára fogtam.
Rávertem néhányat a fejére vele, elég is
volt neki. Rögtön kiejtette a kezéből
kardot.
TAMÁS: Akkor hát, haza már nem mehetünk.
ÁDÁM: Ha nincs házunk, nem kell bele intéző se. Mehetek veled apánkat kiszabadítani. Ládd, a jó Isten se akarja,
hogy elmaradjunk egymástól!
TAMÁS: Jó, jó öcsém, de ki mondja meg
most már nekünk, hogy merre menjünk?
PIPITÉR: Ej, ej, úrfi, jó lesz, ha beabroncsoltatod a fejed, hogy szét ne vesse a
nagy bölcsesség. Hát azt gondolod te,
hogy most már nincs gondja ránk a jó
Istennek, mert másfelé néz egy kicsinyég?
TAMÁS: Lehet, hogy igazad van, öreg Pipitér. Tenyerünkbe vesszük a lábunkat, s
meg se állunk Nagyváradig.
ÁDÁM: Ha már Váradnak tartunk, valakitől
el kellene búcsúznunk...
TAMÁS: Értem én, öcsém, nagyon a szívedhez nőtt az a Piszliczár.
ÁDÁM: Valahogy úgy… nagyon.
TAMÁS: Isten veled, Pipitér.
PIPITÉR: Isten veled, Tamás.
ÁDÁM: Vigyázz magadra, öreg!
PIPITÉR: Te is, Ádámka.

52

tiszatáj

A fiúk elindulnak. Pipitér csöndben kullog
utánuk.
TAMÁS: Pipitér, te meg hová indultál?
PIPITÉR: Csak ide, Váradra.
ÁDÁM: Váradra? Mit csinálsz ott?
PIPITÉR: Megvárom, kijön-e az uram a basa
tömlöcéből.
TAMÁS: Velünk akarsz jönni te is, Pipitér?
PIPITÉR: Hová menjek, ha se házam, se
gazdám… se hazám lassan…
ÁDÁM: Bírod az utat odáig?
PIPITÉR: Csak te bírd úgy, ahogy én, szolgám.
TAMÁS: Ha nincs jobb dolgod.
PIPITÉR: Lenni lenne, de már nem is tudom, hogy mi az.
TAMÁS: Mehetünk!
PIPITÉR: Van itt még valami, szolgáim.
Ebben a ruhában soha nem jutunk el
Váradig. Megölnek érte benneteket a
rablók, azt hiszik, gazdag emberek
vagytok. Hoztam nektek ruhát is.
Pipitér leveszi a subáját, alatta van egy
másik. Azt is leveszi, az alatt is van egy
másik. A fiúk fölnevetnek.

PIPITÉR: Szegény ember subában jár, nem
zsinóros mentékben. Ezt, hogy lehúzza
rólatok az útonálló, nem fárasztja magát.
TAMÁS: Te mindenre gondoltál, jó Pipitér?
PIPITÉR: Ha már az uram nem tud gondoskodni rólatok, gondoltam, jól jön a háznál az öreg Pipitér.
ÁDÁM: De azt honnan tudtad, hogy találkozol velünk?
PIPITÉR: Hova mennének egy rab ember
fiai, ha nem a szülői házba, ahol oltalmat remélnek?
TAMÁS: Lesz még az a ház megint a miénk!
PIPITÉR: Lesz, lesz, de ahhoz lassan el kéne
indulnunk Várad irányába.
ÁDÁM: És megállunk útközben?
PIPITÉR: Miért is állnánk meg?
TAMÁS: Ádám meglátogatná egy görög barátunkat.
PIPITÉR: Görögöt? Hát, ha nincs jobb dolgunk, látogassuk meg.
TAMÁS: Akkor merre?
PIPITÉR: Ha Várad felé, akkor erre!

12. jelenet – Piszlicár köpönyegfordítása
Piszlicár ebédlője
(Piszlicár, a Rab ember fiai, Pipitér, Falubolondja Toska)
Piszlicár a szokásos pózban, a szokásos
vízipipával, a szófán. Kopognak.
PISZLICZÁR: Tessík, bébujódni Piszliczárhun.
A Szitáry-fiúk lépnek be. Piszliczár visszahőköl, majd magából kikelve rájuk ordít.
PISZLICZÁR: Eleblábulj innentul, te hárum
csavárgu, mert ha in kilépik, leszun
masodik futamulása tatáruknak!
PIPITÉR: Csendesebben abban a rossz gúnyában, nagy jó uram, mert ha én kirántom kelmedet abbul a cserzett bűribül, nem tudom, hogy búvik bele viszsza!

ÁDÁM: Nem vagyunk mi csavargók, Piszliczár bátyám! Hanem igenis vagyunk a
Szitáry Kristóf gyerekei, akik múltkoriban itt virradtunk föl a kelmed barátságos födele alatt.
Piszliczár tombolni kezd.
PISZLICZÁR: Micsuda? A Szitáry urfiuk? A
Kristóf ór fiai? Azi az urszágháburítóé?
Azi a sólyomkoppasztué? Mit? Az
enyim fedil alatt vernyaduztatuk? Suha
nem látultalak titeket, nevetek se nem
halluttam. Aj-jaj, Adamku, aj-jaj Tamásku, eltisztulkodjatok innen, mert
ha nekitek erisztelem Toskamot, füle-

2009. július
tek leharapolja, hajatuk megrángatulja,
szemetek kikaparulja!
A zajra befarol a szobába Toska. Meglátja
a jövevényeket, izgalomba jön, Piszliczár
rájuk akarja Toskát szabadítani.
PISZLICZÁR: Minnyárást harapodul füleket
lefelé, kaparulod szemeteiket, tépekeded hajukájukat, gyerunk, mert elószedum ustorumot!
PIPITÉR: Teremtő isten, de förtelmes úriember! Bátyja vagy öccse ennek a cserzett képű úrnak? Menjünk innen, de
mindjárt! Ahol két ilyen szörnyedmény
lakik egy fedél alatt, semmi jó nem néz
ki nekünk.
PISZLICZÁR: Menjetüljetek is, urszágháburító, sólyomkoppasztu Szitáry fiadumjai, ide lábutokat ne hozugáljátok sose
életunkba.
TAMÁS: Hát így állunk, Piszliczár uram?
PISZLICZÁR: Te ne álldugáljál ígyun megy
úgyun, nyitogatódud ajtum, kifelevé
hordud budos irhádodat mindtöke.
ÁDÁM: Legalább Iluci…
PISZLICZÁR: Hívum zsandaromukat, kapud
vas lábudra, háburítud birtokum
enyim.
TAMÁS: Nem kell zsandár, megyünk magunktól is, Piszliczár. Mégis igaz, amit
kendről terjesztenek. Hogy egy hitvány,
köpönyegforgató féreg.
PISZLICZÁR: Én kopünyeg forgundó? Hát te
apádut bortunbe minek csukogatun a
nagyvárai terek basa? Lopun aranuk,
sokut, gazumber a, nem Piszliczár!
ÁDÁM: Iluci…
PISZLICZÁR: Ne mocskuld a szádukon Iluci
nevit. Nem csavargu níphön adundjuk
lányunkut. Suha, suha!

53
PIPITÉR: Még ezután is tárgyalsz ezzel a
majommal? Akkor már a másikkal inkább, az legalább bolond!
ÁDÁM: Megemlegeti ezt még, Piszliczár, ha
apánk ismét szabad lesz.
PISZLICZÁR: Szabud? Akasztufa szabadítulja
Szitáry bortonbul, tudongja mindunki.
Takarudjatok már!
A két fiú kicsörtet a szobából. Toska integet nekik, de nem figyelnek oda rá. Pipitér
visszafordul az ajtóban, lehajol, nagyot
csap a fenekére, csak azután megy a többiek után. Alig lépnek ki az ajtón, Iluci lép
be a másikon.
ILUCI: Látogatói voltak, drága apám?
PISZLICZÁR: Csavarguk kérügettek, kikergettuk házobul.
ILUCI: Olyan ismerős volt a hangjuk. (Az
ablakhoz szalad, de már csak három
távolodó alakot lát.) Hárman voltak.
Kettő fiatalnak látszik. Mögöttük egy
öreg halad. Az a kisebbik fiatal… olyan
ismerős… apám, nem…
PISZLICZÁR: Nem! Bevunol szobácskaba virágum, nem izgulgat magát, csavarguk
voltak, csavarguk, nem te hiszol apádunak szova?
ILUCI: Persze, hogy hiszek, csak… Megyek,
megyek már. Csak…
PISZLICZÁR: Nincs semmi csok. Menendul
szobácskaba, aluszul viráguk közben.
(Iluci kimegy. Piszliczár kinyitja az
ablakot, és utánuk köp.) Ördung vigyen tolvuj Szitáry fottyuk! Akasztufán
végezutok mind te is!
Toska az ajtóból figyeli. Némán rázza feléje az öklét.

13. jelenet – Hajdár basa vacsorája; Cselebi bég megmenti a gyerekeket
Törökösen berendezett szoba, selyemdívánnyal
(Hajdár basa, a Rab ember fiai, szolga, rabszolganők, Cselebi bég)
Kintről Ádám csengő éneke szűrődik fel a
basa szobájába. Hajdár a párnái, az előző

jelenetben megszokott legyezők és vízipipa-füstkarikák között. Fülel.

54
Hollómadár, mért jársz
talpig feketében? azt kérdezem tőled.
Mi bánatod neked,
sötét hollómadár? azt kérdezem tőled.
Hollómadár, vesd le
fekete gyászruhád,
nem illet az téged:
erdők hűvös árnyán,
ahová hazaszállj,
van teneked fészked!
Talpig fekete gyászt
kerek e világon
csak mi hordozhatjuk:
hazátlan bujdosók,
akik anyánk sírján
rab apánk siratjuk,
rab apánk siratjuk!
Te kevély sasmadár,
szálltodba, röptödbe
láttad-e valahol
a mi jó apánkat?
Nem láttam sehol se,
én csak arra járok,
ahol jó vitézek
éles kardja csattog,
nem láttam sehol se!
Sebes szárnyú fecske,
szálltodba, röptödbe
láttad-e valahol
a mi jó apánkat?
Nem láttam sehol se,
én csak arra járok,
ahol jó emberek
vadszőlős tornácon
vígan nevetgélnek,
nem láttam sehol se!
Hát te, sánta varjú,
merre elbicegtél,
láttad-e valahol
a mi jó apánkat?
Láttam jó apátok:
basa udvarában
talpig nehéz vasban
titeket siratgat,
láttam jó apátok!

tiszatáj
Hajdár tapsol. Belép a szolga, hasra veti
magát a basa előtt.
HAJDÁR: Ki danászik odalent, zavarva a
basa nyugalmát?
SZOLGA: Két gyaur fiatal álldogál a kapu
előtt, a felséges basához akarnak bejutni, de nem engedjük be őket.
HAJDÁR: Mit akarnak?
SZOLGA: Nem tudható.
HAJDÁR: Eresszétek be, hadd látom őket!
Int, a rabszolgalányok befejezik a legyezést, a kávétöltögetést és a vízipipa-csibuk
szájba tologatását. A basa kíváncsian
pillog az ajtó felé. A szolga belökdösi a fiúkat, akik mélyen meghajolnak a basa
előtt.
HAJDÁR: Szépen énekeltek, még ha rongyosak is vagytok, ti kis emberek. Kellemes
az orcátok, mint a tubafa virágja, és
édes a szavatok, mint a bülbülmadáré.
ÁDÁM (megroggyan a térde, majd leborul
a basa elé) Kegyelmes urunk, nem kenyerünk nekünk az éneklés. Nem vagyunk mi vándordalnokok.
HAJDÁR: Hanem, kik vagytok akkor, és miért énekeltek ilyen hangosan az ablakom alatt?
TAMÁS (kelletlenül a testvére mellé térdel)
Szitáry Kristóf bujdosó fiai vagyunk.
Azé a Szitáry Kristófé, akit te ártatlanul
láncra verettél. Azért énekeltünk, hogy
a színed elé juthassunk. Most itt vagyunk… Kérni akarunk… (Elhallgat,
nem jön szájára a könyörgés.)
ÁDÁM: Nagy urunk, add vissza nékünk az
édesapánkat!
HAJDÁR: Bajos lesz az, fiam! Nem olyan
tücski-hajcsi ember a ti apátok, hogy
így füttyszóra megajándékozhatnám a
szabadságával.
TAMÁS (fölegyenesedik) Kegyelmes urunk,
aranyunk, ezüstünk nekünk nincsen,
amivel kiválthatnánk az apánkat. Ami
vagyonkánk volt, azt is, elszedte a fejedelem. De nekem van izmos két karom.

2009. július
ÁDÁM: Nekem, van szép szavam, könnyű
kedvem, játékos elmém. Ha beéred a
cserével: ereszd szabadon az apánkat,
fogj itt helyette mi kettőnket.
TAMÁS: Veress engem láncra, küldj követ
vágni, küldj a legmélyebb tömlöcbe, ha
hasznom nem akarod venni!
ÁDÁM: Tégy meg udvari mulattatóddá, rabszolgáddá, legutolsó inasoddá; vagy
vedd el mindkettőnk életét: csak az
apánkat ereszd szabadon!
A basa ámulva sodorgatja a szakállát,
aztán vállára üt mindkét gyereknek.
HAJDÁR: Ember vagy, öcsém! Meg te is,
bülbülszavú gyermekem! Kár, hogy
nem töröknek születtetek! Ne beszéljünk most a rab emberről, mást mondok én nektek. Legyetek az én kis apródjaim, különb gazdátok leszek én,
mint a régi volt. (A fiúk szóra nyitnák
a szájukat, de a basa leinti őket.) Csitt,
gyerekek! Egy szót se. Hajdár basa
mutat nektek valamit!
Tapsol, két piros köntösű katona lép be.
A basa a fülükbe súg valamit. A katonák
kimennek, majd nyomban visszatérnek
egy nagy, nehéz ládát cipelve. A basa felüti a láda fedelét, ragyogás támad.
ÁDÁM: Mennyi kincs!
HAJDÁR: Válasszatok, ami jólesik! Annyit
vegyetek el, amennyit csak megkívántok! Akár az egész a tietek – foglalóba.
TAMÁS: Mit jelent az, hogy foglalóba?
HAJDÁR: Nem fontos.
Újra tapsol. Most selymeket, drága bársonyokat cipelnek be a tatárok, köntösöket, kaftánokat, buggyos nadrágokat.
HAJDÁR: Ilyen drágaságokba járatja a basa
azokat, akiket szeret. Drágakővel kivert
fegyvereket kaptok. Kényes arab méneket adok alátok. No, mézes ajkú fülemüléim, mit választottatok magatoknak Hajdár basa kincseiből?

55
TAMÁS: Mit választanánk, nagy úr? Akkor
adnád nekünk a legnagyobb kincset, ha
elvezetnél minket apánk börtönéhez.
HAJDÁR: Arra is ráérünk még! Majd vacsora után beszéljünk arról! Meg kell
azt nekem gondolni kétszer is.
A basa ismét tapsol. Gazdagon megterített asztalt cipelnek be.
HAJDÁR: Egyetek, szép fiaim, régen úton
lehettek már!
Ádámka nyúlna az egyik comb felé, de
Tamás visszafogja a kezét.
TAMÁS: Hát a mi szegény rab apánk mit
eszik most?
HAJDÁR: Nem tetszetek nekem így, madárkáim! Nem vesztek magatoknak a
kincsből, a drága ruhákból, még csak
nem is esztek! Csak folyton az apátok
után kívánkoztok.
ÁDÁM: Láthatjuk majd őt?
HAJDÁR: Hajdár basa födele alatt semmit
se féljetek! Holnap már jóra fordul a
sorotok! Lehet, hogy apátokat is meglátjátok. Én most elmegyek éjjeli szállásomra. A szolgátok mindjárt idejön, s
megmutatja az utat a szobátokhoz. Álmodjatok szépet, szegény kis bujdosók!
A basa udvartartásával elvonul. A két fiú
boldogan veti magát egymás nyakába.
A mindig komoly Tamás még táncol is
örömében.
TAMÁS: Holnap meglátjuk az apánkat!
Megmondta a basa, hogy jóra fordul
most már a sorunk.
ÁDÁM: Hej, mégiscsak derék ember ez a
Hajdár basa!
TAMÁS: Most bánom csak, hogy elhagytuk
a vacsorát.
ÁDÁM: Nekem is korog a gyomrom. Nem
baj, majd holnap pótoljuk, amit ma elmulasztottunk.
Fekete csuklyás alak suhan be a szobába,
észre sem veszik, mikor. Arca nem látszik

56

tiszatáj

a csuklya takarásában. Halkan beszél,
szinte suttogva.
CSELEBI: Szaladjatok innen, ifjú szarvasok!
Ha ma nem mentek, holnap már nem
ereszt a basa, mert nagyon megkedvelt
benneteket.
TAMÁS: Ha küldesz, akkor se megyünk az
apánk nélkül!
CSELEBI: Szitáry Kristóf nincs már Váradon. Érkezésetek előtt jártak itt Apafi
követei. Ötszáz aranyat hoztak a basának engesztelésképpen. A basa megengesztelődött, s elküldte az apátokat
Apafi Mihálynak: tegyen vele, amit
akar. Akkor vitték el, mikor nektek a
kincseket mutogatták.
ÁDÁM: Elvitték édesapánkat?

TAMÁS: Jó ember, legalább azt mondd meg,
kinek köszönhetjük a szabadságunkat?
Ki vagy te?
Az ember kibújik a csuklyájából. Cselebi
bég az.

A csuklyás ember karon fogja őket, és az
ajtó felé tuszkolja.

CSELEBI: Emlékeztek, ifjú Szitáry sólymok?
Te azt mondtad az öcsédnek, maradj
veszteg, ne bántsd azt az öregembert,
Ádám, ő se bántott minket. És kinevettetek engem, mikor azt válaszoltam, ha
valamikor benneteket akarna a balsors
az ő kövével fejbe dobni, jusson eszetekbe a ti legkisebb szolgátok, az öreg
Cselebi. Cselebi bég nem felejti el, ha
valaki jó volt hozzá. Vagy, ha nem volt
rossz. Most fussatok, amerre láttok, repüljetek magasan, sólymok, szabadok
vagytok. A kapun én kísérlek át benneteket.

CSELEBI: Elvitték. Siessetek, ifjú sólymok,
addig menjetek, míg nincs megkötve a
szárnyatok! Amíg szabadok vagytok, s
nem zár kalitkájába benneteket a basa.

Kisurran az ajtón, a fiúk követik. A szobába érkező szolga már nem talál ott senkit. Tanácstalanul széttárja a karját,
azután ő is kimegy.

(folytatás a következő számban)

2009. július

57

DOBAI PÉTER

Emilio Greco meglesett szobra
a San Salvatore in Lauro kolostorának
időtlen kerengőjében. Róma, Marsmező
(VERS A L ATIN LÉLEGZET CÍMŰ KÉSZÜLŐ KÖTETBŐL)

Ezen a helyen, az ókori Rómában babérliget
terült el, egészen a Tiberis partjáig. E dús
ligetben valaha régen: haruspexek, jósnők,
sybillák keringtek s a főnemesi születésű
szűzleányok sétáit mozdulatlan szobornak
álcázott harcosok vigyázták, ám
a bábaasszonyokra mégis
gyakorta adódott sürgősen szükség.
Elmúlt, betelt időspirál, fénysugárrá vált idő,
őskezdetéhez a végtelenből visszatérő,
sohasem semmisülő, rejtélyes t a r t a m
tart itt, a rég elhalt babérliget fogságában .
Leány-csípők lágy ívébe hajolt oszlopfejezetek
hibátlan négyszögébe, mély mértanába zártan:
büntető kőtömbön guggol az édenmezítelen
Bűnbánó Magdolna, imába, könyörgésbe révülten.
Két kezével görcsösen markol hatalmas kebleibe,
mintha a fájdalmat akarná szívéből kiszakítani
földúlt, hevesen dobogó szívével együtt!
A szép leányi fő mélyen lehajtva. Testi-lelki
szenvedése a szenvedélyt még nem győzte le,
remeg lázas lényének egész tömege,
mindhiába menekül önmaga elől hívó, kihívó nőisége,
hiába zárja össze térdeit, combjait, kísértésbe esése
ellen nagyságos, igéző lénye gyenge még,
két világban él nyűgöző személyisége:

58

tiszatáj
vonja-vonzza-taszítja amaz irányba, ahonnan
szökne-szabadulna, hogy ölének veszejtő oltárára
ne engedjen többé barbár északi harcosokat,
se szűz ifjakat, se véneket, se királyokat, se főpapokat,
’kik testét kényre-kedvre egy jeges forrásnál meglesik…
E voyeur világ, mint vadász a vadat: elejti testét,
forró vérének lüktetése sosem enyhül…
Ó! Enyhülne vajon mitől? Hisz’ mindene
mindenre kész… Szépségének vívótőre ölne
szakadatlan ölelésekért… vértezetlen, védtelen,
szíve vad, hősi vétkeivel:
mindegyre vár egy társra,
egy másnemű hasonmásra!
Körülötte lassan újra nő, újra burjánzik a buja, sötétlő,
kétezer éves babérliget – – – – – – – – – – – – – – – –
Állatiasan ádáz és önkívületig hevülő,
halálos-ajzott opus femina:
női mindenségét helyben legott,
önként, ájultan odaadja,
veti, ejti, dobja, engedi magát… hagyja:
történni meg – timor et tremor – a Testet!

EMILIO GRECO: BŰNBÁNÓ MAGDOLNA (Máté Mária felvétele)

2009. július

59

Ligur-tengeri halászkikötő-látkép
Marina di Lucca, Viareggio, A. D. 1991.
Ott-időzés Mária-Priscával

Csendes, hálózó álom
laza, fölfejlő szövetében,
mint régi mesekönyvben,
mint valaha régen élt
városban: alvó, lakatlan
házak, kápolnaromok,
kihűlt harangok, hantok
felől mindegyre hallani
annyi tűnt emberi lény
búcsúzó énekét, mélyén
annyi szólító csendnek:
láthatatlan leánykórus hív… hová?
Ó, ti virradatra vont vitorlák:
sugaras, suttogó vigíliák!
Az ébredő, világrajött vizen
köröz, leng, dől sok árboc,
kifutni készülnek halászbárkák,
csörlők vonják föl a horgonyok vasát,
csigák sora feszíti meg a kötélzetet,
nehéz húrjait a vihar hangszereinek.
A magas ég-akarat még céltalan,
fent felhők rohannak, hullámsor fut alant.
A móló falán túl kirajzó könnyű hajókat
heves táncba viszi a fehér, szökő víz,
más-más sors íródik a nyomdoksodor
robbanó tajtékára, lesz hajó, ’mely
majd visszatér honi révbe s lesz másik,
’mely odakünn marad és odavész
a nyílt tengeren, nyomtalan, jeltelen…
A horizonton fénykéve esik szét sugarakra,
meghatódva nézem, mint fut fátuma iránt a flotta,
egyre távolodva a mólófalak oltalmazó körívétől

60

tiszatáj
s a búcsút intő, színes női kendőktől, mintha
volnának a szélben röpdöső vásznak mind virágok,
virágok: koszorúhoz, temető hantra…
Az első bóra csapások földobják, majd elnyelik
a bóják könnyű jelzőtestét, hullám hullámba omlik:
„ben tenuto…”, a Beaufort-skála már hetes fokozatú
szélerőt jelez, de a bárkaraj bis gromoboj nyomúl
előre, hiába, hogy a magas tengerjárás ellene tolúl,
a mélytengeri hálókat sorra vetik a vízre s ólomsúlyok
merítik mind mélyebbre a csomózott, sodort
háló-négyszögeket… le, búvári mélybe, le
a tengeralatti fénytelenségbe, halrajok útjába,
közben baljósan roppannak a palánkok, a bordák
a veszejtő viharban, kötelek szakadnak meg…
pár deszkaszál bukdál a vetődő hullámok hátán
s másnap észrevétlen, más legénységgel a fedélzeten:
hajó hajó helyébe áll – – – – – – – – – – – – – – – –

Balaskó
hív emlékében,
’ki nem volt besúgó
a szocializmus építése közben
Mély alkonyárnyékon
még mélyebb árnyékot
által vető
fekete gyászciprus közelében
(pihenj egy kicsit végleg, Jenő…)
érezem,
lám, ’míly közel a temető,
ó, már szól a gyermektrombita
utánam, értem…
szól, hív hősi hangja

2009. július

61
vissza:
megint ottlenni, mint a kezdetekben,
azon a szőkeleányillatú játszótéren,
hív egy régi, szép, szigorú internátusba,
hív egy rácsos ablakos, boldog árvaházba,
ó, hív harsányan vissza
mindazok közé, ’kik másszor éltek – – –
Szép volt a magányos maraton,
Jenci!
Merci.

62

tiszatáj

PAYER IMRE

Istenpára
Ködülte mező. Istenpára. Sárgöröngyös út.
Mintha egy másik életben mennél rajta.
Most mintha egészen ebben a másikban.
Otthonosan. Megszokottan. Mintha mindig is.
De most vagy itt először. Nem jössz ide többé.
Ebbe nem. Érzed, vonz vissza az egyenetlenül
Monoton újra. Visszatérsz. Visszahasadsz.

Feleselés Ikarosszal
– Túlságosan elrugaszkodtál a földtől,
de a gondolataid földszerűek maradtak.
Mire vársz még? Úgysincs remény. Rendezkedj be végleg.
-Harcolok a repülésért!
– És amikor ott vagy. Benne vagy.
Éppen akkor nem tudod,
ez nem az út. Ez a példa.
Göngyölődj a zuhanásba. Az a helyed.

2009. július

63

„A szabadság a legfőbb érték”
A hideg és huzatos téren
a tömzsi test felugrik, kinyúl
az olcsó anorákba bújtatott mancs,
lecsap a másik testre.
A National Geographicon a csimpánz
fekete szőrrel borított teste lendül,
karja lecsap a falkatársra
– nézi a képernyőn a biztonsági őr
a sarkon levő épületben. Bent az Rt.
ügyvezetője azt mondja:
A rettegés lépett a tisztelet helyébe.
Nézz le nyugodtan. De engedelmeskedj!
A néző csatornát vált. „A szabadság a legfőbb érték”
– artikulálja a képernyő.

Leukonoéhoz
Kedves, csak bogarászd a Babylon-Cash magazinban, az
utolsó lapokon, lent a horoszkóp rovatot. Nekem
hosszan szőni az intelmeket, itt, tiltja irígy idő.
Mit szántak, mi jövőt? Nézd, az is ott szerepel. Meg az,
hogy az én jegyem épp gilt veled, és így e tudás – miénk.
Ma, négy húszra, ha az isteneink promt odahatnak – a
cégnél vége a meeting-nek, a nap, huss, tovatűnt… Siess,
tedd a jégre a viszkit, ne parázz, Leukonoé, jövök!

64

tiszatáj

Elteltél, eltelt…
Herseg a
paprika
fogad alatt, sajtfalatok, omlós zsömle.
Ízük olyan üde:
március ege, szeles domb teteje,
hol zajlik villásreggelink,
kis késsel és kiskanállal,
Orsikával és Amállal
– a frissítő frühstück.
Ép itt az ideje:
A pezsgőt jégbe hűtsük.
Luxus szálló külön terme.
Frakkos pincér illeg-billeg,
különc strucc délidőn,
júliusi verőfényben,
makulátlan fehér ingben
ezüst fényű hamutartót
fel-alá, ide-odahord,
halkan szól a klavikord.
Tárkonyos bárány,
libamájjal töltött pisztráng
szűz abrosz mejszeni porcelánján.
Vár az is ránk,
s persze a Tokaji.
Komótosan inni-enni,
ez a minden, ennyi.
Kétség hozzá nem férhet,
a lassú evés: világnézet.
(Nem úgy, mint a Mc’Donalds.
Ez olyan, mint a mozgólépcső,
ízetlen íztelenség,
sitty-sutty, fent meg lent
– a zúgásban egyrement.)

2009. július

65
Majd novemberi esten, ha lehuppansz
otthon, a szűk konyhában
az intim hokedlire,
s vársz még valamire.
Szól is már az ismerős hang:
Mi legyen a vacsora?
Majd én kitalálom?
Rizibizi? Kocsonya?
Főtt virsli fatálon?
Bontod a sört.
Elteltél. Eltelt egy nap. Egy év. Évek.
Ettél is, ittál is.
Telik így mind: ami az, ami.
Körbe-körbe, mégis máshogy.
S végül a fagyos, téli éjszakában
betelt, jóllakott túlvilág van.
Ha van.

66

tiszatáj

MAURITS FERENC

Tájversek
AKVARELL VÁZLATOK, TOLLAL ÉS ECSETTEL

„e szeretett
drága táj
minden
porcikája fáj…”

•
a guszak-tanya
felöl
figyelem
a két telepi
templomtornyot
dermedt
kékesszürke
égen
a katolikus
halványvörösen
kondul
mint a lélekharang
a református
ezüstösen
dereng
akár a csend
•
gyerekek
korcsolyáznak
a befagyott
kisdunán

2009. július

67
fekete
tuscseppek
surrannak
a ragyogó
jégen
•
a szitáló
hó
fehér rasztert
hint
a fákra
nehéz
ólmos ég
alatt
kegyetlen
halál-lepel
•
puha
havas
dunakanyar
mögötte
a hegy
andalog
•
vakfehér
nagypárna
szellőzik
karosszéken
a virágoskertben
szellőznek
az álmok
hideg
metsző
angyali
fényben

68

tiszatáj

Sok apró részlet és műegész
GÉCZI J ÁNOSSAL BESZÉLGET M ÉNESI GÁBOR

Nagyjából három évtizedet felölelő munkásságod sokrétű, műfajközi poétika jelenlétéről
tanúskodik, hiszen verssel, vizuális költeménnyel, novellával, regénnyel, esszével és drámával egyaránt találkozhatunk műveid sorában. Honnan ered ez a sokirányú, heterogén érdeklődés, a műfajok és műnemek közötti átjárás, a különféle poétikák, nyelvi regiszterek, beszédmódok alkalmazása?
Sosem akartam se költő, se író, se esszéista, se vizualista lenni, miként ötven-, negyven- vagy harmincéves se. Ha így beszélünk arról, ami vagyok (azaz, amit eddig összehordtam, s a nevemmel jegyezhető), akkor szimpla válaszok megszülethetnek ugyan, de
semmi egyéb. Nem hiszem, sosem feltételeztem, hogy ilyesmi válasz (felelet, viszonzás,
ellenvetés, ellenérv, tromf stb.) mentén lenne kifizetődő megközelíteni valamit, mert akkor kevés, vagy kizárólag egyetlen állítás lehetséges, s ez kimerül abban, hogy a szűken
vett irodalmi kategóriák miképp használhatóak a munkáim segítségével történő megragadásomra. Ez pedig ellenemre van.
Csupán arról beszélek-írok, amióta jár a szám és a kezem, hogy semmi más nincs,
mint a mondatok. És ezek a kiejtett-leírt mondatok lehetnek dúsak és sivárak, érzékiek és
szálkásak, líraiak, drámaiak, beléjük jegecesedhet olykor a történet, máskor viszont nem
egyebek hangulatok, vázlatok foglalatánál. Az olvasható, látható és kimondható mondatokban történtem meg. A történetek szívében nem rejtőzik semmiféle história, a részletek
(mondjuk leginkább a szerelmek, vonzalmak) elrendezettségén túl nem lelhető fel bennük
semmi szándék, akarat uralmával, hogy ne mondjam: rémuralmával megszervezett narratíva. Aminek kellett, az megtörtént, szövegesedett, minden más belezuhan a megnevezetlenség homályába. Nem valamikről, dolgokról és eseményekről szólok, ha beszélek,
hanem az ember számára fenntartott felszólalás esélyeiről. Arról, amit a tudományfilozófia a megfigyelési nyelv lehetőségeinek mond.
Egyébként a sokirányúság az Arctalan nemzedék egyik csoportjának sajátossága is: indulásunkkor legtöbbünk természetes módon műfajok és műnemek sokaságában próbálta
meg a hangját. Sem akkor, sem most nem látom érdektelennek az ilyen törekvéseket;
kizárólagosan a vonatkoztatási rendszer megválasztásától függ, hogy heterogén-e az a figyelem, amellyel egy tekintet a világot szemléli. Ha csupán saját pályámat nézem, ez eredményezte mind a Vadnarancsok ciklusomat, mind a Vadnarancsok négy élettörténetrekonstrukciójából álló kötetét – emlékszem, sokan felrótták, hogy miért keverek egy társadalomtudományi és egy pszichológiai módszert egymással, s miért tüntetem fel az eredményt művészinek. Manapság viszont éppen ezt értékelik – tudományos és művészeti
oldalról egyformán – teljesítménynek.

2009. július

69

Besorolásod igen nehéz feladatot jelent az értelmezők számára, akik sokáig egyáltalán nem is tudtak mit kezdeni szövegeiddel.
Megállapításod annyiban igaz, amennyiben az indulásom irodalmi életének folyóirati
nyilvánosságát illeti. Ne feledd, a párhuzamosan, azaz egymás mellett létező (s egymást
kizárónak feltüntető) Nagy László-i, Weöres Sándor-i és Nemes Nagy Ágnes-i (utóbb látjuk: Pilinszky János-i, Tandori Dezső-i, Tolnai Ottó-i stb.) költészetmodellek futottak éppen, s egyes lapok ezt, mások éppen amazt favorizálták, kanonizálták. Hogy más lehetséges magatartásminták és poétikák is léteznek, azt a kánonképző centrumoktól messzebb,
leginkább vidéken, Debrecenben, Pécsett, Győrben avagy Szegeden hangsúlyozták, s főként olyan fiatalok, akik, bár meglehet, tisztelték a zászlóra tűzöttek teljesítményét, emberi-költői magatartását, de többnyire eszükbe sem jutott őket követniük.
A megítélésben az is zavart keltő volt, hogy a legtöbb, a hagyományhoz sajátos módon
viszonyuló társam több műfajú, sőt, ami még ennél is zavaróbb: egyszerre több művészeti
ágban alkotóként lépett a nyilvánosság elé. Magam például a képzőművészethez sorolt
képversekkel, fotóval és mozgóképekkel foglalkoztam éppen, ráadásul nem rendelkeztem
bölcsész képzettséggel.
Helyette biológusdiplomát szereztél a szegedi egyetemen, ahol 1978-ban végeztél. Hogyan emlékszel vissza a Szegeden eltöltött évekre? Milyen inspirációt adott az ottani szellemi közeg, a kialakuló barátságok és kapcsolatok?
Szeged a szabadság városának tűnt – Debrecen s a gimnáziumi évek után érthető, ha
akkor a tágasságot, a levegőt és a fényt találtam meg benne. A másra eszmélés napjai és
hónapjai hamar bekövetkeztek. Embereim: Ilia Mihály, Farkas Gyula tanár urak, Baka
István, Zalán Tibor, Belányi György és persze az egymást váltó szerelmek (Máriák és Júliák és Ágnesek). Mindmáig a legfontosabb vonatkozási közösségemet ők alkotják.
Szeged a tudás városa is, ahol nem volt szégyen a szakmán túlra látni.
Szeged a hamisság városának is tűnt, ehhez azonban nem adok most lábjegyzetül neveket. A regényem, a Kezét reá veté, hogy lásson…, amely már Veszprémben íródott,
s amelyben először próbálkoztam nagyműben a történetet helyettesítő kollázzsal (s amelyben vakmerően lemondok a személyiséget, a világot, a beszédmódot helyettesítő régi nyelvről, s amely csak ennyiben lesz utóbb érdekes), ezzel a kisszerű, kíméletlen és szétmosott
tiszai partú Szegeddel vetett számot.
Szegedet a metaforák városának láttam: a kompváros, a sóváros, a Juhász Gyula-város, a napfényváros, a díszletek városa, ahogy Tibor írja első nagyversei egyikében, máig
ez maradt. A rossz és a jó metaforák városa. Sokszor gondolok már arra, hogy vissza fogok
majd menni oda, élni, tanítani, dolgozni.
Abból a közegből kilépve Veszprémbe kerültél, ahol magány és társtalanság várt.
Milyen hatással voltak az ottani élmények alkotói tevékenységedre? Hogyan sikerült
otthonra lelni, és megtalálni az alkotáshoz szükséges közeget? Változott-e az évek során,
s ha igen, hogyan, a városhoz való viszonyod?
A rendszerváltásig Veszprém megfelelő búvóhelynek bizonyult és pótolta Szegedet,
átjárt ide onnan mindenki, akit szerettem. A munkahelyem megfelelő védelmet nyújtott
a zaklatások és a támadások ellen (a Vadnarancsok ciklus könyvei ekkor jelentek meg
sorra); sok-sok indulat hegye el se ért vidékre, ha meg elért, nem volt hatással a köze-

70

tiszatáj

gemre. A város ekkor írói kísérleteim helye, s az útkeresésem során origóvá is válik. De
majd a minimalista törekvéseim kialakulásakor válik, mintegy évtizedre, valóban centrumommá, minden kérdésem felvetőjévé.
A szerbiai háború következményeként, onnan elmenekülő pályatársaim miatt hagytam
el azt a szobát, amelyben, mint önkéntes rab, léteztem, némi helyi közéleti-kulturális-irodalmi léha szerepvállalásra és hőzöngésre. Ez segítette az emigránsokat a letelepülésükben, hozzájárult ahhoz, hogy Veszprémben csinálhassák Ex Symposion néven a lapjukat,
de ez kellett ahhoz is, hogy a miáltalunk lakott tér visszakerüljön Magyarország irodalmi
térképére. Aztán kikoptam ebből a kényszerű és zsörtölődő-morgó, könnyen ingerlékenynyé váló alkatomtól oly idegen tevékenységből, amelyben egyre inkább puszta funkcióvá
alakultam, amelyhez nekem nem volt közöm.
S időközben Budapesten, majd Pécsett dolgoztam, bekerültem az egyetemi életbe –
s az oktató-kutatói munka mellett időm sem maradt volna Veszprémet figyelni. S ma sem,
holott öt éve visszajöttem, ugyanis meghívtak az Antropológia és Etika tanszék vezetőjének. Veszprém az utóbbi évtizedben egyetlen kertté húzódott össze, annak élvezője lehetek, s mivel megérdemli (mint csapás!), három éve szövegesítem, írom bele magam. Éppen ezért a városomról való beszédet oda tartogatom – így most többet, ami a hely szellemiségéről szólna, nem szeretnék mondani.
A vidéki életforma esetedben egyfajta kívülállást is jelent, hiszen távol tartod magad
az irodalom intézményrendszerétől. Miért alakult így?
Az alkatom következménye. Amiről beszélni tudok, az így tud több tapasztalathoz férkőzni. Nehézkes, morózus ember vagyok, aki éppen, hogy barátkozik, és nem mindig figyel a világra, ámbár lehet, saját magára sem. Örültem annak, hogy van pénzforrásom,
azaz állásom, és a szakmámból élek, s nem szólhat bele senki, mit írok s mit nem. S nem
a vidékiség következménye, hogy az irodalmi intézményektől távolra húzódtam, hanem annak, hogy az írást, köznapi értelemben, nem szakmaként kezeltem.
Sokat tettél a város szellemi életének fellendítéséért, a kulturális értékek megőrzéséért. Kiadót alapítottál, a Vár Ucca Tizenhét című negyedévkönyv alapítója és főszerkesztője voltál, és ugyanezzel a címmel könyvsorozatot is indítottál. Milyen tapasztalataid vannak szerkesztői tevékenységeddel kapcsolatban?
Nagy lehetőség volt a város művelődéstörténetének múltját, mint egy addig kolloidban
megbúvó fényképfelvételt az előhívó oldat által, láthatóvá tenni. Gondold meg, Gizella királynéról nem akadt tanulmánykötet mindaddig, mígnem a Vár Ucca Tizenhét utolsó negyedévkönyve meg nem jelent. De a Veszprém megteremtéséhez hozzájáruló Cholnokyak
kultuszából is részt tudott vállalni a szakemberek segítségével megvalósított három kiadványunk. Nincs olyan könyve a sorozatnak, amelyre ne lennék büszke. Magát a kiadót
azonban abba kellett hagyni: a kiadónak helyt adó intézmény vezetője néhány helyinek
minősített képzőművészről nem engedett könyvet csinálni (többek között a napokban elhalt Györgydeák György grafikusról, vagy az Erdélyből érkezett festőről, Kádár Tiborról),
csak ezzel a lépéssel vállalhattam velük közösséget. A város sem mutatkozott olyan támogatóan nagylelkűnek, mint a kezdeti években, átpolitizálódott minden. S a hatalmon lévő
álpluralizmusnak vagy Ányos Pál kellett, vagy Eötvös Károly, de együtt semmiképpen
nem! Mi pedig mindegyiket akartuk, és Lengyel Pétert, Szigeti Józsefet, Verancsics Faus-

2009. július

71

tust, Vetési Albertet és Vetési Lászlót, miként Csikász Imrét ugyancsak. Vagy ötven név
életművét nem tudtuk a hely, a városunk felszínére hozni (a zirci rokonsággal büszkélkedő
Oscar Wilde-tól Déry Tiborig, Latinovitstól Szathmári Lászlóig).
A szerkesztés édes ízét viszont ekkor tapasztaltam meg – Mátis Líviától, Reményi József Tamástól, Tóth Lászlótól szöveguralmi praxist tanulni nem kis mulatság volt. Ennek
a veszprémi munkának köszönhető az, hogy a párhuzamosan szerkesztett Iskolakultúra
olyan tágas lett, hogy annyiféle ember szeret oda járni, dolgozni.
Visszatérve műveid fogadtatásának történetéhez, első versesköteted, a Léghajó és nehezéke kapcsán rendkívül elutasító írást közölt az Élet és Irodalom Bella István tollából.
Hogyan látod ma, negyedszázad távlatából azokat a sorokat?
Hát igen, Bella István, az idol és poéta, nem kedvelt. Tulajdonképpen azt állította,
hogy a világom oly heterogén, hogy azt fegyelmezett kötetkomponálással sem tudom nem
töredékesnek mutatni, s emiatt aztán mindaz, amit művelek, tökéletesen hatástalan. Bella
egykori megszólalása prognosztizálható volt. Részben a világképe miatt, részben azonban
a szerepkényszere okán. A nemzedék, mint említettem, több költészeti irályhoz kötődött:
némelyek a miniatürizálás és minimalizálás felé, mások pedig (mint magam) a nagylélegzetű, kevert műfajú művek, avagy éppen a könyvművek irányában tájékozódtak. Volt egy
erőteljes csapat, akik a Nagy László-i regiszter mindenek fölöttiségében hittek, pályájuk
ennek fényében – s Nagy László etikája jegyében – indult. Ők Ágh, Bella, illetve Csoóri
közéleties költészetének értékeit ugyancsak hangsúlyozták, magukat pedig klasszikusi
rangra emelték. A Szegedről jöttek számára mindez korántsem lehetett evidencia. Baka,
a köztünk legidősebb, Vörösmarty komor, apokaliptikus világát és az orosz költészet formára ügyelő zártságát követte, s már rangosnak számított az irodalmi köztudatban. Berobbant Zalán, akit az avantgárd harcos képviselőjének láttak, holott attól épp olyan távol
tartotta magát, mint a népiesektől, s egy termékeny eklektika hívője – s aki ellen éppen
költészete erőteljessége miatt látszott célszerűnek vétót emelni. Hozzájuk képest én, aki
halkabb és visszahúzódóbb természetű voltam, ráadásul a szecesszió irányában tájékozódtam, inkább támadhatónak tűntem. S azt sem kell feledni, hogy Bella szűk asztaltársaságához tartozott néhány budapesti, a költészetet megélhetési gyakorlatnak tudó, a korszak költészet-használatán élő „arctalan”, akik a munkás- és váteszköltészet egyfajta hibridjére esküdtek; a költő-rovatvezető őket is, avagy leginkább őket képviselte – s ez szövegszerűen kimutatható vitriolos megszólalásában. Bella nemzedéktársain és barátain
túlra nem irányuló figyelme valószínűleg nem terjed ki rám, ha nem fókuszáltatja egy-két
(néven most nem nevezendő, azóta elhalt) pályatársam. Én magam tehát a felettébb tisztelt hagyomány dühödt védelme, az irodalmi élet szélén-peremén elhelyezkedő alternatív
költészeti eszmény elleni ingerült szólalás, illetve a nem várt módon felbukkanó vidéki
költőhordák egyikének szélén csellengőre cserdítés együtteseként látom ma azt a szöveget.
S komoly támadási felület adódott a Léghajó és nehezéke kötetben: a könyvműség.
Olyan, amelyben érzékelhető, ami később a munkámnak egyre inkább a centrumába került: a szövegalakító másság. Számomra (ahogy néhányan észlelték) a vers alakítható
anyag és saját élet. Egyszerre törmelékes, elhasznált, a szabályok alól felmentett, romlékony avagy rossz nyelv és grammatikai-retorikai egység. Azaz megszólalásomat egyszerre
jellemezte a redukció és a szimfonikus nagyforma – az ehhez vonzódást nem nagy örömmel regisztrálták. Egyetlen pályatársamnál, sem Szőcs Géza, sem Egyed Péter, de az akkor

72

tiszatáj

még hazánkban periférikusnak talált Tolnai Ottó esetében sem látták ezt elfogadhatónak
– legalábbis az országhatáron belüli, monolit irodalomban. A dolog esztétikai-etikai másságát, úgy találtam akkor és most is, kevesen, a tekintélyek közül egyedül Béládi Miklós és
Pomogáts Béla érzékelte.
Néhány kivételtől eltekintve, különösen néhány pályatársad fontos reagálását nem
számítva, sokáig nem született értelmező igényű megközelítés munkáidról. Recepciód
megélénküléséről csak a kilencvenes években beszélhetünk. Hogyan vélekedsz szövegeid
fogadtatásáról?
Nem vagyok biztos abban, hogy a műveimet illető recepciót nekem bármilyen formában illő minősítenem – ráadásul ezek az írások lényegében nem befolyásolhatták a pályámat. A folyóirat-irodalom és a könyvekben megjelenő irodalom a nyolcvanas–kilencvenes években hasadt ketté, talán ez is közrejátszott abban, hogy a pálya közepén haladóakra nem ügyelt senki. Arról nem tudok érvényesen beszélni, holott két évtizeden át kísérteties viszonyok között robotoltam miatta (ma úgy látom, egy buta hit foglyaként),
hogy miért nem születtek támogatóan értő elemzések. Sejtéseim vannak csak arról, hogy
mi az, ami emiatt nem valósulhatott meg, miként arról is, hogy mindennek miféle jelen
idejű és későbbi előnyei körvonalazódtak. Ma, túl a csendben megírt Tiltott Ábrázolások
Könyve regényen, bőséggel megtérültnek vélem az ebből eredő, úgymond, károsodást.
Ehhez a könyvhöz kellett ez a huzamos érlelődés, és kellett néhány kitartóan biztató pályatárs – úgy a művek, mint a személyes támogatásuk. Hogy mindezekből sem a nemzedékemtől, sem annak kritikusaitól nem részesültem, némelykor, félborosan, ha találkozunk, egyiknek-másiknak fel-felemlegetem, de már mosolyogva és harag nélkül. Nyilván
önhittnek tartanak miatta.
Minden bizonnyal az sem lendítette fel recepciód, hogy szövegeid jelentős része nem
a kortárs irodalom által preferált beszédmódok és hagyományok integrálásával született meg.
Kétségtelen, hogy ha a költészetem nem is, de az esszé-világom és a szépprózám egyfajta kortárs-irodalmon-kívüliségben formálódott ki. Az esszék mögött természettudományos racionalitás, távolságtartó szemlélet áll, s az irodalmiasság iránt érzett mély undor,
a kisprózák és a regények esetében pedig a különféle – ugyancsak távolságtartó – beszédmódok váltakozásával létrehozható töredékes szerkezetek megalkotásának igényét jelölném meg, amelynek eredménye a szöveg felé tartott nagyítóüveg használata lett. A hazai
hagyományhoz vékony szálak kötik ezeket a szövegeket – az esszében Lénárd Sándor,
a szépprózában a Cholnokyak, Szabó Lőrinc, Hajnóczy Péter működése bizonyosan kimutatható. Mindenkinél erősebben: Borgesé.
A kilencvenes évektől valóban fordulat látszott munkáim megítélésében. Felnőtt
ugyanis egy harmadik nemzedék, akik a lapjaikhoz egyre-másra meghívtak, s végül két
kötetem, egyik egy tanulmánygyűjtemény, a másik pedig egy monográfia, ehhez a nemzedékhez köt engem is. H. Nagy Péter és Sz. Molnár Szilvia figyelme azóta sokat jelent számomra, majd utóbb a rendkívül pontos Vári Györgyé.

2009. július

73

Ha azokat a hatásokat próbáljuk számba venni, amelyek meghatározták indulásod,
elsőként talán az avantgárd mozgásait kellene említenünk. Mit találtál beépíthetőnek
költészetedbe az avantgárd tradícióból?
Az avantgárd és az azt megelőző irodalom viszonya olyan, mint a heliocentrikus univerzumkép kapcsolata a geocentrikussal. Persze, ezt azzal kellene pontosítanom, hogy az
avantgárd irodalomban egyidejűleg több heliocentrikus világkép létezik. Amit azonban
egyként ellestem (hiszen, hogy úgy mondjam, nem intézményi keretek között zajlott a tanulási folyamat) mindegyiktől, az az, hogy az anyag és a gondolat egyaránt a mű része.
Ehhez a tapasztalatot először nem az avantgárd, hanem a természettudomány élettudományi része nyújtotta. A létben való benn-lét, a létezés folyamata fontosabb, mint a lét (pl.
irodalmi) reprodukálása. Ugye, itt van az a pont, amelyben a természet és a nekem tetsző
művészet tökéletesen azonosítható egymással. Az anyag, a natúráé, a műé, mindenekelőtt
önmagáról beszél. A megvalósult irodalom nem különösebben fontos nekem, ha elvész
létrehozási eljárása, gondolkodásmódja, azaz mindaz, amit egykor technének neveztek.
Az írást is szabad leleplezni, a nyelv nagyképűségét, önjáró voltát, a történethez ragaszkodó beszéd csapdáit, azt a hagyományt, mely foggal-körömmel ragaszkodik az elbeszélői önazonosság előnyeihez – és ebben az avantgárd, miként a tudománymódszertan, sokat segített. Tudtommal mások, mindenekelőtt Ilia Mihály is érzékelte, hogy ennek
mentén gondolom el a magam által művelhető irodalmat.
Pécsi filozófus barátommal a napokban végigvitáztunk egy Pécs–Budapest közti autóutat. Példák során igyekeztem számára érzékelhetővé tenni, hogy miért élvezhetetlen nekem teljességében (kiterjedtségében) Bach avagy Mozart, és miért élvezhető ezzel szemben Sztravinszkij, Bartók, Witold Lutosławski avagy (éppen Boros figyelemirányító sajátsága eredményeként) Messiaen. S ugyanígy vagyok az irodalom, a képzőművészet, sőt
a tudomány régi európai eredményeivel. Nem arról beszélek, hogy kellemetlen velük együtt
élni (ott vannak a lakásomban, a fejemben, a magatartásmintázatomban), csak arról, hogy
nem természetes módon élek együtt velük, nem egyszerűen követhető tanulás eredményeként nevezhetem őket sajátomnak – és hogy mondjuk bármi petrarcai szöveg, ha éppen olvasom, az illőnél esetleg jobban hasonlít már rám, mint a szerzőjére. A hagyománynak van olyan része, amelynek megértéséhez nagyobb energiabefektetés szükséges, mint
mondjuk pl. a jövő (nyelvi, gondolkodásbeli, azaz metodológiai) megteremtéséhez. A költő
meg éppenséggel arra kell vállalkozzon, hogy megmutassa, hogyan használható egyidejűleg a múlt, a jelen és a jövő.
Az avantgárd és a természet „technikái”, azaz a költő és a kertész módszerei sokszor
azonosak, s az egyik tevékenységhez a másik ad muníciót. Az az univerzalitás képes mindebben felsejleni, amelyet a régiek legfeljebb utánozni és másolni mertek. Amúgy ilyesmi
elgondolások miatt veszem a bátorságot, hogy vendégszövegekkel éljek; de inkább megfordítva mondom: tudom, mennyire gyorsan eliminálódik az, amit éppenséggel Géczi Jánosnak neveznek, és mennyire nincs esélye az individuális teljesítményeknek. A nyelv
kollektív alkotás, és a történet, amelyhez olyan nagyon-nagyon tud ragaszkodni a művészet és a befogadók, bizony nem egyéb, mint a nyelv egyik felvethető kérdése.
Szóval nehézkesen argumentálódott az a tér, amelyről értelmesnek látszik költői-íróiművészi felszólalásom, s ehhez nem járult hozzá lényegesen sem az irodalomszakma, sem
nemzedékem bölcselői, de magam is elbonyolítottam, az írói tétovaságommal és az iro-

74

tiszatáj

dalomkívüliségemmel a hozzáféréseimet. Még szerencse, hogy mint kutya a zsákmánya
körül, képes voltam szüntelen egyetlen centrum körül körözni, s így mindenkor hozzáférni
ugyanahhoz a zsákmányhoz, annak ellenére, hogy a legkülönbözőbb irányokból cserkésztem be.
Melyek voltak azok az irodalomközéleti, irodalmi élmények, hatások, melyek az avantgárd poétika mellett meghatározónak bizonyultak pályád elején?
Természetesen elsősorban a szegedi falakon található foszlott, sokszor évtizedes papírdarabok, hirdetések és plakátok. A Hági söröző vakolata alól felsejlő nagyon régi név
betűmaradványa. Az újszegedi platánokba bevésett nevek és szívek látványa, amelyek egyszerre szöveg- és képuniverzumok, s amelyek vizuáléként való fölfedezéséhez éppen időben társult az Új Symposion folyóirat fölfedezése, illetve az annak alkotóival való megismerkedés. Egy totális művészet körvonalazódott a szegedi házfalakon: olyan, mint Wagnernek az opera, az alkoholista Malcolm Lowry angol írónak a szövegteremtés, mint egykor a Fiatal Művészek Klubja az Andrássy úton, vagy annak a genfi művésznek a projektje,
aki néhány rögzített irányú távcsővel a lakók számára új részleteket s egy más dimenziót
adott az unásig megszokott tóparti városkának.
A kép és szöveg együttese, majd az avantgárd és a természet közt érzékelt metodológiai azonosság, az antropológiai gondolkodás és végül a több szöveg együttes kezelése
a többféleképpen érthetőség vizsgálatát eredményezte; ekkor kezdtem fotóval, filmmel,
határműfajokkal, s rövid időre drámával foglalkozni.
Amit indulásomban irodalminak, irodalmias magán- és közéletnek, az irodalom intézményes működéséhez tartozó létnek láttam, s amelyben, ahogy akkor és azóta sejtem,
a megélhetés kényszere oly sokakat mozgat, nem foglalkoztatott. Ma sem érdekel, s örülök,
hogy ezt megtehetem. A művészeti életet olyan mágneses mezőnek vélem, amely pályákat
szab meg, s az alkotókat, mint a golyók mozgását és irányát és sebességét, kizárólagos
hatállyal szabályozza. Így aztán az effajta élethez kötődő élményem nem sok akad.
A szöveghez más a viszonyom.
Éppen a roncsolt, az ember és a természet által együttesen létrehozott plakátok iránti
mély és megveszekedett vonzalmam mutatja: nincs olyan élményem, amelyet ne mondanék irodalminak, holott többnyire nem a literatúra széles területéről származnak. Azt sem
állíthatom persze, hogy ne lennének olyanok, amelyeket a hagyomány értelmében irodalminak mondunk. (De miként is irodalom Dosztojevszkij Bűn és Bűnhődése, Bulgakov
A Mester és Margarita című műve, Márquez Száz év magánya, Szilágyi István Kő hull
apadó kútba című regénye, Lénárd Sándor semmi műfajba nem sorolható szövegei, Rilke
levelei, Federico Garcia Lorca, Jeszenyin, Mandelstam, Blok, Borges, s a kortársaim írásai, majd meg Thomas Bernhard, Christoph Ransmayr, Ingeborg Bachman irodalmon kívülről táplálkozó művei? Egytől egyig mind szabálytalan irodalmárnak nevezett ember,
afféle törvényen kívüli kalandor, s ha az utókor kegyes hozzájuk, forradalmár.) De mindezek számomra csöppet sem szépirodalomként jelentkeztek.
Összművészeti és össztudományos élményként éltem meg Szegedet, majd pedig Veszprémet (mondjuk a rendszerváltás utáni 5-6 évig), s bizony Budapestet is. Az első nyugati
utazásaim sem mások. És ilyen tapasztalat Erdély, Vajdaság, az Adria. S hogy az utazás,
mint a valóság elsajátításának egyik lehetséges eljárása (a kertészet a másik, s e kettő, ami
nekem megadatott), az idegenlét valóban irodalom, arra ezen a nyáron ismét ráébredtem,

2009. július

75

amikor Kínában töltöttem jó hónapot, és ahol a másságom, európai kulturális gönceim
miatt, nem volt egyéb megoldás, el kellett némulni – s újra szólalni, és éppen attól, hogy
a kép és a szöveg találkozásának egy nem európai módját (természetesen: a magam számára) fölfedeztem.
Összművészeti és össztudományos élményről beszéltél az imént. A beszélgetés elején
is említett sokféleségnek, eklektikának szerves része az a tudományközi beszédmód,
amely magába építi a különböző diszciplínák nyelvét, s szövegeid gyakran a botanikai,
zoológiai és geográfiai értekezések regiszterein szólalnak meg. Hogyan hasznosítható
a költészetben az a tudásanyag, amelyre biológusként tettél szert? Milyen szerephez juthat
a természettudományos gondolkodásmód a szövegalkotás folyamatában?
Különös, hogy eklektikának nevezik azt, ami amúgy csupán a szokottól eltérő, másfajta
teljességigénnyel fellépő beszéd. Az való igaz, hogy örömmel használom, lévén azokban
kicsit otthon érzem magam, az irodalmi nyelvet, a köznapi nyelvet és az élettudományok
nyelvét, s túl ezen a tudománymódszertanét, s egy-két történettudományét. Ámbár én
a köznapi és az irodalmi nyelv között jóval nagyobb hasadást érzékelek, mint az irodalmi és
a szaktudományos avagy a tudományfilozófiai nyelvek között, a legtöbb olvasó e második
esetben jelzi érzékenységét. Amikor Bódy Gábor a Kutya éji dalában utószinkron nélkül
s ráadásul a köznapokon beszélt nyelven szólaltatta meg a szereplőit, emlékszem, sokan fanyalogtak: a művészetben nem értették meg azt a köznapi nyelvet, amelyen amúgy maguk
is kommunikálnak. Az elvárás megakadályozta a megértést. A művészi nyelv tágítása, határának elbontása a romantika óta feladat lehet, de Goethe, aki tudósi szinten volt járatos
a növénymorfológiában, meg se próbálta pl. a Faustba beépíteni a szaktudományból
avagy annak nyelvéből származtatott tudását. Nálunk Juhász Ferenc életműve bizonyítja,
miféle lehetőségek adódnak a nyelvtágításból. Végtére az irodalom olvasóinak nyelvműveltsége nem szabad, hogy korlátozza az alkotókat.
Más kérdés a tudásanyag használata – hiszen az élettudományi tudáshoz többféle
nyelv illeszthető. A köznapi nyelv ilyen elemeire alkatom miatt nekem mindig óriási igényem volt – de hogy efölött a tudományos nyelvi reprezentációra, majd pedig a módszertanára is szükségem lesz, azt a Vadnarancsok idején tapasztaltam meg. A Vadnarancsok
első két könyve több magyar egyetemen a szociológiai és a pszichológiai képzés során
a mai napig forgatandó irodalom, s nem csupán szociográfiaként, hanem a benne megragadható, tudományosan értékelt történetírói metodológiája miatt. A Vadnarancsok versei esetében a trópusok mögött a matematikai (mondjuk úgy: kristályszerkezetre törekvő)
gondolkodás is ott húzódik, nem csupán a természettudományos megfontolások. A matematikai logika működését érzékelem Tandori és Oravecz költészetében is, és így sokszor
azt, hogy miként mondanak ellent ezáltal a nyelvi hagyományoknak.
A gondolkodásmódom, a nyelvhasználatom, a jelképképzési eljárásaim közös tőről fakadnak – benne foglaltatik, beleömlik a látható nyelvembe: az irodalmi, illetve az irodalom és képzőművészet határán álló vizuális-poétikai tevékenységemben megteremtett kozmoszba.

76

tiszatáj

Láthatóan nagyon fontos szerepet tölt be műveidben a táj, a természet (és a város),
melyek éppúgy olvasható jelekből állnak, miként az írott szöveg.
Számomra a természeten belül a táj vált megtapasztalhatóvá, mert abban az ember is
jelen van. Ezt a darabját a valóságnak értelemmel láthatónak tételezem, s ez a szövegként
történő megragadás kérdések garmadáját veti föl. A táj kultúrája és a szöveg kultúrája nagyon hasonlít egymásra, nyilván a bennük élő ember miatt. Engem elsősorban az önmagát
ilyen módon meghatározó ember érdekel.
Egyszerű dolgokról szeretek beszélni, például arról, hogy olvasni jó, füvet, madarat,
DNS-t, de jó az olvasás metaforáját is használni. A kevés valóban humán cselekvés egyike
az olvasás és a metaforahasználat együttese. Hallatlanul termékeny a kétfajta cselekvés
összevetése és megkülönböztetése, s a kettő között húzódó szálak mentén erre-arra történő elmozgás. Ugyancsak nem tanulságok nélküli, ahogyan ugyanazon a szigeten olvassa
a tájat Abú bakr Ibn Tufajl A természetes emberében a gazella nevelte ifjú, Daniel Defoe
magányos Robinsonja, vagy a Nobel-díjas Coetzee posztmodern regénye, a Defoe eredeti
nevére visszautaló Foe főhős asszonya. Avagy a reneszánszban készült kertképek, amelyek
hol Máriáról, hol a medicináról, hol a morálról szögeztek le véleményt, hol pedig (végezetül) a botanikáról. S amiként a táj megjelenik az emberben, mintha volna önálló értelme, és közben civilizálódik, fölruházódik értelemmel, holott mindezt a nézője teszi (általa) vele, s természetesen saját magával.
Legtöbb írásodban az ember a természet szerves részeként jelenik meg. „Magam is
élő-élettelen környezetemet folytatom, a környezet pedig az énem folytatása. Nem arról
van szó, hogy kiegészítjük egymást, hanem […] hogy ugyanazokból vagyunk” – olvashatjuk A paloznaki kert című esszében.
A táj az a keskeny sáv, amelyben a természet és az ember találkozik. A teljes emberi civilizációt eredményezte ez a szalag, erről szól minden, kezdetektől fogva a bölcselet, a teológia, és amióta léteznek, a tudományok és a művészetek ugyancsak. Hol a természet nyúl
bele az emberbe (teheti, hiszen része az neki), hol az ember igyekszik kitágítani a terét.
A kulturális antropológia térfogalmaival szüntelen igyekszik ezt a tériséget leírni; most ott
tartunk, hogy az ember legtágabb, önjellemzésre használt közegét az élet során bejárt
helyekből összeállt térrel – s e térhez fűződő képzetekkel – reprezentálja.
A különbözőség avagy az azonosság – vetődik fel, s mindenki mentalitásának megfelelve ide vagy oda sorolja magát, amikor a tájban, a saját életében mozog. A magam álláspontja világos: nem lehetek közömbös kívülálló, nem vagyok minden helyzetből kimaradó világutazó. S a tér és az idő meghatároz, sokszor nyomasztóan, sokszor pedig békével.
A táj sokféleségére a magyar irodalom nem régen jött rá, s ezzel párhuzamosnak látom
a magyar esszé sorsát is. Hamvas Béla, Szerb Antal és Cs. Szabó (hogy három különböző
táj- és esszéelképzeléssel rendelkező alkotót mondjak, pedig mondhatnám még tovább,
például azokat, akik utódok nélkül maradtak eddig: Genthon Istvánt, Lénárd Sándort,
Poszler Györgyöt) természetképi és ezt leképező nyelvhasználati különbségeiről elgondolkodva akár új irodalomtörténetet is lehetne írni.

2009. július

77

Miért foglalkoztat különösképpen a tájnak az a darabja, amelynek alapját a természet, de megvalósulását az ember nyújtja – vagyis a kert?
Mert építészet, mert művészet, mert létezési mód: izgalmasságát az adja, hogy az emberi élet korábban emlegetett térisége és időbelisége képes mintegy „fogalmak” nélkül megjelenítődni. A kert támogatja az emberben biológiailag jelenlévő, genetikailag determinált
élményeket, impressziókat ígér – és ezek a tapasztalatok igazolnak és cáfolnak, életben
tartanak vagy éppenséggel kivezetnek belőle.
Amúgy a kerttel hasonló a históriám, mint a Cholnokyakkal. Először ráébredtem, hogy
mikrokozmosz, majd alaposan föltártam a szakirodalmát és a szöveggyűjtés eredményét
kötetté szerveztem, szaktanulmányokban igyekeztem egy-két jellemzőjét bemutatni, s végül, hogy jelképisége beépüljön az esszékbe, apró irodalmi munkák sorában foglalkoztam
vele. Természettudósi magatartás ez, nem?
Valóban, a kert szimbolikája szépirodalmi műveid mellett művelődéstörténeti kutatásaidban is kiemelt fontosságú, s mellette különösen foglalkoztat a rózsa mint jelkép.
Több könyvedben (Allah rózsái; Rózsahagyományok, A rózsa és jelképei I–II.) az antik
mediterráneum rózsatörténetének, illetve a Földközi-tenger térségében kialakult s a hellenisztikus hagyományokon keresztül formálódott virágképzetek középkori változatainak összegzésére teszel kísérletet. Mi volt az oka annak, hogy a rózsa szimbólumát alaposabban körüljártad?
A tudás nem intézményi keretek között történő átadásának lehetősége összetett művelődéstörténeti probléma. Az európai történelem az elit történelme, amint az iskoláztatás
históriája is az. Mitől, hogy a korábbi korok népessége kikerült a figyelemből, s mitől,
hogy olyan erősen kötődünk az individuális értékekhez, a nevekkel ellátott teljesítményekhez? Oktatói-kutatói pályám során e problémák, kérdések mentén jutottam el a jelképtörténethez.
A rózsa azért érdekes (majdnem) civilizációs növény, mert a mi kontinensünk civilizációjába szinte a kezdetek kezdetén bekerült, s mindegyik korszakban jelentős szerephez
jutott néhány alakzata, s megszakítás nélkül jelen tudott maradni.
Mivel magyarázható mindez?
Kevés olyan élőlénye van az emberiségnek, amelyet képes volt egyidejűleg táplálkozási, medicinális-higiéniai, továbbá szakrális céllal használatba vonni, majd megtartani.
A rózsára a perzsák figyeltek fel, akik révén a Taurus hegységből lekerült Kis-Ázsia széles
területére, s tőlük vette át a mediterráneum sok-sok közössége. Az istenekkel való kommunikációban vett részt: illata és színe a fény és a bölcsesség megjelenítői, hivatkozói. A köznapi használatával szemben a rózsa szimbolikus értelmei ígérik inkább a jelképek túlélési
lehetőségeit. Nagyon érdekes, s azt hiszem, ezt többé-kevésbé le tudtam írni monográfiasorozatomban, hogy milyen, az egyes korszakokra jellemző gondolkodási sajátosságok
eredményeként került élre egyszer ilyen, máskor pedig olyan jelképalakzata, miért éppen
a fertilitásról számot adó növény itt, s amott milyen erények megtestesítője.
Meg lehet írni rózsaszempontból is az európai történetet, s ennek egy lehetséges változatát talán sikerült is fölvázolnom. Külön szerencse részemről, hogy ehhez a történetmondáshoz biológusi, művelődéstörténészi és irodalmári érdeklődésem egyidejűleg járulhatott hozzá.

78

tiszatáj

A nyolcvanas években napvilágot látott Vadnarancsok-ciklus élettörténet-rekonstrukciókat, beszélgetéseket, versszövegeket, drámát és regényt tartalmaz. Mi ösztönzött
a szociográfiák és riportok elkészítésére, a perifériára szorult emberek életének feltérképezésére?
A Vadnarancsok ugyanannak a kettős műveltségnek a termékei, amelyről a rózsakutatás kapcsán beszéltünk. A biológusi (azaz természettudósi) szemlélődő, hűvös szem
tekintete pásztázza végig a szenvedő anyagot, megpróbálva leírni azt. A hetvenes évek
szociológiai vizsgálatai felszínre hozták, milyen elképesztően magas a magyar népességben a deviánsok száma. A társadalmilag és a biológiailag értelmezhető deviancia azonban
különböző mértékű rétegről szólt, s a kettő között riasztó nagy volt a különbség. A társadalom kirekesztő technikáinak egyike, a deviánsként stigmatizálás jól működött – s az eljárás eredményeként a népesség legalább 40 százaléka megjelölhetővé vált. Nem tehettem, hogy ne szólaljak fel.
Az általad vizsgált jelképek természetesen esszéidbe is erősen beépültek. Már 21 rovinj című köteted is tartalmaz a versek és novellák mellett esszéket is, s azt követően több
esszékötetet jelentettél meg. „A tudóssal ellentétben az esszéíró tudomány közben csak az
emlékezetét használja s nem a céduláit, s a lírikushoz hasonlóan személyiségét szabadjára ereszti a téma fölött” – írja az általad is említett Cs. Szabó László az esszé kapcsán.
Úgy vélem, ez a megállapítás a Te esszéidre is érvényes, nem csupán a szubjektív hangvétel miatt, hanem azért is, mert esszészerű szövegeidbe gyakran lírai dallamok keverednek. Miért érezted magadénak az esszét mint műfajt és kifejezésmódot?
Érdekes, hogy Cs. Szabó László nem említi az esszé kritériumai között azt, hogy valami
módon mindig érzékszervi tapasztalatokon alapul. Az esszé műfaji létrejötte pillanatától
rendelkezik ezzel az evilágra fogékonysággal, Francis Bacon meg se próbálkozott nem
a természetről írni. Ma már azért nem látható végzetes különbség a tudós és az esszéíró
között, még akkor sem, ha nem tudományos, hanem irodalmi esszét írnak, mert egyként
a személyiségüket érinti meg a szövegük tárgya. Juhász Nagy Pál értekezései számomra
a legélvezetesebb esszék közé tartoznak. Magam nehezen cserkésztem be az esszét, s csak
a 90-es években ébredtem rá a műfaj lehetőségeire.
A 21 rovinj könyvmű – alapjában három hét alatt, egy isztriai kisvárosban, a csupa
ócska márványból megépített halásztelepen, Rovinjban éltem meg az írását, de utóbb legalább egy, másfél évig készült. Az első olyan könyvművem, amelybe az alkotás folyamata
úgy épült be, hogy ha nem is szüntelen hivatkozok rá, de a foszlékony, esetleges napok
percei műszervező erőként is jelentkeznek. Amikor Tandori Dezső, szinte a versek megjelenésével egy időben a Tiszatájban hosszú esszét írt mellé, éreztem először, hogy milyen
is a ható irodalom, milyen az, hogy rám is hat az, amit a művemről felvet. Tandori nagyon
jó olvasóm, talán a mai napig is az maradt, bár évek óta nem beszéltünk egymással.
A 21 rovinj három műfajú szövegteste egyetlen pontra fókuszál, mégpedig arra, hogy
a szabadkézi irodalom, a kétezer éves város, a mediterráneum tengerre és kopár partra egyszerűsödött természete és a biologikumát érzékelni képes, a térben jelen lévő ember pillanata miként élet s miként (mű)alkotás. Nagyszerű és pompás volt az az (amúgy Tolnai
Ottónak és Mirko Kovaćnak köszönhető) időszak, s ez a legnagyobb kitüntetésem is.

2009. július

79

Mondhatjuk tehát, hogy a mediterráneum, az ősi város élményének megtapasztalása tette számodra meghatározóvá az esszét?
Igen. A délvidék szerkezete nyújtotta számomra, s adja a mai napig az esszéim szerkezetét. Esetlegesség, a pillanatban felvillanó törvényszerűségek, a közeli és a távoli, a személyes és a személytelen, az én és a mi, a jelen és a történeti szüntelen egymásba fordulása, az érzékszervi tapasztalatokon alapuló észleletek, a megfigyelésekre szüntelen támaszkodó elemzések – mindennek a megélése, nos valóban ott vált alapműfajommá az
esszé. S ott választódott ki fontos emberemmé Lénárd Sándor is azzal, hogy ráébresztett,
az esszé műfaja is béklyó, amennyiben nem társul szabad (önfeledt) gondolkodáshoz.
Lénárdon túl kikhez kapcsolódsz még esszéírói gyakorlatodban?
Említettem már, kik azok az esszéírók (legyenek bár irodalmi elemzők-értelmezők,
avagy filozófusok, akik értekező prózájukat irodalmi rangúvá képesek, ha ritkán is, emelni),
akiket gyakran olvasok, s többé-kevésbé tanultam tőlük. A kortárs hazai esszéisták legtöbbjét, hacsak nem szakírók, olvasom, a versíróknál figyelmesebben, Bikácsy Gergely,
Sándor Iván, Radnóti Sándor (különösen ha azt kutatja, mi az ami képes az irodalmon kívül maradni) szövegeiért egyenesen rajongok.
Zalán Tibor hívja fel a figyelmet rólad szóló esszéjében arra, hogy „valamennyi föltalált mozzanatban ott munkál egyetlen szerelem görcsös akarása: a költészeté”. Úgy
tűnik, mintha minden esetben a lírai beszédmód lenne számodra az origó, legyen szó
bármilyen műfajról. Jól látom ezt?
Ez a mondat jól elhíresült, sokáig dühös voltam miatta Zalánra. A „görcsös akarás”
kíméletlen minősítés ugyan, de félreértésen is alapszik. Mondjuk úgy, hogy egy adysta poéta látománya egy másikról, aki viszont inkább a füstmilánista örökséget és a szecessziós
„szépelgést” követő költő. Zalán egyébként nemcsak jól ismer, hanem megértő is – ő is
tudja, mi az a mindenható költészet, maga sem csinál mást. Egyfajta konokság, amelyet
szabad olykor akár görcsösségnek is látni…
Azonban a lírai beszédmódról kérdezel! Költő vagyok, akkor is, ha filmforgatókönyvet,
esszét vagy regényt írok, és költő vagyok, ha képverseket szaggatok, avagy fényképeket készítek. Erre a költőre, hiszen nagyon távoli dolgok egymás mellé illesztésére képes, az
avantgárd kollázs- és montázstechnikája jellemző, mert ezeket az eljárásokat találja a természetben és a művészetben azonosnak. S e költő lírai lény – minduntalan meg kell küzdenie a mindennapjaiban a kollázsok révén előálló, hol csodaként, hol pedig végítéletként
jelentkező helyzetekkel. Szembe kell szegülnie a sorsa brutalitásaival – s innen a konokság
bennem.
Könyveid olvasásakor szembetűnő az erőteljes ciklus- és kötetépítő szándék. „Első
verskötetem, tehát a Léghajó és nehezéke óta elvem, hogy lehetőleg könyvműveket adjak
ki” – mondtad a Tóth Lászlónak adott interjúban. Miért vált ennyire hangsúlyossá nálad a kötetkompozíció megalkotása?
A könyvmű irányába törekvés mindenkor jellemzett. Az erőteljes szándék a műszervezésre mindenkor bennem munkál; e konstrukciós igény talán a biológusságom következménye, talán egyszerűen a mágikus-mitologikus világlátás eredménye. (De az is jellemez,
hogy mindenkor újra és újra rákérdezek a dolgokra, ilyen módon a különböző könyveim
gyakran ugyanannak a centrumnak az eltérő holdudvarai.) A könyvmű programosan a 20.

80

tiszatáj

században jelent meg – nem lett volna jó kihagyni korábban mások által észre sem vett
lehetőségeit.
A napokban honlapot készítettem magamnak (geczijanos.eoldal.hu), s egy lapra feltettem azokat a szövegeimet is, amelyek könyvben még nem jelenhettek meg, de irodalmi
lapokban igen. Ismét ráébredtem, milyen rég kialakult gondolkodási és műszervezési sajátosságaim léteznek. Úgy a versek, mint az esszéregény részletei ugyan hangsúlyozottan
önéletrajzi elemekre épülnek, azaz esetlegesen alakulnak (miként az ember mindennapjai,
az örömei és élete tragédiái), de mindez mégis előtérbe tudja állítani azt, ami bennem biológiailag meghatározott s azt is, amit – itt, Közép-Európában, a 21. század elején – civilizációs örökségnek mondhatunk. Láthatólag a biologikumom, a nyelvem, valamint európai
s magyar kultúrám foglyaként vergődöm, s csak arról tudok beszámolni, hogy a tényekről
referáló érzéki tapasztalatok és a tényeket megragadó tudás közötti hasadékban milyen
sok minden érzékelhető még.
Érdekes azonban, hogy miközben a részletek terrorja, a minimalizmus eluralkodik
rajtam, a könyvek egyre-másra könyvművekként jönnek létre. E két sajátosság jól kiegészíti egymást. A töredezett részletek elrendeződésekor, remélem, felsejlik a holizmus.
De azt kell mondanom, hogy a valódi könyvmű éppen a honlapomon áll mostanság
össze – ámbár ott le kell mondanom kedvenc formám, a kódex sajátosságairól. Ahogy
megvalósul a szövegvilága, vagyis a kódex és a görög szövegtekercs átmeneteként, nem az
én terepem, sajnos. S ugyancsak sajnálkozom azon, hogy nincs lehetőségem könyvvé szervezni képverseimet, amelyek az utóbbi időben már csak a dekollázsok közül kerülnek be.
(Nem kellene pedig hozzá több 2-3 nyugodt évnél a rejtőzésre alkalmas Berlinben, Rómában, Tisnóban.) A tépett plakátfotók, a véletlenek által létrejött képszövegek pontosan
közvetítik azt a metódust, amely minden alkotásom sajátossága, s a munkáimban a kollázs jellegzetességeit hangsúlyozzák.
Sok apró részlet és műegész. Hol monstrumként, hol törmelékként, mikor mire vágytam, s milyen munkalehetőségeimhez teremtődött alkalom.
Már a kilencvenes években megfigyelhettük, hogy a nagyobb kompozíciók helyére
a kisforma kerül. Ez a tendencia nemcsak versszövegeidben érvényesül, hanem prózádban is, miközben hangot adsz a történetmondással kapcsolatos kételyeidnek is. A 21 rovinj című kötethez kiegészítésként fűzött napló, vagy a Terepgyakorlatok és a Fegyverengedély ciklus, hogy csak néhányat emeljünk ki, formailag redukált szövegei pillanatnyi élményeket, benyomásokat rögzítenek. „Mindig ott lakom, ahol egyre apróbban megtörtének” – írod egy helyen. Mi húzódik meg ennek a formai módosulásnak a hátterében?
A totalitást ígérő hosszúvers és a könyvmű ellentételezésére (mint sírásra a nevetés)
alkalmasnak bizonyult a szöveg belső szétforgácsolása. Kétség és gyanú jellemzi a világot,
a szüntelen változásban ugyancsak nehéz megtalálni a személyesként is fontos értéket. Elvesztettem a fiatalságommal együtt az omnipotenciában való hitemet, de a költő, amely én
vagyok, élni akart tovább, hát eloldalgott a nagy eszmék, a gigantikus, világot megváltó
vállalkozások mellől.
Pályád eleje óta intenzíven foglalkoztat az irodalom és képzőművészet határterületén
mozgó műfajok, így a képvers mibenléte. Madárház című kiállításod óta számos hazai és

2009. július

81

külföldi tárlat, valamint kötet dokumentálja ilyen irányú törekvéseid. Hogyan alakult
az elmúlt évtizedekben a vizuális költészethez való viszonyod?
Az utóbbi években, pontosabban a 2002-es veszprémi kiállítás óta (Carmen figuratum volt a címe, a tihanyi altemplomot építettük fel a múzeumban, és ezt a szakrális teret
egy középkori szerzetes képversét felhasználva teleírtam) kizárólag fényképezőgéppel dolgozom, és olyan városi felületeket rögzítek, amelyeket a civilizáció és a természet együtt
hozott létre. Néhány évig csak 40-es számokat fényképeztem, majd egészen közel hajoltam a felületekre, és szinte mikroszkópos eljárással az anyag és a betű összeolvadását,
egymásba omlását figyeltem. 2008-ban egy hosszabb kínai út (és egy elementáris erővel
letaglózó kulturális sokk) jóvoltából ismét az írás, a felület és az ember téralkotása került
érdeklődésem középpontjába. Gyűjtöm az erőt, hogy összeállítsak egy nagyobb albumot
a sok ezer felvételből; ideje is lenne, hiszen ha én nem, akkor mások sosem fogják megcsinálni. Köztes termékek is várhatóak: a Szőrös kő folyóirat egy éve azon igyekszik, hogy
a 40-eseimet lapmellékletként CD-n adják ki, s néhány kollégám abban segít, hogy elkészüljön egy, a vizuáliákat tartalmazó CD-ROM is. Az újabb munkákra az elektronikus folyóiratokban lehet rálátni: a spanyolnáthában és az Arnolfini felületén a kínai képek töredéke megtalálható. S a Magyar Műhely is ígér egy kínai kollekcióból összeválogatott képverskötetet.
2001-ben jelent meg a Tiltott Ábrázolások Könyve című szövegfolyamod első darabja. Mint már többször nyilatkoztad, a regényciklus várhatóan hat vagy hét kötetből
fog állni. Eddig négy látott napvilágot, melyeket nemrégiben egy vaskos kötetben egybe
is kapcsoltál. A „Tiltott Ábrázolások Könyvével annyiban vagyok azonos, hogy én sem
fejeződök be soha, mert tovább élek számozatlanul nemzett ivadékaimban” – olvashatjuk a ciklus egyik szövegében. Melyek azok a tiltott ábrázolások, amelyekre a cím is
utal? Hogyan keletkeztek ezek a szövegek?
A TÁK öt részből áll, az utolsó része még nem jelent meg. Az első összegzés, amelynek
a korábban kiadott négy kötet adta az alapját, 2008-ban jelent meg, valamivel több, mint
30 ív terjedelemben. Azaz mintegy 15 ívvel visszahúzott, s alaposan átdolgozott, homogenizált az új regénykiadás. A Gondolat 2009-ben ígéri az Anekdotát, amely a TÁK ötödik,
befejező része.
A címben szereplő tiltott ábrázolás azokra a jegyzékekre utal, amelyekben mind a keresztény, mind a zsidó, mind a muszlim világ szabályozta a képekben megmutatható dolgokat. Tiltott volt, a megjeleníthetetlenségbe elmerült a látvány sok-sok formája, így nagyon-nagyon sok nyelvi metafora is. E könyv ezekről a tiltott beszédhelyzetekről is szól
tehát, amelyek valamiért nem képezhetik az ember életét.
A TÁK nagyobbik részében (amelyben a történet folyamát a szerző biográfiája mentén
megjelenő események képezik, s amelynek mellékleteként megjelennek a mű későbbi hősei, akik szerepe egyszerű: magát a szerzőt konstruálják meg) helyszínek, szituációk sorakoznak, egy összerakásra váró tabló mozaikkockáiként. A kisebbik, a főhősökkel megjegyzett regényrész pedig a történeté, a három Cholnoky fivér hol párhuzamos, hol egymást
keresztező életútjának narratívája. S van egy függelék, a Justinianus korában játszódó
történet, amely magyarázza ezt a helyszínt, a szereplőket és eseménysorokat egymástól elszeparálni kénytelen, különös látásmódot.

82

tiszatáj

A regény írását a kilencvenes évek elején kezdtem, még valamivel a 21 rovinj előtt,
s maga a 21 rovinj projektje nem egyéb, mint egy TÁK-hoz készült segédhipotézis. Lassan,
sok műhelymunkával kerekedett ki a végső, az olvasót lassú barangolásra hívó szövegváltozat, s ezért is volt arra szükségem, hogy egyes részletei nyomtatott formában is napvilágot lássanak. Sok-sok részletben született meg a munka, a technikáját a fa hasogatásához
hasonlítanám. Igyekeztem addig darabolni minden rönköt, amíg eltűnt a szemem elől
a lombos fa, de a szilánkokban – a színben, szagban, forgácsban – megmaradt a növény
fölidézhetősége is. A fadarabkák halmát pedig aprólékosan elrendeztem, borítsák és takarják azt, amiből erednek, oldódjon fel a múlt, s váljanak olyan halmazzá, amelyből az
olvasó jelen idejében elemeket szabad elemelni s beépíteni abba, amibe az olvasó éppen
akarja: de szabad akár el is hajítani, avagy fölgyújtani. Mert képes elveszni. Mert képes
fellobbanni.
A Tiltott Ábrázolások Könyvében olykor személyesen is, regényhősökként, máskor
pedig mint a regényvalóság szöveggenerátorai, a 19–20. század fordulójának legendás
testvérhármasa, a veszprémi Cholnoky fivérek idéződnek meg. Miért kezdett foglalkoztatni a Cholnokyak kultusza és tevékenysége? Hogyan kapcsolható össze élettörténetük,
legendáriumuk a különböző európai hagyományokkal?
A Cholnoky fivérek egyikével, a művek sorát író Jenővel először Hajnóczy Péter szövegeiben találkoztam. Az egyik Hajnóczy-hős polcán Cholnoky Jenő világot jelentő Adriakötete áll. Utóbb, Tolnai Ottó barátsága és írásai révén egyre többet tudhattam meg az
azúrszínű tengerről, ennek révén a veszprémi születésű, tragikus sorsú geográfusról is.
Hamar kiderült, hogy az Alföldről Veszprémbe érkező család generációi a kisváros létrehozói közé számítanak – ámbár Veszprém, talán hektikus lényük, kalandor-voltuk, a kanonizált normák között nehezen értelmezhető teljesítményük, kétségbeejtően sokrétű, enciklopédikus, a besorolásnak ellenálló ismereteik okán sokáig nem emlékezett meg róluk.
Mindez nem lett volna elég ahhoz, hogy regényt írjak róluk. Ami hozzájuk kényszerített, az a felismerés, hogy számos ponton nem szálazható szét egymástól a három életmű.
Van regényük, amelyet kétszer is kiadtak, s más-más néven. A Jenővel megesett dolgok
gyakorta novellákká váltak Viktornál, aztán pedig beépültek László írásaiba. Sok szöveg új
címen többször is megjelent – s az eltérő szövegkörnyezetben másnak is hatnak. A közös
gyermekkornak is több különböző módon előadott narratívája született. Azt vélem, hogy
a magyar irodalomban létrejött egy egészen különös szöveg-konglomerátum, amelyet ugyan
három szerző hozott létre, de a szerzőiség kétséges, a corpus egyetlen egészként kezelhető.
Mindezekért is nagyon korunkbeli a Cholnokyak világa – túl azon, hogy természet
iránti rajongásuk, enciklopédikus műveltségigényük, utazási kedvük, az irodalom életként
megélése, önfelgyújtó gondolataik, közös szerelmeik számomra amúgy is kedvessé tették
őket. Szívesen társultam tehát hozzájuk, hogy feladjam mindazt a keveset, amelyet Géczi
János névvel jegyeznek, s beálltam közéjük, hol mint regényhős, hol mint szerző, hol mint
a szöveg beszélője, hol az, aki elszereti előlük imádott-gyűlölt nőjüket, csupán azért, hogy
nézzük meg, megalkotható-e egy városhistória s egy Veszprémnek nevezett település,
amelyben élni ugyan nem lehet, de elhagyni sem.

2009. július

83

SIMAI MIHÁLY

A Teremtés Mindenese
„A holtában lévő Egy emelkedhet holtában, és lehet
örökkévaló, noha életében múlandó volt.”
(Schéner Mihály Ontológiájából)

A Mester csak az áramlást nézte már.
Az energiák tobzódásában kereste a rendszert.
Bölcs derűvel és gyermeki áhítattal figyelte, hogyan működnek az élet eleven sejtjei,
hogyan lüktetnek egy-egy festékrétegben s a földkéreg lemezeiben rezgések és rengések,
hogyan áradnak, játszanak színek és formák, sugallatos fények és gonosz árnyak az Ember
s a Természet veszedelmesen változó auráján, mit énekel a déli pólusnak az Északi Fény,
s a déli fény-ikertestvér mit dalol a Nagy Metamorfózisról, hogyan táncol, kering, jajdul és
ujjong Föld-Anyánk kozmikus sugár-áramlatok karján a szupernova-robbanásos mérhetetlen mennyei bálteremben… hogyan áramlik a Lét az anyagba a Szellemből… és vissza…
és: hogy mi az ezer titok-réteggel takart, szakrális értelme mindezen gyönyörű és végzetterhes, porszemnyi és kozmikus méretű misztériumoknak…?!
A Mesterek Mestere volt már. Festő-Merlin, a színek varázslója. És Festő-Odüsszeusz
is: az alkotás világának minden táját be akarta és be is tudta kalandozni.
A legmerészebb és legszabadabb lélek vetette első pillantását a világra 1923. január
9-én. Születése révén medgyesi (festői poézise telis-tele gyermekkori motívumokkal), de
végtelenné tágult tudata Csabán–Pesten–Párizson át bejárta a Földet s naprendszereken–
galaktikákon–galaxisfürtökön át bebolyongta a Mindenséget, Istennek minden fénybőlszőtt és árnyból-szőtt álmodását.
Leonardói szellem lobogott benne. Teljességre törő Küldetéstudat. Az angyalnevű és
-lelkű Édesanya mosolyoghatott az égben, látva, hogyan lesz színes ceruzákkal játszódó
kisfiából a Teremtés Mindenese.
Játékmester volt. Szeretethozó garabonciás. Falovacskák ménesgazdája. És Ringlispiles és Hajóhintás és Betyár és Huszár és Pásztorkirály a medgyesi Mihály-napi vásár színes forgatagából. Mihály arkangyal volt, ördögűző. És a Szépség Zászlóvivője. A Szerelemtenger Hajósa. És minden kocsiversenyek Győztese – a maga babaszerető kocsikáival.
Poklokat megjárt Sámán volt, szörnyetegek földbe-dalolója. Lándzsa-ecsetű Sárkányölő.
Életöröm-Festő volt és Apparátcsík-Pukkasztó. Zseniális Játékszerkesztő. Ezer-Orcájú
Harlekin. Minden Ördögi Játékok Elrontója, Leleplezője, Kikacagtatója. Az emberi gonoszság panoptikumának kikiáltója: „a karriert csináló Rossz alakja itt nyüzsög körülöttünk..!”

84

tiszatáj

Fohász-szárnyú, fény-lelkű templomok újraálmodója-építője volt: együttesen a Száz
Templom – EGY Hatalmas Kárpát-medencei Katedrális, színeiben az Összetartozás Harangjátéka zeng.
A Mester csak az áramlást nézte már. Legbelülről, hisz benne állt az áramlásban, sőt,
már maga is áramlás volt. Az Áldás Áramlása. S mi, akik az Ő áramlását néztük, mi, akik
részeltettünk az Áldásban, nem tudtunk betelni a csodákkal.
„Ez szép! ez gyönyörű! ez isteni!
Még sok-sok évig tessék fösteni…!”
Fölötte a nyolcvannak s még alkotóereje teljében volt, mikor ezt írtam. Fényt fakasztott mindenből, amihez ért. Játszott nekünk és velünk. Vidám cikcakkokban iramlott fölfelé, szemközt az Öregség Nagy Fehér Lavinájával, s mi együtt nevettünk azon, hogy
mindahányszor kicselezte. A Lavina hiába tátotta hatalmasra a száját, Schéner Mester fölpattant egy épp arra vágtázó huszárlóra, fölszállt gyönyörű viráglányok Zeppelinjére vagy
egy angyalszárny-felhőre, vagy kivirágzott kezek emelték át a Lavina fölött, vagy átszökkent egy mézeskalács-szív tükrén egy másik, igazabb valóságba.
Szerettük…? Persze, hogy szerettük, hisz mindannyiszor gyerekké vidámított bennünket.
Nem is lehetett nem szeretni, hisz Ő maga volt a Szeretet. Az Élet, az Ember, a Természet és a Teremtés Szeretete.
Mindent tudott már, mit földi ember tudhat. És rengeteget tudott a Tudhatatlanból is.
Épp eleget ahhoz, hogy átragyogja egész lényét, egész művészetét.
A Törvényt tudta. Az Isteni Törvényt.
És Isten, akit annyiszor megnevettetett már, azzal is, ahogy fittyet hányt a földi hatalmasságokra, Isten, aki még nálunk is jobban megszerette Schéner Mihály életben-gyökerező, Létet-virágzó zsenialitását, azon a májusi hajnalon egy csupa-virág, galambok-röptette kocsikán (annak égi másán, mit valaha nekünk festett) fölemelte magához.
A Teremtés Mindenese most egy végtelen-hosszú, napsugár-hegyű, napsugárnyelű
ecsettel fest.
Festi tovább - - az Élet Művét.

Tanulmány
KULCSÁR SZABÓ ERNŐ

Üzem vagy műhely?
AVAGY VÁLASZÚT ELŐTT ÁLLNAK-E A HUMÁN TUDOMÁNYAINK ?

Der bloße Betrieb muß jederzeit bekämpft werden,
gerade weil die Forschung im Wesen Betrieb ist.
(Heidegger)

A kulturalitás Nietzsche utáni korszakában voltaképpen már arra a kérdésre sem könnyű
választ adnunk, klasszikus értelemben humán tudományok-e még azok a diszciplínák,
amelyek a bölcsészeti stúdiumok tárgyát képezik. Minthogy azonban – a történésztől
a finnugristáig és a nyelvésztől a filológusig – mégiscsak az köt össze bennünket egymással,
hogy valamennyien szövegeken dolgozunk, vagyis nyelvi eseményeket értelmezünk, nem
indokolatlan emlékeztetni arra, hogy pusztán a szövegek emberi eredete és hagyományozottsága kielégítően nem világítja meg tudományaink „humán” karakterét. De ha a humanities fogalmát Geisteswissenschaften-re cseréljük, akkor sem mentesülünk a tapasztalattól, hogy az anyagtalan szellemi történés maga is olyan mediális működésű nyelvi matériában megy végbe, amely függetlenedik a humán szándéktól, vágytól vagy kívánságtól.
Ha tehát igaz, hogy a nyelv emberi uralom alá vehetetlen működéséről, „a nyelv nem-emberi karakteréről szólva az emberinek az alapvető definiálatlanságáról is beszélünk”1, akkor még ingatagabbnak bizonyul tudományaink humán vagy – mert ez csak az embernek
sajátja – szellemi alapzata.
A humán mibenlétre irányuló kérdések elmulasztását Heidegger már a negyvenes
években egy olyan tudományosságnak rótta föl, amely „a nyilvánosság sajátos diktatúrája”2 alá került. Ezt a függővé válást a mai magyarázatok előszeretettel indokolják a modern tudományos kutatás külső feltételeinek megváltozásával. Vagy, ahogyan Derrida fogalmazta meg ezt a fejleményt, „a humán tudományok olyan szakterületek túszaivá lesznek, (…) amelyekre olyan beruházások összpontosulnak, amilyeneket a felsőoktatás világától idegen tőke rentábilisnak tart.”3 Azért beszélek szándékosan fejleményről, nem
pedig fenyegető veszélyről, mert nem szeretném szaporítani az üzleti világgal szembeni
– talán jogos, de szakszerűen ritkán megalapozott – értelmiségi filippikák számát. Mert
bár a tudomány más rendszereket megfigyelő rendszerének bizonyosfajta különállósága

1

2

3

Paul DE MAN: Schlußfolgerungen: Walter Benjamins „Die Aufgabe des Übersetzers”. In: Alfred
HIRSCH (Hg.): Übersetzung und Dekonstruktion. Frankfurt/M.: Suhrkamp 1997, 213.
Martin HEIDEGGER: Gesamtausgabe, I. Abt. Bd. 9. Wegmarken. Frankfurt/M.: Vittorio Klostermann 1976, 317.
Jacques DERRIDA: Die unbedingte Universität. Frankfurt/M.: Suhrkamp 2001, 17.

86

tiszatáj

– mely persze csak autonómia, nem teljes függetlenség – épp abból származik, hogy lényegesen „több komplexitást tesz láthatóvá [bennük], mint amennyihez a megfigyelt rendszerek maguk hozzáférnek”4, az őt övező merkantil környezethez képest a tudomány nem
rendelkezik az inklúzió olyan kényszerítő erejével, mint a jog vagy a gazdaság5. Tekintélye
ezért is másfajta – meritokratív – természetű, mint a gazdaság vagy a jog kikényszerített
autoritása. Rendszerként nem terjed ki mindenkire – és nem is tartozik hozzá mindenki. A tudomány nem inkorporálja a társadalom többi szereplőjét, sőt, az előbbiekkel ellentétben, könnyebb kizáródni belőle, mint belekerülni.
De még ha kényesen ambivalens is a tudomány és a piacgazdaság viszonya, az előbbi
attól még nem kerül merkantil vezérlés alá, hogy maga nagyon is jól be tud illeszkedni
a társadalom rendszerébe. Így tekintve a tudomány ismeretkereső eljárásainak autopoiészisze (mely mindig techné és gondolkodás „összjátéka”) nemcsak annak biztosítéka, hogy
a szisztémán belül minden környezeti hatás csak a szisztéma lehetővé tette formában jut
érvényre. Annak is, hogy előbb-utóbb minden, a tudomány-rendszerbe közvetlenül beavatkozó gazdasági vagy politikai akarat úgy lepleződik le, mint amelynek inkább csak
vélelmezései vannak a tudomány mibenléte és működésmódja felől. És nem azért, mintha
a tudományból száműzendő volna az ökonómia hasznossági és gazdaságossági elve. Ortegától Luhmannig elég adalékot találunk arra, hogy az idő, az emlékezet, az intelligencia és
a koncentráció korlátozottsága miért kényszeríti ki a tudományban és az oktatásban is
a gazdaságos eljárásokat, s hogy a tudománynak éppoly elemi hajtóereje a konkurencia,
mint a gazdaságnak vagy a politikának. Érdemes azonban megjegyezni, hogy már a Morgenröthe (1884) Nietzschéje óvott az ilyen megtévesztő, mert felületi hasonlóságok túlértékelésétől: „Az összes politikai és gazdasági viszonyok nem érnek annyit, hogy éppen
a legtehetségesebb szellemeknek szabadna vagy kellene velük foglalkoznia: ilyenre elhasználni a szellemet valójában rosszabb, mint a szükségállapot.”6
Legyen azonban mégoly vitatott is az ökonómiában és a politikában rejlő szellemi potenciál, a gazdaságosság vagy a konkurencia elve mindig csak transzformációkon keresztül
jut át a tudomány agonális diszkurzusába, és ott már nem mindenben emlékeztet a maga
külső eredetére. Ezért aki például a kereslet és kínálat közé szűkült látószög deficitje jegyében vállalatként akarja működtetni az egyetemet, az bizonyosan nem érti az egyetem
működésmódját, de talán még a vállalatét sem igazán. Mert akaratlanul is éppen azt a sajátszerűségét tüntetni el a tudás előállítása exkluzív helyeként értett intézménynek, amely
a létoka annak. A megértő tudás „hasznos” alkalmazásának az az applikatív értelme ugyanis,
amelyet igen jellemző módon például maga Rorty törölt ki az európai hermeneutika amerikai recepciójából, éppen azért nem pragmatikai természetű, mert az ember önmagát
meghaladó képességével áll kapcsolatban. Ahogyan utóbb Jean Grondin fogalmazta, „az
az igazság, amelyben a tudomány részesíti az embert, transzcendens, [vagyis] magunkat
önmagunk fölé emelő marad.”7

4
5
6
7

Niklas LUHMANN: Soziale Systeme. Frankfurt/M.: Suhrkamp 1987, 88.
LUHMANN: Das Recht der Gesellschaft. Frankfurt/M.: Suhrkamp 1993, 349.
Friedrich NIETZSCHE: Kritische Studienausgabe Bd. 3. München: DTV 1999, 157.
Jean GRONDIN: „Wahre Intussuszeption” – Hermeneutische Lektüre der Vorlesungen Schellings
über Wahrheit und Methode des akademischen Studiums. In: István M. FEHÉR – Peter L. OES-

2009. július

87

Többek közt innen tekintve van különleges jelentősége a kérdésnek, vajon a humanista egyetem eszméjének „bolognai” leértékelése nyomán milyen módon értik újra saját
„humán” hivatásukat/küldetésüket az értelmező-, humán- vagy szellemtudományok. Azok
tehát, amelyek az „iskolaüzem” és a keresleti képzés körülményei között aligha védhetik ki
saját instrumentalizálódásukat s ilyenként észrevétlenül többnyire „a magyarázat technikájára”8 korlátozzák a tárgyukról (a kulturális világ humán mibenlétéről) való gondolkodást is. De már csak azért sem ésszerű mindezekért a hasznosíthatóság piaci környezetét
kárhoztatni, mert – távolról sem mellékes körülményként – magukban a szellemtudományokban is felgyorsult „a szellem kiűzetésének” folyamata. Legalábbis abban az értelemben, hogy a szellemin keresztül definiált humán mibenlét kiszorulni látszik a kulturális
vizsgálódások horizontjából. „Az optika, az akusztika és az írás tökéletesült technikai
önállósulásával – jegyzi le 1985-ben (!) Kittler – (…) az úgynevezett ember előállíthatóvá
(machbar) vált. (…) És csak így kerül sor anyag és információ, reális és szimbolikus tiszta
elválasztására. (…) Az úgynevezett ember fiziológiára és híradástechnikára esik szét.”9
A logoszba, pontosabban a logon didonai hatékonyságába vetett hit megrendülése
– s vele a kommentár, a magyarázat műfajának új filológiai kultusza – pedig annak tapasztalataira megy vissza, hogy a jelentésképzés egyetlen formája sem szavatolja a dolgok
és a világ olyan megragadhatóságát, amely végérvényesen igazként volna rögzíthető. Az
irodalmi filológiában például immár két évtizede uralkodik az a nézet, hogy termékenyebb
dolog a jelentésképződés körülményeit vizsgálni, mintsem a jelentések keletkezésének
dialogikus eseményét értelmezni. Ha ez utóbbit némi joggal olvasásnak neveznénk, akár
arra a következtetésre is juthatunk, hogy az irodalom tudománya ma lényegében saját
alapzatát, magát az olvasást kezeli a legnagyobb bizalmatlansággal. Ezért a kommentáló
magyarázat újabban nagyon hajlik arra, hogy a tudományos szövegértelmezés egyetlen legitim formájaként tartsa számon magát. A módszertani önmérséklet ebből adódó obszessziója olykor még korosodó filológusokat is képes a hatalmába keríteni. Némelyeknél
akkora a jelentésképződés terheitől való szabadulás varázsa, hogy az „igazi” filológiai
munkát örömest korlátoznák a „pusztán lábjegyzeteljük egymást” gyakorlatára. A kommentárok kommentálására szorítkozó szerénység ilyenkor aztán nem is mindig észleli,
mitől lesz preskriptív az ilyen „engedékenység” autoritása.
Mindazonáltal a merkantil-gazdasági környezet felől nehezedik ma már annyi külső
nyomás a tudományokra, amennyi illuzórikussá teheti a saját autopoiészisz rendszerén
belül megfogalmazott válaszok hatékonyságát. Ilyenkor ugyanis semmit nem ér az ún. tudományelmélet „belpolitikai” reakciója. Különösen, ha „a »tudományelmélet« dogmatikája révén maga a tudomány zárkózik el (…) a [más rendszerekhez viszonyított – K. Sz.
E.] funkcionális önelemzés elől.”10 A közelmúltból elegendő csupán a tudomány és a kutatás alkotmányos szabadságát ért támadásokra vagy az egyetemek védtelen piacra-helyezé-

8

9
10

TERREICH (Hg.): Philosophie und Gestalt der Europäischen Universität. Stuttgart–Bad Cannstatt: Frommann–Holzboog 2008, 137.
A mondatban idézőjelezett kifejezések HEIDEGGER fogalmai, ld. Gesamtausgabe I. Abt. Bd. 9.
317.
Friedrich KITTLER: Grammophon – Film – Typewriter. Berlin: Brinkmann & Bose 1986, 29.
LUHMANN: Soziale Systeme 88.

88

tiszatáj

sét szorgalmazó kísérletekre emlékeztetnünk. Nem volt olyan rég, amikor az NKTH11 bejelentette a büszke igényét arra, hogy a rentábilis ráfordítások hasznossági érdekei szerint
kellene végre újradefiniálnunk a tudományos igazság fogalmát12. Csupán vélelmezhető,
hogy a hivatal elnökének nem volt tudomása arról, hogy amikor a tudomány művelőiről
a menedzsmentre akarta átruházni a tudományos igazságok kérdésében való döntés jogát,
lényegében arra tett kísérletet, hogy a felvilágosult hagyomány egyik alappillérét távolítsa
el a köztársaság alkotmányából. De a kutatóegyetemek piaci „kihelyezésének” ismétlődő
látomásaiból is hiányzik annak mérlegelése, vajon a finanszírozási kontroll alatt működő
kutatás szabadon követheti-e saját kérdésirányait, vagy pedig a változékony pályázati kiírásokhoz kell igazítania a megismerés érdekeit. A külső célok szolgálatában instrumentalizált tudományból az ilyen tervezés öntudatlanul is kizárja annak tapasztalatát, hogy
a kutatás nem mindig azt találja meg, amit keres, sőt, hogy olykor az is eredménynek számít, ha nem talál semmit. Az akadémiákat már Schelling korában heves támadások érték,
igaz, talán kevésbé értetlenek, mint amilyenek manapság a mienket. De még bennük is
hamar felszínre jött, mennyire hiányos és tudományidegen fogalma van az ilyen kritikának a tudós társaságok és intézmények nélküli tudományról. Ezek az institúciók ugyanis
éppen azért nem formális egybefoglalásai az egyébként szerte törekvő és egymással látszólag nem is érintkező tudományágaknak, mert egyedül bennük ölt látható alakot a tudomány lényegi egységének és összetartozásának szabad szerveződése.
Nem nehéz azonban belátni, hogy a tudomány életmód-, tevékenység- és intézménybeli egysége ellen irányuló támadások a külső feltételeknek ugyanabból a változásából
táplálkoznak, amelyik üzemszerű működésmód alá vonta az újkori tudományos kutatás
egészét. Innen tekintve nem meglepő, hogy a kihalófélben levő tudóssal (Gelehrter)
szemben Heidegger már 1938-ban úgy jellemzi a tudomány „új vágású emberét” (Forscher, kutató) mint akinek „otthon már nincs szüksége könyvtárra. Különben is mindig
úton van. Ülésszakokon tárgyal és kongresszusokon képzi magát. Kiadói megbízások kötelezettje. És a kiadók bele is szólnak abba, hogy milyen könyveket kell megírni.”13 Az
üzemszerűség körülményei között a létezőnek arról kell tehát számot adnia, miként és
mennyiben képes rendelkezésére állni a kutatásnak, amely tárgyként – saját tárgyaként –
számol vele. „És csak ami ilyen alakban lesz tárggyá, az van, az számít létezőnek”.14
A harmincas évekhez képest persze meglehetősen figyelmeztető, hogy az üzemi csereforgalom jóvoltából ma már távolról sem kell gondolatot „termelő” tudósnak lenni ahhoz,
hogy valaki külföldi meghívásokkal töltse fel a naptárját. Mindenesetre alig támasztja alá
manapság jobban bármi is a tudomány – a világmegértés diszciplináris kölcsönösségében
képződő – egységének érvényt szerző tudós társaságok/akadémiák létjogát, mint éppen az
üzemi cserekapcsolatok intenzív partikularizálódása. Világszerte ismertek ennek tünetei
a mobilitás-programok professzori „kisajátításától” a konferencia-turizmusig. De félreértés
ne essék, a világot a megértési érdekeltségek sokfélesége jegyében faggató kutatásoknak
nem a legitimitása a kérdéses. A kutatási szabadság maga hivatott mindenkor oltalmazni
11
12

13
14

Nemzeti Kutatási és Technológiai Hivatal
Bővebben erről ld.: PLÉH Csaba: A tudomány szabadsága a pénz világában. Élet és Irodalom
2006. máj. 26. 8-9.
HEIDEGGER: Holzwege. Frankfurt/M.: Vittorio Klostermann 19947, 85.
Uo. 87.

2009. július

89

ezt a termékeny sokféleséget. Amint azt utóbb a hírhedett Sokal-affér szemléltette, inkább
a specializáltság eseti beláthatósága és az értékek valódiságának megítélése ütközik mind
komolyabb nehézségekbe. E végtelen sokféleség eredményessége és szakterületen túli jelentősége felől a tudomány csak olyan testületen keresztül nyilváníthat véleményt, amelyet művelőinek közössége – a kanti értelemben vett „Gelehrtenrepublik” – ítélt érdemesnek erre. Vagyis a mindenkori versenytársak éppen nem homogén közössége „hatalmazott
fel” arra, hogy a gondolkodó megismerés átfogó értékeinek elkötelezettjeként foglaljon
állást az össz-tudományosság ügyeiben.
A tudomány működésmódjából adódóan azért van mérhetetlen jelentősége a tudós
társaságok így értett – és a vázoltnál sokkal komplexebb – integráló szerepének, mert ezt
a szerepet rajta kívül nem töltheti be más. Az akadémiákat ért tudósi támadások éppen
annak a felvilágosult belátásnak a híján igazán tudományellenesek, hogy a tudományosság legfőbb instanciáját igyekeznek aláásni. Éspedig a tudomány művelőinek azt a meritokratív intézményét, amelyben szó szerint „testet ölt” a jog, hogy „a tudósokról, mint
olyanokról [értsd: mint tudósokról], csak tudósok ítélhetnek”15 A tudomány újkori környezetét tekintve e testületek kivételes felelőssége is persze, hogy annak tudatában szerezzenek érvényt a kutatás szabadságának, hogy a kommunikáció harmadik mediális forradalma éppen a jelenben változtatja meg a tudás hagyományos episztemológiai fogalmait
is. S ez nemcsak annak elhárítását jelenti, hogy a tudomány olyan státuszra cserélje szabad hivatását, ahol a mirevalósága puszta rendelkezésre állássá változik, vagyis: azzá
lesz, aminek számít. (Ahol, Heidegger híres példájával úgy fordul meg az eredendő rendeltetettség logikája, hogy már nem az erőmű áll benne a Rajnában, „sokkal inkább a folyam (Strom) van beépítve az erőműbe. A Rajna az, ami most – az erőmű lényegéből adódóan – folyamként ő maga, nevezetesen a víznyomás szállítója.”16).
Arra is kiterjed ez a felelősség, hogy a tudomány egészét megtestesítő társaságok/intézmények legelső sorban a bölcsészeti tudományokat vonják ki – éppen a kultúra és
a többi tudomány érdekében – a merkantil erőtérből. És nem annyira a hagyományos értelemben vett Szellem méltósága s annak kétségkívül nehezen megragadható mibenléte
miatt. Mindenekelőtt azért, mert e diszciplínák – a maguk mirevalósága szerint – olyan
dolgok megértésén munkálkodnak, amelyeknek – mint pl. a nyelviség, a kultúra, a nemzet
vagy a hagyomány – nem rentábilis és kivált nem „költséghatékony” a létmódja. Azt pedig
krónikus kishitűségük miatt olykor a bölcsészet művelői is feledni látszanak, hogy – ellentétben a közvetlenül „hasznosítható” tudományok státusával – a bölcsészet eredetileg
azért nyert különleges helyet a fakultások között, mert a „hasznosítható” tanokat egyedül
ő vizsgálta azok igazságtartalmára nézve. És így – bármily különös – elsősorban benne
jutott érvényre a „természete szerint szabad” felvilágosult észnek az az erénye, hogy „nem
fogad el parancsot arra nézve, hogy igaznak tartson valamit”.17
15

16

17

Immanuel KANT: Werke Bd. 9. (Hg. von Wilhelm WEISCHEDEL). Darmstadt: Wissenschaftliche
Buchgesellschaft 1983, 279.
HEIDEGGER: Die Technik und die Kehre. Stuttgart: Klett-Cotta 200210, 15. (A Rajna „rendeltetett”
identitásának e többértelműségéhez nagyban hozzájárul az is, hogy a Strom németül áramot is
jelent. A jólismert Rheinstrom kifejezés ezért nemcsak a „Rajna folyamot”, hanem Heidegger
könyve óta a „Rajnából nyert áramot” is jelentheti.)
KANT i. m. 282.

90

tiszatáj

A tudomány mint kutatás, persze, üzem is, sőt, az üzemszerű működésben, az ésszerű
munkamegosztásban van a lényege. De éppen az üzemszerűsége magyarázza, hogy nem
eshet egybe a gondolkodással. És valóban, „a tudomány nem gondolkodik”18 (…), de mivel
saját módszerének kényszere folytán tárggyá változtatja a világ végtelen variabilitását,
„mérhetetlenül többet tud a gondolkodásnál”.19 Ez a különbség viszont nem a „megrendelésre dolgozó” kutatás üzemszerűségéből adódik, hanem a világhoz való közeledés eltérő
módjából következik. Mivel a tudományban lényegében máig az eljárásnak, a „hitelesítő”
módszernek van elsőbbsége, ez a többlet maga képes biztosítani, hogy a tudomány, például a történészeké egy-egy kort a teljesség jegyében akár az utolsó szögletéig is fel tudjon
kutatni. És ez valóban összemérhetetlenül több a gondolat tudásánál. De, következtet
Heidegger, ezen a „történeti úton az ember soha nem fogja megtalálni, hogy mi a történelem”20. Mert még az a kutatás is, amelyik nem áll finanszírozási kontroll alatt, hajlik
arra, hogy a megismerés – puszta módszertudatban megalapozott – technikáinak hibátlan
működtetésében lássa az igaz világtapasztalat zálogát.
Az ilyen módszerhitű (lényegében tehát kérdés nélküli, mert automatikusan működtethető) kutatást Karl Popper nyomán „diszciplínákban gondolkodó” tudományként szokás szembeállítani az ún. „problémákban gondolkodó”21 tudományossággal. És noha ez
a különbségtétel lényeges elválasztást hajt végre (s mintegy kiemeli a tudományos problémát a parcellázott illetékességek köréből), nem azonnal ötlik szemünkbe, hogy későpozitivista distinkciója maga korlátozza a megértés mozgásterét. Mindenekelőtt azzal, hogy
a megértendőt még azelőtt helyezi el valamely problémaként azonosított kérdés célvezetett
horizontjában, hogy a maguk konzekvenciájában engedte volna megmutatkozni a megértendőben feltáruló értelmezés lehetőségeit. Vagyis például a filozófiai vagy az antropológiai vizsgálódás ilyenkor még azelőtt kijelöli annak koordinátáit, hogy mely voltában
gondolkodjunk az emberről, mielőtt a maga történeti létében egyáltalán sikerült volna az
ember(i)t megállapítani. Még a metafizika legkérlelhetetlenebb ellenfelénél, Nietzschénél
is tetten érhető e megértésbeli csapda furcsa működése. Miközben ugyanis Nietzsche
mindig kárhoztatja az emberi előzetes szemantizációját, előfordul, hogy lényegének hozzáférhetőségét maga is az animalitas horizontjában rögzíti.22 A dolog mivoltának rögzítése tehát itt is úgy következik be, hogy a valami mással való összekapcsolás szükségszerűen szemantikai aktusa úgyszólván maga hoz előzetes döntést a megértendő lényegi hovatartozása felől.
A merkantil ellenőrzés alá került tudománynak azonban 1989 óta nálunk is módja
nyílt arra, hogy elhagyja mind az új ismerettömeget termelő diszciplináris-, mind pedig az
ún. „problémákban gondolkodó” kutatás rögzített pályáit. A kutatás és az egyetemi okta-

18
19
20
21

22

HEIDEGGER: Was heißt Denken? Tübingen: Niemeyer 19975, 4.
Uo. 57.
Uo.
Karl R. POPPER: Conjectures and Refutations. The Growth of Scinetific Knowledge. London:
Routledge & Kegan Paul 19652, 67.
A Jenseits von Gut und Böse például úgy kölcsönöz azonosságot a még meg nem állapítottnak,
hogy közben mégis megadja a valamiként való megállapíthatóság vonatkozáspontját: „…a sikerült
esetek az embernél is mindig kivételek, méghozzá abban a tekintetben, hogy az ember a még meg
nem állapított állat, a ritka kivétel.” NIETZSCHE: KSA Bd 5. 81.

2009. július

91

tás közti válaszfalak lebontása óta a tudomány itt sem kényszerült pusztán ezoterikus, tudományelméleti kérdésként szembesülni azzal, hogy miként működhetnék egyszerre
forma és médium gyanánt. A pátosz kockázatával akár úgy is fogalmazhatnánk, megvolt
az esélye arra, hogy a platóni Akadémia és az arisztotelészi Lükeion hagyományát összeillesztve váljék a kompetenciák agonális együttműködésének közösségi műhelyévé. (Az
ilyen műhely azért képes felszámolni a „vezetői autoritást”, mert nem allopoiészisz „működteti”. Összetartottsága és dinamikája ugyanis egyaránt abból a belső, szerkezeti hajtóerőből származik, hogy bárki bármikor és bármiben nagyobb szakértelmi tekintélyre tehet
szert másoknál – de elvileg véglegesíthetetlen formában.) Ez a formáció elsősorban abban
különbözik a tudomány üzemszerű és intézményi lényegétől, hogy nem az lesz létező, ami
a tudomány kezén tárgyiasul, hanem ami megtörténik. Vagyis, amikor a változás erejével olyasmi lép életbe, azaz, lép be a megértés tapasztalatába, ami eladdig megvonta magát tőlünk. Azzal, hogy nem kényszeríti a dolgokat a saját érdekek horizontjába, maga
a kutató is a gondolkodói szabadság nehezebbik formáját választja. Legalábbis amennyiben
a kanti esztétikai tapasztalatnak ahhoz az implikációjához tartja magát, amely nem egyszerűen a valamire, hanem a valamitől való szabadságot teszi lehetővé. (Kant példás liberalizmusának ugyanis éppen az a legnagyobb kihívása, hogy esztétikai tapasztalatra
csak az képes, aki ismeri a szabadságnak azt a formáját is, amely a saját érdektől való elválasztódáson alapul.23 A szabadságnak ez a fajtája a tudomány praxisában sem gyakori
jelenség, mindenesetre lehet abban valami szabályszerű is, hogy az ilyen szabad tudósokat
ritkán találjuk a politikai klérus szereplői között.) Az így értett műhely – az üzemmel
szemben – nem elsősorban a „problémavezetett” kutatás színhelye, hanem (bár meggyőződésem szerint abban is sikeresebb) azé a kísérletező, közös gondolkodásé, ahol az eredményes működésnek a kutatói szabadság nehezebbik változata a feltétele.
Jól megfigyelhető azonban, hogy az ilyen kutatók tudománya kevésbé kerül az innovációkényszer nyomása alá, ahol lényegében már azelőtt – jelentőségét úgyszólván megelőlegezve – tudni kell a megismerési esemény értelmét és jelentését, mielőtt az bekövetkezett volna. Kifejezetten inkább abban érdekelt, hogy minden keletkező tudásnak óvja az
eredendő szemantikai ártatlanságát. Ebből értelemszerűen az is következik, hogy különösen a humán tudományokban kerülendő a jóakaratú önmegtévesztés olyan formája, ahol
előre meghozott humánideológiai döntések antropomorfizálják az ember körüli világ kulturális és természeti sokféleségét. Mert ahol a kérdezés alól eleve kivont, evidens premisszaként kezelik a világ működésének emberérdekűségét, ott hallgatólagosan érvényt
szereztek a világ emberi érdekekhez „rendelhetőségének” is.
A bölcsészeti tudományok jövőjébe vetett hit ma világszerte a kulturális tudományok,
a Cultural Studies tág értelmezésű modelljeinek integráló erejébe helyezi reményeit. Integráló erőn itt természetesen nem a középpont erejéből adódó konzisztencia nyomatékát
kell értenünk. Éppen ellenkezőleg, az interkulturális hermeneutikától a kultúraközi fordításon át egészen a centrumok dominanciáját felfüggesztő cross-cultural stúdiumokig
inkább olyan összetartottságot, amelyet a diszkurzív („kritikai”, „összehasonlító”, „mediális”, „topográfiai” stb.) kultúraértés jegyében kialakított kérdésirányok összjátéka tart
fenn. Ítéljünk bárhogyan is arról a kétségkívül ambivalens folyamatról, amely a filológiá23

„Minden érdek szükségletet feltételez vagy hoz létre; és, mint a tetszést meghatározó alap, nem
engedi, hogy a tárgyról alkotott ítélet szabad legyen.” KANT: Werke Bd. 8. 287. Ld még. 281, 288.

92

tiszatáj

ban ma túlnyomórészt a kulturalitás kódjait használja fel a maga diszkurzív konstrukcióinak megalkotására, az beláthatónak bizonyul, hogy a „vándorlásra kelt elméletek”24 számos olyan szubaltern/alárendelt tapasztalatot tettek láthatóvá, amelyek új (tehát pl. nem
valamely centrumból gyámkodó vagy karitatív) látószöget tártak kis nyelvek és kis kultúrák „periferikus” helyzetére. Ezeknek a kultúrát nem mindig ideológiamentesen felhasználó elméleteknek a jóvoltából aztán diszkurzív valóságok is keletkeztek. Aligha érthető
másként az egyik arab fórum Said-nekrológjának ama megállapítása, mely szerint „Palesztina a világban az ő írásai révén született meg.”25
És bár ez a kultúrkritikai igény a „kis” nyelvek egyenrangúsága jegyében úgy alapította
újra a Spivak által holtnak nyilvánított összehasonlító irodalomkutatást26, mint az Area
Studies korszerűsített formáját, a kultúra diszkurzív alávetése (a kultúra mint tér, mint
kép, mint szöveg, mint másság, mint erőszak stb.) bizonyosan nem szolgálja a korszak
nyitott önmegértését. Éspedig nemcsak azért, mert eleve szemantikai hozzárendelésekkel
szűkíti a kulturalitás lehetséges jelentés-összefüggéseit. Nem kis nyomatékkal figyelmeztetett rá nemrég Sybille Krämer, hogy „Sokáig, talán túlontúl sokáig szövegnek számított
a kultúra! [az eredetiben a „galt als…” formulája szerint a tudományban tehát az volt,
azzá lett, aminek számított – K. Sz. E.] …(…) A szövegnek a 80-as évekig domináló metaforája diszkurzív jelek és értelemvonatkozások világává változtatta a kultúrvilágot. És
így ahhoz járult hozzá, hogy mélyítse a természet- és a humán-, illetve kultúratudományok közti árkokat.”27 És valóban, a kulturalitás bármely hasonló értelmű instrumentalizációjában fönnáll a veszélye annak, hogy az ilyen eljárások önhibájukból vétik el a kultúra diszciplináris határok közt meg nem válaszolható kérdéseit.
A kultúratudományok frontális áttörése lényegében a bölcsészet minden területén hozott magával divatszerű tüneteket. De ennek a permanenciának mélyebben fekvő okai is
vannak a korszak önmegértésében. S ez utóbbinak itt természetesen nem arra a formájára
kell gondolnunk, amely úgyszólván kora naiv gyermekeként maradéktalanul átadja magát
a jelennek. Ugyanakkor az egész jelenre nemet mondó szónak lehet ugyan hatalmi ereje,
de félő, ez az erő nem a korszakot, hanem a szó alanyát veti ki a pályájáról. Annál is inkább, mivel a kulturalitás új értelmezései között nemcsak a diszkurzív konstrukciók ideológia-kritikai erői hatnak, hanem a 2000-es médiaforradalom utáni világ megértésének
tudományos következményei is. Többek közt például azok, amelyek nem egyszerűen a diszciplínaközi, hanem a nagy tudománycsoportok, a matematikai, a természet-, a humán tudományok együttműködésével folytatott kutatások halaszthatatlanságának, sőt sürgető kiterjesztésének tapasztalatából keletkeztek. Az írásnak a filológiai tudományokban ma feltűnően terjedő kultúrtechnikai (mediális-materiális) értelmezése e nézetben például csak
akkor nyerhet új ösztönzéseket, ha puszta illetékességi megfontolásból nem tartja távol
saját írás-fogalmait a matematika, a kémia vagy akár a zenei notáció alkalmazta írástechnikáktól sem. A „fiziológiára és híradástechnikára szétesett ember” metaforája talán
24

25
26
27

Ld. Edward W. SAID: The World, the Text, and the Critic. Cambridge/MA: Harvard UP 1983,
226-247.
Idézi Markus SCHMITZ: Kulturkritik ohne Zentrum. Bielefeld: Transcript Verlag 2008, 18.
Gayatri Chakravorty SPIVAK: Death of a Discipline. New York: Columbia UP 2003.
Sybille KRÄMER – Horst BREDEKAMP: Kultur, Technik, Kulturtechnik. Wider die Diskursivierung
der Kultur. In: S. KRÄMER – H. BREDEKAMP (Hg.): Bild – Schrift – Zahl. München: Fink 2003, 11.

2009. július

93

túlságosan is a meghökkentő hatásra tör, de valóságos tapasztalatról beszél. Arról, hogy
mindannak a hihetetlenül gazdag hagyománya, amit a humán tudományok – a Platon-féle
Prótagorásztól Rousseau-n át Herderig és Kanttól Nietzschén és Freudon át Gehlenig –
tudásként fölhalmoztak a „teremtés első szabadon-bocsátottjáról”28, épp a humán tudományok határain túlról és a nem-humán tudással való kooperáció formájában igényli saját újraértelmezését.
Egy saját hagyományaiba temetkező, diszciplináris bölcsészetnek már az maga figyelmeztető lehet, milyen régóta nem tart már igényt a filozófia sem arra, hogy a totális világmagyarázat egyetlen fóruma legyen. Lényegében intézményi következményekkel vette
tudomásul olyan konkurenseinek eltérő világértelmező teljesítményeit, mint a kommunikáció- és kultúrakutatás, a nyelvészeti tudományok vagy éppen a saját nemzetideológiai
eredetük szorításából szabaduló modern filológiák. A kultúratudományi kérdezés láthatóan a kulturális technikák történeti alakulásával szemközt jutott arra a belátásra, hogy
tárgya, az intézményekkel és technológiákkal kezdetét vevő kulturalitás csak olyan „archívumkutatás” számára lesz hozzáférhető, amely csak a diszciplínák újfajta együttműködésével lehetséges. Ez az újfajta együttműködés azonban már nemigen támaszkodhat az
egykori Van Tieghem-féle nemzeti-nyelvi összehasonlításokra vagy a művészetközi „kölcsönös megvilágítás” Walzel-féle logikájára. Mivel ennek az új kooperációnak az igénye
annak tapasztalatából származik, hogy – az imagológiától az Area Studies-ig – maga is
terméke annak, amiben vizsgálódik, ezért a világ nyelvi megértésű történéseinek kapcsolatrendszerét nem tekintheti elszigetelt tényezők szümbolon-szerű „illeszkedésének” s nem
egyszerűsítheti fordítási transzferre a kulturális viszonylatok kinetikáját.
Az ilyen kulturális stúdiumok nem fosztják meg az egyes szaktudományokat a maguk
speciális tárgyiasításmódja szerint mindig valami másra nézve kérdező önállóságától. De
okvetlenül szembesítik a saját nézet válaszának elégtelenségével. Valamiképp tehát bizonyos szükségszerűséggel kényszerítik ki a műhelyszerű működésnek azt a módját, amely
a gondolat kevésbé definiálható médiuma és a szakmai műveleti technikák meghatározott
formái közti különbözés egységeként29 jeleníti meg a – mindig szisztémaegészként – gon28

29

Johann Gottfried HERDER: Ideen zur Philosophie der Geschichte der Menschheit. Werke, Bd. 6.
(Hg. von Martin BOLLACHER.) Frankfurt/M.: Deutscher Klassiker a. M. 1989, 145.
Ha a tudományt mint az ismeretszerzés funkcionális rendszerét tekintjük, akkor annak egysége
– Luhmann értelmében – a gondolkodás/gondolat médiuma és a tudományos megismerési eljárások/technikák formái közti különbségből képződik. Ez a különbözés kölcsönhatásként ragadható
meg, melynek során a gondolat kísérleteit végrehajtó eljárások és technikák sikeressége nemcsak
új problémákhoz igazodó megismerésmódokhoz és technikákhoz vezethet, hanem elmélyíti, fejleszti a korábbi tudományos kompetenciákat is. A tudományra azért vélem ebben az összefüggésben alkalmazhatónak a – Luhmann-nál e vonatkozásban tudomásom szerint nem operacionalizált – médium/forma-viszonylatot, mert a saját működőképességüket médium és forma „együttműködésén” keresztül reprodukáló dinamikus rendszerek autopoiészisze nem szorul transzcendáló magyarázatokra. Vagyis a hagyományos tudományfilozófiákhoz képest itt új távlat nyílhat
annak kérdésére, vajon „hogyan lehetséges egy olyan világban, amelyik olyan, amilyen, lehetőségeket látni, amelyek »még nincsenek« realizálva”. (LUHMANN: Das Erziehungssystem der Gesellschaft. Frankfurt/M.: Suhrkamp 2002, 83.). Itt ráadásul annak is van jelentősége, hogy Luhmann tkp. akkortájt vezette be saját – egyébként számos komoly ellentmondás terhelte – rendszerébe a médium vs forma teoretikus alakzatát, amikor a kultúrtechnikák materiális medialitásával, illetve a társadalom művészeti rendszerének működésével kellett szembenéznie (Ld.: LUH-

94

tiszatáj

dolkodó tudományt. E sokirányú kérdezés összjátéka olyan résztvevőket igényel, akik az
oktatás aktusától a tudásba vetett hitig kutató-típusú egyetemen gyűjtöttek tapasztalatot.
És bár a fenti körülmények folytán már ezek az intézmények is bevett várrá alakultak, de
nem veszítették el a professzionális műhelyek képződésének esélyét. Az ilyen műhely
a gondolat intézményes esélye, ahogy Derrrida jelzi, mind a nyilvános felelősség (professer), mind a hivatás (profession) értelmében, éspedig egy-egy olyan professzor körül, aki
„műveket, nem pedig ismereteket vagy előismereteket termel”30. Tehát ahol a műhelyben
bármely irányból elhangzó szó performatív beszédaktussá válhat s amelyben azért érdemes részesülni, mert történik valami. Alighanem ezt nevezte a VII. levélben Platon olyan
események, amikor „szikrából gyúló fény”31 módjára új idea tör elő a lélekből.
Tudományainknak így nézve alighanem éppúgy revízió alá kell venniök a szakterületi
határoltság helyzetét, mint a kérdezés távlatainak „problémamegoldó” vagy megbízásfüggő alakítását. Mert vélhetőleg csak akkor vehetik föl a versenyt a véleménytermelés
üzemkényszere alatt működő aktuális szakmai „izmusok” látványos menetével, ha másképpen tekintenek a jövőbe. Nem okvetlenül a szüntelen változtatás, a „felszabadító” átalakítás vagy a feltétlen megújítás – hanem elsősorban a dolgokra való ráhallgatás igényével. Mert „a lényegi gondolkodás a kiszámíthatatlan lassú jeleire figyel és a kiszámíthatatlanban felismeri az elháríthatatlan el(őre el) nem gondolható eljövetelét.”32 És annak
keresése, ami még nincs itt, bizonyosan nem teleológia vagy determinációtan. Mert ha
globalitás helyett – Derrida szép szavával – létezik a mondialisation33 reménye, a sokszínű világgá teljesedés folyamatában talán nem hal el a kulturális sokféleség tudományainak esélye. Azért sem szerencsés hát elzárkózni előlük, mert a mi kultúránk is az ő lehetőségeik egyike.

Die Form der Schrift. In: Germanistik in der Mediengesellschaft. [Hg. v. Ludwig JÄGER
und Bernd SWITALLA]. München: Fink 1994., ill.: LUHMANN: Die Kunst der Gesellschaft. Frankfurt/M.: 1996).
DERRIDA: Die unbedingte Universität 47.
PLATON: Sämtliche Werke (Griechisch und Deutsch) X. Frankfurt–Leipzig: Insel Verlag 1991,
359.
HEIDEGGER: Gesamtausgabe. I. Abt. Bd. 9. 311.
„A »globalization« vagy »Globalisierung« jelölésére azért tartom meg ezt a francia szót, hogy fenntarthassam a vonatkoz(tat)ást egy olyan »világra« [monde, world, mundus], amely sem nem
a kozmosz, sem nem a glóbusz és nem is az univerzum.” DERRIDA: Die unbedingte Universität 11.
MANN:

30
31

32
33

Kritika

Lengyel András két könyvéről
Lengyel András 2007 legvégén és 2008-ban két könyvet jelentetett meg. A második: József Attiláról. Életrajzi aprólékok, az első A törvény és az üdv metszéspontján. Tanulmányok Németh Andorról. A szerző, akárcsak most a Németh Andor-monográfián dolgozó
Tverdota György, a költő felől érkezett el József Attila barátjához, kritikusához, textológusához, monográfusához.
*
A 2005. év nagyszabású tűzijátéka után azt lehetett hinni, egy
ideig „kimerül” a József Attila-kutatók lendülete. Az összes versek
három kötete, a teljes levelezés közreadása, Tverdota György, Bókay Antal, Szigeti Lajos Sándor munkái, Lengyel András könyve,
a „gondja kél a gondolatban”. Az értekező József Attiláról című
kötet, Valachi Anna és mások újabb művei, Szabolcsi Miklós
monográfiájának újraközlése, a konferenciakötetek, meg Balla
Zsófia, Báthori Csaba, Kovács András Ferenc, Székely Dezső,
Tóth Krisztina, Varró Dániel pastiche-ei, palimpszesztjei, persziflázsai, parafrázisai után az új tények, új (értelmező és költői)
olvasatok befogadása és beépítése következik. Nem így történt.
Lengyel András újabb könyve, az Akadémiai Kiadónál 2008-ban
megjelent N. Horváth Béla-monográfiája és Tverdota György
2005 utáni írásai jelzik: nemcsak az 1930 utáni tanulmányok
Bába Kiadó
kritikai kiadása „következik” még, de számítani lehet az életműSzeged, 2005
vel való foglalkozás újabb részeredményeire éppúgy, mint újabb,
291 oldal, 2 750 Ft
más vezérelvű összefoglalások megjelentetésére is.
Lengyel András kötete látszólag az első kategóriába tartozik. A bevezető tanulmányban
és a József Attila-irodalom áttekintésében – a költő ürügyén – a magyar irodalomtudomány
két lehetőségét értelmezi. Az egyik a „mainstream” irodalomtudomány, amelyik deperszonalizál és dekontextualizál, azaz elvonatkoztat a szerzőtől, figyelmen kívül hagyja a kontextust
(vagy éppen más kontextusba helyezi a művet). A másik abból az előfeltevésből indul ki,
hogy az alkotás mögött mindig ott van a művet létrehozó személyiség mentális-pszichésmorális-kulturális-eszmetörténeti szituáltságában, a megélt korszak egymással szembefutó
vagy egymást erősítő szellemi áramlatában. Lengyel András kötetének bevezető két írása és
az egész könyv azt sugalmazza, csak e két megközelítési mód vitaszituációba kerülése
inspirálhatja a további kutatásokat, a József Attiláról szóló többféle narráció megszületését:
a részletekre vonatkozó filológiai rekonstrukciót, az újabb szövegváltozatokat, a feltárt kapcsolódási pontok bevonását az egyre bővülő értelmezési folyamatba.
A könyv második részét jelentő tanulmányok a József Attila-i életmű egy-egy korszakára, szövegére, élettényére, kapcsolatrendszerére, meg egy metafora hátterére vonatkozó
írások. Különösen fontosak ezek közül azok, melyek kézirat-sírból előkerült szöveget ér-

96

tiszatáj

telmeznek (ilyen például A nincsen apám se anyám kötet ősváltozatának töredéke, a Kísérlet egy József Attila-töredék datálására, a József Attila ismeretlen vásárhelyi alkalmi
verse, meg A József Attila ismeretlen fiatalkori verse című; ez utóbbiban egy Babits Mihálynak ajánlott 1925. december 21-ei rögtönzés alapján pontosítja Lengyel András a fiatal költő bécsi tartózkodásának nem folyamatos voltát, árnyalja Babitshoz és Kassákhoz
való emberi és költészetelméleti viszonyát). Fontosak az életrajz hiátusait értelmező fejtegetések (például A doktorandusz József Attila és A „megbüntetett” sikervers. József Attila
Pernyetáncra című verse és a Vágó Márta-szerelem sorsa).
Új és tágabb összefüggéseket is feltár Lengyel András. Ilyen a József Attila pályakezdése, a korszak irodalmi életébe való beilleszkedése, a költő kultuszának kiépülése szempontjából sok és eddig kiderítetlen tényt távlatosan összekapcsoló több mint negyvenlapos írás, az „…íme a költő, aki indul magasba és mélybe”. Juhász Gyula, József Attila és
a provincia. Ebben a látszólag „mindenki” számára ismerős megismerkedés-történetben,
melynek fontos eleme a Szépség koldusa elé írt Juhász Gyula előszó, valójában „rengeteg
lyuk van”. Az újonnan feltárt tények, megfogalmazott kapcsolódási pontok lehetővé teszik,
hogy Juhász Gyula és József Attila találkozásában ne csak két generáció véletlen kapcsolatteremtése tematizálódjék, hanem a „szociokulturális történés”, „szociológiai realitás és
intertextualitás” viszonyrendszerében jelenjék meg az életesemény.
A két költő megismerkedése – a korábbi források kritikai egybevetésével és értelmezésével – 1922. február 25-én, Makón, a Korona Szálló emeleti nagytermében történt. A „verselgető makói gimnazista” tehetségére, akit Espersit János kalauzolt Juhász Gyulához,
Galamb Ödön hívta föl az idősebb költő figyelmét. A tanulmány új adatokkal valószínűsíti,
miként kerültek el József Attila versei a szegedi újságokhoz, Koroknay József helyi nyomdászhoz, hogyan kezdték gyűjteni az előfizetőket az első kötethez. A megemlegetett előszót
is tágabb irodalomtörténeti kontextusba helyezi a szerző. Értelmezi a fiatal tehetség gyors
érvényre jutását az „adaptív jellegű” makói kulturális életben, jelezve, hogy az erőteljesebb
budapesti környezetben ilyen gyors felfutásra nem lett volna mód. Innentől számítva
bemutatja, miként vált a makói diák 1929-re versek és cikkek, együtt eltöltött bécsi napok
és találkozások után Juhász Gyulával egyenrangú költővé. Dokumentálja, hogy az 1929-es
Hárfa című Juhász-kötetről bírálatot írni akaró fiatal költő, a Petőfi Irodalmi Múzeumban
őrzött példánya szerint, mely verseket tartotta jellemzőnek idősebb pályatársára. A versekhez tett jelzések alapján kibontakozik a Nyugat „esztéticista” irányától eltávolodó, a népiesek társadalom- és költészetértelmezésének jellemzőit felmutató Juhász Gyula-kép.
Bizonyítékai ennek a megjelölt versek és az akkori József Attila-költemények közötti
intertextuális kapcsolatok. Innen olvasva A Tollban megjelent Babits-pamfletben nem Az
istenek halnak, az ember él költőjének elmarasztalása a fontos, hanem az, hogy Ady és
Kosztolányi mögött Juhász Gyula költészetét idézte példaként az „igazi művészet”-re.
A tanulmányt lezáró, Meghalt Juhász Gyula című vers, melyet majd egyetlen szónyi változtatással küld el 1937. december 13-án Cserépfalvi Imrének, ezt az értékelést ismétli meg,
miközben a verssel „bejelenti” kiadójának öngyilkossági szándékát.
Másként gazdagítja a József Attila-interpretációt a „Tengerben és egekben élek.” Egy
József Attila-metafora háttere. Ez a „rögtönzés” a 2005-ös kritikai kiadásban, melynek
több darabját éppen Lengyel András korábbi munkáira hivatkozva pontosíthatta a köteteket összeállító Stoll Béla, a „teljes versek” között jelent meg. A tanulmány a tizenhárom
sornyi szöveget keletkezéstörténetében szemléli. A leghamarabb írt 1–5. sort, a közvetlen

2009. július

97

ez után vagy később hozzátett 8–13. sorral együtt kezdi értelmezni. Azt bizonyítja, ez a két
rész egybeolvasva „egy készülő vers vázlata”, melynek „alaplogikája”, „alaptézise” a vers
beszélőjére vonatkozó önminősítés, a „kétéltű vagyok” kijelentés és a „kétéltűség” felfejtése, a „létmód megduplázásá”-nak a magyarázata. A 9. sor állítása „»tengerben […] élek«,
s az ezt folytató, a tenger-metaforát föloldó magyarázat (»Tengerem ölelő karok / meleg
homálya, lágy világa«) egyértelmű jelzése a pszichoanalitikus inspirációnak.” Ferenczi
Sándor talasszális regresszióra vonatkozó fejtegetését bekapcsolva a szöveg magyarázatába, meggyőzően bizonyítja, hogy ez a „töredék”, melynek József Attila a 6–7. sor betoldása után sem adott címet, tehát eldönthetetlen, hogy akart-e még dolgozni rajta, ebben
a formájában is jelzi: a költő, akinek „emberi s gondolkodói magatartásához, egész beállítódásához” hozzátartozott a perspektívakeresés, életének utolsó, legnehezebb pillanataiban
is „a keresés pozíciójából” mondta ki diagnózisát.
*
Németh Andorról még a professzionálisan olvasók is keveset
tudnak. József Attila „pantheonjá”-nak mellékalakjaként él
a köztudatban, a lakásukban lévő, József Attilának bármikor
igénybe vehető ággyal, Szántó Judit öngyilkossági kísérlete
utáni barkochba-játékkal (melynek során „kijátszotta”, hogy
a költő élettársa mit tett, s a beszélgetés órájában hol és milyen
körülmények között tartózkodik), az ebből született Kosztolányi-novellával, a Barkochbával. A József Attila-verseket alaposabban ismerők emlékeznek a Németh Andor című versre,
a Kuncz Aladár Fekete kolostorát lapozgatók pedig arra, hogy
Németh Andor is ugyanabban az internáló tábor volt 1914 és
1919 között, mint a később Erdélybe visszatért Kuncz Aladár.
Az utolsó harmincvalahány évben azért csordogáltak egyéb
információk is. 1973-ban Szélén behajtva címmel megjelent
Nap Kiadó
válogatott műveinek gyűjteménye, 1989-ben József Attiláról
Budapest, 2007
címmel visszatekintő könyve és kisebb írásainak válogatása
296 oldal, 2 400 Ft
a korszakról, 1997-ben önéletrajza, a Láthatatlan írás, 2001ben Angyalosi Gergely, Tverdota György és mások tanulmánya, 2004-ben pedig Botka
Ferenc értelmezte kritikáit.
Lengyel András mostani könyve az első, mely átfogó képet ad az 1891–1953 között élt
költőről, újságíróról, teoretikusról, esszéíróról.
Már az élete is figyelmet érdemel. 1908-tól folyamatosan publikált. Gimnazistaként osztálytársa volt Indig Ottó, ekkor ismerkedett meg Berde Máriával, Ligeti Ernővel. 1909-ben a
budapesti egyetem hallgatójaként néhány versét közölte a Közös úton című antológia, szemlecikkeket írt a Renaissance-ba és a Huszadik Századba, írt drámát, fordított Hauptmannt.
1913-ban a szolnoki felsőkereskedelmi iskola helyettes tanára lett. A háború alatt az emlegetett internálótáborban volt mint a hadban álló ellenséges ország állampolgára. 1919. június
2-án érkezett Bécsbe, ahol a Tanácsköztársaság követségének alkalmazottja lett.
Az iskolai és egyetemi évkönyvek és egyéb dokumentumok alapján összeállított pályakezdés, majd az önéletrajzot, az újságcikkeket, a kortársak levelezését, a Bécsben és Berlinben megjelent folyóiratokat és az újságok híreit, utalásait számba véve körvonalazza
Lengyel András Németh Andor társadalmi és szemléleti pozícióját. Eszerint emigránsként

98

tiszatáj

Bécsben maradt, részese lett annak a szellemi forrongásnak, amelyiket egyszerre jelzett
Kassák Máglyák énekelnek című műve, a számozott versek sora, Moholy Nagy László,
Komlós Aladár, Ignotus és mások irodalmi (és társadalmi) perspektívát kereső szándéka
és Hatvany Babitsot denunciáló indulata. Közel került Kassákhoz, együtt szerkesztették
a 2×2 egyetlen számát, munkatársa volt a Bécsi Magyar Újságnak, együtt dolgozott Bölöni
Györggyel, tudósított a bajorországi állapotokról, Hitler mozgolódásáról, megismerkedett
Ernst Blochhal, ellátogatott Stockholmba. Az 1922–1923-as cikkekből az erkölcsi kérdésekben határozott, a politikát inkább elutasító, toleráns, önnön zsidó-magyarságát pontosan értelmező ember képe bontakozik ki.
Dokumentumokból, visszaemlékezésekből, levelekből rekonstruálható filozófiai érdeklődésének alakulása és esztétikai rendszere. 1914 előtt megismerte Bergson filozófiáját, ebben része volt a francia filozófus első fordítójának, Németh Andor barátjának, Fogarasi Bélának. A világháborús internálás idején Kuncz Aladárral Hegelt, egy német szobrásszal
Nietzschét, egy fiatal német költővel Lukács György könyvét olvasta. 1919-ben Marxot, 1919
és 1926 között Kierkegaard-t és Adlert tanulmányozta. Bécsben és Berlinben bekerült abba
az írói-művészi körbe, amelyik az avantgárd esztétikáját tekintette mértékadónak. „Modellezte” magának Apollinaire-t, ismerte Gottfried Benn műveit. Költői eszménye a Valery-féle
„tiszta költészet” egyik változata lett. Ő is, akárcsak Szabó Lőrinc és József Attila, a Nyugat
első nemzedékének költészetfelfogása, Erdélyi és Kassák „versteóriája” közül választhatott.
Miután, 1926-ot követően, szorosabb kapcsolatba került József Attilával, még határozottabban döntött. A „tiszta költészet”-et ugyancsak normának tekintő József Attilával szemben
nem próbálta ki a neofolklorista lehetőségrendszert és nem írt „komprimált” verset sem.
A költészetben a filozófiai inspirációjú „tiszta költészet” maradt az eszménye.
1926 után A Toll, az Újság, majd a Szép Szó kritikusa lett. Kapcsolatba került Déry Tiborral, Koestler Arthúrral (róluk és József Attiláról külön fejezet szól). Esszét írt Franz Kafkáról, Proustról, Tzaráról, Cocteau-ról, Karinthyról és Kosztolányiról. Kosztolányi pályáját
az 1910-es évektől kísérte figyelemmel. 1920-tól folyamatosan értelmezte szemléletmódját
és műveit. A kurzus írói egymásról és A pojácák címmel kommentálta Kosztolányi és Szabó
Dezső vitáját. 1927-ben az Édes Annáról, 1933-ban az Esti Kornélról írt tanulmányt. 1936
novemberében a Szép Szóban búcsúztatta a költőt. Ez az írás – Lengyel András értelmezésében – a pályakezdő korszak verseinek finom elutasítása, az 1920-as években volt fordulat
után annak felmutatása, miként volt lehetséges a „techné” fontosságának szem előtt tartása
és annak felismerése, hogy az irodalom nem „retorikai alakzatok puszta érzelmi, logikai stb.
permutációja”, hanem „a nyelv logoszon túli médiumában való megjelenítője”. Ez egyben
– a végeredményre nem tekintve – Németh Andor költészetének is jellemzője.
*
Lengyel András mindkét könyve, akárcsak eddigi munkái, mindenekelőtt az általa feltárt
kéziratok, szövegközlések, feledésbe merült újságok, cikkek anyagára támaszkodik. Az
empirikus tényeket mindig ütközteti a szakirodalom addigi felismeréseivel, s ahol egymásnak ellentmondó tényeket vagy következtetéseket talál, ott sokszorosan ellenőrzi az
adatok helyességét, s a tényeket poétikai és eszmetörténeti szinten értelmezi. Régebben is,
most is a részletekben érvényesülő kutatás és az egészben való gondolkodás a jellemzője.

Sipos Lajos

2009. július

99

Ady, a portrévá lett arc
ADY ENDRE ÖSSZES FÉNYKÉPE – E. CSORBA CSILLA KÖNYVE

Bizonyára sokaknak van az enyémhez hasonló ifjúkori emléke: életemben az első Ady fényképet, a „könyöklőset”,
nyomtatott formában gimnáziumi tantermünk falán láttam
az ötvenes években. A termek aztán évről évre (néha még
tanév közben is) változtak. Ady csak negyedikben lett „tananyag”, de képével már az alsóbb osztályokban is találkoztam. Sajnálatos való: akkoriban fogalmam sem volt arról,
hogy ki készítette a képet. Úgy vélem, ezzel a tájékozatlanságommal nem álltam egyedül…
Ez jutott eszembe, amikor kezembe került E. Csorba
Csilla új fotókönyve, amelynek megjelenéséhez egy nemrég
ünnepelt centenárium, a Nyugaté, adott alkalmat. S az is,
hogy az iskolások − és a felnőttek − lehetőségei már korábban is javultak a mienkhez képest a költő alaposabb fényPetőfi Irodalmi Múzeum
képi megismerésére. Egy másik jubileumra, Ady születéséBudapest, 2008
nek századik évfordulójára látott ugyanis napvilágot a mos240 oldal, 3 990 Ft
tani album előzménye − lehet, hogy számosan emlékeznek
rá. A Tegnapok és holnapok árján című, a Petőfi Irodalmi
Múzeum által közreadott tanulmánykötet végén kapott helyet 1977-ben E. Csorba Csilla
fénykép ikonográfiája, az Ady száz arca. A bevezető tanulmány jó négy oldalt tett ki,
a fényképek húsztáblányi helyet kaptak az A5-ös kötetben. Egy oldalon általában négy kép
szerepelt, nem nehéz kiszámítani, hogy mekkorák voltak az Ady ábrázolások. A jelen kötet
megközelítően A4-es, a képek és az ikonográfiai adatok majdnem 200 oldalt foglalnak el,
több kép egész oldalas megjelenésű − a fejlődés tehát már a külsőségeket tekintve is impozáns. Ha fotográfiákról van szó, a közreadás formai sajátosságai korántsem közömbösek.
A fényképi ikonográfiákról szólva ki kell emelni a Petőfi Irodalmi Múzeum munkatársai által megvalósított rendszerszerű következetességet. Az újdonságot képező lépést 1977ben E. Csorba Csilla jelentette be. „Magyar irodalmi személyiségekről olyan leíró és rendszerező ikonográfiai tanulmány, amely egyaránt figyelembe venné az íróról vagy költőről
életében és halála után keletkezett művészi alkotásokat, és ezek elemzésével a vizsgált
személy alakját, az író vagy költő és a képzőművészet sokrétű − közvetett vagy közvetlen −
kapcsolatát világítaná meg, tudomásunk szerint még nem készült” − írta akkor a bevezető
szöveg első mondataként (417. p.). A kezdeményezés − kisebb szünettel − azóta élő.
Fotótéka sorozatcímbe foglalva több fénykép ikonográfia jelent meg B6-nál kicsit nagyobb kötetekben, a múzeum gondozásában József Attiláról (1980), Jókai Mórról (1981),
Karinthy Frigyesről (1982), Babits Mihályról (1983), Juhász Gyuláról (1998). A kiadó, il-

100

tiszatáj

letőleg kiadótárs a „boldog emlékezetű” Népművelési Propaganda Iroda volt. Fotográfiai
szakmai szempontból főként annak lehetett örülni, hogy számtalan, sokak számára korábban ismeretlen kép kapott annak idején nyilvánosságot. Ami a megjelenítés esztétikai
minőségét illeti, arról finom eufemizmussal azt kell mondani, hogy az a korszak átlagos
színvonalának felelt meg. A Juhász Gyula-képek − „Fekete album szürke erdejében:” Juhász Gyula összes fényképe. (Ikonográfia.) Összeáll.: Macht Ilona, Tasi József. Bp.: PIM,
1998. (Fotótéka 5.) −, például gyenge minőségű papíron, többségükben a raszterpontokat
is jól érzékeltetve kerültek az érdeklődők elé. Volt kötet, amelyiknek jobb papír jutott, de
a képek nyomdai kivitele többnyire mindössze azt tette lehetővé, hogy a képek szereplőjét/szereplőit felismerhessük, a felvételek részletgazdagsága, tónusfinomsága általában
elveszett.
Mindezek mellett a kezdeményezés szakmai, tudományos jelentőségét jelzi, hogy
2005-ben indokolttá vált a sorozat újraindítása. A József Attiláról készült összeállítás
− Odasereglik, ami tovatűnt: [József Attila összes fényképe] / [szerk. és az utószót írta Kovács Ida]; előszó Beney Zsuzsa] 2005. − ugyancsak a régebbi, 1980-as kötet − Négyszemközt az utókorral: József Attila fényképeinek ikonográfiája / összeáll. és az utószót írta
Macht Ilona − továbbfejlesztett változata. A tartalmi bővülésen kívül a fényképek megjelenítése is sokkal jobb lett, ezt a nagyobb (B5 közeli) könyvméret és a többszín-nyomású
nyomdatechnika eredményezte. Ugyanezen erényekkel rendelkezik a Kosztolányi Dezső
összes fényképét tartalmazó kötet is − Halkan szitál a tört fény: [Kosztolányi Dezső összes
fényképe] / [összeáll., szerk. és az utószót írta: Kovács Ida]; [előszó Fráter Zoltán] 2006. −
Csak egy példát kiemelve: igen jól erősíti a fényképi dokumentum hitelességét, hogy a 64.
számú kép jobb oldalán Kosztolányi világos zöld tintás, saját kezű névaláírása szerepel,
s a színről a néző nem csak az ikonográfiai adatok között olvashat, hanem láthatja is.
Lényeges változás, hogy mindkét új könyv kiadója most már önállóan a Petőfi Irodalmi
Múzeum.
A fentebb emlegetett következetesség része, hogy 1977 óta kötetről kötetre lényegében
azonos rendszerben szerepel valamennyi fénykép adata, ezek találhatók meg a mostani
Ady kötetben is: 1. a kép készítésének időpontja, 2. a készítő neve, 3. a kép mérete, 4. a lelőhely megnevezése, 5. az első megjelenés fóruma, 6. (ha volt) a „rájegyzés” szövege mind
a képes, mind a hátoldalon, 7. a képen szereplő személyek, illetőleg magyarázat.
A jelen albumban E. Csorba Csilla bevezetése terjedelmileg többszörösen meghaladja
az 1977-ben keletkezett szöveget. Tartalmilag pedig még inkább. A fotográfia és az irodalom alcímű indítás nemzetközi rálátással megírt eszmefuttatás. A Magyarországon létrejött eddigi fotótörténeti munkáknak sajnos nem erőssége az összehasonlítás. Olybá tűnik, hogy az Extra Hungariam non est… öröksége ezen a területen is nehezen haladható
meg. Ezért vélem fontosnak, hogy ebből a szempontból a szerzőnek más munkáiban is érvényesülő jó gyakorlata itt folytatódik. − Visszatekintésben: Magyar fotográfusnők (2000)
− ez a kötet francia nyelven is megjelent 2001-ben a magyar kultúra párizsi bemutatkozása alkalmából −, Székely Aladár a művészi fényképész (2003), Máté Olga fotóművész
(2006).
Az elmesélt élet − a bevezetés folytatása − Ady külső megjelenésével, az erre vonatkozó
emlékezésekkel foglalkozik. A Mások tekintete által létezni fejezetrész pszichológiai és vizuális kommunikáció-elméleti közelítést is megtestesít. „A zseni iránti kíváncsiság, tiszte-

2009. július

101

let, az ellentmondásokkal teli alkat kisugárzásának, környezetére gyakorolt kihívó hatásának szubjektív-objektív megfigyelése rajzolja ki azt az ezer színben pompázó arcképet,
amelyet a ma kutatója a lassan 90 éve elhunyt költőről magában kialakíthat” − mondja
E. Csorba Csilla (10. p.). Az Ady ikon megteremtése, majd az „Egy fényképen láttam meg az
arcát, és megszerettem” Csinszka-idézet egy-egy másik alfejezetet nyit meg. A tekintet
terjedelme és az Énkép anziksz után nagyobb terjedelmű A kamera másik oldalán: Székely Aladár alcímet viselő szakasz. Indokoltan. A képek többsége, közöttük persze a bevezetőben idézett „könyöklős” felvétel az ő műhelyében keletkezett. Kapcsolatuk különlegesen jó volt, erre vonatkozóan érdemes elolvasni a már említett Székely Aladár-monográfiát is. A lezárás: Ady Endre összes fényképe az adatgazdagságon kívül módszertani
tanulságokkal is szolgál. A szerző, összeállító korrekt köszönetnyilvánítást ad közre a valóban sok segítőt felsorolva (32. p.). Az „appendix” is többrétű: közli a források rövidítését, a kötetben szereplő fotográfusok neve melletti számok a visszakeresést könnyítik
meg, a gyűjtemények és a rövidítések a nem szakmabeliek eligazodását támogatják. A kötetben van névmutató is, ez nem gyakori jelenség a hazai fotótörténeti munkákban.
A képek megjelenítésének erénye a hitelességre törekvés. Ma, a digitális képfeldolgozás világában könnyű lett volna a nem egyszer hányatott sorsú fotográfiák technikai hibáinak korrigálása, a kópiák megszépítése. Atmoszférateremtő, a múlt hangulatát idéző,
hogy ez nem történt meg. Az összeállító beszél arról a dilemmáról, amely a Székely Aladár
képek esetében fennállt, amikor választani kellett a fotográfus által adjusztált, retusált
kópiák, és az eredeti negatív kínálta nyers másolat között. A kötetben végül mindkét változatra van példa, s ez a megoldás ugyancsak a képek „olvasóinak” szakmai informáltságát, beavatottságát fokozza. Hogy maguk a képek készítői eredendően mennyire nyúltak
bele akár a negatívba, akár a pozitív képbe, azt a korszellem is befolyásolta. A hivatásos
fényképészek annak idején sokszor kötelességüknek érezték, hogy a technikai hibák kijavításán túllépve is alkalmazzák a retust. − A Jókai-kötetben a nyomdatechnika kevéssé
engedi észrevenni, de a múzeumi tárlókban lévő eredeti képek némelyikén felfedezhető
egy kis „kegyes” csalás. Jókai második felesége, Nagy Bella karcsúságának látványa nemcsak a fűző következménye, hanem a fényképészek türelmes „derék-kapirgálásának” is
köszönhető… − A fényképész, vagy a retusőr egy alkalmas eszközzel mindkét oldalon lekapart egy kicsit az ifjú feleség derekából. A jó reprodukálás − és a nagyítás − folytán hasonló fogást a mostani Ady-kötetben kinyomtatva is észrevehet a néző. Az 5. számú képen
Klapok Alajos temesvári fényképész munkáján például látható az „áldásos segítség”
Makoldiné Szőke Berta derekának vékonyabbra faragásában. Fotótörténeti közelítésben
én értéknek tartom e szépítő retus bemutatását. Ez része a korszak-ízlés, az akkor divatos
szakmai „norma” alaposabb megismerésének. Más kérdés, hogy az ilyen célú retust már
a jobb esztétikai érzékkel rendelkező kortársak is elítélték. Maga a megmutatás fotótörténeti szempontból pozitívum.
Egyébként: kedves férfitársak, az ilyenfajta valósághamisítások láttán ne csúfolódjunk
nagyon a női hiúságon. Nem egy századfordulós hivatásos fényképészeti terméken látható, hogy a férfifej kopaszodását hogyan igyekezett retussal leplezni a jó szándékú mester. Szóval, kinek-kinek a maga módján.
A több mint száz, variációkban és részletkiemelésekben is közreadott Ady-kép elemzései, értékelései megtalálhatók E. Csorba Csilla szövegében. Az irodalomtörténészek bizo-

102

tiszatáj

nyára értékelni fogják a gazdag vizuális hozzájárulást speciálisan célirányos kutatásaikhoz. Az 1977-es kiadáshoz képest bekövetkezett felfedezések újabb mozaikszemeket képeznek a mind teljesebbé váló összkép kialakításához. Ami a fotográfiák művészeti, esztétikai vonatkozásait illeti, azokat a képnézők élményszerzésére, megítélésére bízom. Az a bizonyos varázslat, ami a különféle helyzetekben lévő költő tekintetéből hat, nem nagyon
bírja sem a tétova, sem a túllelkesült szavakat. A képek befogadásra várnak a maguk sokrétűségében.
A jelen kötet képeinek reprodukciós módszere és a jó nyomdai visszaadás folytán az
egyes kópiák kiviteli technikái is felismerhetők, ez újabb szakmai örömöt kelt. A pozitív
jelenlegi fizikai állapotának jellegzetesen hiteles tükre például a 29. szám alatti Herz Henrik-féle kép, amely a vegyi bomlás megindulását is érzékelteti.
Nem vagyok stiliszta, csak egy „nyájas olvasó”. Ebben a minőségemben úgy vélem,
hogy E. Csorba Csilla kifejezően, a nem szakemberek számára is érthetően, ugyanakkor
szakmailag pontosan ír − ez többi fotótörténeti munkájára is jellemző. A fogalmazásmóddal kapcsolatban lenne csupán egy megjegyzésem. Valamikor régen a tudományos kutatásban és tanulmányírásban a legfontosabb mesterem volt Miklós Pál, az Iparművészeti
Múzeum akkori főigazgatója, akit az irodalomelmélet művelőjeként is sokan ismertek.
Ő így intett egykor: szerzőként hagyd a többes szám első személyben történő beszédet az
elmúlt idők tudományosságának képviselőire, te egyes szám első személyben írj. S aztán
elmondta érveit. Régebbi iskolán nevelkedve kicsit nehezen barátkoztam meg ezzel a felfogással, de aztán elfogadtam, és most már én is elfogadásra ajánlom.
A könyvet Láng József Ady-kutató irodalomtörténész, filológus lektorálta. A design,
tipográfia Fákó Árpád alkalmazott grafikus, fotóművész munkája. A megjelenést a Nemzeti Kulturális Alap támogatta.
Befejezésül egy időszerű fotótörténeti érdekesség: a közelmúltban átfogó Escher Károly élet- és életműkutatás kezdődött. A Magyar Fotográfiai Múzeumban Kecskeméten
2009. március 20-tól látható kiállítás előkészítése során az Escher-mappában felbukkant
egy Ady-kép, amely a halottas ágyán fekvő költő arcát ábrázolja. − 1919-ben a 29 éves
Escher Károly még amatőr fotográfus korszakát élte, filmoperatőrként volt ismertebb. Az
e képre vonatkozó részleteket egyelőre homály fedi, talán jövőre az Escher születési jubileum (október 22.) idejére − már megint egy évforduló… − több információ lesz a szakma
és az érdeklődők birtokában erről a fényképről is.

Albertini Béla

2009. július

103

A líra diadala
ÁGH ISTVÁN: FÉNYLŐ P ARNASSZUS

„A költészet ünnepélye még a legsötétebb hangulatot is földeríti” – írja Ágh István a Fénylő Parnasszus oldalain Balassira vonatkoztatva. Látható, hogy a 2008-as esztendő
nem csupán a Kidöntött fáink suttogását hozta el a Kossuth-díjas költőnek, hanem egy esszéfüzért a magyar költészet három – mai napig megkerülhetetlen – óriásáról, Balassi Bálintról, Csokonai Vitéz Mihályról és Ady Endréről,
ami a Nap Kiadó gondozásában jelenhetett meg.
Ha azonban nemcsak a fent idézett sort olvassuk el,
könnyen rájöhetünk, hogy ezt a mondatot nem pusztán
a négy évszázaddal korábbi előd előtti tisztelgés mondatta
a szerzővel, hanem a lelkének legmélyéről feltörő, líra iránti
elkötelezettség és szeretet „kényszerítette ki” belőle. Ezek
eltéphetetlen lánca ugyanis örökre e három poétához csatolta Ágh-ot.
Nap Kiadó
Nem véletlen, hogy a személyes élményekből induló
Budapest, 2008
képek, akár egy kerté, akár egy toalett-tükör alatt található
322 oldal, 2 500 Ft
könyvsokaság is meghatározó pontjai az esszéknek. Ugyanakkor nem csak a különböző korok szerzőiről és költészetéről értekezik: egyéb fogalmakról is véleményt formál, például a nyelvről, az irodalomról,
a hazaszeretetről, vagy akár az olyan alapvető emberi érzelmekről, mint a szerelem vagy
a szomorúság, a veszteség miatt érzett fájdalom. Mindezt úgy bújtatja a vers- és levélrészletek közé, a szavak olyan finom, jól megkomponált sorrendjével, hogy ez a véleményét
sugárzóvá és határozottá teszi.
A Balassi Bálintról írtak közben is gyakorlatilag észrevétlenül ugrik egyik versről a másikra, miközben szavai a végvári vitéz különböző életszakaszait tárják fel előttünk, olykor
beismerten spekulatív módon, hiszen nem áll rendelkezésünkre elegendő releváns információ a különböző versek keletkezésének időpontjáról. Ezért Ágh teremt saját – ám mindenki számára érdekes és sok esetben különösen szórakoztató – forgatókönyvet, amiben
a szerelmi fellángolások és a katonai intrikák ugyanúgy szerepet kapnak, mint például Balassi családjával való viszonya. Ez a metódus később Csokonai kapcsán is megfigyelhető,
Ágh nála is a meglévő adatokból pontos életutat tár elénk, a hézagokat pedig fantáziájával
egészíti ki. Ezzel is közelebb hozva egymáshoz a két költőőst, erősítve a szövegek egymással való kapcsolatát.
Balassi kapcsán olvashatunk arról is, hogy „a szerelem sebe egyszerre a haza sebévé
válik” a különböző szöveghelyzetekben. Az ilyen félmondatok sorával éri el Ágh azt, hogy

104

tiszatáj

úgy érezzük, nem is esszét, hanem versekkel tarkított pikareszk- vagy kalandregény lapjain utazunk. Sajnos azonban a lendületet megtöri néhány idézet esetében az egyes szám
első és harmadik személyű beszédmód zavaró kettőssége.
Míg Balassi költőtársaira alig találunk utalást, szinte a nevüket sem említi Ágh, addig
a Csokonai Vitéz Mihályról szóló szakaszban helyet kapnak a kortársak is. A kötet címadó
fejezetében például bepillantást nyerünk a Bessenyei életútjába, művészetének alakulásába, annak ellenére, hogy „Bessenyei mégsem lehetett egy nagy formátumú fölfedezőnél,
kezdeményezőnél több” Ágh István szerint. Ez azonban nem tántorítja el a szerzőt attól,
hogy a korszak nagyjairól, Barcsay Ábrahámról, Orczy Lőrincről és az elmaradhatatlan
Kazinczyról is értekezzen. Bessenyei és társasága; Ányos Pál, első politikai költőnk, Batsányi és Petőfi elődje; valamint Kazinczy, a megkerülhetetlen nyelvész és író is külön alfejezetet kap ebben a szakaszban. Ezzel is jelezvén az olvasó számára azt, hogy – bár e
gyűjtemény csak három költővel foglalkozik részletesen, – nem csak ők tagjai a méltán
Parnasszusra emelt lírikusok sorának hazánkban, hanem a többi óriást is Kazinczytól József Attiláig, Orczytól Vajda Jánosig, Gyulai Páltól Ignotusig bátran oda lehet sorolni,
hogy csak az e kötetben említett, eltávozott halhatatlanokról szóljunk. Ezen kívül – természetesen – a magyar történelem aktuális eseményeire is számos utalás található Ágh kötetében, és hasonlóan a versújítás „mozgalmáról” is külön értekezést olvashatunk.
Vagyis számba veszi a felvilágosodás korabeli magyar (költészethez kapcsolódó) sorskérdéseket, csakúgy, ahogy a szerelmes költészetet, a Lilla verseket, vagy akár a szabadkőművesség magyarországi megjelenését.
A fejezet végi átvezetést pedig szinte nem is észlelnénk, ha nem volna néhány üres lap
a szakaszok között, hiszen egy temetés képével zárulnak az Utak Csokonaihoz, és egy másik temetésre érkezünk az Ady-szimfónia nyitányában.
Szó esik Ady kettősségéről, ami a magyarságtudatának meghatározója, és ami úgy jellemezhető, mint egyfajta „korlátlan szabadságakarat; a lényegre látó ösztön, az összefüggéseket azonnal kibontó éles ész.” Pedig Ady megértéséhez (is) szükség van az éles szemre,
hiszen „szimbolikus ez a költészet, de (…) nem szimbolista, túllépett az irányzaton, s maradt, ami a nyelv is, a természetes jelképrendszer organikus, szellemi működése”.
Ez a kettősség nem csupán a magyarságérzetre igaz Ady Endrénél. Hiszen előrehaladva az esszék tengerén Balassi imádságaitól eljutunk addig a pontig, ahol Csokonai
már magát az Istent szólaltatja meg verseiben – jóval Madách Tragédiája előtt –, majd
ezek után e két véglet között őrlődő Adyra találunk, aki lírájában dac és fohász között ingadozva keresi, járja útját. „Ami Balassi istenes énekeiben előforduló protestáns egyezkedés, az Adynál a kevély számonkérés szentségtörése” lesz kezdetben, majd az istenkereséstől az eleve elrendelésig jut el a „Beteg századokért lakolva” című fejezetben.
„Baudelaire művészetének (…) hűtlen utóda” az isteni szférát már az Apa–Fiú viszony
szimbólumainak kibontásában is meg-megérinti. Ugyanakkor ezek közé a családi kötelékek közé a szerelem is befészkeli magát, hiszen az Apa, Anya és Fiú közt rendszeres alak
Léda is, akivel a szerelem és az erotika, a szeretkezés mélységeit és magasságait ugyanúgy
megjárta – költészetében legalábbis –, ahogy társaságában Párizst és a pezsgő nagyvárosokat. E tapasztalatai leírásában az ezoterikus és folklorisztikus virágjelképek sietnek segítségére.

2009. július

105

A kötet megszerkesztése is igen sokatmondó. Az egyes költőóriásokról szóló esszék
Balassinál egy, Csokonainál kettő, Adynál pedig három fejezetben kapnak helyet. Az is
feltűnhet, hogy – ahogy haladunk időben előre, – egyre személyesebb hangvételű megjegyzéseket olvashatunk, egyre több intimebb részlet derül ki, egyre több érzés kerül felszínre, ami elmélyíti az olvasó és a szövegek kalauza közti viszonyt. Csakúgy, mint az az
írói magatartás, ami az idézett verseket, levélrészleteket – ha formailag jelzi is az idegen
tollat – úgy olvasztja magába, hogy egyértelműen a saját gondolatok folytatásának tekintjük.
Természetesen elkerülhetetlen, hogy ne legyen néhány nyomdahiba ebben a könyvben
is, ami fölött szemet is hunyhatnánk, ha nem lenne köztük pár igen zavaró. Az egyik ilyen,
hogy a „Minden Egész eltörött” sorból a 311. oldalon az „Egész” szó kisbetűs köznévvé válik, míg az idézőjelek közé szorított „A sors, a sorsa” [sic!] címben mindkét „sors” kis kezdőbetűvel szedett a tartalomjegyzékben és a 292. oldalon egyaránt. Pedig ez utóbbi még
2007-ben a Hitel lapjain úgy jelent meg, ahogy Ady versének sorában is: „A Sors, a sorsa”.
Ahogy az Ady-szimfónia utolsó taktusai keretet adnak az utolsó fejezetnek a temetésre
visszatérve, úgy én is a legelső idézett mondatomhoz kanyarodnék vissza. Ez jellemezhetné talán leginkább a líra diadalát a Fénylő Parnasszusban, hiszen sötét hangulat aktualitását bármikor magunkon érezhetjük. Benne van ebben minden, amit talán a szerző is
sugallni szeretne ezekkel „a költő[k] segélykiáltásával együtt hangzó”, gyönyörű verselemzésekkel, a gördülékeny, magukkal ragadó sorokkal, amik egyszerre mesélik el a költőzsenik és egy kicsit Ágh István élettörténetét is, ahogy ő látta az ősöket, és ahogy rajtuk keresztül szemléli magát.

Markó István

106

tiszatáj

Egymást keresztező sorsok
ZÁVADA P ÁL: IDEGEN TESTÜNK

Závada Pál legújabb, sorban a negyedik regénye a fülszöveg szerint „talán a legmegrázóbb Závada-regény. Közelről
érint, provokál.” De hogy valóban képes-e provokálni, vitára ingerelni a szöveg, arról maga a szerző, több interjúban is igen negatívan nyilatkozik. Bár az Idegen testünk
által felvetett problémák, elsősorban az antiszemitizmus és
az idegengyűlölet napjainkban is rendkívül aktuális kérdések, úgy tűnik, hogy a szépirodalom már nem képes vitaindító szerepet betölteni. Az, hogy a regény nem volt képes
az elvárt módon – és az egyébként benne rejlő potenciál
segítségével – vitára, párbeszédre késztetni, és véleményformáló erővé válni, az a szépirodalom perifériára szorulásának köszönhető és nem a szöveg hiányossága. Mert azt
egyértelműen kijelenthetjük, hogy az Idegen testünk (2008)
jó
regény, és rendkívül provokatív (is lehetne).
Magvető Kiadó
A szöveg egyértelműen a legutóbbi, A fényképész utóBudapest, 2008
391 oldal, 2 990 Ft
kora (2004) címet viselő műhöz áll a legközelebb, témáját
és elbeszélésmódját tekintve egyaránt. Míg a Jadviga párnája (1997) és a Milota (2000) című regényeket egyaránt a címszereplő személye strukturálja, fogja össze, addig A fényképészben egy fotográfia köré épül a cselekmény, az Idegen
testünk esetében pedig egy Fővám téri lakásban szerveződött összejövetel gyűjti maga
köré az eseményeket. A második bécsi döntés idején, 1940-ben gyűlik össze és bővül egyre
nagyobbá a társaság Weiner Janka fényképész lakásán (köztük van az előző regényben
megismert falukutató és miniszter Dohányos László is, ezzel is folytatva azt a hagyományt,
mely szerint a Závada-regényeket kivétel nélkül összeköti egy vagy több „vándorló” szereplő). Az itt jelen levő figurák élettörténetei, kapcsolatai, politikai nézetei és vitái és az
ezek hátterében megjelenő történelmi események teszik ki voltaképpen a regény egészét.
Az írót ismét a huszadik század történelme érdekli, de a vidék helyett most a fővárost választja helyszínül, a békés megyei tót nemzetiségűek helyett most inkább a svábok és a zsidók helyzetére fókuszál.
A regény kezdőlapjain a második bécsi döntés hatására örömmámorban úszó Kolozsvár jelenik meg, ahol megismerkedhetünk két fontos szereplővel: az alezredesi rangban
álló, befolyásos Flamm Imrével, és kevésbé sikeres újságíró unokatestvérével, Urbán Vincével. Ezek után a német származású faiparos Flamm család története tárul elénk, részletesen bemutatva a családtagokat. Ekkor még akár családregényként is olvashatnánk a szöveget, de később egészen nyilvánvalóvá válik, hogy a családtörténeti dimenzióknál sokkal

2009. július

107

erőteljesebb a történelmi és eszmetörténeti irányultság. Bár a sokszereplős regényben
a figurák nagy része a már említett Flammok és a kikeresztelkedett zsidó Weinerek közül
kerül ki, mégsem annyira a családok, a különböző generációk története a domináns, sokkal inkább a családtagok politikai orientációja, nézeteik esetleges különbségei.
A Weiner Jankánál jórészt véletlenszerűen verbuválódott társaság estéje az a talapzat,
amin a struktúra áll, ez az az este, melyhez a történet(ek) minduntalan visszakanyarodnak, illetve amelyből az előreutalások kiindulnak. A sajátos időkezelés, az idősíkok állandó váltakozása ezzel az ötlettel válik áttekinthetővé, koncentrikusan szervezetté. 1940ből ugyanis egészen a húszas évekig is visszakalandoznak egyes történetek, míg a másik
irányba, a második világháborút követő néhány évig, a párizsi békeszerződésig történnek
előreutalások. A különböző időpontokban és különböző helyszíneken játszódó események,
a változatos figurákhoz kötődő cselekményszálak tehát Weiner Janka „estélyén” keresztül
kapcsolódnak össze, hogy együttesen alkossanak képet a huszadik század középső harmadának legfontosabb történéseiről, és ezen történések legfontosabb interpretációiról.
Nagyon fontos kiemelni, hogy Závada nem csupán a történelmi eseményeket mutatja
be, hanem pontos képet igyekszik nyújtani az ezek hátterében álló eszmékről, ideológiákról is. Ezek bemutatása során a regényíró mellett a szigorú és alapos szociológus is előbukkan, ugyanis nyilvánvaló, hogy a különböző politikai beállítódások színreviteléhez
nem kevés forrást ismert meg, hívott segítségül. (A bemutatni kívánt periódus alapos ismerete és a hitelességre törekvő ábrázolás a történelem mint fikció, illetve ennek fonákja,
az irodalom és a realitás kérdését is felveti.) A regény hősei különböző politikai álláspontokat képviselnek, melyeket a Jankánál töltött estén ütköztetnek egymással, s melyek
életük alakulására is nagy hatással vannak. A szereplők szerencsére nem pusztán szócsövek, egy-egy ideológia képviselői, hanem többé-kevésbé alaposan kidolgozott, hitelesen
motivált alakok, hús-vér, vonzalmakkal, érzésekkel is rendelkező személyek. A legfontosabbak közülük a Weiner-család testvérei, a kommunista Jakab, a református lelkész
Ottó, valamint a szabadelvű, liberális nézeteket valló Janka, a zsidó munkaszolgálatos
Gábor Dezső és felesége Emma (aki nem mellesleg Janka unokanővére), a Flammok legsikeresebbje, Imre, aki a második bécsi döntés idején alezredesi pozícióban áll, öccse,
a nyilaskeresztessé váló Johannka, a már említett unokatestvér Urbán Vince, a falukutató
és későbbi miniszter Dohányos László, az író Futár Endre, Janka egykori vőlegénye, Raposka Károly. Ezek a hősök Janka bablevese fölött és a Fővám téri lakás hatalmas erkélyén vitatják meg egymással a korabeli politika lépéseit, alakulását, többek között a zsidótörvényeket, a bécsi döntést, Teleki Pál idegösszeomlását. A történelem eseményei tehát a különböző nézőpontok segítségével, különféle értelmezésekkel jelenítődnek meg.
A döntéseknek vagy történésnek így megismerhetjük színét és visszáját, a különböző eszmék
felől létrehozható interpretációit. Az est folyamán kibontakozó vitá(k)nak nemcsak a politika a tétje, hanem Weiner Janka is, akinek Urbán, Flamm Imre, Johannka, Raposka és
végül még Dohányos László is imponálni akar: „Flórián széket húz oda magának, és úgy
emeli középre, hogy Dohányosnak odébb kelljen lépnie. Ám ahogy ekkor a mögötte önkéntelenül is vele mozduló Jankát pillantja meg, Imre megérti, hogy a pesti flaszternek
ezzel a hódító parasztvezérével szemben most higgadtan és visszafogottan kell fölényben
maradnia, vagyis össze kell szednie magát.” Az eszmék mögött tehát a testiség, a szexualitás is meghúzódik, mint fontos, ha nem a legfontosabb motiváló erő. A viták, a nézetek

108

tiszatáj

ütközése során azonban előfordul, hogy egy-egy hozzászólás túlságosan hosszúra nyúlik,
az élőbeszédre egyáltalán nem jellemző jegyeket vesz fel, így némiképp kilóg a regény szövetéből, a társalgás menetét, ütemét ismerve hiteltelenné válik. Ilyenkor ezek a „nagymonológok” ugyan rendkívül szabatosan és szépen összefoglalják egy világlátás, politikai vélemény lényegét, de túlságosan modorosnak, kimódoltnak, dramaturgiailag indokolatlannak tűnnek, sőt sokszor az olvasót is túlterhelik. Závada valószínűleg arra törekedett, hogy
az általa bemutatni kívánt álláspontokat alaposan és részletesen kifejtse, de ez sajnos
néha megakasztja, követhetetlenné teszi a szöveget. Egy rövidebb példa erre, mikor a regény egyik legellentmondásosabb figurája, Flamm Johannka kezd beszámolóba, melyben
talán túl sok az adat ahhoz, hogy elhiggyük, ez egy valódi társalgásban is elhangozhatna:
„…akinek idézett cikkében volt szerencséje rámutatni, hogy ennek a németellenes röpiratnak a szerzője saját magát leplezi le, amikor helyenként szó szerint veszi át bizonyos Fritz
Sternberg adatait, aki korábban a Berliner Tagesblatt gazdasági rovatát vezette, míg '34ben meg nem szökött Berlinből, s azóta nem egyéb, mint egy kis párizsi zsidó emigráns,
aki valójában Münzerbergnek, a hírhedt kommunista vezérnek a szekundánsa és szócsöve, és aki a cipőgyáros Neumann révén Lajos Iván zsidó-emigráns kapcsolatát testesíti
meg.” Az ehhez hasonló szöveghelyek azonban nem gyakoriak, így az Idegen testünk még
ezekkel együtt is igen olvasmányos regény marad.
Olvasmányos annak, aki hamar belerázódik a narráció módjába és nem próbálja meg
folyton azonosítani, ki lehet az, aki beszél. A folyamatosan változó elbeszélő(k) ugyanis
mindig más(ok). A fényképész utókorában már megismert elbeszéléstechnika bonyolódik
tovább, a hol egyes szám első, hol többes szám első személyben megszólaló narrátorok
ugyanis mindig mások: hol szemtanúk, hol osztálytársak, hol barátok, hol az utcán nézelődő emberek. A nézőpont és a hang tehát nem fixált, nem tartozik egyetlen konkrét személyhez. Az elbeszélők ráadásul néhol olyan sebesen váltakoznak, hogy akár egyetlen
mondaton belül is cserélődhetnek: „Janka most fölül hirtelen az ágyban, fülel, fölpattan,
és kidugja fejét az erkélyajtón – zúgás és dörgés hallatszik, bombázás kezdődik. Csöppet
sem zavartatva magát kisétál a teraszra, a fölvillanásokat bámulja, távolabb bombák csapódnak be ijesztő robajjal, Csepel és Budaörs felől pedig Sztalin-gyertyák fénylenek. Dohányos az asszony után siet, megőrült-e Janka, hogy idekint flangál légiveszély idején?!,
s húzna befelé, de nem hagyom magam, sőt, a mellvédhez dőlve megkapaszkodom, mert
ekkor közelebbről dördülnek föl az előbbieknél erősebb robbanások, miközben a Mester
utca irányából, az ipartelep felől nagy, vörös fény lobban, s a mind erősebb lángolás rettentő félkörben von a sötét égaljára izzó glóriát.” A szövegfelépítés további érdekessége,
hogy a párbeszédek nincsenek kiemelve, idézőjelekkel elkülönítve, hanem függő beszédként a folyamatos szöveg részei, s ezen a különös módon még egy levelezés (Emma és Dezső szerelmes levélváltásai) is illeszkedik a szövegbe.
Végezetül érdemes lehet megvizsgálni, a különös, ellentmondást rejtő címet. Az idegen
testünk szószerkezet már önmagában paradoxon, hiszen hogyan lehet idegen, ami a miénk? Az idegen melléknév és a birtokos személyjel együttes használata éppen erre az ellentmondásra játszik rá. Hogyan értelmezhető a cím a regény szövegének ismeretében?
A már (a teljesség igénye nélkül) felsorolt, Janka lakásán vitatkozó figurák sok mindenben
különböznek, de egy dologban azonosak: mindannyian „idegenek”, hiszen van közöttük
zsidó, félzsidó, sváb nemzetiségű egyaránt. S noha valójában mindannyian magyarok,

2009. július

109

mégis érzik különállóságukat, kirekesztettségüket. Értelmezhető tehát a nacionalizmus és
a fajgyűlölet kérdésére fókuszálva úgy, hogy ők és a hozzájuk hasonlóak lennének az idegenek a nemzet testében vagy – kicsit másképp – az idegen test, melyet ki kell vessen az
egészségesen működő szervezet. Részei is valaminek, ugyanakkor kirekesztettségük (még
ha azt olykor csak ők maguk generálják) is nyilvánvaló – erre is utalhat az ellentmondás.
Ehhez némiképp kapcsolódik a másik értelmezés, mely a már említett és a könyvben szintén hangsúlyos (ráadásul a politikummal összefüggő) testiség felé nyithat kaput. A különböző nézeteket valló férfiak ugyanis végül egy testben egyesülnek, vagy legalábbis egyesülnének, és ő is lehet az idegen testük. Weiner Janka – aki nemcsak az általa előkészített vacsorával, hanem testével is egyfajta centrális pozícióban helyezkedik el –, a nő, aki voltaképpen mindenkitől idegen: azoktól is, akik megkaphatják, és azoktól is, aki nem.
Az Idegen testünk sok szempontból és alaposan mutatja be választott témáját, a huszadik század közepének történetét, úgy, hogy ezalatt érdekes figurákkal és élettörténeteikkel ismerteti meg olvasóját, a Závadától megszokott (de mindig másképpen megvalósuló) szokatlan időkezeléssel és narrációval, de rendkívül lendületesen és élvezetes stílusban.

Kolozsi Orsolya

110

tiszatáj

Az ismeretlen nőtől az ismeretlen férfiig
VILLÁNYI L ÁSZLÓ: VALAKI MAJD ( ISMERETLEN KÖLTŐNŐK VERSEI )

Orpheusz Kiadó
Budapest, 2008
78 oldal, 1500 Ft

Villányi László utóbbi kötetei (Vivaldi naplójából, időközben, volna a szerelem) mind a közönség, mind a kritika részéről kedvező fogadtatásban részesültek. Nem meglepő
ezért az, hogy a szerző a forma és a hangütés terén hű marad saját poétikájához a valaki majd – ismeretlen költőnők
versei – című versfüzérben. A rövid (négysoros) forma, a finom, leginkább a sejtetésben nagyszerű versnyelv, a derűsen rezignált modalitás talán a legletisztultabb Villányiverseket eredményezte e versfüzér darabjaiban
Már a fent említett három kötetben is nagyon fontos
szerepet kapott a nő és a nőiség-tematika. A volna a szerelem című kötet ún. boldogságverseket tartalmaz, s bizonyos szempontból már ott megjelenik az új Villányi-kötet
alapötlete a nők akiket szerethettem volna c. versben:
Ha máskor indulnak el, vagy máshová,
ha megszólítanak a már ismerős hangon
ha okosabb szemük, formásabb fenekük,
ha versem félretéve engem olvasgatnak,
ha füst helyett költészet szagú szájuk,
a nők, a nők, akiket szerethettem volna.

A szöveg arra utal, hogy ebben a poétikában a történő valóságnak integráns részei
a meg nem történtek, a lehetőségnek megmaradt képzeleti- és vágyvalóságok. A valaki
majd kötet megerősíti ezt a feltételezést, azzal kiegészítve, ez a költészet a nő felől, a nőn
keresztül válik írhatóvá. Azt mondhatjuk, hogy Villányi László költészetének egyre állandósuló komponense a Múzsa, aminek további poétikai megerősítéséhez az új kötet – beszédhelyzeténél fogva – jelentősen hozzájárul.
A kötet fikcióját követve ismeretlen költőnők vallomásait olvashatjuk.
A szövegek egy arabeszkszerű variációsor rajzolatát adják, „női nyelvek” gazdag, izgalmas változatosságában szólal meg a szerző. Ezen transzformáció következtében a férfiúi és női hang közt egy folyamatos áramlás, egymásra utalás indulhat meg, ami egyfajta
eldönthetetlen lebegésbe tartja az egyes szövegeket. Az ismeretlen költőnők mind mások,
mégis ugyanaz a hang „tartja fogva” őket: a versek pillanatképek, impressziók, időfoszlányok, a maguk pillanatnyiságában mégis képesek az indirekt gondolatiság irányába elmélyülni. Nagyon fontos része e szövegeknek a körülöttük kibontakozó csend-dimenzió,
ami mintegy termőtalaja a verssé váló hangnak.

2009. július

111
Milyen szépen kuszálódik össze feltűzött
hajad, szólt szemérmesen, s folytattam
magamban, ha eljön a szerelem ideje,
majd ez legyen a sorsa lélegzetemnek is.
(ha eljön
Ismeretlen kínai költőnő verse)

Villányi szerepköltészete nem pusztán egy erős hagyományba való belépésként értelmezhető, hiszen a szerepek, szólamok el- és megrendezésével a szerző izgalmas kísérletezést is folytat.
Mi a kísérlet tárgya, avagy ki a kísérlet alanya a valaki majd – ismeretlen költőnők
versei című kötetben? Miért írja egy ismert férfi költő az ismeretlen költőnők verseit –
miért ezeket a verseket írja?
A szerzői én többszörös transzformációja (ismeretlen, költőnő) Villányi költészetében
a Vivaldi naplójából című kötetben már rendkívül szerencsés választásnak bizonyult jelezve, hogy a szerző kiválóan imitálja a Másik lelki rezdüléseit, vágyait akkor, ha benne
lelki rokonságot tud felfedezni önmagával. Az ismeretlen költőnők mind ilyen lelki rokonok: nők Villányi László lelkében, és e szimbiózissal együtt válik tapasztalattá a lehetséges
nők lelkében élő költő. A versek valójában az én és a másik, férfi és nő, nő és nő közti örök
áttűnés a lenyomatai, s mint ilyenek az emberi lélek rendkívüli tágasságát teszik meg maguk gondolati keretévé.
Valaki majd. Egy személy nélküli idő és idő nélküli személy vonatkozásrendszerében,
mint egy cím nélküli küldemény, keresi a szó azt, akihez szólhat, s bolyong önmaga címzettjére vágyva. „Ha az egyes költemények (küldemények vagy ajánlások alakjában) képesek is konkrét személyeket megcélozni – a költészetnek mint egésznek mindig a többékevésbé távoli ismeretlen a címzettje, akinek létezésében a költő nem kételkedhet anélkül,
hogy önmagában ne kételkedne.” Oszip Mandelstam nagyszerű szavai úgy láttatják a költött szó sajátos létmódját, természetrajzát, mint egy alakulástörténet erővonalai mentén
képződő tér-időrendszert. Azonban a rendszer origója – a szerző, a szavakká lényegült lét
hordozója, lényegileg kívül van az általa akart koordinátarendszeren, amennyiben az mindig csak mint érkezésben levő válik lehetségessé, csak mint jövő nyerheti el a kontúrjait.
A vers így egy „majd” jegyében útjára bocsájtott szó, s amivel szemben útnak indul, az
lényegileg ismeretlen. Amiről Oszip Mandelstam beszél, az a poétika személyességének és
személytelenségének problematikája és bonyolult viszonyrendszere. A vers nem lehet
más, mint egy személyesség kihelyezése/kihelyeződése a „majd” reményében egy személytelen téridőbe. A „majd” itt mindig egy „valakit” jelent, aki mintegy kilépve az anonimitás kontinuumából, a szót „önmagára váltja”, amikor önmagát a szó címzettjeként
ismeri fel. Ez a felismerés az újrarealizált személyesség formáját ölti. Ekkor a „valaki
majd” ködéből egy név és egy perc válik le és különül el. Ez az új személyesség természetesen nem valami eredetinek az újra működésbe hozatala, hanem egy új működés lehetőségének felismerése, azaz egy új személyesség, új viszony születése, aminek során a vers lép
ki személytelen anonimitásából. A versszó így arra az ismeretlenre vágyik, akiben ismerősként hangozhat fel. A vers, mint célját kereső bolyongás, tehát olyan interperszonális
mezőbe vettetett, amiben két ismeretlen között valamiféle ismerősségi viszony születik/születhet. Mindig mint ismeretlen íródik, és egy ismeretlen irányában szólal meg. En-

112

tiszatáj

nek az elküldésben való létnek vagy küldemény jellegnek a valóságában „a költő nem kételkedhet anélkül, hogy önmagában ne kételkedne.” A távolságok, az utak és az idők
azonban nem tervezhetők, bizonyosság itt csak létezésekre vonatkozhat. Ily módon a költészet tere létek és létezések köztes tere, sőt maga is csak azok által létező tér. Ez az Én és
Te kölcsönösségében történő megképződés, mint erőtér jelenti egy költészet erejét, de ez
alakítja azt a dinamikát és bizonytalanságot is, ami által a költői szó mindig kivettetésben
van önnön státuszából. A költői szó tehát újra és újra elhagyja eredetét, és csak önmaga
másikaként tud megjelenni. Amennyiben ily módon távol van önmagától, s valamiféle
köztesség formáját ölti fel, annyiban elkerülhetetlenül ironikus is a léte.
Villányi László verseinek poétikája egyre nyilvánvalóbb formában tudatosítja ezt a köztes létből fakadó iróniát. Ám nem pusztán a szerepköltészetből fakadó személytelenség
iróniájáról van szó. Oszip Mandelstam gondolata egyértelművé teszi, hogy a költészetképző összetevők (szerzői én-ismeretlen címzett) olyan szerepek, amelyek mindig egy
énné és egy énben realizálódnak. Ebben a költészetben már Az alma íze című kötettől
kezdve az irónia mint nagyon finom egyensúlyteremtő aspektus van jelen, elsősorban abból fakadóan, hogy a Villányi-versbeszéd a lírai közlés alaptermészetét alkotó (látens) énte viszonyt egy mindig rendkívül erősen kontúrozott én–te dialógussá konkretizálja. Ennek a dialógusnak szolgált narratív keretül korábban a napló (Vivaldi naplójából) vagy az
előző Villányi-kötetben a vallomásos versbeszéd (volna a szerelem). Az interperszonalitás
mindkét esetben rendkívül hangsúlyossá teszi a versek címzettségét mind a szövegvalóságban megképződő ismeretlen te, mind az mandelstami értelemben vett ismeretlen címzett irányában. Az én-beszéd imitációja figurálissá válik abból a szempontból, hogy egy
élet-és személyiségtörténet dimenziójában válik értelmezhetővé. Ennek a sajátos dimenziónak a produktivitását azok a helyettesítési viszonyok jelentik, amelyek az élet és a történet, én és te, vers és valóság, itt és ott (stb.) kettőségei közt teremtődnek meg, mint
ahogy ez a versek köztes létéből, úton valóságából fakad.
Villányi László új könyve, a valaki majd részben megőrzi és folytatja korábbi köteteinek poétikáját, részben azonban – éppen a helyettesítések sajátossága révén – radikalizálja a vers mint küldemény által mozgásba hozott viszonyokat. A valaki majd című kötet
ismeretlen költőnők verseit tartalmazza, s mint ilyen hatvankilenc versből álló gyűjtemény. A könyv formálisan valamiféle antológia-szerkezetet sugalmaz, a címek alapján egy
földrajzi szempontot érvényesítő válogatással állunk szemben, valójában azonban a nőiség
és az ettől elválaszthatatlan ismeretlenség-problematika jelenti a versközösséget. Az
ismeretlen költőnők versei természetesen mind valakihez szólnak és valamiről/valakiről
szólnak. Amiről az ismeretlen költőnők implikatíve szólnak az a férfi számára mindig ismeretlen nőiség. A téma nem mint egy lényeg felé közeledés bomlik ki, és nem is nem is
árul el semmit erről a lényegiségről, ami oly ismeretlen és olyannyira női. A szemlélet középpontjában a nő önmagával való közössége és közelsége áll. Ez az én-azonosság határozza meg azt a viszonyrendszert, amiben a férfi mint ismeretlenség (idegenség?) jelenhet
csak meg, annak ellenére, hogy a viszonyrendszerben az érzékiség (testiség) rendkívül
hangsúlyos szerepet kap. George Simmel nagyon pontosan határozza meg ezt a kettősséget: „A jellegzetesen beteljesedett nőnél sok, teljesen nembeli, voltaképpen teljesen személytelen vonás egészen személyessé lesz, annyira belülről létrehozott, mintha csak
most lépne először a személyiség egyediségéből a napvilágra. Bizonyára semmi sem ál-

2009. július

113

talánosabb az erotikus kapcsolatoknál, ám míg a férfi számtalanszor ilyennek érzi és kezeli őket, addig a nő számára mintha sajátosan személyes sorsot jelentenének, nem egy
vele megtörténő nembeli eseményt, hanem bensőleg legsajátabb tevékenységét.” (George
Simmel: Az abszolút és a relatív a nemek közti viszonyban)
Az ismeretlen költőnők szólása mindig a másik megképzésének/kiképzésének az eszköze, valójában azonban önmagukról szólnak, és csak önmagukról tudnak szólni. E tekintetben az olvasóhoz mint végső címzetthez hatvankilenc helyről hatvankilenc olyan
küldemény érkezik, mely szinte kiköveteli a versek én–te viszonyával való szembesülést és
önreflexiót. Mindegyik üzenet egy-egy életvilág aktualitásának kristálya, egy vágy, gondolat vagy emlék rögzítésével üt rést egy ismeretlenség, anonimitás néma falán mégpedig
úgy, hogy a szövegvalóság inkontingenciájában a kép, a szó (a szókép) valami sűrűsödés
formája legyen. Ebben a koncentráltságban ugyanis meg kell jelenni az Egésznek. A költőnők számára adatott négy sor a fel- és megmutatás tere, ami alatt és körül az ismeretlenség fehér tartománya. A szerkezeti ismétlődés „levegőtlen présében” a lényeg-jelenség
(Kosztolányival szólva felszín-mélység) nagy hagyományú problémaköre artikulálódik. Mi
az a lényegi „maradék”, ami a radikális szelekció után arra a küldetésre hivatott, hogy egy
autonóm egész jelölője és képviselője legyen? Mi az, ami a négy sornyi térben, az ismeretlenség felszínén és felületén, mint lényeg, kicsapódik. E tekintetben az ismeretlen költőnők szövegei a nőiség különböző létmódjainak koncentrátumai. A versek alkotta metonimikus sorozatnak ugyanis minden darabja a feminitás egy-egy ars poeticája abban a
klasszikus formában, hogy az énmeghatározás mindig a férfival való viszony összefüggésrendszerében történik. Így, ami e nőiségekben közös, az a férfi felé fordítottság. A könyv
igazi hőse, a négysorosok tárgya így voltaképpen a férfi, aki vagy már létező vagy még eljövendő, s tudatosan vagy tudatlanul egy várakozás vonzásában létezik. Az a szembetűnő
szerzői megoldás, hogy a költőnők lemondanak a couleure locale – ok individualizáló és
egzotikumteremtő lehetőségéről, arra utal, hogy a kulturális-területi sors- és életmeghatározottságok felszíne mögött mintegy tiszta formában megőrződik a női lét azonossága és
közössége. A lokalitások sematizált jelzése csak néhány szövegben érzékelhető olyan
tárgyimitációk formájában, amelyek a lírai beszédbe legtöbbször disszonáns elemként kerülnek, és egyben ironizálják is a lírai alapregisztert. A disszonancia és az irónia abból fakad, hogy a versek emocionalitásába, poétikusságába belehelyezett tárgyiságok „visszakapcsolják” a versvalóságot a hétköznapiság realitásába. A nem lokalitást teremtő konkréciók azonban szinte minden szövegben centrális szerepet vállalnak, mintha a szövegből
„szétnyíló” élethelyzetek, történetdarabkák egy-egy tárgy köré rendeződnének, és ebben
a tárgyban koncentrálódnának és rögzülnének. Ez a homogenizáció a felszíni felületeken
valami ősi, archetípusos viszony továbbélésére utal, hiszen a költőnők egy patriarchális
vonatkozásrendszeren belül nyilatkoznak. A költőnők többszörös férfi általi fogva tartottsága azonban nem eredményez lényegi oppozíciókat, sőt több versben (se tudtam, érzését
is, rizsföld mellé, úgy meredt, mielőtt még…) határozottan az érzelmi események nő általi
irányítottsága válik hangsúlyossá. Így tehát nagyon érdekes játék a jön létre az alapok és
a jelenségek interferenciájában. A játék azt az újabb időkben megteremtődő belátást
szituálja újra és újra, amit Jacques Derrida úgy fogalmazott meg, hogy a nő lényege a lényegiségek eltűnése. „Nincs olyan, hogy a nő lényege, mert a nő eltérít és eltér önmagától. Végtelen, feneketlen mélységbe nyel el minden lényegiséget, minden azonosságot,

114

tiszatáj

minden tulajdont.” A ciklus darabjainak egyik fontos összetevője annak az eltérésnek a kimutatása, leleplezése, ami a beszélő valósága és a beszélőt elképzelő (férfi) valóságképe
közt képződik. A (női) valóság és a (férfi) fantázia közt megnyíló (néha konkrét, néha
szimbolikus) távolságok a beszélő eltérülésének a mértékét adják.
Állíthat bármit a fogas, hogy biztosan
nem volt véletlen feledékenységem,
hónapok óta mindhiába képzelődsz
és nem érted, sálamért mentem vissza.
(óta mindhiába
ismeretlen norvég költőnő verse)

Ha az ismeretlen költőnők versei rések vagy ablakok, melyek révén az elmélyülő inkontingens valóság nyílik vagy zárul, akkor a küldemény leginkább képeslap. Portréfelület, a vers olyan felületi portré, amely könnyedén felvitt vonalaival csak sejteni enged. Ebből fakadóan erősen impresszionisztikusak a versek A könyv egészének egyik tétje éppen
az, sikerül-e megalkotni a hatvankilenc szuverén portrét, azaz hatvankilenc hangot, hangulatot, s így az autonóm regiszterek sokaságával teremteni meg a komplexitást. A versek
domináns eleme a portrékat plasztikussá tevő hangulat. „A hangulat a műalkotás egy
pillanatának érintkezése az élvező lelkének egy pillanatával, de ha szakadatlan hangulatoknak sora is valaminek hatása, az maga mégis több, mégis valami egészen más,
mint ezeknek a hangulatoknak szünetlen, rendetlen és összefüggés nélküli egymásutánja.” (Lukács György: Esztétikai kultúra) Az impresszionisztikus, pillanatokhoz tapadt
kultúra kiviszi a felületre a művészet hatáslehetőségeit. Villányi kötetének talán leghangsúlyosabb kérdése ezzel a felületiséggel való szembenézés, a felületek teherbíró képességének vizsgálata.
Ha a kötetet az E/1-es megszólalások referencialitása felől vizsgáljuk, azt mondhatjuk,
hogy egy nő-katalógust tart a kezében az olvasó. Ennek a katalógusnak az a sajátossága,
hogy valójában egy férfi tudatában (lelki, szívbéli tapasztalatában) megképződő és megképezhető női alakok, típusok, hangok sokszínűsége kerül mérlegre. Az egyes szövegekben
a beszéd többszörös áttételei folytán belső feszültséget teremt az az izgalmas polifonikusság, hogy egy férfi (szerző) elváráshorizontjában lehetséges nők férfire vonatkozó elváráshorizontja a férfit rajzolja körül. A körülrajzolás vonalvezetése többnyire kritikus (gúnyos,
ironikus), és az én–te viszonyban szinte mindig megképződő távolságra úgy tekint, mint
ami, a férfinek a helyzetben való inkompatibilitásából, lelki vakságából ered. Ebben a szemléletben megfordul a derridai nőértelmezése, hiszen az eltérés/eltérülés (egy helyzet lényegének a fel nem ismerése) a férfi mozgásának (létének) válik állandó jellemzőjévé.
Megtanított felismerni a hangok árnyalatát,
de amikor ágyamra sütött a hold, s kottával
takartam mezítlen mellemet, bizony nem arra
vágytam, hogy némán hegedűjét vegye kézbe.
(bizony nem
ismeretlen madagaszkári költőnő verse)

A másikkal szembeni elváráshorizontok közti meg nem felelés, mint a fenti vers is
jelzi, többnyire cselekvés-elvétésekben nyilatkozik meg. A lehetséges és szükséges cselek-

2009. július

115

vés fel nem ismerése miatt a végrehajtott, realizálódó férficselekvés reménytelenségre
kárhoztatott, s éppen vaksága következtében lesz a gúny tárgya.
Fogadni mernék, már elképzelted fenekemet
a bicikli nyergében, hajnali rizsföld mellé
gondoltál (poétikus párába), de ábrándozásod
hiábavaló, mögöttem tekerni nem fogsz soha.
(rizsföld mellé
ismeretlen laoszi költőnő verse)

A hatvankilenc vers mint nők seregszemléje úgy mutatja be a típusok, vágyak, szándékok gazdag sorát, hogy a bennük valójában a típus és az individuum közti finom átmenetelek jelennek meg. Bár a megnyilatkozások mögött minden esetben felismerhető egy típus vagy tipikusság (általános érvényűség), a szövegek mégis ügyesen lavíroznak a sztereotípiák fenyegető közelségében. Az alaphelyzetre vonatkozóan fontos az az értelmezői
belátás, hogy a költőnők ismeretlensége költészetük ismeretlenségéből fakad, s ebben
a minősítésben automatikusan jelen van egy a versek nívójára irányuló kritikai aspektus.
Az, hogy milyen poétikai értékkel bírnak ezek a versek, az ismeretlen költőnők tehetségére, költői felkészültségére irányuló kérdés. Milyen költőnők ezek a költőnők? (Jók vagy
rosszak, felszínesek vagy mélyek? Alapvetően nem az ezekre a kérdésekre adott válasz
határozhatja meg őket, hanem az, hogy ismeretlenek.) Ám ha az ismeretlenségben sikerül
megképződni egy hangnak mint individualitásnak, azaz a hang nem válik sztereotípiák,
nyelvi konvenciók rabjává, akkor a megnyilatkozás poétizálódhat. Jól érezhető az a hangsúlyos szerzői figyelem, ami az egyes szövegek sajátosságának, különbözőségének, egésztől való függetlenségének megteremtését irányítja. A formaismétlődés azért nem eredményez monotóniát, mert a mondatszerkezetek gazdag variációsora, folyamatos belső átrendeződéseket mutat. A kötet minden négysorosa egy mondategész, s mint ilyen újra és újra
próbára teszi a mondat teherbíró képességét. (Az üzenetek beszélői szándék a meghökkentően monolit, egy szövegtől eltekintve a kötet kizárólag kijelentő mondatokat tartalmaz.)
Érdekes szerkezeti eljárás működik a címadásban is, hiszen a címek a hozzájuk tartozó
szólánc olyan elemei, amelyek tagmondatok határán helyezkednek el. A határhelyzetből
fakadóan többnyire a grammatikalitás hordozói: kötőszók, névmások, tagadószók – (ez
utóbbi hangsúlyossága nagyon szembetűnő pl. nem, ne, sem, se), azaz a jelentésösszefüggés szempontjából szemantikai minimálelemek. Az időközben című kötettől kezdve Villányi László költészetének izgalmas kísérlete szemantikai minimálértékek terhelése és kisajátítása. (Rendkívül érdekes a kéttagú nyelvi egységeknek a címben megjelenő sorozata,
mintha általuk egy sokszor keleties, couleure locale-okat teremtő karakter ütne át nyelvünkön. (ha majd, ott lent, nem hagy, még nem stb.)
A felszíni sokszínűség az alapok azonosságát takarja. Ez még a nyilvánvalóan elkülönülő alapregisztereket illetően is igaz. A tartózkodó/várakozó nő típusa (többé nem, zápor
után) mellett a kiábrándult (alig jutott, lelkesen első), a józan, realista (még nem, bíztatást ne) és a kacér, buja (ott lent, fogja föl) szerepét megszólaltató szövegek voltaképpen
az érzékiség különböző hőfokú regisztereinek felelnek meg. Ez a skála kereszteződik az
életkorok szerinti „eloszlással”. A két szélső pólus a lelkesen első kamaszbeszéde és a hajóval is idősödő költőnője. A kereszteződő elkülönböződések azonossága egy a feminitásra

116

tiszatáj

vonatkozó lényegi férfitapasztalatot közöl. (A nőben megjelenő típus és egyediség viszonyáról azt mondja Simmel, hogy a nő személyes alkata szorosabban kötődik típusa általánosságához mint a férfié, de ez a típus valami egyedit képvisel az általános emberin belül.
Könnyebb meghatározni a nőt, mint a férfit, s nehezebb egy bizonyos nőt meghatározni,
mint egy bizonyos férfit.) A fenti szólamok közül talán legkoherensebb – a magyar irodalomban Janus Pannoniussal megjelenő – erotikus versbeszéd. Ezek a versek (ott lent,
fogja föl, mégis görcsölt, hegyén se) az általában esztétizáló, visszafogott nyelvezetnél
leplezetlenebbül szólnak, bár bennük is működik egy „felülíró” poétizáció, ami esztétizálja
és kioltja az erotikus nyelvezet „vadságát”. A hang bujasága természetessé válik, motívumaival és gondolkodásmódjával a fenti érzékiségskálán szinte mint szükségszerűség jelenik meg. Ennek következtében az intimitás finom körein belül marad. Ez sajátos nyelvi finomság tovább hangolódik azáltal, hogy az erotizáló beszéd gyakran a nyelvi játék (polifóniák, homofóniák) formáját ölti.
valósággal rávetette magát csiklómra,
olyan gyengédséggel és erővel, mint aki
évek óta (bár nevem nyelve hegyén se),
többé nem, pedig élveztem becsülettel.
(hegyén se
ismeretlen belorusz költőnő verse)

Az erotikus versekben maga a test válik üzenetté, küldeménnyé. A költőnők „képeslapjai” így a férfi–nő viszony olyan tablóját adják, amelyben a nő, mint a testről döntő szót
kimondó ágens jelenik meg. A saját testét visszatartó, azt a másiktól megvonó, és helyette
üzenetet író költészettől a testtel és a testét író női költészetig ívelnek az ars poeticák. Az
a realizmus, amelynek következtében a versek többségében a test – az én és ennek következtében a másik teste – az egyes szituációk legfőbb tétje, a fantázia és a valóság határán
tartja meg a szövegeket. Az ismeretlen nőiség csak annyiban válik ismerőssé, hogy előrajzoljon egy másik (tipikus) ismeretlenséget, a férfiét. A kötet alapfikciója így hitelesen
modellája a Másikra vonatkozó mindenkori emberi tapasztalatot, melyben középponti
problémaként az jelenik meg, hogy a Másikra irányuló én maga is mindig egy Másik. Úgy
tűnik, hogy ebben a tapasztalatrendszerben Villányi László számára a költészet azzal a nagyon komoly küldetéssel bír, hogy a kölcsönös és többszörös ismeretlenségeket „átfordítsa” az ismerősség viszonyrendszerébe. Ennek köszönhető, hogy Villányi költészetében
a Múzsa alakváltozataiban is megőrzött stabilitása a szerelmi viszony egyszerű jelölésénél
lényegesen nagyobb terheket és téteket mozgat és tart fenn. A valaki majd kötet négysorosai ebben az értelemben a lét elviselhetetlen terhe és könnyedsége közti sikeres
egyensúly mindenkori lehetőségét reprezentálják.

Komálovics Zoltán

Baka István életműsorozata. A Műfordítások III. megjelenésével teljessé vált a
Tiszatáj 2003-ban indított sorozata, melynek hat kötete a következő: Versek
(2003), Próza, dráma (2005), Publicisztikák, beszélgetések (2006), Műfordítások I. (2008), Műfordítások II. (2008), Műfordítások III. (2009). A most
megjelent harmadik műfordításkötet két nagysikerű orosz dráma – Vvegyenszkij: Ivanovék karácsonya, Jerofejev: Walpurgis-éj (avagy a kormányzó léptei) –
fordítását tartalmazza, valamint Baka István nyersfordítás alapján készült svéd,
lett, litván, grúz, cseh, szlovák, lengyel, bolgár és szlovén átköltéseit. A sorozatnak kezdettől szerkesztője és szöveggondozója volt Bombitz Attila, a három műfordításkötet munkálataiba Szőke Katalin kapcsolódott be. Folyamatos és nélkülözhetetlen segítséget kaptunk a Baka István Alapítványtól, személy szerint
Baka Tündétől. A hat kötet borítói Pataki Ferenc festményeinek fölhasználásával
készültek. Köszönjük munkájukat!
Az életműsorozat hat kötetének a bemutatója 2009. június 3-án volt a Petőfi
Irodalmi Múzeum dísztermében. Az estet Gáspár György vezette, a beszélgetésben Bombitz Attila, Füzi László, Olasz Sándor és Szőke Katalin vett részt. Közreműködött Huzella Péter előadóművész és Széles Tamás színművész. Ez a program ismétlődött meg június 5-én a szegedi Grand Caféban.
*
Az idei Faludy-díj átadására június 17-én került sor a Szegedi Tudományegyetem
Rektori Hivatalában. A pályakezdő alkotóknak járó díjat 2009-ben Lázár Bence
Andrásnak adományozta a kuratórium.
Augusztusi számunk tartalmából
JUHÁSZ FERENC, TŐZSÉR ÁRPÁD, SZEPESI ATTILA, HARTAY CSABA versei
MÓRA FERENC –ZALÁN TIBOR: Rab ember fiai II. felvonás
FERDINANDY GYÖRGY, HORVÁTH PÉTER prózája
FÜZI LÁSZLÓ esszéje

Ára: 500 Ft
Előfizetőknek: 400 Ft

Baka István életműsorozat

B A K A

I S T V Á N

ÓSSZIOYUjrOTl
VI I I M K

nka

Nemzeti Kulturális Alap

9"770 1 33 1 1 6 0 0 8

0 9 0 0 7

