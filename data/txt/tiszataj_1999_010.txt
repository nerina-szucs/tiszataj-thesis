tiszatáj
1999. O K T Ó B E R

* 53.

ÉVF.

Kovács András Ferenc, Marno János,
Lászlóffy Aladár versei
Podmaniczky Szilárd, Hász Róbert prózája
„Honnan jövünk? Mik vagyunk?
Hová megyünk?"
(Kibédi Varga Áron, Trogmayer Ottó írása)

Vekerdi László az Új Forrásról
Diákmelléklet: Széles Klára
tanulmánya

tiszatáj
IRODALMI FOLYÓIRAT

Főszerkesztő:
OLASZ SÁNDOR
A szerkesztőség tagjai:

ANNUS GÁBOR
(művészeti szerkesztő)

HAJÓS JÓZSEFNÉ
(szerkesztőségi titkár)

HÁSZ RÓBERT
(olvasószerkesztő; próza)

tiszatáj
Megjelenteti a Tiszatáj Alapítvány Kuratóriuma
a Csongrád Megyei Önkormányzat, Szeged Megyei Jogú Város Önkormányzata,
a József Attila Alapítvány, a Soros Alapítvány és a Nemzeti Kulturális Alap támogatásával.
Felelős kiadó: Tiszatáj Alapítvány.
Szedés, tördelés: Tiszatáj Alapítvány.
A lapot nyomja: Officina Tannyomda, Szeged.
Felelős vezető: Dr. Kékes Tiborné.
Szerkesztőség: 6741 Szeged, Rákóczi tér 1. Tel. és fax: (62) 421-549. Levélcím: 6701 Szeged, Pf. 149.
Terjeszti a HÍRKER Rt. és az N H Rt. Előfizethető a hírlapkézbesítőknél és a Hírlapelőfizetési
Irodában (Budapest, XIII. Lehel u. 10/A, levélcím: HELIR, Budapest 1900), ezen kívül Budapesten a Magyar Posta Rt. Hírlapüzletági Igazgatósága kerületi ügyfélszolgálati irodáin, vidéken
a postahivatalokban; közvetlenül vagy postautalványon, valamint átutalással a Postabank Rt.
11991102-02102799-00000000 pénzforgalmi jelzőszámra.
Egyes szám ára: 100 forint.
Előfizetési díj: negyedévre 300, fél évre 600, egész évre 1200 forint.
ISSN 0133 1167

Tartalom
LIII. ÉVFOLYAM, 10. SZÁM
1999. OKTÓBER
KOVÁCS ANDRÁS FERENC: Ophelio Barbaro búcsúzik; A mintajambus egyre drámaibb ......................
LÁSZLÓFFY ALADÁR: Honlelet; Kronosz ó ma! ..........
GÁNGOLY ATTILA: Lázár átka ....................................
SZÖLLŐSI ZOLTÁN: Ha könyörög; Mindig; Várok;
Mongol napló ..........................................................
PODMANICZKY SZILÁRD: Elvetemült naplók (hu.) .......
PINTÉR LAJOS: Négysoros; Azt hiszi; Párbeszéd ..........
MARNO JÁNOS: Alak(talanság)vázlatok ........................
HÁSZ RÓBERT: Végvár az időben (Részlet) ..................
DOBOZI ESZTER: Rekonstrukció; Metszet; x x x ..........
SILAY FERENC: Évszakok között; Apámnak nincsen
Krisztus arca ............................................................

3
6
8
17
20
25
26
30
46
48

Az Új Forrás 30 évére
VEKERDI LÁSZLÓ: Monostori Imre az Új Forrás vonzásában .....................................................................

50

„Honnan jövünk? Mik vagyunk? Hová megyünk?”
TROGMAYER OTTÓ: Embermértékű idő (avagy a távcső melyik végén nézzük magunkat?) ......................
KIBÉDI VARGA ÁRON: A multikulturalitás felé ...........

61
66

ÖRÖKSÉG
KOVÁCS SÁNDOR IVÁN: „Egy magyar Faust” (Molnár, Kepler, Tőzsér) ................................................
PÉTER LÁSZLÓ: Még egyszer: Illyés és a Tiszatáj (Harminc levele Annus Józsefhez) ..................................

70
77

KRITIKA
KULCSÁR-SZABÓ ZOLTÁN: Az emlékezet könyve
(Oravecz Imre: Halászóember) ...............................
SÁNTHA ATTILA: Nagy érzelmek, jó mondatok, rossz
szavak (Demény Péter: Bolyongás) .........................
GEROLD LÁSZLÓ: Főszerepben az irodalom (Bori Imre:
A jugoszláviai magyar irodalom története) .............

88
94
96

„A Tisza-parton mit keresek?”
HOLLÓSI ZSOLT: „Csak teleolvasom az üres oldalakat”
(Beszélgetés Podmaniczky Szilárddal) ..................... 100
BÍRÓ ZOLTÁN: A Tiszatáj köszöntése (Magyar Örökség-díj 1999) .............................................................. 111
Szerkesztői asztal ........................................... a belső borítón

ILLUSZTRÁCIÓ
BERNÁTH CSABA grafikái a 7., 19., 24., 45., 61., 77., 94.
és a 100. oldalon

DIÁKMELLÉKLET
SZÉLES KLÁRA: Mit látsz Lászlóffy Aladár íróasztalán?

KOVÁCS ANDRÁS FERENC

Ophelio Barbaro búcsúzik
Elég a játék!… Add a zálogom,
Add vissza már ribanc reményemet,
Mit szűk idő szívéhez úgy szorongat,
Mint sanda gyermek ámult rongybubát,
Kit összecsókol, altat, áltat, óv,
De néha megszid, eldob, ráncigál,
Szeszélyesen tapossa alja sárba,
De mégsem adná semmiért… Mi is
Rosszul szerettük egymást, kedvesem,
Rosszkor kívántuk egymást meg galád,
Kis fattyú korban, mely fukar szeretni,
mert képtelen s lágy szépet nemzeni:
Nem ért csodákhoz, új varázslatokhoz,
Mert számító, szemforgató, rideg
Erényekkel legőgölő bitang,
Eszményekkel vigéckedő csaló,
Ki eltúrkálgat eszmék szennyesében,
Pökhendi képpel váj hazug piszokba,
S megél a szellem görcsösült szemetjén.
Rosszkor szerettünk, rosszkor gyűlöltünk:
Rossz, rossz kor ez, bocsásd meg, szűzi némber,
Hogy benne mind-mind rosszabbak leszünk,
Romlékonyabbak, mint a földkerekség,
Mely almaként ring pördülőn a légben,
S a puszta semmi ágbogán fityegve
Rohad belül, s kívül más színt mutat,
Mikéntha férgek színjátéka volna!

4

tiszatáj
Ekképp az elme vétkesebb a húsnál,
A szó csupán a szolgaság lotyója,
S csak színlelő nyelv pönget önszerelmet,
Hisz kapható hatalmi kurvaságra.
S a lélek, hogyha szajha lángra gyullad,
Dilettáns céda módra dörgölőzik,
S magát riszálva cafkákhoz tapad –
Rögvest rühös lesz, elringyósodik.
Nagyobb rimává válik nálad is,
Ki már ripacskos hősi harsogóknak,
Heveny senkiknek árulod magad,
Olcsón s fennkölten, mint a közmerevgörcs
Vagy népmorálba tespedt elmekórtan,
Te repedtsarkú, Tháliám, szerelmem.

A mintajambus egyre drámaibb
FECNIK, TANÍTVÁNYOKNAK
BARBARO (az udvaroncokhoz)
Kopók! Vadászni hajt Diana vére,
Csaholjatok csak, úgyis meghalok!
*
PROPERTIO (Cleliához)
Szívemben viszlek, mint egy szent ereklyét,
De hogyha megcsalsz, menten összetörlek!
*
MARINA (Messina hercegéhez)
Ily szörnyűségtől tán a szűzi hold sem
Mutatja arcát három hónapig,
Bár ő rideg s közömbös, mint a bűn.
*
KENT (Lady Laviniához)
Nagyon hideg már lelkem, asszonyom.
Bebúnék önbe, mint a síri féreg
A friss halottba, vagy mint sajtkukac
Rágnék lelkébe keskeny járatot.
*

1999. október

5
ARCHIPIADA (Pandushoz)
Vén csattogány, rekedten énekelsz!
Ha rács mögé bedugtak, fújhatod majd
Köcsögdudával foglárok dalát…
Ha hall Apollo, megreped belé –
Mármint fenékben, mint megannyi princessz,
Kit nyalka apród penget alkonyattájt,
Athéni zugban, árnyas pázsiton.
*
FLORENTIO (Caiushoz és a léhűtőkhöz)
Az éj leszállt. Gyerünk hát jó urak,
Talán megéri – oly vadászat ez,
Hol egyre megy már üldöző meg űzött!
*
CARDENIO (az udvaroncokhoz)
Szegény Barbaro, hirtelen kimúlt…
Vigyétek innen – hajnalig mulatnék.
Szegény Barbaro! Írjátok fölébe:
Non sanz droict. Négyszer: Non sanz droict.
Irány a kastély – régen vár az étel…
Non sanz droict!… A birkasült kihűl!

6

tiszatáj

LÁSZLÓFFY ALADÁR

Honlelet
Háromhúsz, éppen Isaszeg.
Az InterCity átrohan.
A mezőn csontos fű remeg,
hol összetörtek annyian.
Már fel se rezzennek, akik
(kevervén láthatatlanul
osztrákok magyar hamvait)
keblén virágföld alakul.
Megértik, hogy a délután
bizonyos percében a csend
a régi kardcsengés után
már vonatzengést jelent,
s befele fordulnak a táj
áttetsző jelképe szerint,
ahol most már a vas se fáj
s a golyó se üt át megint.
Én ütök még időkön át,
míg fel nem itat valaki,
mint Pallwitz végső vérnyomát
egy irgalmas Baradlay.

Kronosz ó ma!
Aggodalom a Balkán irodalma.
A Nyugat nem volt, mikor itt az alma
Párisz kezében égi kézigránát,
melynek szilánkja istennőket járt át.

1999. október

7
Most itt vagyunk, mint Odüsszeusz, télen,
hajói nélkül, meztelen-kevélyen
s még jóslat sincs, csak programok szeszélye
vet és vetít a virtuális térbe.
Mindössze skálák, kromoszómák, nyelvek
hordozzák még a trójai fa-elvet,
mely nélkül biztos véglegesen semmi
nem tudott volna vadnyugatra menni.

8

tiszatáj

GÁNGOLY ATTILA

Lázár átka*
„Amint lassan felült, balválla-tájt
egy teljes élet minden izma fájt.
Halála úgy letépve, mint a géz.
Mert feltámadni éppolyan nehéz.”
(Nemes Nagy Ágnes)
„Elvették (…) a követ, Jézus pedig felemelte a tekintetét, és azt mondta: 'Atyám, hálát adok neked, hogy meghallgattál. (…)'
Miután ezt mondta, hangosan kiáltott: 'Lázár,
jöjj ki!' És kijött a halott, keze és lába körülkötve pólyákkal, arca pedig kendővel…”
(János evangéliuma 11,41-44)

Nem is tudom hirtelenjében, honnan kezdjem…
A nevem Marcus Petronius Agricola. A tizenkettedik legio századosa vagyok, mely nagyobbára a Jordánon túli pihenőtelepen táborozik, az ezerszer
megátkozott sivatag peremén.
Magam is ott tartózkodtam néhány nappal ezelőttig, amikor is parancsnokom és egy másik centúrió társaságában, két zászlóalj felügyeletével Jeruzsálembe vonultunk, hogy a zsidók húsvétján segítsük a helyi egységeket a rend
megőrzésében. Az utóbbi évek folyamán tudniillik elszaporodtak a hőzöngők
errefelé: csupa mihaszna kalandor, politikai szédelgő vagy habókos próféta,
akiknek nem árt idejekorán a körmére nézni. Megbízható forrásból hallottam,
hogy az isteni Tiberius császárnak szintén nem egy álmatlan éjszakát okozott
e szomorú körülmény, s ha kelletlenül is, de fokozatosan növelte a Júdea provinciában állomásozó legionáriusok számát. Nyilván rossz szájízzel tette mindezt, hisz hadvezérként maga is alaposan megismerhette a sivatagi katonáskodás
nyűgét, a mindenüvé belopódzó homokot. Kiváló stratégák és tisztek (nem
egy közülük neves itáliai család sarja) kényelmetlensége vagy bosszúsága pedig
aligha szerez neki örömet, míg ő udvartartásával Capri szigetén vakációzik.
Nekünk sem róható fel ilyenformán, hogy Jeruzsálembe vezényelve a rendfenntartás mellett kitüntettük figyelmünkkel a fürdőket és nyilvánosházakat
* (Apokrif irat, melyet egy porlepte jelentést átdolgozva készített Polübiosz, a Palatium levéltárának írnoka Kr. u. 65 kora tavaszán, nem sokkal vértanúhalála előtt. Jómagam csak az
idézeteket választottam a kalandos úton kezembe került szöveghez, mellőzve a legszemernyibb filológusi beavatkozást is.)

1999. október

9

is. Zsidó nővel persze egyikőnknek sem akadhatott dolga. Ezeknek nemcsak
Róma-gyűlölete, de vallása is szigorúan tiltja, hogy körülmetéletlen férfiakkal
érintkezzenek. Annál több kedvünk telt a szír, egyiptomi és görög szajhákban,
akik hátunkat, combunkat meg vádlinkat szakszerűen gyúrták végig a fürdőcsarnokok pamlagán, hogy aztán valamely illatszerekkel teli bordély hűvösében egyéb téren is szolgálatunkra álljanak.
Nem erről akartam azonban írni, hanem arról, hogy parancsnokom egy
furcsa pletykát hallott valami Jézus nevű prófétáról, aki Isten fiának és a zsidók királyának nevezte magát. Ha igaz, amit róla sustorognak, olyan gyógyító
képességgel rendelkezik, hogy az párját ritkítja az orvoslás történetében.
A némát szólásra bírta e csodadoktor, a születésétől fogva vaknak látást adott,
hallást a siketnek, s a béna újra járt, minekutána ujjával megérintette. Számosan meggyógyultak csak attól, hogy rájuk emelte izzó pillantását, köztük leprások, ördögtől megszállottak, de még egy vérfolyásos asszony is. És ez mind
semmi, magyarázta parancsnokom kipirult ábrázattal, a boroskancsó fülét
markolászva. A holtakat is föltámasztotta, először egy Jairus nevezetű zsinagógai elöljáró süldőforma lánykáját, majd egy Nain városából való fiatalembert, végül pedig egy Lázár nevű földmívest, aki mindössze félórányi járóföldre
lakik Jeruzsálem falaitól, Betánia faluban.
Döbbenten hallgattam, szállásunk mennyezetét bámulva.
– El kell menned hozzá! – utasított parancsnokom. – Nyomozd ki, mi igaz
a szóbeszédből, aztán készíts jelentést!… Rólad föltételezem egyedül, hogy
mindennek utánajársz, kideríted, amit lehet, és elfogulatlanul ítélsz felőle.
Ez persze csak ravasz hízelgés volt, nem egyéb, hogy enyhítse berzenkedésem és rosszkedvem a kellemetlen megbízatás miatt.
– Egy egész cohorst magaddal vihetsz, Marcus, ha úgy látod jónak – tette
még hozzá. – És ha egyetlen hajad szála is meggörbül, eltörlöm a föld színéről
azt a falut… Holnap reggel kelj útra!
Az éjszaka jóformán le sem hunytam a szemem. Ide-oda forgolódva derékaljamon szakadatlan a názáreti Jézus járt az eszemben – mert ekképp emlegették e férfiút a jeruzsálemi sikátorok mélyén –, noha nem ismertem személyesen, s feletteseimhez hasonlóan tetteiről csak másodkézből értesültem.
Mint hírlik, egy ízben a vízen is járt – a Genezáret-tó felszínén, amit
a helybéliek (zömmel ágrólszakadt halászok, akárcsak tanítványainak java)
Galileai-tengernek neveznek. Más alkalommal pedig ezreket vendégelt meg
fejedelem módjára hét lepényből és néhány darab halból… Különös ember,
annyi szent, hatalma lehet a földön, még ha csak holmi zsidó hatalom is az,
nem több.
Talán meglepő, de már a kezdet kezdetén sem vélekedtem úgy, hogy kósza
mendemonda, a héberek ostoba vallási megszállottságának gyümölcse az egész
ügy. Szemlátomást parancsnokomat is lázba hozták a hírek, s kíváncsisága

10

tiszatáj

átragadt rám, habár reggel, mialatt a kíséretemül kiválogatott legionáriusok
a szamarakat nyergelték föl, inkább ógtam-mógtam magamban, semmint örültem az útnak. Miért kell ezt a szépnek ígérkező napot egy júdeai koszfészekben eltöltenem ahelyett, hogy élvezném a Kelet egyik leghíresebb metropolisának csodáit és kényelmét?
Épp kifelé kocogtunk a városból – kedvenc lovam gyöngélkedése és az út
rövidsége folytán ezúttal magam is beértem a szamárháttal –, mikor az utcákon tolongó tarka sokadalom handabandázásából kihámoztam, hogy éjjel
a zsidó nagytanács elfogatta Jézust, s alkalmasint a római helytartó kezére akarják adni, ítélje kereszthalálra. Csak holnap fogom megtudni, hogy Pilátus miképp döntött. (Számításom szerint ugyanis legkevesebb egy teljes napba telik,
míg sajátos küldetésemben sikerrel járok, s annyi tanúvallomás birtokába jutok, amennyi elegendő egy igényes jelentés megfogalmazásához.)
Betánia csakugyan félórányira esett a héberek szent városától, ahol az egész
világon szétszóródott zsidóság kőbe faragott jelképe, a Templom emelkedik az
ég felé. Tornyai még ide, a faluszélre is elsejlettek.
Az utolsó lépéseket gyalogszerrel tettem meg, összeszűkült szemmel, mert
mellkasomat valami kimondhatatlan érzés forrósította át, felajzó és zavarba
ejtő egyszerre. Csapatom nagy részét – kerülve a fölösleges riadalmat – a falu
határában táboroztattam le egy ciprusfa sátorformájú lombkoronája alá. Szigorúan meghagytam nekik, hogy csak segélyhívásainkat hallva tegyék be lábukat
a házak közé.
Házakat mondtam, de amint legényemmel, Flaccusszal és néhány trák legionistával bemasíroztunk, bizony rájöttem: Betánia nem több kidőlt-bedőlt
viskók meg kalyibák rendetlenül összerótt halmazánál. Újra arra gondoltam
(amiképp már oly sokszor Júdeába helyezésem óta), hogy a római civilizáció,
utaink és vízvezetékeink úgy kell ennek a beteges istenkeresésbe feledkezett
népnek, akár éhezőnek a falat kenyér.
A falubeliek többsége alighanem földjein dolgozott. A viskók előtt csak
éretlen kölykök hancúroztak a porban vagy méla tekintetű aggastyánok dünynyögtek maguk elé, no meg egynéhány asszony jött-ment. Egyikőjük el is ejtette a kezében tartott cserépfazekat, amikor megpillantott bennünket. Mivel
tűrhetően beszélem az arameus nyelvet – a hosszú szolgálat alatt ragadt rám
a Jordánon túl –, megtudakoltam tőle, merre lelem a halálból feltámadott Lázár
háza táját, mert szólni kívánok vele, ha lehetséges. Az asszony (amúgy takaros
teremtés) elfogódottan igazított útba, a legmagasabban épült viskóféleségre mutatva, melyet zöldellő csipkebokrok szegélyeztek.
– Ej, de kár, hogy olyan erényesek ezek a zsidó vadmacskák – súgta fülembe bizalmaskodón Flaccus, a bokrok felé menet. – Ha csak egyet is a kezem
közé kaphatnék…

1999. október

11

– Eszedbe ne jusson semmi meggondolatlanság, te fiú! – mordultam rá, mire
ő (új szokása szerint) rövidesen a názáreti Jézusról kezdett fecsegni, hogy eloszlassa esetleges neheztelésemet… Ez volt a Hippokratész is felülmúló nagy orvos egyik utolsó csodatétele, mely tudomásomra jutott a kivégzése előtt. Egy
kapernaumi százados szolgájával történt az eset; a magát istenfinak mondó
próféta oly módon állította talpra szegény ördögöt, hogy be sem tette lábát
a centúrió födele alá.
– Pedig a szolga már a végét járta, mikor gazdájának eszébe jutott a názáreti,
aki aztán egykettőre elintézte a dolgot… – fejezte be ravaszkásan elkerekülő
szemmel Flaccus, mintha csakugyan hinné a mondottakat. Magában nyilván
úgy okoskodott, hogy Rómában a legostobább proletárok is dajkamesének
csúfolnának egy efféle adomát.
Flaccus persze tovább sugdosott volna a fülembe, ám ekkor egy rémisztő
külsejű, madárijesztőforma alakot pillantottunk meg a csipkebokrok árnyékában üldögélni, jobban mondva a gyomorbajosok testtartásában görnyedni.
Legényemnek tüstént torkára forrott a szó. Nem kellett mondania senkinek,
tudtam, ki ücsörög ott olyan keserves pózban, céltalanul és becsapottan,
mintha csak a világ végezetét kémlelné.
Ámbátor Lázár még fiatal férfi volt, világéletemben nem láttam az övénél
vénemberibb testet és arcot. Haja fehéren világított elő az árnyék feketeségéből, orcája viaszszínű volt, természetellenesen mély barázdákkal szabdalva, beesett szemgödre legalján pedig oly pillantás fénylett és szúrt szíven, hogy beleborzongtam. Észrevettem, hogy társaim is összerándulnak e hullaszerű teremtmény láttán. A babonás trákokat semmi pénzért sem lehetett volna közelebb csalogatni, és néhány lépés után a magát fölvilágosultnak tartó Flaccus is
lemaradt, aki pedig a Mithrász-hiten éppúgy durván gúnyolódott és röhögött
nemegyszer, mint a zsidók láthatatlan Jehováján.
Egymagam óvakodtam oda Lázárhoz – mert ki más lehetett volna az istenadta? –, s karnyújtásnyira letelepedtem mellé a szikkadt rögökre. Jó darabig
egyikünk sem szólalt meg. Tetejébe ez a földhözragadt, csupa rongy júdeai
gazdálkodó úgy tett, mintha észre sem venne engem, a római birodalom hadseregének tisztjét.
Egész közelről szemügyre véve még túlvilágibb jelenség volt, ámbár nem
olyanformán, ahogy a kísérteteket festi maga elé a lidércektől űzött emberi
képzelet, hanem inkább azonképp, ahogy a sírkamrák üregeiben rothadó és
bomló tetemek „túlvilágiak”. Ócska köntös borította porhüvelye nagyon is
kézzelfoghatónak tetszett, jóllehet Darius kincséért sem érintettem volna meg.
Talán rosszul láttam az árnyékban, de úgy rémlett, mintha nyakának és csuklójának bőre alól férgek kandikáltak volna elő, amelyek ott éltek a húsában,
akár holtakéban a kukacok. Amennyiben így állt a dolog, nyilvánvalóan valamely súlyos betegség tünetei lehettek, s föltételezve, hogy a kór ragályos,

12

tiszatáj

irigykedve pillantottam embereimre, akik biztos távolban kuporodtak le egy
fügefa lombja alá kockázni.
Lázár még ekkor sem adta tanújelét, hogy törődne velem vagy bármi mással, ami a világon történik. Egykedvűen, hovatovább együgyűen bámult maga
elé, komor merevséggel, keskeny, fehér száját összepréselve, megközelíthetetlenül.
E pillanatban az orrommal is fölfogtam jelenlétét – amely mégiscsak eviláginak volt mondható –, megérezve, hogy ennek az embernek szaga van. Nyugtalanságomban jól hallhatóan nyeltem egyet. Roppant kínosan kezdtem érezni
magam, némán szidalmazva parancsnokomat, amiért engem küldött Betániába,
ahelyett, hogy személyesen jött volna el ehhez a megnevezhetetlen kórságban
senyvedő alakhoz. Mert úgyszólván azonnal megértettem, hogy az említett
szag nem holmi illatszer felhője (nehéz is lett volna elképzelni erről a koszlott
földmívesről a drága kenetek használatát), és nem is a mosdatlanság, piszkos
köntös vagy trágya bűze – hanem merőben más.
Igyekeztem szájon át lélegezni, miként dohos katakombákban és penésztőlsalétromtól bűzlő pincebörtönök mélyén szokás, noha gyomrom így is fölkavarodott. Amennyire csak lehetett – hogy azért hallótávolságon belül maradjak – arrább húzódtam, mindegyre a puszta földön kucorogva, ahová még
katonai köpenyemet sem terítettem le.
Ekkor vettem észre, hogy Lázárt az állatok is elkerülik. Míg a környező
lombkoronákban madarak tucatjai lármáztak, addig az ő feje fölött üresen
barnállottak az ágak, s furcsamód egyetlen baromfi sem tévedt a közelébe,
holott a falu teli volt velük. Kőhajításnyira morogtak rá a girhes ebek is.
Legyűrve émelygésemet, szívem szerint magam is fölpattantam volna, hogy
intve embereimnek, dolgomvégezetlen eliszkoljak, hátra se nézvén Betániára.
Az oldalamat furdaló kíváncsiságon túl azonban itt tartott a híres római fegyelem, a világhódító légiók fegyelme – no meg az önérzetemmel sem fért volna
össze, hogy megfutamodjam egy zsidó elől (még ha nem mindennapi zsidóról
van is szó).
Mivel nem állt szándékomban óraszám üldögélni egy olyanfajta lény mellett, aki halott az emberek között és eleven a holtak birodalmában, köszöntésképp így szóltam hozzá:
– Üdv néked, betániai Lázár, ki ismered a másvilág titkát és szolgálattévőd
Kháron, a révész…
Nagy ostobaság volt ilyesfélét mondanom, hisz a júdeai zsidók csak saját
szent könyveiket bújják, s fütyülnek más népek mitológiájára, de szavaimat
már nem vonhattam vissza. Lázárnak alighanem sejtelme sem lehetett afelől, ki
az a Kháron; hallani azonban hallhatta, amit mondottam, mert összerezzent,
mint aki mérges növény okozta bódulatból vagy mély álomból ébred. Nem
szántam ellenben üres szóvirágnak, hogy ismeri a másvilág titkát. E dologról

1999. október

13

immár bizonyos voltam, s fejtörést csak az okozott számomra, hogyan fogok
szabatos stílusban beszámolni minderről a jelentésemben.
A beszélgetés eleinte nyögvenyelősen indult, csupa kényszeredettséggel és
idegenkedéssel, kivált Lázár részéről. Hogy gyanakvását eloszlassam – amenynyire ez egyáltalán lehetséges római és zsidó között –, közöltem vele: pusztán
félhivatalos vizsgálódást végzek, melynek célja a zsidóság iránt jószándékú
parancsnokom magánjellegű érdeklődésének kielégítése, és nem kémkedés
vagy provokáció. Sietve hozzátettem azt is, hogy a magam részéről nem értek
egyet Jézusnak, korunk bizonnyal legnagyobb gyógyítójának elfogatásával,
azzal pedig végképp nem, hogy a jeruzsálemi nagytanács, a képmutató farizeusok és szadduceusok gyülekezete Pilátuson keresztül Rómát is bele akarja rángatni valamibe, ami a legteljesebb mértékben zsidó belügy. Udvariaskodásom
azonban csak arra volt jó, hogy Lázár fájdalmas tekintetet vetve rám (képtelen
lévén állni vesébe látó pillantását, merőn a sarumat kezdtem el bámulni) felnyögött, s azt kérdezte:
– Hát csakugyan igaz? Elfogták őt?
– Talán az egész nem egyéb szóbeszédnél – óvatoskodtam, látva megrendülését, aminek egyébiránt örülnöm kellett, hisz fölrázta már-már embertelen
közönyéből.
– Elfogták… – suttogta olyasféle hangon, mely a kenetlen szekérkerekek
nyikorgására emlékeztetett.
– Hallatlan ostobaság – fűztem hozzá rögtön. – Szabadon fogják engedni,
meglásd, ha más nem, hát Pilátus. Persze megkorbácsolják majd, római szokás
szerint, mert úgy hírlik, tévtanokat is terjeszt, és ezt a helytartó se tűrheti ölbe
tett kézzel… Habár tanítása a felebaráti szeretetről, a bűnök bocsánatáról meg
az Isten országáról nem különösebben veszedelmes a birodalomra nézve… Így
aztán kereszthalált sem érdemel…
– Föltámadna ő abból – mondta Lázár, nem is annyira nekem, mint inkább
magának. Nyelve azonban mégiscsak megeredt: elmondotta, miképpen támasztotta fel őt Jézus a negyednapos halálból, ráparancsolva, hogy lépjen ki
a sírkamra vacogtató homályából a nap alá, s hogy beszámolóját megerősítse,
számos egyéb csodatételét sorolta még föl a Mesternek (ilyenformán nevezte
legszívesebben), mintegy tanúság gyanánt. Jórészükről magam is tudtam hallomásból, de akadt közöttük előttem ismeretlen is. Végül olyannyira belemelegedett a szószaporításba, mintha abba se akarná hagyni, úgyhogy lassacskán unni kezdtem a sok csodát, föltámadást és ritkaságszámba menő gyógyulást, s arra kértem, beszéljen inkább a Mester tanításának velejéről. Tudniillik –
én sem értem, miként – egyik pillanatról a másikra szenvedélyes sóvárgás
ébredt bennem, hogy a názáreti filozófiáját a maga teljességében megismerhessem.

14

tiszatáj

Lázár most újra gyanakodva kezdett méregetni, mint aki tudatára ébred,
kinek is locsogott mindeddig, s láttam a szemén: Jézus tanainak lényegéről
bajos lesz kiszedni belőle bármit is. Ez esetben majd másutt szaglászom utána
a titoknak, gondoltam, s ilyeténképp nem erőltettem a dolgot.
Ám annyit még mondott Lázár:
– Ő a leghatalmasabb próféta a világon. Se előtte nem volt, se utána nem
lesz még egy hozzá hasonlatos ember. Nem is ember ő, hanem a földre szállt
Úr, aki felöltötte teremtményei alakját. Isten fia hát, a zsidók királya, megváltónk, a Messiás maga! – Azzal elnémult, mintha csak értésemre akarta volna
adni, hogy többet harapófogóval sem húzhatok ki belőle.
Utolsó szavai mély benyomást gyakoroltak rám, noha meglehetősen zavarosnak, minden addigi logikával ellenkezőnek találtam, amit mondott. Bár
a zsidók logikáját nem ismerem, ez igaz. A görögökét is alig. Nekünk,
rómaiaknak pedig csak egyetlen logikánk van: a hatalomé.
Belátva, hogy többre aligha számíthatok, s azt is, hogy a látvány, vagyis az
oldalvást kuporgó félhalott test vérfagyasztó mivolta tökéletes és megfellebbezhetetlen bizonyságául szolgál Lázár szavainak – ily módon egyéb tanúvallomásra nincs is szükség –, szedelőzködni kezdtem, hogy a tervezettnél jóval
hamarább mondjak istenhozzádot Betániának. Épp ideje visszatérni szolgálati
helyemre, villant át lüktető fejemen, a hosszas üldögéléstől megmacskásodott
lábszáramat dörzsölgetve. Újra Jeruzsálemben lenni, s ott folytatni a nyomozást, immár a názáreti bölcselme után, minekelőtte parancsnokom pletykaéhségét is kielégítem – e gondolat friss erővel és vidám kedéllyel töltött el.
Ámde alig tettem néhány lépést Flaccus felé – akinek diadalordítása bizonyította, hogy sikerült elnyernie társai maradék zsoldját is kockajátékon (mely
csöppet sem veszélytelen dolog, tekintve a trákok bosszúálló természetét és az
öveikből előcsillanó pengéket) –, mondom, alig tettem néhány lépést legényem
felé, mikor Lázár nyüszítésszerű hangja torpantott meg:
– Ne higgy a szavaimnak, te római!… Nem Messiás ő, hanem gonosztevő,
nem az Isten fia, de Belzebub fattya!
Sarkon penderültem ijedtemben, s egyenest a szeme közé nézhettem, melyben olyan keserűség lobogott, hogy jó darabig megkövülten bámultam rá.
– Miket beszélsz, Lázár? – jött meg végül a hangom. – Ő támasztott föl
a halálból, és te panaszkodsz reá? Megháborodtál tán, háládatlan?!
Lázár azonban gyűlölködve folytatta, hol az égre, hol a földre vetve tekintetét – szerteszét freccsent szájából barna nyála –, mintha nem is hallotta volna
megrökönyödésem szavait.
– Föltámasztott a halálból, igen, de mivégre tette ezt velem?!… Negyednapos hulla voltam már, szaglottam a nagy melegben, olyan forróság járt akkoriban mifelénk. A kukacok beleköltöztek a testembe, és ez így volt jó. De
ő föltámasztott, kényszerítve megbékélt lelkemet, hogy visszatérjen egy olyan

1999. október

15

testbe, ami már a férgek tanyája lett… Csodálni lehet-e ezek után, hogy mindenki elkerül, még tulajdon testvérnénéim is, akik pedig az egész varázslat
kiagyalói voltak?! Ők bírták rá Jézust, a maguk és a szájtáti népség kedvéért,
hogy ilyen szerencsétlenné tegyen, örök boldogtalanságra kárhoztatva. De
legyenek átkozottak mind!…
Elhűlve hallgattam ezt a gyalázkodó sirámot.
– Te talán, római – ordított most egyenesen felém Lázár –, te talán szeretnél
olyan testben élni, amelyik hullaszagtól bűzlik?!… Gondolj csak bele, még
fiatal férfi vagyok, de nem érhetek asszonyhoz, mert a legrútabb is eltaszítja
ölelő karomat! Családom sose lesz. Milyen sors vár így rám, pokolfajzatra?!
Hisz az is kétséges, meghalok-e egyáltalán. Nem veszem észre, hogy öregednék, és a látszat ellenére makkegészséges vagyok. A minapi járvány sem fogott
rajtam… Nos, mi lesz így velem ezen a világon, mondd?! Legföljebb koldulhatok majd Jeruzsálem sikátoraiban, ha el nem űznek az őrök, és a leprások völgyébe nem vetnek. Ám tőlem még a leprások is visszaborzadnak majd…
Nem tudtam mit felelni, s lassan hátrálni kezdtem az embereim irányába.
Nekem, a homokpuszták nomádjaival harcoló katonának e pillanatban jószerével még levegőt venni is alig volt merszem.
– Hiszed-e, mit kívánok, római?! – üvöltött rám Lázár, látván gyáva meghátrálásomat, s öklét rázta tehetetlen dühében. – Hogy feszítsék csak keresztre
azt a sarlatánt, igen, ezt kívánom neki… És utána támadjon föl abban a testben,
amelyikben fölszögezték a keresztfára, használja azt a csuklót és bokát, amit az
otromba szögek szétroncsoltak. Ez az én átkom, így legyen… Majd akkor ő is
megtapasztalja, hogy felelőtlen csodatételével miféle szánalmas nyomorulttá
tett engem, utolsó rühes kutyává ezen a földön, majd akkor… – De nem bírta
folytatni, sírva fakadt, s úgy rázta keskeny vállait a zokogás, hogy rossz volt
néznem.
Nem tudtam, mitévő legyek; félúton Lázár és az embereim között nyugtalanul topogtam a porban. Egyik pillanatban örömest kámforrá váltam volna,
a másikban viszont oda akartam sietni a kirekesztetthez, megindulva szenvedése
láttán, hogy ügyet sem vetve szagára és a tekergőző férgekre, magamhoz öleljem. Megcselekedni azonban egyiket sem volt bátorságom. Gondolataim ide
s tova száguldoztak vadul sajgó fejemben, homlokegyenest ellentmondva egymásnak; egész bensőm kavargott a szánakozással vegyes borzadálytól.
Végül a következő szavak buktak ki a számon, mialatt egynéhány habozó
és ingatag lépést tettem a szerencsétlen felé, a nagyobb nyomaték kedvéért
karomat is kinyújtva:
– Hát nem érted, Lázár? Csakugyan ennyire vak és süket vagy az isteni kegyelem iránt?… Lásd már be végre, ez a te kereszted! A feltámadás…
Sejtelmem sem volt, honnan tolultak cserepes ajkaimra ezek a szavak,
olyannyira idegenül hangzottak minden korábbihoz képest, amit egész eddigi

16

tiszatáj

életemben valaha is mondtam vagy gondoltam. Rettenetes megrendültség vehetett rajtam erőt, hogy ki tudtam préselni számon e különös szavakat. Talán
nem is én mondottam ki őket, vagy ha én is voltam az, lényemnek egy olyan
része nyilatkozott meg általuk, melyet eddigelé nem ismertem.
Lázár ugyanúgy elámult, ahogyan jómagam.
– Te is önzőnek tartasz, igaz? – kérdezte valamelyest lecsillapulva. – Mert
a nővéreim, Márta és Mária ezt vetik a szememre… Meglehet, önző vagyok –
dünnyögte még, egyre kevésbé törődve velem; dühkitörése ugyanolyan váratlanul hanyatlott alá, amiként fölszikrázott. – Ám egy hang megsúgta nekem,
hogy az átkom beteljesedik… És akkor… ha már ő is feltámadt halottaiból…
akkor tán megnyugszom magam is…
Szomorkás mormogásából azonban nem hallottam többet. Alighanem
röpke önkívületi állapot hatalmasodott el rajtam, amilyen a nyavalyatörőst
lepheti meg rohama előtt, mert arra eszméltem hirtelen, hogy Flaccus vonszol
a karomnál fogva, a faluból kifelé. A trák legionisták oldalvást baktattak, s furcsállva méregettek homoktól gyulladt szemükkel. Teremtett lélek sem mutatkozott a falubeliek közül, csak a kecskék mekegtek és a malacok visítoztak.
Fejünk felett bögölyfelhő zúgott.
– Megbabonázhatott az az ember a zsidók mágiájával – magyarázta Flaccus
kérdő pillantásomra. – Túl sokáig állottál a napon, uram, azért cipeltelek el, de
látom, már kutya bajod… – Azzal eleresztette zsibbadt karomat, s csöndesen
lépegettünk tovább a cédrusfa felé, ahol a többi legionárius várt ránk, a türelmetlenül iázó szamarakat nyugtatva.
Esteledett. A nap, akár egy lesben álló sivatagi oroszlán szeme, vöröslött az
égen.
Én még egyszer visszasandítottam Lázár felé: ugyanabban a közönybe fásult, szoborszerű testtartásban – föltehetőleg arckifejezése is hasonló volt, de
vonásait már nem vehettem ki – kushadt a csipkebokrok levelei alatt, amiképp
jövetelemkor megpillantottam.
Soha nem láttam viszont, s nem is kívántam, hogy viszontlássam.
Az ítéletet végrehajtották.

1999. október

17

SZÖLLÕSI ZOLTÁN

Ha könyörög
Mezítelenségem
nem leplezi nékem
semmilyen öltözet már,
bűnöm is lehámlik,
mikorra hazáig
árva testem eltalál.
Hány asszony karjában,
mint fa árnyékában,
vígan tudtam delelni,
járhatott Nap égen,
nem kívántam mégsem
öltözködni, fölkelni.
Szerelem és halál,
életem köztük áll,
közéjük űzött férfi,
két szülője között
néha, ha könyörög,
sosem kegyelmük kéri.

Mindig
Alkonyi tűzben fák parázslanak,
mint messze én tőletek,
temet az este szenes árnyakat
és az őskori egek

18

tiszatáj
csillagaikkal teli kigyúlnak,
bennem ébredő varázs,
bezárt, őrjöngő darázs, rab múltak,
kint hó, de tavaszodás,
indulnék haza, Nyírségbe, mégse,
magamba vissza: hova?
fejemen az éj parázsló fészke,
már mindent, mindig soha –

Várok
Mikor a madarak éneke
elnémul, pillanatra csak,
mikor a gördülő harmatcsepp
félútján hirtelen megáll,
mikor áll, áll az idő is,
amikor gőzölgő csészém
nem emelem a számig, várok,
várok a szent virradatra.

Mongol napló
Űrben lebeg a Góbi,
felhőből hull a homok,
csiszolt kövében ősi
Nap szimbóluma forog.
Égre térdelő hegyek,
szétroncsolt térdű tenger,
sziklarepedés a fa,
zúzott kő az őszi lomb.

1999. október

19
Amint tanyánkon otthon,
jurták előtt a bánat,
bőr alatt az arc-csontok
nevetnek és barnállnak.
Szép szemek, halott lepkék,
múzeumőr a gobi Nap,
mamuttemető ketyeg,
rádióaktív szél matat.
Magvát hullató halál,
de Buddha mosolyát veti,
szívet és földet talál,
lebegnek évezredei.
Föld és Ég között állok –
tűz éget vagy jég süt-e?
világhódító kánok
szerelem- és haláldühe.

20

tiszatáj

PODMANICZKY SZILÁRD

Elvetemült naplók (hu.)
Két késdobáló megy a sivatagban. Ugyan minek. Már annyi ideje gyakorlattalanul az egyik eltalálja a másikat. Te! Vérzel! Mire a másik: legalább nem
vagy egyedül.
*
Csak éppen a tükröző üvegpult előtt álltam, éreztem, még mindig boltba
járok, az egyik próbabábú törzsét elfordították a párnás, gerezdállt feneke fölött, először megijesztett, meglepett, aztán nem, először élethű volt, aztán
nem, először mintha konzervként mozgatható ember lenne, mintha ki lehetne
sejtezni, ilyen lenne, a törzse is, az arca, a szája, a szája íze, mintha testrészenként egy dublőr venné át a testrész helyét, s viszont, a rendező, aki közben
mozdulathitelesítve ő az, az átlagember, ott fogja, viszi a testéhez hasonló bábút, derékban döntve, a bábú feje hamarabb ér oda, odaér, ketten mennek, két
szétválaszthatatlanul, és mégis, mintha a bábúban több élet lenne, azzal, hogy
hagyja magát. Hogy nem válaszol semmire, mindent enged, bármit. Az emberszabású bábúk az evolúció csúcstermékei.
*
Mostanában a kritika nem sokat foglalkozik azzal, amit írok, miért tenné,
éppen ez, a véletlen, hogy szia, és máris a száján vagy, és nem tiltakozik, mert
ő is ott van, hús-vér, leemeli a fejét, szia, az ajkai libanyakvastagon, mintha egy
hétig hideg kádban, egyedül a vízzel. Kihúzod a dugót. Kihúzod a gyufát. Valamit kihúzol. Kihúzod. Átjár a hideg. Az örvénylő víz lehúzza a gatyád:
a lovak állnak ilyen meztelen, farkukon legurul a kék befőttgumi. A kritika
mostanában keveset foglalkozik a kék befőttgumival, mintha elszakadt volna,
és az új kék befőttgumi nem ugyanaz lenne. Nem hát, mi olyan mint egy éve,
egy hete, egy kattanásra innen, de nem is az: a tevékenység. A nyakkendőkritikus. A nyakkritikus. A beszéd, kiskegyed, megcélozza amazt, önmagát lövi
a kő köd kövön. Rohan a világ. Sok a gyerek, a nő, a férfi. De írva vagyon,
vagy ha nincs, akkor legyen: sok embernek híg a leve. Az ember ma már úgy
szaporodik, mint a színes törölközők, akasztók nélkül. A család, mint olyan
hóbelevanc, a család esztétikai nonszensz. Hogyha megosztanák velem a tapasztalataikat, a következő címre írjanak: podmaniczky@delvilag.hu
*
Ha nem írnak, mintha nem is lennének, a család nem Isten, és ha Isten
kozmológiai létét elnézem az új univerzalisták szemével, nem sok jóban, hab-

1999. október

21

ban lesz részes. Isten olyan régi, romantikus, távoli képződmény lesz, mint egy
szép, délután háromkor tokjába szaladó sárga filc.
*
Nem gondoltam volna, hogy ez eszébe jut, minél kevesebb szó, szokjuk
meg, annál, annál jobb, KEVÉS SZÓVAL A PICSÁBA! című szöveggyűjtemény szerzőit keresem. Keresem továbbá azon emberek ismeretségét, akik
belenyúltak konnektorba, és meghaltak.
*
Soha nem gondoltam volna, hogy a tudományos igény, mint vasmarok, képes letépni az égről néhány madarat. Hogy képes az irodalomtudomány nagy
vaskezével magához ragadni a szerzőt, és ott meztelenre vetkőztetve elkapni
a fahéj illatát, még a fejéből is kiverni, orrán-száján dől a falé, saját leve, majd
megissza, nem unalmas?, soha nem gondoltam volna, hogy sok ez, teljesen természetesnek találtam a figurát, mintha rendelésre jönne, de: VÉRES A SZÁD,
A VÁDLID, ÍGY NEM SZERETHETSZ! véres minden, nem is jövök.
*
*
*
*
Ott ülök a hatalmas öbölben, tényleg, fekete orrtő, barna lúdszáj, kék fertőujj, sárga cimpák, fekete körmök, nagy öblöm, sárgán beteg holdfényre négy
szegélye, a lábam a víz fölötte, maga a part, a vízen, és még várok, várok valamire, bejön egy Holdgége.
*
A meséket 30 év fölött gyorsabban kell kavarni, gyorsabban és más anyagból, mehet bele most a lekvár.
*
Tehát hogyha minden folyóba bele, akkor, hol húzódik az a folyó, ami
ilyenkor kibírja, hogy ő még nem volt, nincs ilyen folyó, van, csak az biztos
kolbász, ének, dalok, haladok.
*
Lábáról leperdül az ének, fejét sötét gallytető fedi, megáll pici húga, egy
ilyen délután mindenre jó, ha újra kezded, újra kezdeni, ha befejezted, befejezni, véghez vinni, arra is jó, egy lappal közelebb a véghez, kis oltalom,
megadom, óriási ház, nem mondom, valami, zagyva kis hangulat, alig bújt
beléd, máris működik, benne van a szandál csatja, így: SZANDAL, mély a-k,
nagyon lent, alig hallod, 30 herczen, mintha magaddal hoznád a hangod, árkon, bokron, távoli salátás tálon, mintha innen lennél mégis, nem értem ezt az

22

tiszatáj

időt, olyan könnyű, hányaveti, mégsem kerek, domboldalas, haláli, de közben
nem dohányzok, valami aránytévesztés, kis tételben, átkelünk egy cumikönnyű folyón, érdekes, nem?, engem is érdekel, hová úszunk ma megint, mi
lesz mellben, vajban, hawaiiban, naplóban, ez felmerül, könnyen megértem
a tested, de az eszed is, a csodagumit, és megint egy melléfutás, hozzad a rőzsét,
magasra dobjuk, azon a délutánon egy fóka úszott át a légszervemen, fóka volt,
gyakorlott tüdőfóka, kint hegyekben állt a saláta, mész vagy maradsz, mondtam, megyek, mondta, és mint akinek odaragad a bőre a falhoz, de alatta az
izmok nem, egy ilyen fix burkolattal, csomagban húsgombóc, elment onnan,
nyúlt, nyúlt, végül rápattant a bőr, a töltelék csüggedten húzta utána letotytyant burkát.
*
Egy dugó a számban. Nem mindennapi. Minden nap egy dugó a számban,
parafa, az anyag. Készen vagy az anyaggal?
*
Egy kicsit csibész disznó voltam, túlzás, nagyon túlzás, dadogva könyörgött, hogy adjak neki pénzt, és én sajnáltam, hogy dadog, klasszul dadogott,
sajnáltam, hogy kér, sajnáltam, hogy él, és mégis adtam neki, elég sokat, túl
sokat, kérés nélkül adnak ennyit, mindent odaadtam, nem voltam rá kíváncsi,
vigyen mindent, a kasszát, a kurva anyját, jön esettül, a húga kicsi, mondjuk
ezt gondoltam, ő se volt nagy, sovány volt, nem élethű, halálhű, már most
látom, akikkel könnyen el fog bánni a halál, nem mondom meg, kikkel, veletek, velem is majd, de az nekem külön eset lesz, végre, a nagy facni után egy
levegő, amit szívni se kell, csak van erőtlenül, akarat sehol, ott kinn a frissben,
ott majd bekaphatja mindenki a saját kanalát. (Dühös vagyok, de miért is?
Talán elértettem valamit. Talán elértem valamit? József az aggregátorban. Egy
nő, a családi műkörmös, a felkavaró falkaparó mondta, ma még levág a szarun,
de holnap, holnap övé az élet, nem eszik, nem iszik, húsz nap múlva infúzió,
olló sehol, se köröm, s rá egy hét, amikor már csak a kozmikus energiákból
táplálja magát. Hogy Isten ne fogyjon el, tudtam mindig, hogy az ég a nagy
negatív tejbegríz, és ettől még dühösebb leszek, rohadt dühös, holnap szedhetem ki, ahogy mindig kiszedem a durvulásokat, mert nem, egyáltalán nem
ízesek a káromkodások, az isten fasza, soha nem sül el megfelelő spirituálisan
nyers lókolbászként, és egyáltalán, a feszültebb ingerenciát hivatva a szavak
másnap mind de unalmasak, szürkék, szaruszerűek, nem tudok úgy káromolni, szidni, szitkozódni, hogy az holnap frankó legyen, be-le is menjen neki.
Nem tudok. Hogy csináljam. Mondtam már mindent. Nem hangzik szépen.
Igaz, de nem szép. Visszakozz. Más bizonyíték nem is lehet, a nyelv isteni
eredetű, nem fordul maga ellen, nem hagyja, bár van rá oka, például én, sima
geci, a jelzőmmel nem osztozom.)
*

1999. október

23

Megy a huzat, nagy dolga van, alig hallom, amit mondok, valahol megállnék, és tetszene, ott maradnék, tetszene, megállnék drágán, elkapna valami,
ami még soha, ami soha, soha nem tetszene, a huzat, áthúz, és már nincs itt,
valaki nincs, ahogy beszúrom magamnak ezt az ítélőképet, rászerelve az öncsonkolás előfelvételis potyalistájára, nem itt, nem így, mondjak csak, nem áll
semmi, nem áll, béna deszkák, hercztelenre álló rezgődeszkák, nincs semmi, és
nem is volt soha, noha, ez a közlés, nem itt hangzik el, még előbb, utóbb, valami helyett, így volt, így lesz, semmi ilyen, körbenyúl a saját időn a lajhár,
a csöpp lekvár.
*
Soha nem vitatkozni, a rengeteg evidencia elkerül, maga a kereskedelem, én
tőled nem veszek semmit.
*
Most éjjel, nem tudok elmélyülni abban, hogy nem így van: rengeteg repülő viszi a bombát az égen. Dobják, lövik, melyik jobb gondolat. Maga
a harci eszme. Tudom kiindul. Minden fatök, a NATO is önmaga előtt liheg.
Egy bolond századot csinál egyszerre.
*
Most egy másik bort bontottam, egri leány, 97, borzalmas, felfújt, ízgettó.
Balatoni tramini, soha ne legyen meredekebb lejtő Magyarország történelmében.
*
Tudom, egy férfi állt a szegedi bástya álfalán, cigarettázott, öt hátizsákja
sorban, rajtuk pecabot, rajtuk a szemem, aztán felvette a botot, legyezett,
jönne egy ragadozó őn, hogy jönne, balin, dobált a híd felé a bástyán, nem is
tudom, milyen várbástya ez, hogy védelemről innen kit hová, a mélybe, vissza
a vízbe, vízibástya, most senkit nem löknek le, a demokráciában tulajdonképp
minden ítélőképesség szabadságjogot nyer, de épp a szabadságmorál, fennen,
ahogy el van képzelve, elveszíti lufijellegét, lenyűgözően szétszórt, használhatatlan, a hülyék deportalanítása még a hülyéket is túlkapásra készteti. Semmi
nem igaz, nem az önfénye, várok egy roncsgyűlésre, ahol apa, kő, anya, fatő,
fiú, lop, lány, hazudik, bombázz, bombázz, éjjel-nappal bombázz, bombázz
otthon, bombázz, mindenütt, bombázzál, bombázzál már, te gyökérszaggató
glicerintölcsér, te, neopúp lábrakapban, bombázzál, öcsém. Egyszer egy. Nem
ez itt, sok hülye adaléklekvár, indulatlekvár, hanem hogy az életlekvár, ide,
ide-ide, mindenki ide, nem édes az életlekvár. Az a baj, hogy a legegyszerűbb
időutazást ellentézisként, merőlegesen éljük át, holott semmire nem merőlegesen van… kavics a kanyarban, rosszkor léptek rám.
*

24

tiszatáj

Hat évvel hamarabb. Gumi, minden pattan szóra. Nem szóra (mit élek át)
pattan, hat évvel ezelőtt alig pattant, most már jól pattan (mit élek át azóta).
Sokkal jobban pattan, nincs szüksége senkire, gumi, nem él…
*
Visszamondom, járrrókeret, visszamondom, bora, kora, tutaja, nyoma,
pora, orra, foga, haja, sora, járókeret, járókereszt, neki engedve
*
Én, aki nagyon szabadlábon vagyok, nem tudok túl szabadlábon lenni,
vagy már ott vagyok, lenne ez mégse, egy hang, gyopár, vízfürdő, gyolcsedény,
most búg a rossz-jó hang, nem megyek haza, 5 méter, haza se megyek, 4 méter,
sokkal több, mi van azon túl, 3 méter, 2,1, jó volna ha rendesen ott a gőzben
őket hárman, elmerítem. Vagy csak maradok kint a dokkban egy elmerímen.
*
Ami sokáig segít, előbb elengedhetetlen lesz, mintha természettől fogva
markolnám, de már tévedés az arányok felől, mert ez már megvan, csak így
tovább, ugyanez nem lehet még egyszer, ami visszasegít helyettem. Mintha itt
se lennék.

1999. október

25

PINTÉR LAJOS

Négysoros
Sok a szófuvaros.
Kevés az író, költő.
Sok a politikus.
Kevés az államférfi.

Azt hiszi
In memoriam X.

Azt hiszi,
hogy
nagy
irodalomszervező
lesz;
pedig
emlékezetünkben
pici
irodalomszennyező
volt.

Párbeszéd

perbeszéd

– Ön

jelölt?
– Önjelölt.

26

tiszatáj

MARNO JÁNOS

Alak(talanság)vázlatok
1.
Dűne, alakkal. Még egyszer. Dűne,
alaktalanul. Felkapja (az embert) a szél.
De már a szél is hogyan jön ide.
(Mennyit) gyűrődik (az ember), mire eldönti.
Árnyék legyél-e vagy árnyékvető.
Ez is honnan jut(ott) az eszébe.
Hova tette az eszét.
Vissza, vissza a füle mögé.
És nekivág a buckákat megkerülni,
sikerrel jár, esendő, időnként
egészen eltűnni látszik.
A nap a legrosszabbkor süt ki.
De már belemelegedtél, kiolvadtál valamelyest, és akkor eltűnik.
(A valóság hidegebb minden látszatnál.)
Ki-kicsúszik (az ember) a saját
kezéből. Nincs is keze, mondja
legyintőleg, talányul,
s állával a fonnyadt kabátujja
felé bök. És te
nyomban valami képbe csavarod a
fejedet, nyomasztó részletekkel
hozakodsz elő, egy elhízott
nő a halálod tud lenni.
Októberi telihold.
Egész tenger horkol a fejedben.
A test hűl, de egyelőre nem felejt,

1999. október

27
le vagy küldve, és mit tudni,
mi van még és még és még és még lejjebb.
Odébb kell tudni állni,
tágulni, lélekben
legalább.
Reggel felé aztán elvágódik
(az ember), mint egy üveg,
és elnyomódik. Ott vacog
a sárga padlón. Vacog, didereg.
Melyik a jobb. Eredetileg
amellett voltál, hogy didereg, van Gogh
(árnyéka) didereg, nem pedig vacog,
aztán a szádban már mégis csak
vacogott. Utólagos jóslásokba
nem bocsátkozol, ezt tudtad, úgy-ahogy,
kicsinálni a szádból.
2.
Marad hátsó gondolat néhány, ezeket tartva szem előtt inddulsz folytatni utadat kifelé
a. Jézus. Nem, miért nem, s csak nem
hagy nyugodni a csónak a grafitos vízen.
Járni tanulsz. Valaki miféle szerszámmal szítja a tüzet,
klott kezeslábasban,
úgy nézed
(ennek az anyagnak még
őrzi emlékét [az agy]
valamelyest.)
Klott éj.
Oly kép, mit nemigen
ad meg a holt ég,
(f)el se veszi bár, igaz,

28

tiszatáj
s hogy miket hord
(össze) (magának) egy regény.
Előtte csillognak a széndarabok, mint az üveg. Julien Green.
Jó darabig feldobja az embert
egy ilyen, s azután… elég egyszer
elsütni, hogy mi történik vele.
Mi. Megtér. S vele
a rögeszméje.
(Mit ugrottál át, vetted észbe?)
Jó darabig, ott hagytad fent
abba, hogy jó darabig nem fogsz
malmozni a száddal, Istenem,
hallgatsz, és elhallgatózol utána…
Istenem. Kapja magát (az ember) és
kihagy – összefügg-e a vak sötéttel –
megfogalmazódik-e vaktában e kérdés.
Mész, a víz mentén, egy órát, kettőt,
fordultál-e közben, ez izgat fel később
(ha hátad elmerült a ködben).
3.
Mész, messzebb, még
messzebb, seggét
tárja égnek a hasadt dombvidék,
a tiéd összezár, elvágódni vágyol. Teázol. Égeted a nyelved, mint egy ír és
hűtöd, mint egy angol. Angol
vagy ír dog, amilyen a
gyermek van Gogh keze alól
került ki, s a nyelve, a vázlat nyelve,
hullámokban lóg kifele.
(A fogak kerítésén megtörik.)

1999. október

29
Szél dübörög,
dicsérőleg írod
(hullámokban törnek a fogaid).
Vályogból vannak, agyagból és van Gogh-sárgákból összegyúrva, sírj-e
utánuk, vagy ejtsd ki őket mindjárt
az emlékezetedből is. Sietve.
A fájdalom, fájdalom, úgy se (így se)
rögzíthető, sistereghetsz tőle,
foghíjadon, némulóban,
tajtékzik a(z) h(abszint).
4.
Megszívja magát (az ember),
akár egy falevél, mely fakó,
mint a falsík, és oly légből kapott is,
ahogy, forgatva erről-arról,
kedvtelve (mondhatni) magába hull.
(Magába hull) és felszívódik
(benne). És odakenődik, nekibuzdulva, széltével-lapjával a síkra, s a szemekre bomlik el ott, résre,
mely mindig is rajta állott, és cserébe az is most, mind, nekipusztul.

30

tiszatáj

HÁSZ RÓBERT

Végvár az idõben
(RÉSZLET)
Az órájára pillantott. Fél hét volt. Átaludta volna az ébresztőt? Nem valószínű, ilyesmi még nem történt meg vele. Egy ideig tehetetlenül feküdt az
ágyon, nem sok kedvet érzett hozzá, hogy bármiféle mozdulatot tegyen. Megpróbálta felidézni álmát, amely, ahogy kinyitotta a szemét, akár egy váratlanul
elszabadult léghajó, fölsuhant a végtelen semmibe, egyre kisebb lett és megfoghatatlanabb, csak valami lágy, elmosódó, pasztellszínű emlékfoltokat hagyott
maga után, és ez jobban zavarta Liviust, mintha semmire sem emlékezett
volna. Nézte maga fölött az alacsony, pókhálószerű repedésekkel szabdalt
mennyezetet, eszébe jutottak a még hátra lévő hetek vagy hónapok, a gondolattól egy pillanatra szinte jéggé dermedt, és föl nem foghatta, vajon mivel vétkezhetett az égiek ellen, amiért így büntetik? Valami egészen szokatlant tapasztalt. Olyat, amit újonc kora óta nem érzett: mintha kihúzták volna talpa
alól a világot, súlytalan térbe taszították, és átéreztették vele ismét a teljes kiszolgáltatottság keserves, megalázó állapotát.
Lekecmergett az ágyról, és odalépett az ablakhoz. Még nem volt egészen világos. A hegyek között rövidebbek a nappalok, később hajnalodik, korábban
sötétedik. Szürke ködpamacsok úsztak az udvaron, áttetsző, fehér fátylat vontak a várfalakra, és – mily különös – az ablak mögött, oda nem illő módon,
hópelyhek kavarogtak a ritkás ködfátyolban. Közelebb ment az ablakhoz,
ehhez meg kellett kerülnie az asztalt, mögötte meg már alig volt hely, egészen
odapréselődött az ablakpárkányhoz, orrával szinte érintette a jéghideg ablaküveget. Megbabonázta a látvány, oly ismerősnek tűnt, és mégis meseszerűnek
ez a hóesés, mintha csak a képzelete varázsolta volna oda, igaz, ezerötszáz méterrel a tengerszint felett nincs ebben semmi szokatlan, az évszakok errefelé
eltolódnak, a hideg hónapok kitágulnak, a melegek összébb zsugorodnak.
Mégis… mintha most lejjebb ereszkedett volna az a léghajó, és Livius belekapaszkodott, elkapta a köteleit, nem engedte, hogy ismét elszökjön tőle…
…Hópelyhek.
Mennyi, mennyi…
„Tudod, mi tetszett meg benned először? Az a végtelen szomorúság a szemedben. Valami mélységes mély, ősi bánat, mint akinek az egész világ fáj. Akkor is szomorú a szemed, ha nevetsz. Talán nem is tudsz róla…”

1999. október

31

Hópelyhek. Micsoda pazarlás, gondolta Livius, micsoda nagyvonalú tékozlása az alkotó energiának a természet részéről, létrehozni ennyi száz- és százezer, millió és millió tökéletesen megkomponált, egyedi jégkristályt, aztán
csak úgy vaktában szétszórni a Földre, egybemosni mindet, alaktalan tömeggé,
hogy utóbb sárrá váljék mindahány. Nem figyelt arra, amit Antónia mondott.
Az albérleti lakás ablakából a szemközti templomkertre lehetett látni. Keskeny volt az utca, amolyan régimódi, század eleji, még macskaköves, inkább
fiákerekhez szabva, mint gépkocsikhoz. Nem is igen közlekedett rajta senki.
A templomkert kovácsoltvas-kerítésén túl a kopasz tölgyfák derengeni kezdtek
az alkonyatban, ahogy a kigyúló utcai lámpák fénye megcsillant a fák ágain
megülő hórétegen. Semmi sem mozdult az utcán. Csak a csend volt kint, és az
égből hulló, levegőben kavargó milliárd fehér kristály. Maga sem tudta, mitől
áradt szét benne egyszeriben ez a nyugodt boldogság.
„Megint szomorú a szemed.”
„Sötét van, nem is látod a szemem.”
„De látom.”
Nem most, gondolta magában Livius, most nem mondhatom meg. Kár
a pillanatért. Szentségtörés lenne. A kanapén térdeltek, az ablak előtt, a támlán
könyökölve figyelték az estébe forduló világot.
„Öltözz fel” mondta, „megfázol.”
„Így jó.”
Ennyi volt, gondolta tovább Livius, milyen egyszerű így utólag minden.
Fél perc. De talán nem volt még annyi sem. Tizenöt másodperc elég volt ahhoz, hogy átszabja saját sorsát, amikor kezének egyetlenegy mozdulatával átnyúlt az asztalon, és az elképedt hivatalnok zakójának fölső zsebéből kihúzta
a golyóstollat, majd a saját kezűleg írt beadványa alá odakanyarította a nevét.
Ennyi volt. Tizenöt másodperc. Ámbár a neheze még hátra van. Apja véleményétől nem tartott különösebben, amióta anyja meghalt, őt egyedül csak
a könyvei érdekelték. A görögök és a rómaiak. A perzsák, a föníciaiak. Lükorgoszok és Szolónok, Xerxészek és Miltiádészek, városépítők és városrombolók… Liviust undor fogta el, ha csak rágondolt is apja dolgozószobájára, a rengeteg vaskos, poros könyvre szanaszét, melyek beborítottak mindent, padlót,
asztalt, polcot, halmokban hevertek a szőnyegen, és mint a homokdűnék a sivatagban, örökösen váltogatták alakjukat. Az egyedüli szilárd pont abban a szobában az apja volt, ahogy fekete alakja ott gubbaszt az íróasztal mögött, bal
könyökével az asztal lapján, fejét megtámasztva, féloldalasan, jobb kezének
hüvelyk- és mutatóujja közé fogva a könyv lapját, hogy még egy pillanatra se
szűnjön meg nem csak a szellemi, de még a fizikai kapcsolat sem közte és a régi
korok dicső krónikáit őriző könyvoldalak között. Mint a múlt vámszedője,
akit ki tudja, melyik lehetetlen hivatal ültetett a posztjára, azzal a képtelen
feladattal, hogy újra és újra olvasva a történelem leírt mondatait, örökké résen

32

tiszatáj

legyen, nehogy valamelyik régen porrá vált szerző egy eleddig észrevétlen gondolatot átcsempésszen a megsárgult sorok között a jövőbe, kikerülve a jelen
figyelő szemeit. Nem, apjától nem kellett tartania. Legfeljebb morog valamit
maga elé a felelőtlenségről, gyermeki hálátlanságról, lehet, hogy még a fejét is
megcsóválja. Aztán túllép rajta. Nem hagyja, hogy a szürke, kiábrándító valóság árnyékot vessen benne a múlt eszméire.
Mária-Luisa más eset. Ő nem egykönnyen adja föl álmait, ami érthető, mivel bennük él. És általuk. Amikor annak idején, tíz évvel korábban, anyja halála után apja végképp visszavonult a katedráról, és ők ketten kiköltöztek ebbe
a vidéki városkába, csupa idegen utcák és idegen emberek közé, néhány héttel
azután, hogy berendezkedtek házukban, az első ember, aki benyitott hozzájuk, teljesen váratlanul – legalábbis Livius addig el sem tudta képzelni, hogy
ebben a porfészekben bárki ismerheti őket – Mária-Luisa volt, akiről Livius
persze még nem tudta, hogy Mária-Luisának hívják. Ő csak egy magas, vékony, elegáns nőt látott maga előtt. Olyan idős lehetett, mint anyja volt, és
majdnem olyan szép. De sokkal kimértebb és keményebb. A szépség, ami talán hiányzott arcáról, az ott volt a megjelenésében, alakjában, mozdulataiban.
Egész lénye benne volt a formában. Kezében, nyakában, bokájában a szépség
egyenlő részekben oszlott szét. Aztán azon lepődött meg, hogy apja oly magától értetődőnek vette a nő megjelenését náluk, mint aki mindig is tudta, hogy
ennek be kell következni. A ház, amit megvettek, miután apja eladta ötszobás
városi lakásukat, jellegzetesen alföldi, szinte már falusi ház volt. Alacsony,
egymásba nyíló szobákkal, a ház udvarra néző oldalán hosszú verandával,
melynek zsindellyel fedett tetejét karcsú faoszlopok tartották a magasban.
Amikor apja első ízben vitte ki Liviust megmutatni a házat – azzal az ürügygyel, hogy a véleményére kíváncsi, holott, mint utóbb kiderült, ekkor már ki
is fizette –, Liviust hidegen hagyta az eléje táruló látvány. Az udvart fű és bozót nőtte be, a kaputól a veranda lépcsőjéig vezető téglaösvényt kiverte a gaz,
bokrokban nőtt a csalán a ház oldala mentén, és a párás nyári hőségben oly
vad és maró növényillat terjengett, hogy a steril városi levegőhöz szokott
Livius azonnal hányingert kapott tőle. Egyébként is, ő még más illatokkal volt
teli, anyja hajának, parfümjének, ruháinak illataival, melyek fél évvel a temetés
után sem tudtak megkopni, sőt mintha annak idején, amikor anyja élt, nem is
lett volna tudatában ezeknek az illatoknak, melyek csak most keltek életre,
amikor anyja végleg elment és itt hagyta őket, emlékezetül. Lehetetlennek
tartotta, hogy ezeket az illatokat felcserélje azokkal, melyeket ez az új ház
kínált a számára, és amikor apja körbevezette a szobákban, már látszottak
a friss felújítás nyomai, minden fal hófehérre volt festve, ajtók, ablakok lecsiszolva, csak a parketta volt még poros és kopott, oly óvatosan lélegzett, oly
lassan vett levegőt, mintha attól tartott volna, hogy ezek az új, idegen és erőszakosan tolakodó illatok kárt tesznek azokban a régiekben.

1999. október

33

Azon a délutánon, amikor Mária-Luisa betoppant hozzájuk, éppen kint ült
a verandán. Miután kiköltöztek, apjának első dolga volt, hogy kisétált a helyi
piacra (péntek volt a piaci nap, ilyenkor az erre a célra kijelölt utca igazi zsibvásárra emlékeztetett, legalább három nyelven adták-vették portékájukat az
emberek), és vett egy nádfonatú asztalkát két székkel. Amíg tartottak a szép
őszi délutánok, kint ültek apjával a verandán, kevés szóval, mert Livius többnyire ilyenkor készítette el másnapi leckéjét. Apja rendre megkérdezte, megszokta-e az új iskolát, talált-e már barátokat, mire Livius rendre azt felelte,
hogy nem. Inkább dacból, mint őszintén. Még mindig fájtak a régi illatok.
Mert ha az új iskolát nem is szokta meg, rosszabbnak se találta, mint az előzőt.
Barátokat se talált, de nem is nagyon keresett. Apja viszont büszke volt az
udvarra. Délelőttönként, amikor Livius az iskolában volt, egymaga szállt
szembe az elburjánzott növényzettel, módszeresen irtotta, az udvar elülső részétől, a kaputól kezdte a hadműveletet, és kitartóan haladt a hátsó kerítés felé.
A kivágott gazt halmokba rakta, néhány napig várt, míg kellően kiszáradnak,
aztán estefelé fölgyújtotta őket. Kesernyés füsttel lett ilyenkor tele az udvar,
mialatt ő ott állt villájára támaszkodva az égő halom mellett, akár egy ókori
áldozatmutató, és mereven bámult a tűzbe.
Az utcáról a bejárat a verandára nyílt. Amikor Livius elfordította a fejét az
ajtó nyitódására, szembe találta magát az idegen asszonnyal. Apja lent állt az
udvaron, a tűz mellett, nekik háttal, nem vehette észre azonnal, hogy bejött
valaki. Ők meg egymást nézték. Livius meglepődve, hisz el sem tudta képzelni, mit akar itt náluk ez az idegen nő, az pedig egészen más, Livius számára
valami furcsa, megmagyarázhatatlan tekintettel bámulta őt, valami döbbent
csodálkozással, hogy még az ajtót is elfelejtette becsukni maga mögött. Jobb
kezével kicsi zöld tálat szorított derekához, mely kockás konyhakendővel volt
lefedve, és ez a hétköznapi holmi sehogyan sem illett méltóságteljes jelenéséhez. Livius még nem tudott olvasni az asszonyi tekintetekből, meg anyján
kívül nem is nézett még más nő ennyire kinyílt őszinteséggel a szemébe, mégis
meglegyintette az a kényelmetlen érzés, hogy ez az idegen asszony valami különlegeset talált rajta, amivel egyszeriben nem tud mit kezdeni. Mintha tudna
valamit, amit ő nem, amit viszont neki is tudnia kéne. De nem volt ideje zavarba jönni, mert az asszony hamar összeszedte magát, arcára visszatért a rend,
tekintetében ismét ugyanaz a szigorúság csillogott, amellyel néhány pillanattal
korábban belépett a verandára. Becsukta maga mögött az ajtót, és erre a zajra
már apja is megfordult. Ekkor érezte úgy Livius, hogy ennek az asszonynak
meg kellett itt jelennie. Ahogy ők ketten egymásra néztek. Pedig semmi sem
történt, állókép volt, akár egy festmény, vagy egy régi fotó, csak az égő halmokból föltörő kékes füst törte meg a mozdulatlanság illúzióját. Az asszony
a verandán, csípőjén a zöld tálkával, és apja az udvaron, a tűz mellett. És kettejük között, szemmagasságban, egy pattanásig feszült, láthatatlan zsineg. Livius,

34

tiszatáj

ha le akarta volna rajzolni, így tudta volna legélethűbben ábrázolni azt a néhány másodperces mozdulatlanságot.
Aztán megtört a varázslat, mintha egy kéz átvágta volna azt a bizonyos zsineget, a testek megmozdultak. Apja leszúrta a földbe a villát, és elindult a veranda felé. Az asszony is előrébb lépett, odament Liviushoz, és a kis kerek
nádfonatú asztalra letette a zöld tálat. A kockás asztalkendőn keresztül is megérezte Livius a frissen sült pogácsa meleg illatát. Az asszony lenézett rá, és egészen halkan mondta, inkább magának: „Szóval te vagy a Livius”. Nem mosolyodott el, egészen tárgyszerűen jelentette ki, mintha csak nyugtázta volna
a tényt. Livius nem igen tudott erre mit felelni. Ült a fonott székében, ölében
a nyitott tankönyvvel, és kissé bambán bámult föl az idegen asszonyra. Nem
állt föl, hogy bemutatkozzon, ez valahogy eszébe sem jutott. Az azonban megfordult a fejében, hogy vajon honnan ismeri őt ez nő? De az már nem őt nézte,
hanem az apját, aki közben felballagott a verandára. „Nem is tudtam…” –
kezdte volna, de rögtön elakadt. Tenyerét zavartan törölte bele füstszagú
munkaruhájába, talán azon tanakodva, hogy kezet nyújtson, vagy sem, de a nő
kisegítette, és maga nyújtotta oda kezét. „Nem tudtad, hogy ebben a faluban
lakunk?” – kérdezte, de hangja hamis dallamban csengett, mint aki nagyon is
tisztában van azzal, mit tud a másik és mit nem, de ráhagyja, hadd játssza
a szerepét, ha neki úgy tetszik.
Néha a leghétköznapibb ajtók is más világokra nyílnak. Így volt ezzel
Livius is, amikor az az idegen nő azon a bizonyos őszi délutánon benyitott
a barnára festett verandaajtón. Ha bárki, számára ismeretlen, beállíthat a házukba, azzal a magabiztossággal, amelyet csak egy régi ismerős engedhet meg
magának, akkor itt bármi megtörténhet. Mintha elpattant volna egy burok,
mely hetek óta, amióta ide költöztek, körülvette, biztonságosan elszigetelve őt
a külvilágtól, ettől az új és idegen környezettől, melyet elviselt ugyan, de csak
tisztes távolból, mintha legalábbis ő maga láthatatlan lenne, vagy egy időutazó,
aki idetévedt, egy elfelejtett világba, akár az a tudós Wells regényében, amelyet
nem is olyan régen olvasott. Már másnap reggel, amikor iskolába ballagott,
nem úgy nézett a városka utcáira, tereire és embereire, mint előző nap. Mintha
az utcák színei egy árnyalatnyit módosultak volna az éjszaka folyamán, és
a járókelőknek is egyszeriben arcuk lett, Livius meg tudta végre különböztetni
egyik embert a másiktól. Nem tudhatta, kiről mikor derül ki egyszer csak,
hogy ismeri apját, sőt még őt is, és tulajdonképpen ez volt a legszorongatóbb
érzés Livius számára, hogy őt bárki ismerheti, tudhat róla akár mindent, az
egész életét, ő viszont senkiről nem tud semmit. Egyszeriben gyanússá vált
mindenki. Még az albán pék is a sarki üzletben, akinél reggelente, iskolába
menet, el szokott fogyasztani egy fél burekot. Adem törve beszélte a nyelvet,
pontosabban csak azokat a szavakat ismerte, amikre a boltjában szüksége volt.
„Húsos vagy túrós?” szokta kérdezni a pult mögül, amikor Livius sorra került,

1999. október

35

ő meg rávágta azt, amire éppen kedve volt. Most alaposabban megfigyelte az
albánt, és elcsodálkozott, hogy eddig észre sem vette, Ademnek szinte teljesen
kopasz a feje, irdatlanul hosszú orra van, és amikor mosolyog, kilátszanak
aranyfogai. Mi van, ha kiderül, hogy Adem is a család régi barátja, talán együtt
szolgáltak apjával a seregben, esetleg haragszik is rá, talán az egész családra,
valami ki tudja, milyen régesrégi sértettségből kifolyólag, csak úgy tesz,
mintha nem ismerné őt, miközben valami kegyetlen bosszút forral ellene?
Honnét tudja, hogy Adem a barátja, vagy az ellensége? Úgy érezte magát, mint
akit elárultak és lelepleztek. A tízórai nagyszünetben sem úgy téblábolt már az
iskolaudvaron, ahogy egyébként szokott, érdektelenül szemlélve a többiek
játékát és csoportokba verődő társalgását, mert tudta, hogy a mintegy kétszáz
gyerek közt van két lány, egy szőke és egy barna, akik ismerik őt, tudnak róla,
és lehet, egész eddig figyelték őt a háttérből, észrevétlenül, alattomosan. És
talán ebben a pillanatban is ezt teszik. Ettől a gondolattól dühös lett. Az az
idegen nő mondta ezt, mielőtt elment volna tőlük, meg a nevüket is mondta,
de Livius a legkevesebb érdeklődést sem mutatta, hogy megjegyezze melyikmelyik. A nevükre sem emlékezett. Rengeteg szőke és barna lány volt körülötte az udvaron. Sőt, és ez felismerésszámba ment nála, szinte mindegyik lány
vagy szőke volt, vagy barna. Fekete szinte alig. Így csak bámulta a lányokat, ezeket a fura, de alapvetően haszontalan teremtményeket, és közben kimondhatatlanul szerencsétlennek érezte magát. Asimov regényét, A város és a csillagokat
ott szorongatta a hóna alatt, de azon a délelőttön egyszer sem nyitotta fel.
Egyébként nem sokáig volt náluk a nő, talán még húsz percig sem, apja bevezette a konyhába, de csak oda, tovább nem. Nem kérte arra Liviust, hogy,
mint a régi otthonukban, amikor vendég érkezett, az illemnek megfelelően
legalább egy kis időre üljön be velük, és ezért Livius most hálás volt apjának.
De valahogy zavaró is volt ez a régi szokásától való hirtelen eltérés. Úgy tett,
mint aki belemerül a biológia tankönyv éppen soron lévő fejezetébe, amely
aprólékos részletességgel igyekezett leírni a fotoszintézis folyamatát, de fél
füllel a konyha irányába figyelt. Apja behúzta maga mögött az ajtót, amikor
bementek, így csak félmondatok szivárogtak ki a verandára, azokból pedig
nemigen tudott összerakni semmi értelmeset. „…ennyivel tartozunk nekik…”–
hallotta az asszonyt, meg apja mormolását, aki egyébként is halk szavú ember
volt, de most mintha még csendesebbre fogta volna magát. „…ahogy volt, csak
mi… Rólad semmit, nem ismer, a nevedet sem hallotta…”– folytatta az aszszony, majd: „…erre nincs jogunk. Ragaszkodom hozzá. És te sem tilthatod
meg, ha már egyszer ide költöztél, vállalnod kell…” Határozottan, megfontoltan beszélt, mint aki nem most találja ki a szavakat. „…tudom, mit kell tennem, mindent a maga idejében. Az idő majd megoldja. És nekem is tartozol
ennyivel, még ha te ennek éppen az ellenkezőjét hiszed is… csak neked volt
nehéz, gondolod? …nyugosztalja, mit mondjak akkor én? Vele? Neked szeren-

36

tiszatáj

cséd volt…” Néhány percnyi csend után nyílt az ajtó, és mindketten kijöttek
a verandára. Az asszony megállt Livius előtt, és lenézett rá: „Nekem két lányom
van, tudod? Majdnem olyan idősek, mint te, az egyik két évvel idősebb nálad,
a másik eggyel fiatalabb. Ha majd eljössz hozzánk, megismered őket. De talán
már találkoztatok is az iskolában…” Ekkor mondta a neveket, amiket Livius
nem jegyzett meg. Ő csak az asszonyt nézte, a kemény, hideg, kék szemeket,
melyekben, ahogy a nő kissé lehajolt hozzá, hogy megborzolja ujjaival a haját,
megpillantotta önmaga tükörképét…
Megérintette Antónia vállát, mintha csak meg szeretett volna győződni
róla, hogy valóban ott térdel mellette, és nem csupán árny a félhomályban,
majd lelépett a kanapéról, és öltözni kezdett. Különben sem volt az ablakon
túl már semmi látnivaló, megszűnt a hóesés. Elfogytak a pelyhek. Maga sem
tudta, miért, néhány pillanattal korábbi fogadalmát megszegve, így szólt: „Tudod, mit csináltam ma?” Antónia nem válaszolt, még mindig az ablakot bámulta, a lámpafényes templomkertet az utca túloldalán. Livius nem erőltette.
Akkor talán mégsem kell belerondítania ebbe szép téli estébe. Bekapcsolta az
övét, majd a sötétben kitapogatta a pulóverét a szőnyegen. „Tudom.” Livius
egy pillanatra meggörnyedve maradt, félúton a szőnyegtől. „Mit tudsz?” kérdezte. „Hát azt, hogy mit tettél ma.” Livius nyelt egy nagyot, majd odalépett
a kanapéhoz, és leült Antónia mellé. Ismét megérintette a karját, de mozdulata
most óvatos volt, mint aki nem biztos benne, hogy ugyanahhoz a lányhoz
nyúl…
Elengedte a léghajót, majd ellépett az ablaktól. Visszapakolta táskájába
a szétszórt holmiját, utána leült a priccsre, és kényelmesen, lassú tempóban elszívott egy cigarettát. Aztán fölhúzta a bakancsait, fölcsatolta derékszíját meg
a fegyvertáskáját, majd kilépett a folyosóra.
Eszébe jutott, hogy vételeznie kellene magának téli öltözetet. Minden holmija lent maradt a bázison. Nem tartotta valószínűnek, hogy önszántukból
utána küldenék. Még annyi időt sem hagytak neki, hogy személyes dolgait
összeszedje. Ott maradtak Antónia hozzá írt levelei, néhány kedvenc könyve,
az apró csecsebecsék, melyek a civil életben talán jelentéktelenek, észrevétlenek, de az uniformizált, egysíkú környezetben személyes jegyeket öltenek.
Egy gitár alakú körömvágó. A csontmarkolatú zsebkése. A töltényhüvelyből
készített kulcstartó. A dióbarna színű neszesszer, melyben a borotválkozókészletét tartotta. Intézkednie kell, hogy legalább ezeket küldjék utána.
Elindult a néptelen folyosón, miközben valami mély, doromboló hangra
lett figyelmes. Magas, boltíves folyosón haladt keresztül, ablakokat nem látott,
csak a falakra szerelt gyenge izzók pislogtak félénken, mintha sajnálták volna
a fényt. Elment egy meredek lépcsőfeljáró mellett. A fölfelé tekergő lépcsősor
beleveszett a sötétségbe. Ahogy végigment a folyosón, a doromboló hang
egyre erősödött. A forduló mögött rábukkant az ügyeletes asztalára. És egyút-

1999. október

37

tal megtalálta a hang forrását is. Az ügyeletes a székén ült, arccal a nyitott képregényre borulva, és mély, szaggatott, horkoló hangokat hallatott. Két keze
lelógott maga mellett, ujjai szinte érintették a kőpadlót, szája sarkából vékony
nyálcsík csurrant a képregényre. Határozottan úgy nézett ki, mint akit fejbe
kólintottak. Livius hangosan elköhintette magát. Nem történt semmi. Még
a horkolás hangszíne sem változott meg. Udvariasan megkopogtatta az asztalt.
Semmi. Ezután ököllel rávert az asztal lapjára, mire a katona fölemelte a fejét,
és álmos szemekkel körbenézett.
Ha Negrovban tetten érik az ügyeletest alvás közben, a delikvens, amint
rádöbben a helyzetére, hogy mulasztásának súlyát csökkentse, azonnal talpra
ugrik, tiszteleg, és jelenteni kezd, a tisztre bízva, hogy ügyet csinál belőle, vagy
sem. Livius is valami hasonlóra számított, és már fölkészült rá, hogy nagyvonalúan szemet huny az eset fölött. De nem történt semmi ilyesmi. A katona
egy ideig még álmosan pislogott, majd tekintete mintha valamelyest tisztult
volna, és nem kevés fölháborodást tükrözve végül megállapodott Liviuson.
– Na, mi van? – nyögte ki.
– Semmi van – felelte Livius. Nem tudta, ez itt a normális viselkedés egy
tiszttel szemben, vagy talán most a sarkára kell hogy álljon? De inkább megmaradt az óvatosság mellett. Sose lehet tudni. – Meg tudná nekem mondani,
hol találom a raktárt, ahol ruhát vételezhetek magamnak?
Úgy tűnt, mintha a kérdés nem talált volna értő fülekre. A katona ködös
tekintettel, bambán meredt a hadnagyra. Livius már azt hitte, túlságosan halkan tette föl a kérdést, vagy bonyolult volt a megfogalmazása, amikor a rámeredő álmos szemekben mintha földerengett volna némi fény.
– Ja – volt a válasz.
Livius türelmesen várt.
– És? – próbált segíteni.
– Mit és?
– Hol találom a raktárt?
A katona megdörzsölte a szemét, de a tekintete ettől még nem lett tisztább.
Livius kezdett gyanakodni, hogy ha alaposan körülnézne az asztal alatt, rábukkanna az üres pálinkásüvegre.
Az ügyeletes megint rámeredt Liviusra.
– Ja, maga az új hadnagyunk, mi?
– Ez a tény engem sem tölt el kirobbanó örömmel, de megtudhatnám
végre, hol találom a raktárt?
– Hát persze. Ott kint, az udvaron. Nagy, sárga barakk.
– Remek – felelte, elindult, de a katona még utánaszólt:
– Oda most hiába megy.
Livius megtorpant.
– Miért?

38

tiszatáj

A katona ásított. Nagy, sárga lapátfogai voltak.
– Mert Sljoka még alszik – közölte, miután kiásította magát. Aztán, mint
akinek eszébe jutott valami, a karórájára pillantott: – Vagy nem is alszik.
– Ki az a Sljoka? A csátó?
– Hát. De ilyenkor már a konyhában van.
– Nagyszerű, majd megkeresem.
– Az étkezde pedig…
– Igen, azt tudom, hol van. És további békés álmokat – mondta Livius,
amikor elindult.
– Köszönöm – hallotta maga mögött a választ, és valamiért biztos volt
benne, hogy a katona őszintének vette jókívánságát. A folyosó végén még viszszapillantott. Mintha misem történt volna, az ügyeletest ugyanabban a pózban
látta, mint amilyenben az imént találta: feje fél oldalra fordulva az asztalon,
aludta az igazak álmát.
Amikor kilépett az udvarra, szinte mellbevágta a hideg. A hóesésnek már
nem volt nyoma, ha esett egyáltalán, de a nedves, csípős levegő nem hagyott
szemernyi kétséget sem afelől, hogy errefelé beköszöntött a tél. Igyekezett
felidézni magában, hogy merre is mutatta neki tegnap az őrmester az étkezdét.
Most, a nappali világosságban valahogy másképp emlékezett mindenre. Meg itt
volt a köd, ami valahogy bizonytalanná, elmosódottá tette a távolabbi épületek
körvonalait. Az ösztönére hagyatkozva elindult jobbra. Arrafelé mintha több
épület derengett volna a ködben. Zsebredugott kézzel ballagott a néptelen
udvaron, közben úgy érezte, vékony zubbonyán keresztül csontjáig hatol a
hideg. Rádöbbent, hogy előző este nem is vacsorázott, és az éhség most elemi
erővel tört rá. Megszaporázta lépteit.
Közben valami mozgást vett észre maga előtt. Két alak bontakozott ki a
ködből, és feléje tartott. Szótlanul közeledtek, tekintetüket föl sem emelve,
mereven bámultak maguk elé a betonra. Lassan, fáradtan mozogtak, mintha
ólomból lettek volna végtagjaik. Civil öltözéket viseltek, olyan munkaruhafélét, és tetőtől talpig koszosak voltak. Elmentek mellette anélkül, hogy észrevették volna. Legalábbis semmi jelét nem mutatták annak, hogy Livius jelenléte bármilyen hatással lett volna rájuk. Livius megállt, és utánuk fordult. Lábukon gumicsizma volt, hátul, mindkettőjüknek az övébe dugva védőkesztyű.
Ahogy fölbukkantak, ugyanúgy némán, hangtalanul tűntek el a ködben.
Viszonylag könnyen megtalálta az étkezdét. A jólismert zajok, tányérok,
evőeszközök csörgése messziről jelezték az irányt. Az első dolog, amit belépéskor érzékelt, az a meleg volt. Fűtöttek, nem is akárhogy. Ettől még
a kedve is kicsit visszatért. Öten-hatan üldögéltek szétszórva az asztaloknál,
csendben, kényelmesen falatoztak. Livius odament a pulthoz, és elvett egy
tálcát. A pult túloldalán, szinte a semmiből, megjelent egy óriás. Livius nem
emlékezett rá, hogy valaha is látott volna ekkora embert. Legalábbis élőben

1999. október

39

nem. Az biztos, hogy két méter fölött volt, és vagy másfél mázsát nyomhatott.
Hófehér, makulátlanul tiszta szakácsruha volt rajta, ujjai közt törlőruhát
gyömöszkölt.
– Nocsak – dörrent le a magasból Liviusra –, az új hadnagyunk! Isten hozta!
Mivel szolgálhatok?
Úgy tűnik, megelőzött a hírem, gondolta Livius. De hogy a reggeliből választani is lehet, határozottan tetszett neki.
– Mi van? – kérdezte.
Hatalmas mancsával az óriás egy táblára mutatott, amely ott függött a falon, Livius orra előtt. Livius áttanulmányozta a táblát. Ez állt rajta, gyöngybetűs, kalligrafikus szöveggel:
1. bifsztek firenzei módra
2. májjal töltött báránysült a la chéf
3. portugál báránygerinc aludttejes pácban (őrjárat előtt nem ajánlott)
Aztán alatta, szinte megvető, hányaveti kézírással:
tojásrántotta, kolbásszal
Livius nem állt távol attól, hogy hangosan elröhögi magát. Még nem találkozott a bakahumor ilyen eredeti megnyilvánulásával.
– Ez a reggeli menü? – kérdezte mosolyogva.
Az óriás vállat vont, már-már bocsánatkérő hangsúllyal magyarázta:
– A tegnapi. Meg az éjjeli. De még mindenből van. A menüt délben cseréljük.
Liviusnak tetszett a játék.
– Értem. Hát nem is tudom… A májjal töltött báránysült töltelékébe ugye
kolbászhús is van, nem túl sok fokhagyma, és remélhetőleg nincs túlzsemlyézve és túlsütve…
A szakács szeme fölcsillant.
– Dehogyis, dehogyis! Pontosan úgy készült, ahogy a nagykönyvben meg
van írva. Zsenge bárányhúsból, a tölteléknek a máj előre megpirítva, petrezselyemmel, hagymával, főt tojással, csipetnyi fokhagymával. Megkóstolja?
– Hát persze. Csakis májjal töltött bárányhúst ennék ma reggel!
Az óriás tapsolt egyet, majd hátrakiáltott a konyhába.
– Bebo, egy báránysült a hadnagynak! És kapkodd magad, nem akarunk itt
állva megöregedni! – majd a pulton keresztül átnyújtotta a kezét a hadnagynak. – Prudonoff főszakács vagyok. Örvendek a szerencsének! Itt, a világvégén
ritkán hoz össze a sors kifinomult ízléssel!

40

tiszatáj

Mintegy végszóra, a háttérben megjelent a Bebo nevezetű segéd, kezében
jókora lapos tányérral egyensúlyozva, és – Livius nem kis megrökönyödésére –
rajta a hatalmas adag báránysülttel. És valóban úgy, ahogy az a nagykönyvben
meg van írva, sültkrumpli körettel, mártással leöntve.
Livius nem jutott szóhoz.
– Nos, szemre nem rossz, ugye? – tudakolta az óriás. – Hát még ha megkóstolja… Kávét parancsol mellé?
– Mármint igazit, feketét?
– Hát persze.
– Igen… azt kérek.
– Tejszínt?
– Az is van?…
– Na hallja!
Teletöltött egy jókora bögrét gőzölgő feketével, majd hozzálöttyintett egy
adag tejszínt.
– Cukrot? Egyet, kettőt, hármat?
– Kettőt…
Már éppen indulni akart a megpakolt tálcájával, amikor Prudonoff főszakács még megjegyezte:
– Figyelmébe ajánlom ebédkor a desszertet: mandulás-csokoládés szelet tejszínhabbal. Isteni!
– Hát… köszönöm, igyekszem nem elfelejteni.
Leült a legközelebbi asztalhoz, és hitetlenül bámulta maga előtt a fejedelmi
eledelt. Ez nem igaz, gondolta magában, ilyen csak a mesében van. Majd óvatosan megkóstolta, mint aki attól tart, hogy csak látomással van dolga, és
amint a szájához emeli a falatot, az abban a pillanatban ízetlen tojásrántottává
változik. De ez valóban báránysült volt, igazi, hamisítatlan májastöltelékkel,
ízletes és szaftos, olyan, amilyet Mária-Luisa szokott készíteni, kivételes, ünnepi alkalmakkor. Félresöpört minden aggályoskodást, és mohón enni kezdett. Nem emlékezett rá, mikor élvezte utoljára így az evést. Minden egyes
falat külön élmény volt. Sőt már az étel látványa is. Ahogy a késsel belevágott
a vajpuha pecsenyehúsba, és a vágás nyomán előbukkant a gőzölgő ánizs- és
fokhagyma illatú töltelék… és hozzá a mesés sültkrumpli, amely nem a Negrovban elfogyasztott töméntelen előmelegített, száraz gumidarabkákra emlékeztette, hanem valóban friss volt, ropogós, forró. És közben kávét kortyolgatott, finom, tejszínes feketekávét.
Valaki megkopogtatta a vállát.
– Hogy telt az első éjszaka?
Fölpillantott. Mavrov ezredes állt előtte, nem kifejezetten katonai szerelésben. Zöld tréningruha volt rajta, nyaka körül fehér sál, fején baseball-sapka.
Livius föl akart állni a tisztelgéshez, de az ezredes visszanyomta a székbe.

1999. október

41

– Ne fárassza magát. Hogy ízlik a főztünk?
– Nem találok szavakat. Szinte hihetetlen…
– Naná, hogy az. Lapátolja be. Fél óra múlva jelenése van az irodámban.
Mire Livius kimondta volna az „igenist”, az ezredes már továbbindult. Aztán néhány lépés után megtorpant, és visszanézett.
– Lefagynak a mogyorói ebben a nyári hacukában! Keresse meg Sljokát,
mondja meg neki, hogy én küldtem, és adjon magának valami tisztességes szerelést!
– Már szándékoztam is…
– Helyes.
Amikor az ezredes ismét hátat fordított, Livius visszatért a tányérjához, és
kényelmesen tovább falatozott. Siet a halál.
Háromnegyed nyolc volt, mire végzett. A köd már felszállt, de az eget még
mindig piszkos-szürke felhőpamacsok borították. Kint állt az udvaron, és azon
tűnődött, hova menjen. Ha most elindul megkeresni a raktárt meg azt a bizonyos Sljokát, nem ér oda nyolcra az ezredeshez. Kellett ez a lusta zabálás. Kezét a nadrágzsebbe rejtette a hideg elől, aztán megszaporázta a lépteit.
A csillaggal jelölt parancsnoki épületet könnyedén megtalálta. A többi épülettel ellentétben, melyek mind a falak tövében húzódtak meg, ez szinte már
kihívóan, egymagában állt az udvar közepén, szemben a széles, boltíves kapubejárattal. Alacsony, csőszerű bádogkéményéből vékony, ritkás füstcsík kígyózott a szürke ég felé. Nemigen tudta már jobban bepiszkítani. Föllépett
a tornácra, kihúzta kezét a zsebéből, vett egy mély lélegzetet, majd bekopogott
és belépett.
Mavrov ezredes az íróasztala mögött ült, féloldalasan, tornacipős lábát keresztbe rakva fönt pihentette az asztalon.
– Szép jó reggelt, hadnagy!
Rajta kívül ketten voltak még a kicsi helyiségben. Balra tőle, egy alacsony
zsámolyon Divjak őrmester gubbasztott. Karba tett kézzel bámult Liviusra.
A mellette lévő széken köpcös, kerek szemüveges százados ült. Szájában pipát,
kezében poharat szorongatott. Az ablak előtt fekete, kormos olajkályha duruzsolt.
– Nehogy nekiálljon itt nekem szalutálni! – mordult az ezredes.
Livius félbehagyta a megkezdett mozdulatot, és leengedte a kezét.
– Milyen nagyszerű látvány így együtt az egész tiszti kar! Divjak őrmestert
már ismeri, őt nem kell bemutatnom. Az a tudósképű úriember ott mellette
pedig Murat százados. Murat százados, ez itt Livius hadnagy!
Livius a százados felé fordult, és keze már ösztönösen emelkedett tisztelgésre, amikor nem kis meglepetésére a százados felpattant helyéről, meghajolt
Livius felé, majd a kezét nyújtotta.
– Örvendek, hadnagy!

42

tiszatáj

Minthogy a pipát elfelejtette kivenni a szájából, ez valahogy úgy hangzott,
hogy „vndek hnagy”.
– Úgyszintén – makogta Livius, mivel feljebbvalót így még nem látott bemutatkozni. Zavartan pislogott le a századosra, aki egy fejjel alacsonyabb volt
nála.
– Jól van, jól van – szólt az ezredes –, dugja vissza mindenki a maga illemkódexét, aztán üljön a helyére! Livius, nem mondtam magának, hogy vételezzen normális ruhát?
– Igen, csak sajnos nem volt még időm…
– Jesszusom, meddig szokott maga enni? Innét egyenesen a raktárba megy
majd, rendben? Nem sétálhat itt kimenő nyári öltözékben, mint valami elveszett vándormadár! – Lenyúlt az asztal alá, fölemelt egy üveget, a fiókból
elővett egy poharat és félig töltötte. Mindezt egy kézzel, rutinosan. – Fogja, ez
a magáé. Üljön le oda a sarokba, és figyeljen. Egyelőre nincs más dolga, minthogy csendben maradjon, és jól figyeljen. Ne kérdezzen semmit, amíg én nem
szólok!
Livius elmormogott megszokásból egy „értettem”-et, de rögtön megbánta,
és bízott benne, hogy nem hallotta senki. Gyorsan tanult. A sarokban csak egy
háromlábú lócát látott, így hát szó nélkül ráült. Igaz, így békaperspektívából
tekingethetett a többiekre, de a kályha ott sustorgott a közelében, és ez megnyugtatta. Belekortyolt az italba. A masztika volt, a tegnapi, de most jól esett
a konyak melege.
Az ezredes magának is töltött, aztán szivarra gyújtott, majd a többiekre pillantott.
– Hol is tartottunk?
Divjak őrmester kiegyenesedett a széken. – Hogy ki menjen.
Murat százados ölébe tette a poharát, dohányzacskót vett elő a zsebéből, és
elmélyülten tömködni kezdte a pipáját. Az ezredes most őt nézte. Megvárta,
amíg végez a művelettel, meg azt is, hogy a szájába veszi a pipát, és szipákolva
leellenőrzi, szelel-e, majd végtelen nyugalommal megszólalt: – Murat?
A százados még kettőt szippantott.
– Minek?
Az ezredes fáradtan sóhajtott: – Lépjünk most túl a filozófiai vitán, rendben? Egy csomó időt megtakarítunk vele. De ha ez téged kielégít, Murat, akkor mondjuk azért, hogy én nyugodtabban alhassak. Ez elég?
Murat százados gyufát vett elő, és rágyújtott a pipára.
– Nem, de mit tehetek? Akkor sem tudom, kit küldjek.
– Divjak?
Az őrmester megdörgölte az állát. Látszott rajta, hogy valóban töpreng.
– Az a helyzet – kezdte vontatottan –, hogy néhány nap szünet mindenkinek jót tenne.

1999. október

43

– Lesz elég szünnap, ha elkezdődik a havazás! – az ezredes fölvett az asztalról egy gépelt ívet, és tanulmányozni kezdte. – Mi van Drobnjak őrvezetővel?
– A jobb bokája gipszben. A doki szerint talán a jövő hétre fölszabadul. De
egy hónapig még akkor sem ereszkedhet le.
– Vrana tizedes?
– Vrana tizedes – felelte a százados, miközben egy röpke pillantást vetve
Liviusra kitérő mozdulatot tett a pohárral a kezében –, ő is lent volt az éjjel.
– Tudom. Hát aztán?
– Valószínűleg kimerült. Megérdemli a pihenést.
– Ki nem? Na és Blinka? Neki ugyan nincs semmi rangja, de vezethet egy
rajt, talpraesett fickó, nem?
Divjak bólintott. – Az.
– Murat?
A százados pöffentett néhány füstgomolyagot. – Tudja fene…
– Szóval szerinted is megfelel. Helyes. A csoportot majd ő összeállítja magának, a szokás szerint. Ez akkor rendben van. Rátérhetünk a lényegre.
Az ezredes visszadobta a papírlapot, ismét fölrakta a lábát az asztalra, majd
várakozón tekintett Murat századosra. Divjak is, mint aki egyszeriben megkönnyebbült, elengedte magát a széken, és ugyancsak a századosra pillantott.
Livius, nem tudván egyebet, követte a példájukat.
Murat századost mintha kissé zavarta volna a három, rászegeződő tekintet.
Megigazította szemüvegét.
– Na jól van – dünnyögte a pipa mögül –, mit mondjak?
– Ott voltál – felelte egyszerűen az ezredes. – Mi volt?
A százados kivette a szájából a pipát, aztán vetett egy kérdő pillantást
Liviusra majd rögtön az ezredesre. Az ezredes, mint aki megértette, lassan
bólintott. – Csak finoman. Kevés szóból is értünk.
– Hát lementünk – mondta –, ahogy máskor is. De későn indultunk, meg
az eső miatt sokkal lassabban haladtunk, és már félúton ránk esteledett. A szél
is mintha megbolondult volna, hideg volt… szinte semmit nem lehetett látni.
Szóltam Drobnjaknak, ő ment legelöl, hogy kapcsolja föl a zseblámpáját, legalább ő lásson valamit, mi meg majd botorkálunk mögötte. Az átkozott sziklák úgy csúsztak, mint amikor rájuk fagy a jég. Valahogy csak leértünk. Ott
aztán úgy döntöttem, hogy az öböl felé fordulunk, nyugatnak…
– Előtte arról volt szó, hogy kelet felé mentek – szólt csendesen az ezredes.
– Az Egyes számú objektum irányába. Nem?
– De igen. Viszont szakadt az eső, vihar volt. Ilyen időben nem tudtunk
volna fölkapaszkodni a keleti oldalon. Kénytelenek lettünk volna az Egyes
számú objektumtól visszakanyarodni a nyugati följáróig…
Az ezredes türelmetlenül legyintett.
– Jól van. Aztán?

44

tiszatáj

– Mentünk. Úgy terveztem, hogy elmegyünk a Kecskeszarv-szikláig, és ott
pihenünk egy fél órát. Elég alacsonyan jártunk, ezt éreztem, még ha korom
sötét volt is… talán ötven méternyire se voltunk az Erdőtől. Nem láttam, de
tudtam. És nem értettem, nem szoktunk ennyire… és mintha minden lépésünkkel még közelebb kerültünk volna. Drobnjak ment elől…
– Ezt már mondtad.
Az ezredes tekintete mereven a századosra szegeződött.
– Igen. Ő vezetett. Szólni akartam neki, hogy túlságosan lefelé visz bennünket, mi a fene ütött belé…
– És miért nem szóltál?
A százados kivette szájából a pipát és rábámult. Aztán megrázta a fejét. –
Nem tudom. Pedig akartam. Ott van az a keskeny patakocska, ami a kövek
közül bújik elő, és el is tűnik hirtelen az Erdőben, hát odáig még sosem mentünk le, nappal tisztán látszik, milyen közel van, egy köpésnyire a fáktól –
Livius nem volt benne biztos, jól látta-e, hogy a százados megborzongott. –
Egyszer csak azt vettem észre, hogy a patak ott csörgedez közvetlenül a bal
lábam mellett… Az Úristenit! – döbbentem rá. Elaludtam, vagy mi a fene? Mit
csinál ez a Drobnjak? Elment az esze? Ekkor már tényleg kiáltani akartam
neki, de már késő volt. Vrana tizedes hangját hallottam, utána valaki más is
kiáltott előttem, aztán csobbant valami a patakban. Előre siettem, akkor már
több zseblámpa is világított, fénypontok cikáztak a patak mellett, és csak anynyit tudtam kivenni, hogy Vrana Drobnjakot igyekszik kicibálni a vízből, az
meg csak kapálózik, mint az eszement, ki akarja magát tépni a tizedes kezéből.
Hárman tudtuk csak lefogni, és bizony megkínlódtunk, mire sikerült biztonságos távolságra fölvonszolni a hegyoldalon. Vrana, aki lent, a patak mentén
mögötte volt, azt mondta, annyit látott, hogy Drobnjak egyszer csak lefordult
balra, és futni kezdett az Erdő irányába, egyenesen neki a pataknak. Amikor
utolérte, már belegázolt a vízbe.
– És Drobnjak?
A százados vállat vont. – Hát… amikor ma benéztem hozzá a gyengélkedőbe, és megkérdeztem, mi a rossebb ütött belé az éjjel, elég szűkszavúan válaszolt…
A pipája közben kialudt. Elővett egy kicsi zsebkést, fölállt, odament az asztalhoz, és a dohány maradékát kikaparta a hamutartóba. Néhány lélegzetvételnyi csend állt be. Aztán az ezredes türelmetlenül dobbantott ujjával az
asztalon. – Nyögd már ki, mit mondott!
– Hogy kapjam be.
– Ennyit?
– Ennyit.
Valaki messziről kiáltott az udvaron, aztán ugyancsak valaki messziről felelt neki. Livius lassan kiitta a poharát. Amikor a százados visszaült a helyére,
Mavrov ezredes így szólt:

1999. október

45

– Ma éjjel én is lemegyek.
Mindenki ránézett. – Ostobaság – vágta rá a százados. – Te vagy itt a parancsnok. Minek feleslegesen kockáztatni?
– Kíváncsi vagyok. Különben meg marad minden úgy, ahogy megbeszéltük: a csoportot Blinka vezeti, én a háttérben maradok csupán, megfigyelőnek.
– Akkor sem látom semmi értelmét…
– Nem is kell. Te holnapig szabad vagy, Murat, aludd ki magad, vagy pipázz, olvasgasd a könyveidet. Délután kettőtől huszonnégy órára Divjak veszi
át a parancsnokságot – szivarjával Livius felé bökött: – A hadnagy lesz a helyettese. Ha már itt van, használjuk ki.
Murat százados megcsóválta a fejét, de nem szólt semmit. Az ezredes pohara nagyot koppant az asztalon, amikor letette.
– Ha minden világos, akkor ennyi. Oszolj, sereg! Divjak, keresd meg nekem Blinkát, és küldd ide! Livius hadnagy!
– Igen?
– Menjen és öltözködjön végre fel!

46

tiszatáj

DOBOZI ESZTER

Rekonstrukció
„A fehér táj, kint az emeleti ablakon túl…”
(Szabó Lőrinc: A fehér táj)

Hallottam ezt a képet,
ahogyan most látom is – hallottam,
belül hányódik azóta hány halottam,
hány elhullott ezerévem,
hány esdve-féltett elrendelésben
hány elmekór lepett el,
hány elhagyott éden;
hallottam ezt a képet,
hárfahangon így szól a redves
csonkok bronz borzongása,
s így a táncban ingó nádak
pici fuvola-sikongása,
hallottam ezt a képet,
és most látom is,
amint az ablak keresztfája
hat kazettára osztja szét,
s odafönn is hatos osztatásban
a telis-tele ég,
a madár üresség
ágak ketrecében,
s az ágak, az ágak –
mint ott a versben is –
japán metszetek
oda föllehelt
érrajzolatán,
olvastam ezt a képet
és most érzem is,
ahogyan csak újraszültek
– szétszabdalt világokat egybelátón –
egy másik ég alatt,
más föld kerekén.

1999. október

47

Metszet
Keresztútnak szögletében
valaki áll…
kiszakadva
abból, ami tagolatlan;
zúdulva, beleszakadva
a lehetségesnek: pontnyi
világok űr-üregébe,
hol nincs kiterjedése
se térnek, se időnek…
… ahogyan valaki áll –
arc nélkülien,
inkarnáció előtti
szédületben,
ahogyan oly tétován,
mégis mint ki biztos már
és örök,
égő paradoxonok
példázataként pörög,
s egyszersmind mozdulatlan;
olyan elrendeléssel,
amiként testnek keresztje
elvitathatatlan célpont –
égi utak metszetében…
xxx
… én nem ódzkodom,
és nem ágálok a
törvénnyel szemben,
magamat adom
a semmi ellen,
ámen.

48

tiszatáj

SILAY FERENC

Évszakok között
Gyönyörű az arcod: tekintetem
kék balzsamos fénye átcsorog rajta.
Napsütéstől csipkézett télből nézek
a hasadó havas tavaszba,
s villanó bőröd árnya kúszik
az avar-idő rejtett sűrűjébe: átütve
illatával vágyam gyémántpalástját.
Egy vándorsólyom örömsikolya
csapódik be a húsos őszbe, s letép
mindent mit rámhagyott a nyár.
Fekszünk a létezés szögesdrót
fényével határolt partján,
simogatásom hullámai melledre
emelik a Napot és a Holdat.
Szerelmünk úszó szigete körül
egymás leheletébe kapaszkodva
merülünk a hínáros mélybe
valóságunk kardfogú halai táncolnak,
s ami ránk pilinkézik, nem más:
az eltűnt fecskék csőréből kihullott sár.
Sarki-fény szerelmem örök glóriát fon
homlokod köré, s a rádtalálás riadalma
kezembe adja fehér botom
évszakok között botorkálva
magam körül forgatom
az éjszakákat.

1999. október

49

Apámnak nincsen Krisztus arca
Kormozott lepkék: röppenő napjaim
néma szárnyatok lángoló vitorla.
Alvadt vércsepp felettünk a Nap
s Kárpátok tornácán éneklik papjaim
hontalan temetők, magyarnak bitófa.
Jöhet a kárhozat, arcunkra porhó.
Júdása léleknek, kitömött madárnak.
Hegedűmet más népek faragják
s ifjúságom szívével csőrében a Holló
Címeres Angyal kerget, s gyaláznak.
Vallatnak fehér éjszakái a sorsnak
korkép az idegen öldöklő öröm.
Apámnak nincsen Krisztus arca,
s a Hargitán a bokrok áfonyás imát szórnak,
őseim sírján térden állva a jeget töröm.
Ó hóhérja életünknek: génjeiben romlott
te Balkánon fogant torz-arcú világ,
csikorgó daccal s két marék hittel
ne hidd, hogy lelkünk végleg lebomlott,
Szív-Hunniából Etelköz-Reményünk győzi a poklot.

50

tiszatáj

Az Új Forrás 30 évére
VEKERDI LÁSZLÓ

Monostori Imre az Új Forrás vonzásában
„Dokumentummemoár”-ként definiálja Monostori Imre a Bevezető mondatok-ban
új könyvét, kilenc pontos bekezdésbe tömörítve a folyóirat három évtizedes létének
– a régiónak az ország történetén belüli helyzetével meghatározott – körülményeit és
lehetőségeit, s a helyet és szerepet, ami ezen belül neki magának jutott. Talán két kitűnő könyvről nemrégiben írt recenzió is bujkálhatott a meghatározásban: az egyik
Gyuris György monográfiáját mutatja be A „Tiszatáj” fél évszázadáról, a másik Tüskés
Tibor szerkesztői emlékezéseit A Jelenkor indulásáról; mindkettő megtalálható Monostori Imre Rég Múlt? című 1998-ban megjelent tanulmánygyűjteményében. Ez a tanulmánykötet egyébként is nélkülözhetetlen Az Új Forrás vonzásában alaposabb analíziséhez; én azonban itt csak ebből a két recenzióból idézek néhány mondatot, nem az
elemzés, hanem csupán két folyóirat-történeti megközelítés szemléltetésének a kedvéért.
„Gyuris György szóban forgó tanulmánya az igen kis számú monografikus feldolgozások közé tartozik, egyszersmind pedig valóban egyedülálló a tekintetben, hogy
egy ma is élő irodalmi folyóirat sajtó- és irodalomtörténeti feltárását és feldolgozását
adja. Méghozzá a föllelhető dokumentumok, adatok, tények, visszaemlékezések, recenziós szemlék és egyéb fogadástörténeti adalékok (és így tovább) birtokában láthatóan a teljességre való törekvéssel, kiváló filológiai, bibliográfiai és nemkülönben mintaszerűen jó szerkesztői összteljesítményként.”
Tüskés Tibor könyve időben is, attitűdben is távolibb Monostoriétól, akinél még a „mémoire” jelentése is
merőben más, kevésbé szubjektív, mint Tüskésnél. De
valahogy az Új Forrásról is elmondható valami nagyon lényeges, amiről Tüskés Tibor ír a képzőművészetek és általában a művészetek különböző ágainak
folyamatos jelenlétéről az általa szerkesztett Jelenkorban. „»Mindez – írja Tüskés (és idézi Monostori) –
hangsúlyos módon, a lap irodalmi arculatát kiegészítő
és gazdagító formában volt jelen a folyóiratban. A mai
olvasó talán csodálkozik is azon, hogy milyen sokat és
kiemelten foglalkozott a Jelenkor zenei kérdésekkel,
József Attila Megyei Könyvtár
Tatabánya, 1999
334 oldal, 1200,- Ft

1999. október

51

filmbemutatókkal, a művészeti élet általános és helyi kérdéseivel. De ebben a tág érdeklődésben nem a provincia nagyképűsége, sokat akarása, a mindenbe belekontárkodó kíváncsiság mutatkozott meg, hanem a vidék bátorsága, talán a központnál is nagyobb előnye, merészsége, kezdeményezőkedve.«”
„És itt álljunk meg néhány pillanatra.” Mert nyilvánvaló, hogy a hatvanas évek elején egészen más értelemben (s főleg egészen más „vonzatokkal”) beszélhetünk a „vidék
bátorságá”-ról, mint a nyolcvanas vagy a kilencvenes években. De Monostori Imre
feltétel nélküli és egészen kivételes elismerése Tüskés Tibor szerkesztői teljesítménye
iránt mégis azt mutathatja, hogy a vidék által kijelölt szerkesztői sors és a vidéki helyzet által lehetővé tett szerkesztői feladat vállalásában és felfogásában tulajdonképp nem
nagyon sok változhatott.
Éppen ezért vagy ezért is tán találóbbnak (ha persze pontosabbnak nem is) érzem
Az Új Forrás vonzásában műfaji meghatározására a „dokumentummemoár” helyett az
I. rész első mondatát: „Bármennyire is sajátos önkénnyel megközelített folyóiratkrónikát írok, mégsem kerülhetem ki az első évtizedet – amelyben én magam igazából nem
voltam jelen, legföljebb egy-két írásommal a jelzett periódus végén –, amiből az is következik, hogy semmiféle belső, szerkesztői élményem, tapasztalatom, emlékem nincs
erről a tíz esztendőről.”
Mert hiszen „mémoire” a krónika is, még ha nem is feltétlenül vagy egyáltalában
nem csak személyes tapasztalatokon és élményeken alapuló. A krónikában, legyen
amúgy módszereit és stílusát tekintve mégoly sokféle, az élmények és a tapasztalatok
személyessége mindig – vagy majdnem mindig – engedelmeskedik – noha soha nem
rendelődik alá – a dokumentálható objektivitásának. Éppen ezért különül el olyan
élesen a szentek krónikája a legendájuktól, amelyben szükségképpen a szubjektív élmény dominál. Megvan a folyóiratoknak is a maguk legendája, s teljes jogú irodalmi
műfaj ez is; de Az Új Forrás vonzásában, vagy mutatis mutandis Kőrösi József nagy
Valóság-mémoire-ja, A Valóság rabságában, nem erről szól, még legszubjektívabb mozzanataiban sem. Erről a mai posztmodern egosystolés-divatban meglehet okosabb
lenne hallgatni; meglehet definíciójában Monostori is ezért kerüli műfaji megjelölésként a „krónika” szót, ez azonban mit sem változtat tisztességes krónikás-attitűdjén.
Ez a krónikás-szemlélet jellemzi azt a rövidségében is sokatmondó beszámolót,
ahogyan a születő folyóirat illetve irodalmi antológia mögé felvázolja a hirtelenjében
ipari nagyvárossá növesztett, vagy inkább tán ipari nagyvárosként megkonstruált Tatabánya politikai és szellemi atmoszféráját; a megye és a város vezetőinek – a szocialista Egyház „méltatlan bár, de hivatalos” szolgálóinak és kiszolgálóinak – elképzeléseit
és elvárásait. Ma, amikor a „negyven év”-ből egyenesen kötelező, sőt, az intellektuális
jómodorhoz tartozó csupa csúnyára és szörnyűségesre emlékezni, nem kevés „vidéki
bátorság” kell hozzá a krónikás objektivitásával emlékezni akkori kisebb-nagyobb
vezetőkre, nem mindig és nem föltétlenül csak káros vagy mai hülye szóképzéssel
„balliberális” elképzeléseikre, elvárásaikra, cselekedeteikre. És mindezt természetesen
az akkori rendszer iránti bármiféle „nosztalgia” nélkül. Csakhogy tudva és tudatosítva,
hogy az akkori idők nem azonosak még körvonalaikban sem az akkori rendszerrel
vagy pláne a „Párttal”. Embere válogatta akkor is, és a hatvanas évek végének reformvágyaktól áthatott légkörében az értelem és az emberség igényei bőven megelőzhették
a „párthűség” , vagy pláne a „pártfegyelem” akkorra már meglehetősen anakronisztikussá, sőt enyhén nevetségessé vált követelményeit. Az Új Forrás első főszerkesztője,
Payer István így emelkedik a lap illetve az antológia születését és indulását vizsgáló

52

tiszatáj

részben állami- illetve pártfeladat végrehajtására kijelölt funkcionáriusból elhivatott
szerkesztővé, aki ügyesen építve feletteseinek, mindenekelőtt tán a megye első emberének, Havasi Ferencnek a segítőkészségére és a Párt felsőbb köreiben nem ritka
kultúr-sznobizmusára, Sárándi Józseffel együtt – akinek a „megvédése” nem egyszer
több fáradozást igényelt, mint egy-egy szám megszerkesztése – önálló, a régió jellegzetességeivel és szellemiségével számoló országos jelentőségű fórumot teremtett. Az Új
Forrás vonzásában legszebb oldalaihoz tartozik ennek a teremtő szerkesztői munkának
a bemutatása. Helyesebben nem is a bemutatása, mert nem mutatja be vagy pláne nem
elemzi Payer István – ahogy mondani szokták – „érdemeit”. A munkatársakról beszél,
a szerzőkről, bámulatosan sok és sokféle szerzőről, mutatóban több oldal kitelne belőlük, jelentéseket közöl, ismertetéseket és mérlegeléseket a lapról, ankétok előadásait.
És mindebből együtt alakul ki, önként és önkéntelenül az olvasóban az egykori főszerkesztő alakja, szellemi portréja. Ahogyan például az indulás nehézségeit és szerencsés körülményeit elemzi, egy új nemzedék jelentkezését és Új Forrásra találását; vagy
ahogyan a rögtön a kezdetekkor kialakult-kialakított rovatokat ismerteti és egymásra
vonatkoztatásukat regisztrálja: „a magára talált kritikai rovat az Új Forrás saját szerzőit
hozta be – könyveik révén – újra a folyóiratba. Pontosan rekonstruálható a tudatos
válogatás, amely tehát az Új Forrást már antológia korszakában is jellemezte.” Vagy
ahogyan Sárándi József szerepét, kulcsszerepét ismerteti: „Frissen végzett bölcsészként
kapcsolódott be a szerkesztőség munkájába – Payer István főszerkesztő egyik védenceként, bizalmi embereként. Kevés rokon vonás volt bennük – generációs feszültség
annál inkább –, mégis jól együtt tudtak dolgozni. Legfőbb elvük ugyanis azonos volt:
a minőség tisztelete és szeretete. Ennyi tulajdonképpen elég is volt a kívánatos szakmai
együttműködéshez. Persze Sárándi lázadó volt, Payer »csak« reformer, ez a súrlódási
felület is ott volt köztük mindvégig. Payer István nagylelkűségének egyik »gyakorló
terepe« éppen Sárándi József védelme volt a helyi, megyei hatalmak idegenkedéseivel,
sőt haragjaival szemben. (Főként egy-egy élesebb hangú Sárándi-vers megjelenésekor.)
Az is kézenfekvő volt másfelől (és ennek Payer is örült), hogy Sárándi elsősorban
a volt bölcsésztársait, egyetemi ismerőseit szervezte a lap köré.” Ezt a Sárándi által behozott »nem helyi« szerzőbázist” Payer örömmel fogadta, de arányszerűen ki kellett
egyenlítenie „megyei szerzőktől való vagy megyei vonatkozású” írásokkal; s azon
belül is mennyi „kiegyenlítésre”, egyensúlyozásra és diplomáciára volt szüksége a lap
életben tartásához és fejlesztéséhez! Monostori Imre közli egy 1973-ból való helyzetelemzését, amelyet a folyóirattá-válás érdekében terjesztett be „Az Új Forrás című
megyei antológia szerkesztésének tapasztalatai, javaslat az antológia fejlesztésére”
címmel. Ehhez a beadványhoz fűzi hozzá – stílusosan – az egyetlen közvetlen értékelését a példás szerkesztőről: „Ebből a beszámolóból, jelentésből alighanem minden egyéb
magyarázkodásnál, elemzésnél jobban – és főként »stílusosabban« – elénk tárul Payer
István áldozatos, kényszerűségből (a szigorú játékszabályok hiba nélküli betartási kötelezettségéből) fakadó fájdalmas, önmagát is sebző »kétlelkű«-sége. Hiszen pontosan
tudom, ezer tapasztalati tény emlékével állíthatom, hogy a mindennapos, tényleges
szerkesztői gyakorlatban (még kevésbé magánemberként) P. I. nem volt vonalas, nem
volt pártos, nem volt „elvtársias” soha. Éppen hogy mindezek „anti”-ja volt. Mégis
eljátszotta a hű alattvaló, a felsőbbség hatalmát készséggel elismerő és ahhoz alkalmazkodó szellemi kisember szerepét. Ha kellett. S mindezt – láthatjuk – az Új Forrásért,
a folyóirat vélt szebb jövőjéért. E miatt is hálásak lehetünk neki.” (50.)

1999. október

53

A többit, amiért hálásak lehetünk: az antológia majd folyóirat jelentősebb vállalkozásait (mint amilyen pl. a nemzet-vita, az 1984. áprilisi falu-szám, az 1975. évi cigányszám, egy-egy szomszéd ország magyar irodalmának a bemutatása), az állandó szerzők
és a „húzóemberek” megszerzését és megtartását, az Új Forrás-ról szóló értékeléseket és
ankétokat – többnyire dokumentárisan is – részletesen ismerteti Az Új Forrás vonzásában, filológiai alapossággal és körültekintéssel. „Láthatóan fölerősödött tehát az érdeklődés – összegez a II. rész vége felé Monostori Imre – az Új Forrás iránt 1983-ban. Bizonyos, hogy az eltelt utóbbi néhány évben (1979 és 1983 között) a Tatabányán szerkesztett és kiadott, két havonta megjelenő „kulturális, irodalmi és művészeti folyóirat”
nagykorúvá vált: azaz természetes módon be tudott tagozódni a magyar szellemi
életbe. (Sőt: 1983 derekától már egy ívvel bővítve jelenhetett meg.)
S mindeközben el is surrant csaknem másfél évtized. Erről is szól az a hosszabb interjú, amelyet a megyei újság, a Dolgozók Lapja készített Payer István főszerkesztővel.”
Az interjút, módszeréhez híven, teljes terjedelmében közli a könyv, valamint azt
a hosszú tájékoztatót is, amelyet 1983 novemberében készített Payer István a megyei
pártbizottságnak „a folyóirat működésének tartalmi tapasztalatairól”. Sok mindenre
fényt vet ez a beszámoló, s utána „A megyei párt-végrehajtóbizottság 1983. december
9.-i állásfoglalása”; Payer az elért eredmények mellett elsősorban a feladatokat és
a gondokat hangsúlyozza, az „állásfoglalás” részint nyugtázza Payer jelentését, főleg
azonban a „mi a teendő”-ket sorolja a szokott pártstílusban: „– Tovább kell növelni
a szerkesztőség politikai és szakmai érzékenységét, erősíteni a szocialista értékű alkotások melletti elkötelezettségét. Maradéktalanul biztosítsák, hogy az ideológiailag, politikailag vitatható, az erkölcsi normákat sértő alkotások ne jelenjenek meg a lapban.
Határidő: folyamatos
Felelős: Payer István főszerkesztő.”
Még néhány hasonló tennivalóról „foglal állást” a megyei párt-végrehajtóbizottság,
s a dátum: 1984. január 3-a, amikor ez a hang és stílus a mából visszatekintve már merő
anakronizmusnak lenne vélhető, ha ugyan nem viccnek. Akkor azonban nem az volt,
bár azt akkor se lehetett biztosan tudni, hogy mennyire veszi komolyan az ilyesfajta
állásfoglalások betűjét a kibocsátó és a kapó. Mindenesetre ez az „állásfoglalás” roppant
„stílusosan” készíti elő a III. rész: „A Nagy Gáspár–Nagy Imre-ügy. (1984-1985)” hangulatát.
„1984 májusának első napján – kezdi ezt a személyesebb részt Monostori Imre –
szívroham következtében meghal Payer István, az Új Forrás tizenöt éven át volt főszerkesztője. A gyász okozta megrendülés és elesettség mellett még egy gondolat gyötör (és hiába hessegetem el, lassan mégis belém ivódik), az ti., hogy alighanem engem
tesznek meg főszerkesztőnek. Ezt – Isten látta és látja a lelkemet – egyáltalán nem
kívántam, hiszen alig képzelhető el kényelmesebb állapot egy kutató szándékú és
szenvedélyű ember számára, mint csak helyettesnek lenni: azaz húzni ugyan az igát,
végezni a napi robotmunkát, ámde gyakorlatilag minden felelősség nélkül. És ez itt
a döntő és a legsúlyosabb kérdés. A mindenkori felelősségé. És persze azt is tudtam, hogy
a szerkesztőségen belüli – bonyolult összjátékú – már évek óta érzékelhető, „ki kit
győz le” típusú feszültségek és személyi ellentétek a temetés után vagy talán egy kicsit
később óhatatlanul elő fognak törni. Nos hát ilyen idegi és lelki állapotban mondottam el búcsúztató beszédemet 1984. május 9-én a tatabányai újtelepi temetőben.”
A beszéd nagyon pontosan és szépen összegezi Payer István emberi és szakmai tulajdonságait; itt csak egyetlen bekezdését emeljük ki: „Nem is értem, hogyan hiányozhat

54

tiszatáj

egy emberből – márpedig Payer Istvánban nem volt meg – a két, talán leggyakoribb
emberi gyengeség: az irigység és a hiúság. Mások sikereinek, eredményeinek nagyon
tudott örülni, soha nem láttam, soha nem érzékeltem, hogy egyik vagy másik kollégájára, munkatársára féltékeny lett volna.”
A veszteséget, ami Payer István halálával az Új Forrásra és reá magára mint helyettesére személy szerint hárult, felmérte hát Monostori Imre; de a veszélyt, amely a folyóiratot s őt fenyegette, egyebek közt azért is, mert mások, köztük igen magas pozícióban lévő személyek igencsak éltek a Payer Istvánból hiányzó emberi gyengeségekkel, azt aligha mérte, aligha mérhette fel.
Sokszor leírta, sokszor elbeszélte már Monostori az 1984 októberi számban megjelent Nagy Gáspár vers, az Öröknyár; elmúltam 9 éves hiteles históriáját; de itt, a folyóirat-krónika hosszú kontextusában megnő az önmagában akár tragikomikusnak is
tekinthető történet jelentősége, és igazi mikrohistóriai remeklésként Emmanuel Le
Roy Ladurie Montaillou-jához, vagy Carlo Ginzburg műfaj-indító könyvéhez, A sajt és
a kukacok-hoz hasonlóan fényt vet az Öröknyár megjelenésének mikrohistóriája az
egész rendszerre, fő- és mellékszereplőire, a rendszer fenntartásának és működtetésének bomlasztó hatására, a menekülés itt-ott feltűnő de soha nem szándékosan megtalálható kiskapuira, szinte törvényszerűen a rendszer ellenére megnyíló helyi kiskapuira. Le Roy Ladurie, illetve Ginzburg könyve az Inkvizíció működését mutatja be
és modellezi a helyi szervektől és a feljelentőktől fel egészen a legfelső fokokig, el egészen magáig a pápáig; a feljelentés nyomán szükségszerűen beinduló mechanizmusokat, amelyeknek vaskövetkezetességét azonban emberi gyöngeségek és érdekek módosítják, szigorítják vagy esetleg enyhítik. De mindig csak az inkvizíciós ideológia keretein belül; az Egyház vezető szerepe nem csorbulhat. És nem érv, hogy a bűnös az
elkövetés pillanatában nem volt tudatában vétkének. Védekezhetett a Montaillou-i
paraszt, hogy a befogadott és megvendégelt pásztor eretnekségéről mit sem tudott, az
Inkvizíció keze lesújtott rá. De történetesen becsülhette a helyi inkvizítor vagy érdekében állhatott a kímélése, és akkor a mindig felülről elrendelt büntetés a felsőbbség
érdekeit nem sértő kereteken belül akár jelentéktelen megrovásig enyhülhetett. A sajt
és a kukacok hőse, Menocchio is így evickélhetett eretnek tanainak nyílt hirdetése ellenére hosszú évekig, amúgy békés személye és hasznos tevékenysége (molnár volt az
istenadta) miatt vétke felett szemet hunyó helyi inkvizítorok árnyékában.
Monostori és Sárándi Nagy Gáspár versében ugyan nem vették észre az eretnekséget; a zaklatott nyár, a lázas tervezés, felkészülés a folyóirattal nyakukba szakadt feladatokra és felelősségre – gyönyörűen leírja Monostori – túlságosan igénybe vette az
erejüket és a figyelmüket. De a maguk módján eretnekek voltak ők is, és ezt többé-kevésbé – Sárándi többé, Monostori tán kevésbé – tudták ők maguk is. Monostori –
pedig nem olvasta Ginzburg művét, mert amilyen alapos filológus, említené – ugyanazt a védekezést választja, mint Menocchio: adja a meglepődöttet és az ártatlant. S a védekezés, mivel a helyi hatóságok sem kívánták szigorúan kezelni az ügyét, bevált.
Ámde Sárándi egy korábbi versével vérig sértette a főinkvizítort, a könyv közli is
a verset. „Kétségkívül – kommentálja –: Sárándi itt túl messzire ment, túlságosan is elvetette a sulykot. Aczél megsokallta e legújabb Sárándi-provokációt, miként ez kiderült a további kihallgatásaim során (is). A már említett megyei pártbizottsági első
titkár az első forduló első menetében még azt mondotta, hogy Sárándi Józseffel mindketten azonos büntetést kapunk (valamilyen fegyelmit és – nagy bánatomra – prémiummegvonást); néhány nap múlva azonban változtak a kiszabandó büntetés arányai és

1999. október

55

az egésznek a mértéke, minősége, jellege is. Az illetékes megyei pártbizottsági osztályvezető (derék fiú volt, sohasem bántott bennünket) már Aczél György személyes utasítását suttogta – négyszemközt persze – a fülembe: »Monostorit csak fenekén kell
billenteni, de Sárándit egészen ki kell rúgni.« (Finom, választékos fogalmazás, hiába,
Aczél mindig is adott a jó modorra.)”
Azután egy krimibe illő fordulat következik, ami a középkorban vagy a tridenti
„kis jégkorszakban” aligha történhetett volna meg: eltűnt s visszacsempésződött a decemberi Új Forrás szám egész előkészített kézirata, utóbbi művelet a gyanút fogott és
lesbe álló Monostoriék szeme láttára. „Vádlottból hirtelen – határozottnak tűnő –
vádló leszek (mint annak idején a Reichstag-perben Dimitrov elvtárs), és a megyei
pártbizottság illetékes titkára előtt (mellesleg ő sem bántott soha) név szerint is leleplezem a machinátort. Kiderül, hogy emberünk nem nekik dolgozik. Ha viszont így áll,
erősködöm én, följelentést teszek a rendőrségen. Elvégre vannak tanúim. A megyei
pártvezetés – a még nagyobb botrány elkerülése érdekében – ekkor dönt a szerkesztőség feloszlatásáról, ami egyúttal jó ürügy volt arra is, hogy Sárándi József kezébe
nyomják a munkakönyvét, teljesítve ezzel Aczél György kívánságát. (Csak a rend
kedvéért: Sárándinak természetesen semmi köze a fenti bűntényhez.) Egyúttal – mint
amolyan ideiglenes ügyvivőt – a megyei tanács engem biz meg a folyóirat napi ügyeinek az intézésével. Egyben gondoskodik a fegyelmi büntetésem kiosztásáról is.”
Ezután következik a meglepően enyhe fegyelmi határozat szövege. „És itt álljunk
meg néhány pillanatra” – nyit a szöveghez és a történtekhez egy két oldalas magyarázatot Monostori Imre. Nekünk azonban Montaillou és Menocchio históriájának az
ismeretében nem szükséges megállni; az inkvizíciós procedúrákhoz – márcsak az ideológia mindenhatóságát demonstrálandó is – hozzátartozik a büntetések kiszámíthatatlansága. Ezt azonban mi, eretnekek és inkvizítorok utódai, hajlandók vagyunk elfelejteni. Aminthogy azt is, hogy Galilei pöre óta, Galilei mintaszerű és példamutató helytállása óta szokásos, sőt szinte kötelező – ez is a nagy toszkán egyik kellően nem méltányolt öröksége – védeni a jogtalanul elítélt intellektust, s képviselője mellé állani
meghurcoltatásában. Monostori Imre máig érezhető meghatódással regisztrálja, levelek
sorának közlésével dokumentálja, hogy milyen sokan keresték meg az Új Forrás újraindításának nehéz napjaiban biztatással, erősítéssel, kézirattal, segítséggel, vagy egyszerűen csak együtt érző kézszorítással-összekacsintással. Ez azonban nem azt jelentette –
amint Galilei esetében sem –, hogy ezentúl minden „simán” ment volna. „Nehéz hónapok következtek a Nagy Gáspár Nagy Imre-versének országos botránya után.
A fenti helyzetképet és vallomást annak idején – értelemszerűen – nem kürtölhettem
világgá, ennélfogva egyes írók, a szellemi élet egyes, számunkra mint folyóirat számára
fontos képviselői nemigen látták pontosan, hogyan történtek, milyen »szereposztás«
szerint zajlottak az események, egyáltalán: mi is történt voltaképpen az Új Forrás háza
táján. Mindenféle dolgokat sejtettek, pletyka szinten tárgyalták is ezeket, de mégiscsak
úgy voltak talán vele, hogy majd kiderül, az idő majd kiegyenesíti a kesze-kusza vonalakat. Mindebből az is következett, hogy valahogyan mintha megcsappant volna a jó
kéziratok száma, talán működött egy bizonyos óvatosságra hajló biztonsági megfontolás is némely szerzőnél (miként azt a Tiszatáj hamarosan bekövetkező szétverése után
tapasztalhattuk is.) A nevükre kényes íróemberek ugyanis egyfelől megnézik, milyen
környezetben szerepelnek, másrészt nem igen óhajtanak a hatalommal összejátszó
szerkesztőségekkel együttműködni. Sárándi József eltávolításának a híre egyébként is
visszhangos volt (még Király István is erősködött, hogy odaveszi maga mellé –, de

56

tiszatáj

legalábbis a tanszéki könyvtárba), az én helyzetem úgyszintén ingatag –, és talán még
»gyanús« is. Egyszóval nagy volt rajtam az idegi és a morális nyomás.”
Ráadásul egy-két hét alatt teljesen új szerkesztőségi gárdát kellett toborozni, s így
csupa újoncokkal folytatni a lapot, s 1985 januárjától – az „események”-től függetlenül
– cserélődött a lap borítója is. Az örök vetélytárs-féle megyei lap, a Dolgozók Lapja
recenziójában éppen ezt a borítócserét tűzte tollhegyre; Monostori Imre hosszú és
indulatos választ írt, amit azután a szerkesztőség megjegyzésével közölt a Dolgozók
Lapja főszerkesztője, Gombkötő Gábor.
Ebben a nehéz helyzetben, belső és külső feszültségek közepette nagyon sokat
számíthatott az az intellektuális segítőkészség és baráti összefogás, amely 1984 végén és
1985 elején körülvette és segítette az Új Forrást és megbízott szerkesztőjét. A könyv
sokakat felsorol, levelekkel és fényképekkel, rövid kommentárokkal. Különösen fontos Cs. Varga István – később néhány évre formálisan is megpecsételt – szerkesztői besegítése: Cs.Varga széleskörű ismeretségével, csodálatos szervezőkészségével, fáradhatatlan munkabírásával, s nem utolsó sorban törhetetlen optimizmusával szinte mindenütt ott van, ahol segíteni kell az Új Forrás ügyén; Monostori kellőképpen nyugtázza
is: „ebben a válságos periódusunkban sokat segített az elszigetelődés elleni evickélésünkben…, hogy Sárándi József kényszerű kiválásával nem keletkezett végzetessé is
válható űr, üresség az Új Forrásban és a lap körül, neki is jelentős szerepe volt.” Cs.
Varga Pista közvetítésével – „parancsára”, ahogyan írja – kapcsolódott az Új Forráshoz
Fodor András mindjárt a krízis csúcsán hogy aztán elválaszthatatlanul hozzákötődjék
a folyóirathoz és szelíd súlyával külön tekintélyt kölcsönözzön neki; s túl ezen azt
a jellegzetes, nagyon egyéni és mégis sokakkal megosztható Fodor-sugárzást. Nagyon
jól jöhetett ez abban a nehéz pillanatban, M I. hálája és közeli hű barátsága is mutatja,
hogy mennyire jól! És az 1985-ös első Új Forrás szám után megnyugtatásként sőt valóságos „lovaggá ütésként” jöhetett Ilia Mihály értékelő levele: „…Jó szokástokat, hogy
a terrénumotokról is mindig adtok valamit, tartsátok meg. Lehet azt úgy csinálni, hogy
a valóságos értékekről legyen szó, ne a helyi dilettantizmus kapjon teret. Látom, hogy
a tervetekben is van ilyen anyag későbbre. Holló András versei közt sok jót leltem,
nagyon jó, hogy egy csokorban annyit adtok egy szerzőtől. A Nyugat módszere volt és
jó módszer volt, mert hosszabb munkálkodást tud megmutatni. El szeretném kérni
Hollótól a Kőrösi Csomáról írt versének kézzel írott példányát. Ugyanis Zágoni Jenő
Sepsziszentgyörgyön gyűjti a Kőrösi Csomára vonatkozó anyagot. Ő az, aki kiadja
a KCsS bibliográfiát a Kriterionnál. Ha szóval éred Hollót, mond ezt meg neki. De ha
jobbnak látod, küldd meg a címét, írok én ebben az ügyben hozzá egy levelet. Itt nagy
hó van és nagy hideg. Az egyetem megyeget, kicsit fáradtan kezdtem a második félévet. Grezsa Ferivel jól megvagyunk, ő vette át tőlem a tanszéket.
Szeged, 1985. febr. 11.
Baráti szívvel üdvözöl:
Ilia Mihály
NB! Az impresszumotokból a címnél hiányzik az irányító szám!”
Sorra idézi illetve ismerteti Monostori ebből a sorsfordító 85-ös esztendőből mások
leveleit és recenzióit is, regisztrálja a lap iránt megnőtt érdeklődést. Azután összegez:
„Az Új Forrás iránti figyelem ily mértékű fölerősödésének láttán joggal vetődhet fel
a kérdés: vajon nem sokkal inkább használt-e, semmint ártott nekünk az Öröknyár; elmúltam 9 éves című Nagy Gáspár-vers? Nos, a választ ma már igencsak egyszerű megadni. Természetesen használt. Sokat használt, nagyon is nekünk dolgozott. Először is

1999. október

57

– most mindegy, hogy sokan azt hitték: szándékos, előre megfontolt közlés volt – körüllengte a lapot az erkölcsi megbecsülés, már ami az akkori magyar szellemi élet velünk
és nem a fönnálló politikai rendszerrel rokonszenvező nagy táborát illeti. Másodszor:
nagy hírverést jelentett a lapnak ez a vers, hiszen elterjedt a hír, hogy bezúzták (ami
csak a megmaradt példányok egy részére volt igaz), így hát fénymásolatban terjesztették, főként az egyetemeken. Megélénkült az érdeklődés a többi, a következő számaink
iránt is. Végül: hosszú éveken át, különösen a »rendszerváltozás« körüli időkben többször is előkerült, felidéződött a félnyilvánosság, majd a tényleges nyilvánosság előtt is
ez a vers, s ekkor mindahányszor vele idéződött annak a bizonyos Tatabányán (vagy
Tatán?, mert ezt azért továbbra is keverték a tisztelt érdeklődők) szerkesztett folyóiratnak, az Új Forrásnak a neve és az ide kapcsolható történet is. Ki hogyan tudta, ki
hogyan ismerte.”
1985. nov. 4-én megint Ilia Mihály köszöntötte elsőként Monostori Imrét „rendes”
főszerkesztői kinevezése alkalmából.
Mint a mesében három nap egy esztendőnek, úgy számított ez az 1984 októberétől
tartó egy esztendő az Új Forrás történetében és Monostori Imre életében egy egész
korszaknak, tán épp ezért is szól róla egy egész külön rész, a harmadik. Mindenesetre
a most szerzett tapasztalatok, kapcsolatok, barátok kísérik most már a folyóiratot
további útján és változásain keresztül.
A változásokkal lassan, alig észrevehetően megváltozik Az Új Forrás vonzásában
hangja is. Nyugodtabb lesz és filológusibb. A III. rész az 1984–85-ös év mikrohistóriai
– helyi történésekből országos nagy összefüggésekre utaló – izgalmait felváltja a beszámoló és az elemzés szabályos váltakozása, időnkénti összegzésekkel. A IV. rész: A késő
Kádár-korszak éveiben az 1986–1990 közötti időt foglalja össze, a szokott módon,
a szerzők, a cikkek, a fontosabb sorozatok, a beszámolók, a jelentések, a folyóiratról
szóló ismertetések és az 1989-es 20 éves évforduló rendezvényeinek tükrében. A rengeteg releváns adat és esemény ismertetésével meg sem próbálkozom, inkább idézem
a főszerkesztő egyik – ritka – személyesebb – vagy mondjuk inkább: „líraibb” – értékelését: „Levegőhöz jutva, meg föl is érve egy dombocskányi magaslatra, magam is eltűnődöm egy-két dolgon. Eredendő feladatunk volt és maradt – ezt elég világosan
érzékelem – a helyi, a regionális szellemi értékek közzététele (sőt – még előtte – a létrehozása, létre hozatása is), a helyismeret, a helyi művelődéstörténet, a helyi képzőművészet és az itt termő irodalom arra érdemes termésének a minél szélesebb körű
nyilvánosság elé tárása. Kezdettől fogva közvetítettük a szlovákiai magyar irodalom
értékeit is. Állandó kontaktust kívántunk tartani a magyar irodalom egészével. Mint
szellemi hagyományhoz, egyaránt ragaszkodtunk a Féja Géza nevével is jelezhető
radikális, plebejus indíttatású reform-szellemiséghez, másfelől a Németh László nevével értelmezhető európai magyarság eszményéhez (ezen belül például a »tejtestvérek«
metafora hétköznapi jelentésrétegéhez: a kelet-közép-európai gondolathoz). És talán
ami – egy némiképpen más »dimenzió« szerint – a leginkább jellemző az Új Forrás
karakterére, szellemiségére már a kezdetektől, a Payer–Sárándi korszaktól kezdődően:
ez a folyóirat nagyon tudatosan – persze a maga módján és eszközeivel – mindig is
részt kívánt venni a magyar szellemi sőt politikai élet egészét érintő kérdések fölvetésében, »kidajkálásában«, időnként pedig a provokálásában is.”
Ehhez az eredeti karaktert őrző állandó megújuláshoz professzionális alapokra
épülő lapszerkesztés, új, kipróbált szerkesztők „becsempészése” kellett; Monostori
sorra bemutatja röviden őket és az általuk gondozott vállalkozásokat, sorozatokat.

58

tiszatáj

„Személy szerint én is „helyrebillenek”, már nem érzem magam se fekete, se másféle
báránynak, így szokott ez lenni, ha a dolgok jól mennek. Márpedig ekkor tájt jól mentek. Színvonalas, értékes számok, lendületbe jött könyvkiadás. Ez volt a dolgok veleje.” Ezt a felszabadult hangulatot tükrözi Csató Károly interjúja Monostori Imrével
a Dolgozók Lapjában 1989. dec. 5-én „A téma a Magyar Írók Szövetsége 1989. végén lezajlott és nagy érdeklődést kiváltó kongresszusa”.
„Így fordulunk tehát 1990-be, amikor még tart ugyan és talán hat is a rendszerváltozás kezdete okozta felszabadultság és kiegyensúlyozottság érzése (és jónak minősíthető lapszámokat adunk ki egymás után), ám az is hamarosan érezhető, majd tudatosodik is, hogy mint folyóirat-szerkesztőknek egyre nehezebb dolgunk van, lesz. A változás ugyanis szinte egy csapásra megfosztott mindenkit a politikai tilalmak megszegése
édes gyümölcsének szorongató élvezetétől. Ettől kezdve ugyanis a politika leginkább
és többnyire a nagy nyilvánosság előtt zajlott, zajlik, utolérhetetlen tálalásban és sok
színű, zamatos körítéssel. Ezek után kit érdekelhetne már például egy bármily keményen „politizáló” vers vagy akármilyen más politikával „feltöltött” irodalmi műalkotás? Új helyzet állt elő, méghozzá megint egy komoly kihívás. Ezzel a jelenséggel párhuzamosan ugyanakkor oly mértékben és oly riasztó külsőségekkel, tartalmakkal és
felületekkel kezd mindent áthatni a politika, a kemény politizálás, és oly mértékben
szakad két vagy három részre, táborra a magyar értelmiség csaknem egésze, hogy egy
kulturális-irodalmi-művészeti folyóirat kizárólag csak megbízhatóan jó és tartós színvonalával képes megőrizni a láthatóságát és hallhatóságát a pártok és kapcsolt részeik
rikító jelmezvilágában és bábeli hangzavarában.”
Vagy még úgy sem, tehetnénk hozzá, ha csak egy kicsit vagyunk kevésbé bizakodóak Monostori Imrénél. A diagnózisa azonban kivételesen és szokatlanul pontos;
a pártok és kapcsolt részeik rikító jelmezvilágában és bábeli hangzavarában a folyóiratok, öntudatosan vagy sajnálkozva, egyre inkább csak egy zártabb és egyre belterjesebb csoporthoz szólnak, egyre drágábban és egyre nyomasztóbb anyagi gondokkal
küszködve. Egy kicsit erről is szól az V. rész: „Fúzióban a József Attila Megyei
Könyvtárral, avagy: évente tízszer. (1991–1998)”.
Az Új Forrás, ha nyilván nem is könnyen, de végül is sikerrel vette az új nagy kihívást, a piacgazdasági fordulót. Jól látható ez a Népszabadság Monostori Imrével készült interjújából, amely a folyóirat Magyar Írószövetségben tartott bemutatkozása
előtt készült, 1991. január 28-án. Az interjú több mint fele anyagi-gazdasági-szervezeti
kérdésekkel foglalkozik. „Az Új Forrás elvált a Lapkiadó Vállalattól és csatlakozott
a tatabányai megyei könyvtárhoz. Nincsenek többé főállású munkatársak (még titkárnő
sincs), és végre egy kézbe, még inkább egységbe került a szerkesztőség, kiadó, nyomda
és a terjesztés egész vertikuma. Nem volt más választásunk, hiszen csak radikális átszervezéssel lehetett olyan drasztikus költségmegtakarítást elérni, amely lehetővé teszi
a lap előállítási költségeinek csökkentését, márpedig tény: az Új Forrás már harmadik
éve ugyanabból a kétmillió forintból gazdálkodik, mintha nem is létezne infláció.”
(239.)
A költségek azután a ma már egy vastagabb könyv kiadásához is alig elég összeg
többszörösére ugrottak, de úgy látszik, az Új Forrás bírta az iramot, mert 1998. legvégén egy „szerkesztőségi riport”-ban ez olvasható: „– Jó és biztos évünk volt – összegezi Monostori Imre főszerkesztő – az elmúlt hónapokat. Ennek alapjául az szolgált,
hogy a szükséges támogatásokhoz hozzájuthattunk. A megyei önkormányzat, a Nemzeti Kulturális Alap és a József Attila Alapítvány értendő ezen. Sikerült megőrizni az

1999. október

59

olvasóközönségünket, nőtt az előfizetők száma és a terjesztők havonta több és több
példányt rendelnek, ami igazán örvendetes. A lap nem volt veszélyben és igazán jóleső
érzés hallani az eltérő szellemi irányultságú vélekedők azonos, pozitív észrevételeit.
Ebben az évben tértünk át az új formátumra, amelyik a mai követelményeknek minden vonatkozásban megfelel. – A legfontosabb ebben az átalakításban – mondja Jász
Attila költő –, hogy az előállítása nem kerül többe, mint a korábbiak. Meg tudtuk
valósítani azt az ideális esetet, hogy a legrégibb embléma megőrzésével a legújabb formát produkáljuk.
– Én mindvégig elleneztem – folytatta Monostori Imre –, illetve szkeptikus voltam.
Aztán úgy a harmincadik gratulációt fogadván én is elhittem, hogy szép és jó az új
külső és belső forma. Rendkívül jelentősnek tartom, hogy minden egyes megjelent
példány olvasóra talál. Ha esetleg van maradvány, szakszóval élve remittenda, ami
ritkán közelíti meg a száz darabot, azokat is eljuttatjuk az olvasókhoz. Például kiviszszük Erdélybe a magyar iskolákba. A száz forintra tervezett eladási ár szimbolikus.
Tipikus bürokrata nézőpont azt vizsgálni, hogy megtérül-e ebből az előállítás vagy
sem. Ez egy kulturális szolgáltatás, olyan, mint egy színház vagy egy könyvtár. Azoktól sem várja el senki, hogy anyagilag megtérüljön a tevékenységük, a profitról nem is
szólva.”
Az interjúk egyébként is megszaporodnak ebben az évben, jeléül talán, hogy az Új
Forrás „beérkezett”: elfogadottá, sőt keresetté vált a sajtó-rádió körében. A „tévé fokozatig” pedig úgyis legfeljebb néhány fővárosi illetve úgynevezett „közellátó” tekintélyes folyóirat juthat; még ha ez a „közelállás” ma ugyanúgy nem is „létezik”, mint
egykor a „létezőben” a „cenzúra”.
A cenzúráról különben valószínűleg ez a könyv szól először tisztességesen. Azért
nem írom, hogy „őszintén”, mert ez a szó napjainkra végleg? átmenetileg? lejáratódott:
ma a legtöbb hazugság többé-kevésbé őszinte. Nem paradoxon ez, hanem pszichológia;
vagy ha tetszik, védekezési mechanizmus: az ember a reklámokkal és politikával túltelített környezetben önbecsülésének megőrzése végett megtanulta internalizálni a hazugságot. Mint a „létezőben” a cenzúrát. S ezt az internalizálást csak úgy lehetett kivédeni, ha valaki – legalább önmagának – bevallotta. De nem éppen ezt teszi Monostori Imre ebben a könyvben? Az öncenzúra nélkülözhetetlen volt; hogyan is lehetett
volna másként szerkeszteni egy „szabadság nélküli világban”? „Igen! A cenzor mindig
a szerkesztő fejében volt. Ez nagyon eredményesen működött, mert az emberben lecsapódott az elmúlt negyven év tapasztalata. Nem kellett zsandár, besúgó, följelentő,
a szerkesztő fejében ott voltak a beépített korlátok. Tudta, meddig mehet el: s ez a kettősség már megvalósította a cenzúrát, ez kétségtelen. Mégpedig anélkül, hogy a hatalom beavatkozott volna, vagy állandó, napi ideológiai tanácsadással terhelték volna
az embert.
Ez az egész most megszűnt! De ettől nem lesz jobb a magyar irodalom. Nem lesz
jobb az Új Forrás vagy bármelyik magyar folyóirat!”
És be volt építve a cenzor a szerzők fejébe is, legalábbis azokéba, akik főleg barátaik-szerkesztette lapokba írtak. És volt bennük is annyi önirónia, hogy ezt bevallják
maguk. Mert micsoda ember az, aki tudatosan veszélybe vagy legalábbis kínos döntésbe sodorja a barátját? Bizony, „így éltünk akkortájt Pannóniában”.
De akkor is, ma is a szerkesztő helyzete a nehezebb. Mert a szerző végül is akár el
is tekinthet az olvasóktól – egy idő után egész jól meg lehet szokni –, de a szerkesztőnek mindig figyelnie kell rájuk, sőt őrájuk kell elsősorban figyelnie. Ez pedig a nagy

60

tiszatáj

piacgazdasági rendszerváltozással nem lett könnyebb, ellenkezőleg, még nehezebb. Ezt
is Monostori fogalmazza meg legtisztességesebben, a tavalyi könyvnap alkalmából
készült interjúban, a könyvkiadást szorító-kínzó gondok sorjázása után:
„És az olvasók? Hát igen. Ők az utolsó „láncszem”-ek, ők az utolsók a láncban. Ott
állnak leforrázva és elszegényedve. Kik ők? Hogyan vélekednek a fentiekről? Egyáltalán érdekli-e őket ez a „fentiek”? Vagyis hát a könyves emberek siránkozásai és tipródásai? Nem azzal vannak-e inkább elfoglalva, hogy a mindennapi robot során és nyomán szorgosan önpusztító evickéléssel valahogyan mégiscsak a lét felszínén maradjanak? Ismerjük, tudjuk, persze, hogy tudjuk a választ. Ezért is oly szomorúan lehangolt
és lefokozott manapság a magyar irodalom és az olvasók régebben oly meghitt és talán
még amolyan véd- és dacszövetséget is alkotó, szinte bensőséges kapcsolata. Az irodalom, a művészet és egyáltalán, a kultúra befogadása, „fogyasztása” egyre inkább luxussá, amolyan különleges hobbivá vált, szinte a szabály – és minő könyörtelen szabály – ellenére létezik és működik még mindig.
Különben is: itt az Internet. Ha kell, ha nem. Ma ez az üzlet. Irdatlanul nagy üzlet.
Persze oly módon, hogy óriási tételekben folyik az állami megrendelés. Hovatovább
már a fegyver- és a gyógyszerimport olajozottan működő sémája szerint. Mint hallani:
jövőre már minden egyes magyar középiskolában, 2000-re pedig valamennyi magyar
általános iskolában is hozáférhető lesz az Internet. Micsoda cinikus blaszfémia: miközben ugyanezen iskolák tanulóinak egyre hatalmasabb tömege nem tanul meg soha olvasni.”
És, tegyük hozzá, miközben 2000-re vagy 2002-re ezeknek az Internetbe bekapcsolt
iskoláknak egy része már nem is létezik.
Ez a könyvnapi interjú persze elsősorban a könyvkiadó Monostori Imre vélekedéseit summázza, de az Új Forrás füzetek illetve könyvek elválaszthatatlanok a folyóirattól, szervesen kiegészítik, amint a könyv végén, a változó folyóiratborítók fakszimiléi
után ott láthatóak sorra a könyvek fedőlapjain is, a Kötet nélkültől (1986) el egészen
Vasadi Péter Mézizű vas-áig (1998). Jó részük a folyóirat sikeres sorozataiból „nőtt”
könyvvé, mások a régióbeli költők művei vagy antológiái, megint mások tudományos
monográfiák és dokumentumkötetek, elsősorban Németh Lászlóról. Mindez azonban
a folyóiratkrónika recenziójára inkább már csak azért tartozik, mert némi barátságos
vita a könyvek körül is keletkezett a megyei napilappal, s ebből kiderül, hogy az Új
Forrás története, „legalábbis ahogy én láttam és látom” – írja válaszában a főszerkesztő
– már 1995-ben készült vagy elkészült.
Ezt a legutóbbi évtizedről beszámoló V. részt különben is elsősorban dokumentumok képezik, amelyeket kommentárként köt össze a főszöveg. Illetve nem igen különíthető el dokumentum és „főszöveg”, egy-egy interjú, vagy az évfolyamok elé írt
főszerkesztői huszonhat, huszonöt, vagy harmincnyolc sor a krónikát görgeti tovább.
Amit sajnos a szaporodó temetések is: Holló Andrásé, Kollár Istváné, Vaderna Józsefé,
Baka Istváné, Fodor Andrásé. Monostori Imre hűséges barát, sorain áthatol a megrendültség. Időbeli eloszlásukkal ezek a temetések mintegy tagolják az évtizedet: 1992,
1995, 1997. S hozzák a krónikába, mint szentek koporsói a katedrálisokba… nehéz
megmondani, hogy mit; talán a múlhatatlan mulandóság bánatát? A krónika nyitott
műfaj, őrzi a titkait. S talán éppen ezért életes műfaj, mutathatja az eleven életet, a jövőt. Ahogyan itt például kibontakozik a lapjairól folyóirat – könyvkiadás – tipográfia
– könyvtár – Németh László Társaság – iskolák egymással szervesen összefüggő és csak
helyi és regionális egységekben megszerveződhető, de nyomban megszerveződésekor

1999. október

61

máris távolibb kapcsolatokra törekvő hálózata; a folyóiratnak ez az önnön teljesítménye által önmagán túllépése, ami minden eleven folyóiratot jellemez napjainkban
így vagy úgy – a Természet Világa például diákpályázataival és iskolajárásaival, a Tiszatáj Diákmellékleteivel, a Forrás Szerelmes földrajzaival, az Élet és Tudomány Diákoldal-ainak mintegy „felsőbbfokú” és ragyogóan színes „mellékletévé” növelésével, hogy csak
egynehány, nékem különösen kedves folyóiratot említsek – a folyóiratnak ez a kiterjedése önmagán túl, az iskola, a könyvtár, az eleven (és megintcsak iskolával kapcsolt)
irodalmi társaságok; a mindennapok gondjai és örömei felé: ennek a regisztrálása valószínűleg Az Új Forrás vonzásában legaktuálisabb vonzása.
1999. június 7.

GAUGUIN : D’où venons-nous ? Que sommes-nous ? Où allons-nous ?

TROGMAYER OTTÓ

Embermértékû idõ
AVAGY A TÁVCSÕ MELYIK VÉGÉN NÉZZÜK MAGUNKAT?
I.
Közhely, hogy a távcső egyik vagy másik végén kukucskálva a dolgok nagyon távolinak, vagy nagyon közelinek látszanak. Optikai csalódás, hiszen ugyanolyan távolságra vannak, csak az emberi csalafintaság varázsolja őket kézzelfoghatóvá, avagy löki
látszólag végtelen távolra.
Minden mértékünk emberi léptékű.
Különösen ilyen volt másfél századdal ezelőtt, hiszen a távolságot arasszal vagy öllel mérték, a kisebbet meg hüvelykkel, meg hajszál vastagsággal. Értjük is ezeket
a mértékeket, térben, síkban, vagy időben.
Az újabb mértékek elvont fogalommá szegényedtek.
Az év az tavasztól tavaszig, vagy új esztendőtől szilveszterig tart.
A fényévet nem értem, mert nem tudom megélni.
Hat generációra van szavunk, mely olyan időszak, ami még emberi emlékezettel átfogható – ez nagyjából másfél évszázad –, de évezredeket, vagy évmilliókat már nem
értünk. Az arasz, a hüvelyk látható, a mikron, vagy millimikron még csak el sem képzelhető.
Rövidre fogva: az emberi világkép az ember által megélhető szemlélet vetülete volt
egészen századunk közepe tájáig. Napjainkban változóban, teljesen átalakulóban van,
ámde egyelőre senki sem tudhatja, e változás mennyi ideig tart még. Ha ugyanis tegnap
halt meg az utolsó patagóniai indián, akinek mezítelen lábbal a friss havon járó elődeivel még találkozott Darwin, akkor a középkor, vagy őskor még nagyon közelinek
tűnik.
Várjunk csak!
Nem kell ehhez Darwin.
A harmincas évek végén még nagyon sok olyan család élt Magyarországon, akiknek csak egy pár közös cipőjük volt, s télen az vette fel, akinek feltétlenül ki kellett
lépnie a házból. De sok cigánygyereket láttam magam is mezítláb szaladni a jeges úton.
Ezek szerint az őskor mindössze hatvan évnyire van az ezredfordulótól?
Nos, visszaértünk az embermértékű világszemlélet alapkérdéséhez. Az egyes ember, a kisebb közösség vagy szélesebb társadalom másképp ítéli meg, másképp éli meg
a történelem nagy kérdéseit. Ezeken belül pedig az idő lüktetésének ritmusa, az ese-

1999. október

63

mények sodrásának sebessége változó. Nincs szándékomban történelem órát tartani,
csak szemléletet szeretnék érzékeltetni, mintegy nyilvános töprengésként, azzal a szándékkal, hogy másokat is töprengésre késztessek.
A magyarság őshazáját, azaz annak az embercsoportnak az őshazáját, akik uráli
nyelven beszéltek, az Urálon túlra, az Ob kanyarulatának tájékára teszi a modern
nyelvtudomány, és a régészeti adatok is ezt a feltevést látszanak igazolni. Innen jutottak el távoli elődeink a Káma majd a Volga vidékére, az első évezred utolsó harmadában Etelközbe, végül a Kárpát medencébe. Mindez röpke 4-5000 év alatt játszódott le.
Ennyi idő kellett ahhoz a gazdasági változáshoz, mely a gyűjtögető életmódtól a nomád, vagy ha úgy tetszik, félnomád gazdálkodásig elvezetett. Egyiptomban már álltak
a piramisok, amikor őseink még nem ismerték az állattartás fogásait. Igaz, ez a késedelem érvényes Eurázsia más zónáira is, a mediterraneum fejlődése ebben az időben
gyorsabb volt, mint a tőle északra fekvő területek lakosságáé. Nem azért, mert itt
okosabb, vagy butább népek laktak volna, hanem azért, mert a gazdaság, a kultúra
vívmányai lassabban terjedtek az akkori központokból. Ezeknek a gazdasági, kulturális központoknak a mozgása úgy tűnik, keletről nyugat felé tart az elmúlt 5000 év
során. (Mezopotámia, Egyiptom, a római birodalom, a német-római császárság, a középkori Nyugat-Európa, majd az ipari forradalom Britanniája, végül Észak-Amerika
gazdagsága.) Mi, mármint őseink és közvetlen elődeink hazája mindig ezeknek a központoknak a peremén, vagy attól is távol feküdt. Így azután az új tudásátvétel is tovább tartott, ezt a „tovább”-ot lehet évezredekben, évszázadokban mérni. A közös
hagyomány, elsősorban a nyelv az, amely ilyen irdatlan nagy időn át összetartotta,
s néppé formálta azokat, akiket elődeinknek tarthatunk.
Úgy tartjuk, hogy a honfoglalás befejezése 900-ra tehető, azaz ekkor, az egykori
római provincia, Pannonia is a magyar törzsek uralma alá kerül. A Dunát átlépve
vették fel igazándiból a kapcsolatot nyugattal, hiszen tízezer éveken át a Duna volt
a választóvonal Európa keleti és nyugati kultúrája között. Valljuk be, ez a történelmi
hagyomány ma is érzékelhető. Csupán el kell beszélgetni a Nyírség, vagy a Rábaköz
magyarjaival, s minden rögtön világossá válik. Pannonia megszállása azt jelentette,
hogy az Alföld és a Dunántúl egyetlen nép uralma alá került, melynek keleti kapcsolatai korábban bőven voltak, a nyugattal pedig ezekben az évtizedekben kezdett megismerkedni. A törzsszövetség külső védelmi vonala, a gyepű határa, ekkor keleten,
Przemysl táján, nyugaton az Enns folyónál volt. (Innen az „Óperenciás tenger, azaz
ober Enns mesevidék). S ekkor kezdődik igazán az akkori világ vezető gazdasági, ideológiai központjához, a német császársághoz való közeledésünk, a kor „modern” világához való kapcsolódásunk.
Ez a „rendszerváltás” körülbelül kétszáz évet vett igénybe. A kalandozások – rablóhadjáratok – alig több mint fél évszázad múltán mai szóval élve becsődöltek, a határt
előbb a bécsi medencéig, majd a mai Burgenlandig vonták vissza. Géza fejedelem
quedlinburgi delegációja, a mai brüsszeli tárgyalásokhoz hasonlóan, az Európához való
csatlakozás igényével indul a bizonytalan kimenetelű útnak. A szerződésre a pecsétet
István és Gizella házassága teszi, az első magyar király udvara, a sógor, Henrik császár
rendszerét tükrözteti.
A kánaán azonban nem köszöntött be, a többség elszegényedett, s néhány évvel
István halála után kitört az első pogánylázadás. Nagy valószínűséggel az új hit ellenzése csak leplezte az adószedők iránti gyűlöletet, hiszen az új rendszerrel együtt járt
a kettős adófizetési kötelezettség.

64

tiszatáj

Ha sejtették volna, hogy a huszadik század végén micsoda adóterhek lesznek!
A konszolidáció csak a 11. század végére jött el. Szent László és Könyves Kálmán
törvényei bizonyítják a művelt nyugathoz való megérkezést. Most négyszáz esztendő
nyugodt fejlődése következett. A magyar királyság nyugat-Európa többi államával
egyenrangúvá vált. A szászok, „latinok” betelepítése, a hospesek érkezése csak újabb és
újabb lendületet adtak a gazdasági, kulturális asszimilációnak.
Mátyás udvara a magyar királyság csúcspontja volt. Ekkor azután derékba tört
a szép ívű fejlődés. VIII. Henrik Angliájának idején csatát s országot vesztünk Mohácsnál, az ország három részre szakadt, s függetlenségét csak négyszáz év múlva, szárnyaszegetten, megcsonkítva nyerte vissza. A konzervatív török uralom nem követte
a társadalmi-gazdasági fejlődés egyre gyorsuló ritmusát. Ausztria pedig a visszamaradó
magyarországi állapotok fenntartásában volt érdekelt. Gondolom nem szükséges
Kollonits Lipót hírhedett mondatát idéznem.
A megmaradást megint csak a nyelvnek, a drága magyar nyelvnek köszönhetjük.
Nem tanultak meg törökül sem, meg németül sem, hiába ültek várainkban török
meg rác martalócok, hiába volt német nyelvű közigazgatás a kiegyezésig, hiába beszéltek nagyobb városainkban németül. A nép nyelve megmaradt magyarnak. Furcsa,
vagy nem furcsa, 1526 után független Magyarországról, Kossuth néhány hónapját
leszámítva, csak 1919 után beszélhetünk.
Úgy tűnik, hogy az utolsó 400 esztendő gazdaságilag nem hozott változást. A Kárpát-medence kimaradt az ipari forradalom áldásaiból, a bukott felkelések, forradalmak
alig érintették az álmos jobbágyvilágot, az ipari átalakulás a 19. század utolsó harmadában, a „boldog békeidőkben” kezdett csak újabb arculatot adni a falusias országnak,
az urbanizáció ugyancsak több száz éves késedelemmel, az egyetemi oktatás a nyugattól messze elmaradva, néhány kollégiumra támaszkodva éppen csak elindult. Talán
jobb is, hogy a nemzet színejava holland, német egyetemeken tanult, azaz tanult
volna, csakhogy igen keveseknek adatott meg, hogy tanuljanak, s tudásukat majd itthon kamatoztassák.
Közel kilencszáz évig nem volt nemzetiségi kérdés. István intelmei óta szívesen fogadtuk az idegeneket, nem gondolva arra, hogy később igazzá válik a közmondás:
„Fogadd be a tótot, kiver a házadból”. Pedig a tótokkal nem is volt igazán bajunk.
Mária Terézia telepítései közül a dunai svábok, ha nem is asszimilálódtak, de komoly
gazdasági erőt jelentettek szorgalmukkal, hozzáértésükkel, kitartásukkal. A Csernojovics Arzén vezette rácok már úgy vették, ezt a földet nekik adta a császárnő. Vallásuk,
írásuk is más volt, ámde a békés kereskedőkkel soha nem volt atrocitás, sem Komáromban, sem Ráckevén, sem Szentendrén. A 19. század hozta meg igazán a nemzeti
öntudat föltámadását, előbb nálunk, majd sorban a környező etnikumoknál. Ne feledjük, 1889-ben a rigómezei csata ötszázadik évfordulóján Koszovó Polje még a török
birodalom koszovói vilajetjéhez tartozott. Az Osztrák-Magyar Monarchia pedig semmilyen lehetőséget nem adott a nemzeti autonómiára. Decebál feltámadása is erre az
időre esik, és sok más olyan legenda születése, melyek ürügyet teremtettek a nemzeti
önállóság megteremtésére.
Ezeknek a mozgalmaknak egyik terméke lett az a milliók pusztulását jelentő első
világháború, mely újra rajzolta Közép-Európa térképét, elvetve ezzel az újabb népirtások, békétlenség, gyűlölet magvait.
Belenézve tehát a távcső fordított végébe, összezsugorítva az időt, láthatjuk, hogy
a történelem kereke évezredeket, évszázadokat fordult, míg döntő változások szület-

1999. október

65

tek, melyek a társadalom képét átformálva új távlatokat nyitottak. A magyarság úgy
érkezett meg a huszadik század első felébe, hogy a Kárpát-medencében töltött ezer esztendő kezdetén átélt változás, az akkori világhoz, Európához történt felzárkózása óta,
gazdaságilag alig lépett előre. Függetlenségét e század elején visszanyerte ugyan, ám
a közel négyszáz éves elmaradásból, az utolsó száz évben viszonylag keveset sikerült
lefaragnia. Nyelvét megőrizve, elszigeteltebb lett az újkori nemzeti mozgalmak között, mint korábban, akár évszázadokkal előbb.

II.
Az emberiség történetében három nagy sorsdöntő gazdasági forradalom zajlott, zajlik le, melyek alapvetően meghatározták a társadalmak sorsát, kijelölték a jövő járható
útját.
Az első, a termelő gazdálkodásra való áttérés forradalma volt, amely mintegy 9000
éve kezdődött az úgynevezett termékeny félhold területén (Mezopotámiától Kisázsián,
Palesztinán át Egyiptomig elterülő táj), majd fokozatosan évezredek alatt ért el ÉszakEurópáig, vagy a brit szigetekig. Nagyjából 6000 évig tartott, míg Európa őslakói fokozatosan megismerkedtek a sorsukat évezredekre meghatározó új vívmánnyal, a paraszti gazdálkodás módszerével. A szántás-vetés-aratás ritmusa, függetlenül a társadalmi
rendszertől, gyakorlatilag a huszadik századig változatlan maradt. Itt kell megjegyeznünk, hogy az előbb említettől függetlenül, más időszakban, de ugyanilyen típusú
változás történt Közép-Amerikában, Afrikában, és Kelet-Ázsiában is. Alapvető különbség a termesztett gabonafélékben van (kukorica, köles, rizs).
A második nagy változást az ipari forradalom jelentette. Ez már kézzelfogható távolságra esik. A gépek ereje által kialakult tömegtermelés, újabb energiaforrások feltárása, a hírközlés forradalmi felgyorsulása alig háromszáz éves távlatból folyamatosan
nyomon követhető. Ennek a forradalomnak a vívmányai csak napjainkra érnek el a világ minden emberéhez. Ahogy az előbbinél, itt is lépcsőzetesen terjedtek az új ismeretek, kiinduló területük Nyugat-Európa, s rendkívüli módon befolyásolták a társadalmi
rendszereket.
Ráadásul ez a gazdasági forradalom az észak-amerikai kontinensen előbb érvényesítette hatását, mint Kelet-Európában, ahol a hagyományos termelés még viszonylag
sokáig túlélte saját korát. Észak-Amerika különös szerencséje, hogy a bevándorlók már
magukkal vihették az új tudományos eredményeket, találmányokat, s így magasabb
lépcsőfokról indulhattak az újvilág új jövője felé. Úgy tudom, hogy az aratógépet már
az elmúlt század közepén alkalmazták, míg nálunk csak e század negyvenes éveiben
jelentek meg az eleinte ellenszenvvel fogadott furcsa masinák. Persze itt az emberi
munka olcsóbb volt, mint a gép, ráadásul korábbi elterjedésük óriási társadalmi feszültséget gerjesztett volna, hiszen a földnélküli tömeg, a részes aratástól várta egész
évi szűkös kenyerét.
Az első világháború után, a világválsággal egy időben, újabb világháború előkészületeként kirobbant a napjainkban is tartó tudományos technikai forradalom. A fizika,
kémia, matematika jelenkori szellemóriásai alig néhány évtized alatt olyan új tudományos világképet hoztak létre, melynek hatását még nem tudjuk felmérni. Az ötvenes évek óta azután a televízió, majd napjainkban a számítógép, oly mértékben felgyorsította az információk áramlását, amire a század első felében gondolni sem mer-

66

tiszatáj

tek. Az első világháború bakái nem tudták merre járhatnak, nagyobb részük analfabéta volt, térképet talán sosem láttak.
Magam beszéltem Nagy András tápai gazdával, aki Przemyslnél esett fogságba,
Murmanszkon át került haza, úgy hogy a hajó fél Európát megkerülte, hiszen
Fiuméban szálltak ki, de fogalma sem volt, hogy messze járt. 1940 tavaszán komáromi
házukhoz, a várostól 10–15 kilométerre fekvő Csémpusztáról hordták a tejet stráfkocsin. Pista a tejes, nem ismerte a konnektort, s figyelmeztetésünk ellenére beledugta
az ujját. Nagyobb baj hála Istennek nem lett, de föl nem fogta, mi az, ami megrázta.
Ebben az évben már sikeres kísérletek, sőt adások voltak a chicagói televízióban.
Századunk közepén, az ország településeinek nagyobb részén nem volt villany, rádió sem minden háznál. Autó, telefon ritkaságnak számított. Igen sokan megjárták
mindkét világháború poklát, de világlátottságukat nem tudták hasznosítani. Alig tíz év
alatt azonban szinte minden új vívmány közkinccsé lett.
Az ezredfordulóhoz érve ismeretek tekintetében közel kerültünk a világ élvonalához, úgy ahogy az a 15. század végén történt. Sőt, a tudásanyag az egész társadalom
tulajdonába került annak előnyeivel, hátrányaival együtt. Amíg azonban az újkor
hajnalán még az egyén el tudta sajátítani a társadalom tudásának összességét, míg a 18–
19. század fordulóján polihisztorok is éltek, napjainkra e tudásmennyiségnek csak kis
szegmenseit tudja az egyén megtanulni. A tudás megszerzése, az ismeretek továbbfejlesztése, majd továbbadásuk folyamata hihetetlenül felgyorsult.
Nyelvünk sokat romlott századunkban. Az ötvenes években a fővárosi szleng hozott sok rosszat, majd a germanizmusok, anglicizmusok ártottak a falvainkban még
tudálékosságtól el nem torzult magyar nyelvnek.

III.
Nyelvünk piciny sziget, az indogermán nyelvek tengerében. Népünk olyan fa,
melynek gyökerei hihetetlen mélyre, és hihetetlen messzire nyúlnak, melynek ágain
azonban megeredtek az évezredek során ráoltott rügyek, gazdagítva, különlegessé téve
termését. Oly sok nép, néptöredék csapódott hozzánk a sok ezer kilométeres, évezredekig tartó vándorlás során, majd itt a Kárpát-medencében is, melyek ötvözetéből
született az egy nyelvet beszélő magyar nép.
Mi lesz vele, a legújabb tudományos forradalom során?
Nem lehet tudni. Néhány jelenség azonban elgondolkozásra késztet. 25 év nem
nagy idő, ha a képzeletbeli távcsőbe nézünk. A múltat összezsugorítva, talán nem is
érzékelhető. Valami nagyon fontos mégis történt. Megszűnt a patriarchális család.
A rokonok nem tartják a családi kapcsolatokat, jószerivel nem is ismerik egymást. Esküvőn, temetésen néha találkoznak, gyanakodva méregetik egymást, illegetik, mutogatják státuszuk jelképeit. Megszűntek a családi esték, amikor sokadszor hallgattuk
meg szépapánk gáláns kalandját, vagy nagyapánk hőstetteit a Piavénal. A közelmúlt is
megismerhetetlen régmúlttá aszalódott. Elmúlt az olvasás öröme. Verne vagy Jókai
helyett képregényeket forgatnak a fiatalok, melyeknél a betűk nem válnak képpé fantáziájuk színpadán. Nem példakép már Zrínyi, Dugovics Titusz, Boka vagy Ács Feri
és Nemecsek sem, ma már az internacionális példaképek sem élnek túl néhány évet.
Olyan folyamatban vagyunk, amikor a népek politikai elkülönülése mellett az egyének teljes uniformizálása folyik. Ízlésben, ismeretekben, szokásokban, erkölcsben,
egyszóval mindenben. Ily körülmények között csak a nyelv, a rohamosan romló nyelv

jjgUktóber
^ amely megőrizheti magyarságunkat. Igaz ugyan, hogy a tudomány mai állása feltételezi, hogy ötven éven belül mindenki beszéli majd a közös nyelvet, mely nagy valószínűséggel az angol lesz. Ám hiszek abban, hogy ötven év múltán utódaink büszkék
tesznek arra, hogy magyarul is jól beszélnek. Büszkék lesznek arra, hogy elődeink ezer
e v e hazát teremtettek Európa közepén. Remélem, tudni fogják a hét vezér nevét,
s keresztnevüket a családnév után írják majd akkor is.
A nemzetiségi kérdések oldódása csupán idő kérdése, példa erre Elzász, Dél-Tirol,
Va |y Belgium. Idő kérdése a megbékélés, s amint fentebb láttuk, az idő, a történelmi
ido nagyon relatív fogalom. A gyűlölködő környezet napjai és hetei is végtelennek
tennék a szenvedő egyén, a kisebb közösség számára, ám az évszázadok sodrásában, az
^tizedek még fertály órányit sem jelentenek. A megbékélés folyamatát lezárva, talán
beigazolódnak Konrád Lorenz szavai, mellyel a törzsfejlődés egyik nagy kérdésére
kísérelt meg választ adni: „a majom és az ember közötti átmeneti forma mi vagyunk."
Valahogy így gondoltam röviden válaszolni arra a megválaszolhatatlan kérdésre,

»Honnan jövünk? Mik vagyunk? Hová megyünk?"
Szeged-Budapest 1999. június

KIBÉDI VARGA ÁRON

A multikulturalitás felé
i.
Mit jelent ez a többesszám első személy, hogy értelmezzem a Tiszatáj kérdését? Mi
toagyarok? mi európaiak? mi a föld lakói? Valószínűleg az első válasz a helyes. A maSyar múlt, a magyar jelen, a magyar jövő.
Ezt a hármas kérdést sokan szeretik úgy felfogni, mint a nemzeti identitás kérdését.
A kommunizmus alatt nem illett nagyon a nemzetről beszélni - bár a Kádár-idők
utolsó éveiben már egyre több magasrangú pártember hangoztatta (előttem is), hogy
a kommunisták is „jó hazafiak". Most viszont divatos dolog. Csak az a baj - és ezt
a szélsőjobboldal különös módon nem fogja fel - , hogy a nemzeti identitás egy nagyon
bonyolult filozófiai és eszmetörténeti fogalom. Filozófiailag bonyolult, mert identitástól csak az beszélhet, aki ismeri azt is, ami nem-identikus, ami különbözik. Elég jól
l smerjük-e szomszédainkat, az osztrákokat, szlovákokat, ruszinokat, románokat és
szerbeket ahhoz, hogy kiemelhessük azt, ami minket megkülönböztet tőlük, ami csak
teánk jellemző? Eszmetörténetileg pedig azért bonyolult, mert nem biztos, hogy az,
a tei szerintünk a magyar nemzeti identitás szerves része, nem tartozik-e éppúgy szomszédaink identitásképéhez is. Egyes szerbek például még ma is a kereszténység védőbástyájának tekintik magukat a mohamedán bosnyákokkal és albánokkal szemben.

68

tiszatáj

Vagy az lenne-e talán jellemző a magyar nemzeti identitásra, amit a hollandiai Mikes Kelemen Kör idei konferenciája központi témájának választott? „Magyar Főnix”
a téma, az a hipotézis, hogy a magyarra az a szívósság jellemző leginkább, amellyel
sok-sok vesztett háború, forradalom és szabadságharc után mindig képes volt „porából
megéledni”, feltámadni, mint a főnixmadár: azaz rendbehozni házatáját, felépíteni
a hazát. Nemzeti ünnepeink a nagy elbukásokra emlékeztetnek, tankönyveink Mohácsot, Nagymajtényt, Világost, Trianont és november 4-ét verik a tanulók fejébe. Arról,
hogy a Bach-korszakban, 1867 és 1920 után hogyan állt lassan talpra az ország és érte
utol Európát, alig hallunk valamit. A tragikus hősiesség nem biztos, hogy magyar
specifikum, a „hálátlan Nyugat” iránt érzett nosztalgia sem. A feltápászkodás igen?
A köznapok szívós munkája? – Ezeket a sorokat júliusban írom, a Mikes-konferencia
szeptemberben lesz, nem tudom, milyen választ adnak majd erre a kérdésre az ott
összesereglő történészek, írók, szociológusok.
Nincs olyan nép, amelyik a másikat jobbnak, nagyobbnak, okosabbnak tartaná.
A nemzeti érzéshez az is hozzátartozik, hogy mi vagyunk a legjobbak. Ezt tapasztalom
kimondatlanul mind a három kultúrában, amelyben élek: se a magyar, se a francia, se a
holland nem cserélne senkivel. Ezt tapasztalják 1989 óta mindenfelé a közép-európaiak,
akiknek a nyugatiak bölcs tanácsokat osztogatnak: ők jobban tudják (ezt persze nem
így mondják, de mégis).
Ha Európa nemzetállamokból állna, azaz olyan államokból, melyek területén
mindenki ugyanazt az egy anyanyelvet beszéli és anyanyelvi kultúrát vallja a magáénak és azt a nyelvet sehol másutt nem beszélnék, akkor szép dolog lenne a nemzeti
identitás. De Európában nemzetállam nincsen, még Franciaország sem az, bármenynyire szeretné: baszkok, bretonok, elzásziak követelik az anyanyelvi iskolát (sőt már
a berberek is, mert az észak-afrikai arab világban elnyomják őket). A skót parlament
most kezdte el működését. Az északnémet és az osztrák kultúra között nagyobb a különbség, a közös nyelv ellenére, mint az osztrák és a magyar kultúra között. (Tessék
csak elolvasni Kaffka Margit vagy Krúdy Gyula osztrák kortársait.) Folytathatnám.
Európa, azaz a mi szellemi világunk évszázadok óta multikulturális (talán mindig is
az volt), megfért egy országban egymás mellett több nyelv, több vallás, több hagyomány. Multikulturalizmusról most Amerikában beszélnek, de ügyetlenül, „political
correct” módon. Jobb lett volna annakidején a monarchiát tekinteni (természetesen
megreformálandó, modernizálandó) példának és nem szétdarabolni. Kik darabolták
szét? A mesterséges nemzetállameszme hívei! Akiket a romantika megzavart, akik
azóta „nemzetben gondolkoznak”.
Honnan jövünk? Egy természetes multikulturális világból. Hol vagyunk? A kommunizmus mindent zárójelbe tett, de most végre megpróbálunk kievickélni egy, a romantikus ideológia által ránkerőszakolt nemzetállam-illúzióból, a trianoni traumából.
Hova megyünk? A multikulturalitás felé, egy most már európai méretű multikulturalitás felé, amelyikről pontos elképzelése még senkinek sincs, se nálunk, se Párizsban,
se Berlinben, se Londonban. Izgalmas huszonegyedik század vár egész Európára.

1999. október

69
II.

A Tiszatáj kérdését másképpen is fel lehet fogni. Úgy, hogy a „mi, magyarok”-at
lebontjuk kisebb egységekre: mi erdélyi (nyugati, stb.) magyarok, mi magyar értelmiségiek (újságírók, művészek, stb.) Ezen a további felosztáson belül én most a „nyugati
magyar író” kategóriáját választom ki és ebből a szemszögből is szeretnék felelni
a szerkesztőség hármas kérdésére – nagyjából megismételve egy két évvel ezelőtt a kolozsvári Korunknak adott válaszomat.
Honnan jövünk?
A Kádár-rezsim második felében az a paradoxális helyzet állt elő, hogy Magyarországon illett tudni, hogy van egy nyugati magyar irodalom, de ez elég is volt: tiszteltek, szerettek (esetleg irigyeltek is) minket, de nem olvastak.
Érdekes párhuzamokat lehetne vonni a nyugati és a szomszédországokbeli magyar
irodalom magyarországi fogadtatása között. A budapesti mérce egészen más volt,
mint, mondjuk, a kolozsvári vagy a müncheni, az újvidéki vagy a montreali. Ezt sok
példával lehetne illusztrálni. Magyarországon a kritika alig méltatta a háború utáni
romániai magyar irodalom egyik legjelentősebb alkotását. Pusztai János A sereg c.
regényét, mert atipikus volt, mert nem felelt meg a kisebbségi magyar irodalommal
szemben táplált elvárásoknak (Kulcsár Szabó Ernő irodalomtörténete nem említi;
Balassa Péter pedig évekkel megjelenése után tőlem hallott róla először egy hollandiai
látogatása során). Végel László, a kiváló újvidéki regényíró (akire egyébként Weöres
Sándor hívta fel a figyelmemet, még a hetvenes években) panaszkodott néhány éve
– még a jugoszláv polgárháború kezdete előtt – egy a Jelenkorban megjelent emlékezetes
cikkében, hogy Budapesten senki sem kíváncsi arra, hogy mi a véleménye a posztmodernizmusról: mindenki csakis afelől faggatja, hogy milyen a vajdasági magyar író
helyzete. Hasonló elvárások vették körül a nyugati magyar írót is: a hontalanság és
a honvágy voltak hivatalos és csalhatatlan budapesti kellékei.
Hol vagyunk?
Mit jelentett ezek után a rendszerváltás? A nyugati magyar író egy radikálisan
posztmodern helyzetbe került. Utólag észreveszi, hogy a nagy narratívák neki is szabtak egy pontos, ideológiailag meghatározható szerepet: akár politikus alkat volt, akár
nem, ő volt az, aki idetartozott ugyan, de onnan figyelte a dolgokat. Általában szerényen és anélkül, hogy tudta volna, de korrigált, beleszólt az otthoni helyzetbe. Volt
szerepe, és most nincsen.
1989-ben ugyanis minden megváltozott. A véletlen különös játéka, hogy egyszerre
szűnt meg az ő, a Történelem által ráerőszakolt szerepe, és a két legfontosabb nyugati
magyar irodalmi folyóirat, a müncheni Új Látóhatár és a párizsi Irodalmi Újság.* Különleges érdekességet annak, amit mond, nem kölcsönöz most már semmi. Megszűntek a nagy narratívák, megszűnt az ő kiváltságos helyzete is. Néha csalódást is érez,
Külön kell beszélni, mert nem illik teljesen a képbe – innen a lábjegyzet! –, a nyugati magyar
avantgárdról, a párizsi Magyar Műhely körül kialakult irodalmi életről, mely már a hetvenes
évek végétől hatott Magyarországon, mely nem szűnt meg 1989-ben, és amelyik részben létrehozta az új magyar avantgárdot – és a régi rehabilitását! –, részben 1989 után integrálódott az
otthoni avantgárd világba.
*

70

tiszatáj

amikor arra gondol, hogy tekintélyét, az „odafigyelést” talán nem is annyira tehetségének, mint inkább helyzetének köszönhette.
Haza kevesen telepedtek, az emigrációban töltött idő ehhez túl hosszú volt. A negyvennyolcas emigráció tizennyolc év után visszamehetett, a negyvenötös és ötvenhatos
viszont csak negyven ill. harmincöt év múlva. Időközben meghaltak a rokonok, megváltoztak az ottani barátok és kialakultak a nyugati (francia, svájci, amerikai, ausztrál,
stb.) beidegződések, elidegenedtek az agytekervények. Más a konyha, más a mindennapi élet ezer aprósága, más a gondolkodásmód. De marad a nyelv.
Hová megyünk?
Hova tartozik, kinek ír a szerepétvesztett nyugati magyar író? A Nyugaton maradt
magyaroknak nem, hiszen azok rendszeresen hazajárnak, pontosan úgy, mint ő, és ott
vesznek magyar irodalmat; a nyugati világról pedig nyugati nyelveken keresik az (irodalmi jellegű) információt. Az otthoniaknak se nagyon, mert azok a nyugati világról
nem a nyugati magyar írók művein, hanem nyugati írók magyar fordításain keresztül
informálódnak. Nem véletlen, hogy a legtöbb sikere magyar nyelvterületen olyan
nyugati magyar íróknak van, akik valamennyire még az emigrációban is a magyar
történelmi vagy szellemi valóságból táplálkoztak (itt gondolhattunk Domahidy Andrásra, de akár Határ Győzőre vagy Horváth Elemérre is).
A nyugati magyar író ma már kénytelen-kelletlen tudatosította magában a végleges
gyökértelenség állapotát. Magyarul ír, de nem tudja, hogy elég-e a közös nyelv ahhoz,
hogy kialakuljon egy író-olvasó kapcsolat. Lehet-e nyugati magyar írónak olvasóközönsége magyar nyelvterületen? Salmon Rushdie-t nemcsak olyan angol anyanyelvűek olvassák, akik ismerik a mohamedán világot és különösen Pakisztánt. A kolozsvári és pécsi, a pozsonyi és debreceni, a budapesti és szegedi kritikára hárul a feladat,
hogy megszerettesse az olvasókkal azt a különös magyar irodalmat, amelyik nem mindig, nem egyedül – és sokszor egyáltalán nem – a magyar valóságból táplálkozik. Figyelnünk kell az elkövetkező években, hogy mit ír a magyar kritika például Bakucz
Józsefről, Karátson Endréről vagy Kemenes Géfin Lászlóról. Izgalmas kalandot és
mérhetetlen gazdagodást jelent majd az a pillanat, amikor a kritika lassanként felfedezi
és kimutatja, hogy a magyar nyelv eszközei olyan világokra és valóságokra is kiterjeszthetőek, amelyekről pedig ezen a nyelven beszélni nem lehetett.

ÖRÖKSÉG
KOVÁCS SÁNDOR I VÁN

Egy magyar Faust"
"MOLNÁR, KEPLER, TÕZSÉR
Szenczi Molnár Albert „fausti” kívánsága nem mai epitheton. Már a XVIII. században ismert Volt Molnár Albert éneke címmel az a vers, amelyben Molnár legendája
fausti színezetet ölt. Azt állítja róla ez az ének, hogy nagy szegénységében juhászságra
adta magát és az ördöggel „Vérrel tött írást pénzért”, ezt a vér tintájával aláírt szerződést (adóslevelet) azonban – meghallgatva népét – Isten kegyelme eltörölte:
E verseket szomorán,
Pénz dolgábul szorulván
írta Nagy Molnár Albert,
Adván magát juhászságra,
Mintsem egyéb állapotra,
Nem kaphatván egyéb bért.
Végtére annyira jutván,
Ördögtül is megcsalatván
Vérrel tött írást pénzért,
Kitül hogy szabadulása,
Lenne vigasztalása,
Nép Istentül kegyelmet kért.
Molnár Albert és az ördög? Igen, megjelent az már Luthernek is, és az éppen bibliafordításán munkálkodó reformátor hozzávágta a tintásüveget. Nem az anekdotával
szólva: „Tischreden-jeinek Aurifabertől származó gyűjteményében külön fejezet szól az
ördög hatalmáról és kísértéseiről” (Vásárhelyi Judit). Bornemisza Péter, a Molnár
szülőhelye körüli tájakon is otthonos nagy előd, egész könyvet adott ki 1578-ban kísértéseiről. Hanem a Faust-legenda ritka vendég a magyar régiségben. Aki Faust nevének említése nélkül magyarul először elmondja, mint egy wittenbergi diák és az ördög
vérszerződésének történetét, az éppen Bornemisza Péter.
Molnár Albert éneké-t, latinul és magyarul, 1745-ben jegyezték le Erdélyben, s Szilágyi István már 1853-ban publikálta. Újabban Molnár monográfusa, Vásárhelyi Judit
talált rá Bagalyi Ferenc 1695 előtt, Bártfán készült latin feljegyzésére, amely új elemekkel bővíti Molnár Albert és a Sátán szövetségé-t (1977), s ezt a változatot – a Bornemiszáéval együtt – Frank Baron helyezte német kontextusba (A Faust-monda és magyar
változatai, 1986). Az Ördögi kísértetek lutheránus eredetű Faust-helyét és a Szenczi
Molnár-ördöglegendát összekapcsoló Baron nem azt kérdezi: „rászolgált-e Molnár arra,
A Molnár redivivus – Az újraolvasott Szenczi Molnár Albert című filológiai esszé befejező fejezete.

72

tiszatáj

hogy ilyen megvilágításba kerüljön?”, hanem azt: „mit is akart” Bagalyi ennek „a kis
Molnár-történet”-nek a lejegyzésével elérni? Így válaszol: a bártfai lutheránus Bagalyi
ellensége volt a református Molnárnak, „tevékenységét […] veszélyesnek tartotta, és
ezért gondolta, hogy Molnár az ördöggel cimborált”. Vásárhelyi Judit az első kérdésre
keres feleletet s kiindulópontként latinul és magyarul is közreadja az ördöglegenda
Szenczi Molnárt felléptető XVII. századi változatát:
„Az akadémiai tanulmányokban buzgólkodó magyar Molnár Albert, amikor a tengerparton nagy szomorúan sétált, egy Nemes Kereskedő képében magával a Sátánnal
találkozott össze.” Molnár azt hitte róla, „bőkezű Patronus”, és elpanaszolta szegénységét. A Sátán elkérte tőle vérrel papírra írt nevét s pénzt igért viszonzásul. Megkapta,
és nemsokára meg is jutalmazta aranyakkal. „Előrehaladt eközben tanulmányaiban
Albert és mindenki csodálta az ifjú nagy tehetségét. Végül társai, amikor egyszer beléptek Albert szobájába, meglátták az asztalon az aranyakat, amelyeket éppen abban
a pillanatban adott át a pokolbéli Patronus szolgája.” A diáktársak felismerték „a Sátán
álnokságát”, jelentették „a Professzoroknak, sőt a Gyülekezet Elöljárójának” a történteket. Vizsgálat következett, Molnárnak a Miatyánkot kellett elmondania, de csak
hebegni tudott. „Ezért kihirdették a Gyülekezet általános és [ilyenkor] szokásos böjtjét; és amikor a Szentek templomában az Istenhez könyörögtek: íme! rettenetes robajjal és szélvésszel egy hollót láttak a templomba berepülni.” Az imádkozók még „sok
órán keresztül” könyörögtek az ég felé tartott kézzel, mígnem „Albert kézzel írt [papírja] leesett és mindenki szeme láttára darabokra szakadt”.
Vásárhelyi Judit szerint „a tengerparti akadémiai város” és a Bagalyi-feljegyzés forrása egyaránt Németországra mutat, s lehetséges, hogy Molnár „tanulmányai során
történhetett valami olyasmi, aminek hatására társai az ördög alattvalójának tekintették”. Igen ám, de „tengerparti városban, ahol Akadémia is van, Molnár nem tanult”.
Naplójában viszont nyoma maradt két ördög-élményének. Kisgyermek volt még,
„mikor a kemencéből egy tüzes zsarátnok a fejére pattant, és a segítségére siető szolgák
a tűzből egy »sértetlen sörtéjű nagy disznót« láttak azt ólak felé futni. Ott azonban
semmit sem találtak, így az esetet az ördögnek tulajdonították.”A másik ördögi kísértés a szerencsétlen szerelmi kudarc és házasulási megszégyenülés után Heidelbergben
történt. Naplóját idézem: „1590. július 17. vasárnap. A prédikáció után jókedvűen megebédeltem, majd estefelé elkezdtem képzelődni és sírni, azt hittem, hogy sokan ólálkodnak körülöttem, ellenséges szándékkal. Éjjel hat ifjú virrasztott mellettem: M. Gottfried Walterről, Benignus Begiusról, Georg Glockerről és Conrad Hopról azt hittem,
hogy angyalok vagy valami hasonlók, és az Isten őrül állította őket mellém; Wilhelm
Bersichet és egy bajor szolgát pedig az ördögök fejedelmének néztem, és erősen kiabálva Isten segítségét kértem ellenük. Az ezt követő napokban megkötözve őriztek.”
Én is úgy gondolom, ez a két életrajzi ördögtörténet, különösen a diáktársak nyilvánossága előtti második, belejátszhatott Molnár ördöglegendájának németországi
kialakulásába. De vajon a „tengerpart” nem Itáliára utal-e inkább, ahol 1596 őszén
peregrinált? Ott aztán veszedelmes pápisták vették körül a kálvinistát, s láttuk, hogy
a kíváncsi Szenczi Molnárt olasz földön valóban annyi minden érdekelte. Megkérdezem
azt is: nem egy csakugyan létező Szentek templomával függhet-e össze az, amit a Bagalyi-feljegyzés említ? Ha a Baron exponálta lutheránus-kálvinista viszály, a tengerpart
és a Szentek temploma identifikálható lenne, talán közelebb juthatnánk a Molnárördöglegenda keletkezéséhez. Én ezeket a kérdéseknek a jogosságát próbálom három
hozzávetés erejéig igazolni.

1999. október

73

Az ifjú Molnár Albertet kíváncsisága 1590 őszén Bécsbe vitte: „az nagy földinduláskor” látni akarta a várost. Innen tovább ment Németországba és kilenc évig vissza
sem tért szülőföldjére. Előbb Wittenbergben, Drezdában, majd megint Wittenbergben
tanult (1590–1592), s németföldi utazgatás után 1593 tavaszától a strassburgi akadémián
folytatott tanulmányokat: 1595 májusában baccalaureussá nyilvánították (ekkor kapta
máig meglévő babérkoszorúját). Ezután csak decemberi bejegyzés van naplójában,
s 1596 elejére (az újévi hálaadást és ajándékokat éppen csak szóba hozva) ilyen röviden
utal: „Február havában majdnem hat héten keresztül sárgaságban szenvedtem.”
1596 júniusát és július első felét a kálvinista hite miatti kiközösítése tette emlékezetessé. Vizsgálóbírái és elítélői lutheránus tanárok voltak.
Molnár strassburgi három éve a vezető szerephez jutott lutheránusok fokozódó
kálvinistaellenességének légkörében telt el. Úrvacsorát venni „Bischweiler falu igazhitű
gyülekezetében járt […] sok istenfélő strassburgival együtt.” Ennek ürügyén indítottak
ellene vizsgálatot és kötelezték a Wilhelm-kollégium elhagyására, és arra is, hogy –
Dézsivel szólva – térítse vissza „az intézetnek azt, amibe három évi ellátása került,
amit később meg is tett”. A Napló a történtek elmondásával beszédessé válik: „1596.
Június 8. szerda. Három vizsgálóbíró a vallásom miatt beidézett és kikérdeztek, hogy
miért Bischweilerben vettem úrvacsorát. Hála az élő Istennek, semmi meggondolatlan
dolgot nem válaszoltam nekik. A vizsgálóbírók Greiner, Spachius és Joseph Lang
voltak, akik kevéssel ezután kieszközölték a város főbírájától kiutasításomat.”
Úgy vélem, a fenti történet az, ami a magva lehet az ördöglegendabeli vizsgálat-változatnak: „beszámoltak a Professzoroknak, sőt a Gyülekezet Előljárójának is. Miután
megtartották a vizsgálatot, Albertnek megparancsolták…”
De folytassuk a naplóbejegyzéssel: „Július 13. kedden, a bűnbánati és imanapon
Schaller a 120. zsoltárt magyarázta prédikációjában, és erősen kikelt ellenségei ellen,
mikor pedig a kálvinistákat gyalázni kezdte, belecsapott a templomba a mennykő,
a tüzes villám átfurta a templom boltozatát, és megrémítette az embereket. Ahogy hírlik, a lelkész ezután békén hagyta a kálvinistákat, a népet lecsendesítette, hogy ne fussanak el, és a lelkészek térdet hajtva imátkoztak. Én otthon összeszedtem a holmijaimat, az utazásra és az eljövendő számkivetésre készülve.”
A Bagalyi-feljegyzésben a templomtetőt átfúró villámnak a naplóbeli „rettenetes
robajjal és szélvésszel” a templomba berepülő holló keresztény legendamotívuma felelhet meg. Párhuzamba állítható a lecsendesített strassburgi gyülekezet a térdeplő
papokkal és a legendának ezzel a helyével is: „miközben ott állt a Nép sok órán keresztül az ég felé tartván kezét”.
Mindebből arra következtethetünk: a Strassburgban történteket szinte felismerhetetlenül elváltoztató Molnár-ördöglegenda strassburgi genezisű lehet, és lutheránus
érdeket szolgált: kálvinistaellenes beállítottságával térdet hajtva imádkozó lelkészek
(a latin eredetiben: pastores) csak lutheránus templomban képzelhetők el. A „Szentek
temploma” is az ő kezükre került templom lehet, s talán azonosítható. A magát vallása
miatt száműzöttnek és pénzbüntetésre ítélve megalázottnak tekintő Molnár talán éppen kiváló tehetségével adhatott okot lutheránus irigyei támadására, közismert szegénysége pedig egyenesen kínálta a feltételezést: az ördög pénzeli. Hogyan juthatna el
másképp Svájcba, majd Itáliába, a főeretnekek közé? – tudniillik Szenczi Molnárnak
most a „12 francia aranykoronát, két magyar dukátot és két Fülöp-tallért” felemésztő
svájci és itáliai utazása következett, és színe elé került magának a pápa-Antikrisztusnak
is (1596. július 21–november 21.). Mivel november végén egy hétre visszatért Strass-

74

tiszatáj

burgba, ahonnan Heidelbergbe távozott, diákkörnyezetének értesülnie kellett a történtekről. (Még 1600 decemberéből is van naplójegyzete arról, hogy bizonyos „Christoph
Hockellel kellemesen elbeszélgettek az itáliai egyetemekről”.) Az volna logikus, ha ekkortájt jelölhetnénk meg a legendaképződés terminus post quemjét.
Szenczi Molnár Albert „fausti” kíváncsisága úgy értendő, sem Bornemisza Péter,
sem Bagalyi Ferenc, sem maga Molnár nem írja le Faust nevét; ők csak egy németországi diák és a Sátán vérszerződésének történetét ismerik. Molnár szótárai tele vannak az ördöngösségre, varázslásra, okkult hiedelmekre vonatkozó szavakkal, kifejezésekkel – Faustról is tudnia kellett. (A rózsakeresztesekkel való esetleges kapcsolata
azonban – ha olvashatott is róluk és műveikből – csak feltételezés.)
„Magyar Faust”-nak őt Szilágyi István nevezi Arany Jánoshoz címzett, Máramarosszigeten, 1853. december 31-én kelt levelében: „Olvastad-e költeményemet Molnár
Albertról a Múzeumban? Nem jó volna-e belőle magyar Faustot csinálni. Az ő élete
elég regényes ehhez.” Arany 1854. március 9-én válaszolt tudós barátjának Nagykőrösről: „Igen! Molnár Albertedet olvastam, és nagyon gyönyörködtem benne; amit azonban megfaustításáról mondasz, azt nem teszem, 1-mo, mert nem vagyok Goethe, 2-o,
mert ha Goethe volnék sem vesztegetném erőmet olyan mű utánzására, milyen csak
egy lehet eredeti.”
De mit ad Isten, alig tíz év telik el, s ez „a magyar Goethe” előbukkan „tenger
mélységéből, tűzokádó gyanánt”, ráadásul „eredeti”, új „Faust”-tal. Úgy hívják, Madách Imre, és főművét, Az ember tragédiáját Arany ítéletére bízza. Jól tudjuk: Ádám
színenként változó Tragédiabeli alakja a VIII. színben Keplerként jelenik meg: Kepler
ekkor a prágai Hradzsinban székelő Rudolf császár udvari csillagásza.
Madách és Arany 1860-ban még nem tudhatta, hogy amikor Szenczi Molnár Albert
1604. szeptember 25. és november 25. között Prágában időzött, Kepleréknél lakott.
Ha Madách ismeri ezt az adatot, talán beleírja világkölteményébe egyetlen magyarként
Molnárt, valaminő mellékszerepet adva neki; de lehet, hogy nem: meghagyja úgy
a Tragédiát, hogy annak egyetemes szimbolikájához csak egyetlen magyarnak: neki
mint szerzőnek legyen köze. Ha Arany értesül időben a Molnár–Kepler találkozásról,
a Szilágyi-féle noszogatások esetleg felébresztik benne a javaslattevés vágyát s előhozza
az ötletet Madáchnak. Ám ez sem biztos, és kérdés, mit szólt volna hozzá Madách?
A Tragédia szövegén ily mérvű változtatások kettejük egyetértésével egyáltalán nem
történtek.
Molnár mindenesetre ott állt ante portas, és életrajzi helyzete, fausti legendáriuma is
meglett volna hozzá, hogy legalább egy hír- vagy levélvivő pármondatos epizodistájaként felléptessék. Visszatérek még a Tragédiába iktathatóság virtuális ötletéhez, de
előbb a prágai tartózkodás körülményeiről vallatom a forrásokat.
Szenczi Molnár valami oknál fogva nem említi naplójában a Keplerrel való találkozást. Prágáról sincs egy szava sem, csupán a szótárért kapott pénzeket könyveli el.
A két Konrad: Rhumel (1604. október 23.) és Rittershausen (október 28.) leveleket küld
neki Prágába mindenféle üzenetekkel, s ezekből derül ki, hogy Kepler és Bachaček
prágai rektor volt a szállásadója. Dézsi levélkivonata szerint (1898) Rhumel „Szerencsét
kíván Molnárnak prágai útja sikeréhez s a vendégszeretethez, amelyre Kepler János
házánál talált.” A Rhumel-levél címzése Kepler császári matematikushoz igazítja a
postást: „Bei dem Mathematico Caesareo zu erfragen. Prag.” Rittershausen öt nappal
később levelének címzéséből kitetszően Bachačeknél kell keresni Molnárt: „Jetzo zu
Prag bey Herrn M. Martino Bachatio.” Dézsi Molnár-életrajzában (1897) – úgy látszik,

1999. október

75

nemcsak a levelek nyomán, vagy csak azért, mert meglódult a tolla – ez áll: Wacker
udvari tanácsos „ebédre hívta meg magához”, de „legszívesebben a Kepler családja”
látta. „Bár ekkor mind ő maga, mind felesége, a különben is gyenge szervezetű és
beteges nő, mindketten betegeskedtek, de azért nem engedték, hogy egy hitsorsos és
derék tudós iránt vendégszeretetben rajtok más túltegyen: hozzájuk kelle Molnárnak
költözni, náluk lakott és étkezett: így akarták viszonozni azt a vendégszeretetet,
melyet Grácból kiűzetésekor Magyarországon talált, amit nagy örömmel adott a
Rumel tudtára. Innen [értsd: Kepleréktől] aztán Bachaček is elhívta magához, s így
idejét kettejük között kelle megosztani.” Dézsit ki így, ki úgy variálja: „Úgy tűnik,
kezdetben Bachatius Márton egyetemi rektornál lakott” (Hargita Pál, 1989); „Előbb
Bachácek rektornál, majd Wacker császári tanácsosnál lakott, itt étkezésre is biztosítva
volt, éppúgy mint következő szállásadójánál, Keplernél, az udvari matematikusnál”
(Richard Pražák, 1982); „Szenczi Molnár Albert 1604-ben három hónapot töltött
Prágában. Ez alatt a három hónap alatt Johannes Keplernél, a csillagásznál lakott”
(Tőzsér Árpád, 1995). A költő nem filológus, de ez a három hónap azért rövidebb:
szeptember 25-től november 28-ig két hónap és három nap telt el (Pražák professzor
szerint „több mint két hónap”). A kis csipkelődés csak arra szolgál, hogy
hiányérzetemet hangoztassam: ha a Molnárnak Prágába címzett levelek helyet kaptak
volna Szenczi Molnár Válogatott művei kötetében (1976), Dézsi levélkiadványa után
száz évvel újra előttünk lennének a források.
Mikor kitől kihez ment át, jött vissza Molnár Prágában, nem egészen világos, de
hogy ott töltött jó hatvan napja nagy részét Kepleréknél múlatta el, valószínűnek látszik. Hogy barátságuk egymást becsülő kiváló szakemberek kapcsolata volt, azt
Szenczi Molnárnak Prága után Keplerhez írt levele tanúsíthatná, ezekről azonban csak
Kepler Molnárhoz intézett latin leveléből értesülünk (kelt Prágában, 1605. február 13án): „Megkaptam, Molinarius, mindkét igen kedves leveledet: a másodikat a magyar
szótárral egyetemben. Ez drága nekem a szerző miatt, ámbár azt kívántam volna, hogy
nagyobb hasznodra fordítsd. De ha a magad hasznára is van mit fordítanod, úgy hálával megtartom.” Keplernek tehát nem jutott szótárpéldány Prágában (a Napló tanúsága
szerint a császáron kívül Báthory Zsigmond és még három magyar kapott belőle), már
csak Németországból küldhette el neki. (Biztosan dedikálva. Ha már levelei elvesztek,
nincs-e meg legalább ez a példány? Kereste ezt vagy a császárét már valaki Csehország
könyvtáraiban?) A Kepler-válaszlevél barátságos udvariassága, közvetlensége, magyar
dolgok iránti figyelme (hajdúk, Bocskay) megerősítheti, amit a csillagász és a szótárszerkesztő összeköttetéseiről mondhattunk. Molnár most csakugyan közelségébe került egy Faustnak (aki a császárral szerződött, alkalmanként horoszkópkészítésre
váltva tudományát), és Kepler biztosan szívesen mutatta meg neki „császár őfelsége
matematikához való szerszámos házát”. Hogy Molnár járt az ily szépen megnevezett
prágai udvari csillagdában, azt a Psalterium Ungaricum három évvel későbbi ajánlásában említi; éppen Hesseni Móric csillagászai voltak ott valami tapasztalatcserén. Érdekes Dézsi idevágó megjegyzése: köztük volt a kiváló matematikus „Brügi Jost is, Móric
atyjának egykori udvari órása, aki Kepler számára csillagászati műszereket készített”.
Molnárt, a molnármester gyermekét az effélék nagyon érdekelték. Szótára bőséges
szerszámszókincse rá a bizonyíték: „Machina – okos kigondolt szerszám, mesterséges
csinálmány. Machinarius – okos szerszámnak és mesterséges szerszámnak csinálója.
Machinator – okos szerszám-feltaláló és bölcs tudomány-csináló.” Lásd még: „Automatum – magától mozgó szerszám, mint az óra. Astrolabium – csillagjárásösmerő szer-

76

tiszatáj

szám. Astrologia – égi nézésnek tudománya. Astrologus – égi járásból jüvendölő. Astronomia – egek járásának tudománya. Astronomus – egek forgásáról való tudománynak
mestere.” Még ezt is tudta, hogy nemcsak az „égi járásból” lehet jövendölni, hanem közönséges szerszámokkal is: „Axinomantia – fejszék és gyaluk által való bűvös-babonás
jövendölés.”
Madách és Arany adósságát, hogy Molnárt Kepler oldalán beléptessék Az ember
tragédiájába, kiváló magyar költő, kortársunk, a szlovákiai Tőzsér Árpád rótta le.
Amit fentebb idéztem tőle, Adalék a nyolcadik színhez című versének magyarázat-mottójából való (Mittelszolipszizmus, 1995). A mottó ezzel folytatódik: „Az alábbi elképzelt jelenet Az ember tragédiájá-nak VIII. színéhez kapcsolódik. Borbála (Éva) a csillagtornyot elhagyva lefelé halad a lépcsőn. A lépcső aljánál álló Szenczi Molnár Albert
még hallja a Keplerhez (Ádámhoz) intézett szavakat: »Jó éjt – reggelte ne feledd
a pénzt!« Ezután Szenczi Molnár felmegy a lépcsőn, megáll Kepler előtt s Kepler szinte
már neki mondja:
Kepler:

Minő csodás kevercse rossz s nemesnek
A nő, méregből s mézből összeszűrve.
Mégis miért vonz? Mert a jó sajátja,
Míg bűne a koré, mely szülte őt.

Szenczi Molnár

(percekig zavartan hallgat):
Holnap indulok, jó Johannesem –
Illik megköszönnöm a fedelet,
Mit nyújtottál és sok okos szavad.
Indulok – majdnem azt mondtam: haza.
Holott Altdorfium s Germánia
Sokkalta inkább neked a hazád,
Enyém pedig ide esik közelb.

Kepler:

A hazád ott van, hol gyökereid,
S mindnyájan a Nőben gyökerezünk,
S a Nő – nőnk, anyánk – a Földdel rokon,
La terre, tá zem – tanusítja a nyelv.

Szenczi Molnár:

Messzire futottál, Johannesem –
Én csak hazát mondottam az előbb,
S te rá mindjárt Világegyetemet.

És így tovább: mint a Madách-szöveg szerves intarziája épül bele a VIII. színbe
Kepler és Molnár XIX. század közepére hangolt dialógusa nagyon is XX. századi és
e táji dolgainkról. Mindketten a magukét mondják: a világpolgár Kepler a Világegyetemet, az anyagot, Molnár a hazát, az eszmét. Filozofikus diskurzusuk középtájt témát
vált, de Bocskayn sem tudnak megbékélni: egyiknek „félvad hajdú”, másiknak: „most
haza”. Aztán a haza-párti Molnár meditációja következik a „még egy Pannóniá-ról,
„Mikor nem tudtuk, mi az a határ”, majd keserű beismerése: „Száz éve nincs másunk,
csak tudatunk: / Az egykori lét emlékezete” /, s megérteni látszik vitapartnerét: „Abban, amit mondasz, van ráció”, és siet tenni dolgát, immár megint Madách szavaival:

1999. október

77
Hej, Famulus!
(Lucifer – famulusként – jő.)
Lucifer:
Kepler:

Parancsolsz, mesterem?
Időjóslatra és nativitásra
Vagyon szükségem, készíts íziben.

*
Ez a Madách-keretbe foglalt rekonstrukciói mestermunka, a Tragédia versnyelvén
beszél, Madách történelemfilozófiáját gondolja tovább, a Szenczi Molnár-mű (és az
életrajz) adalékait a költő érzékenységével, a tudós biztonságával szelektálja: hősét
olyan dimenziók, olyan választások közé emeli, amelyek közepette tényleges formátuma érvényesülhet. Maradandó vers és aktuális példázat, amit csak a történelmi-politikai couleur locale, a nemzetiségi lét és tudat megélője teremthetett ilyenné.
Az Adalék a nyolcadik színhez: szakítás az elogiumok részletező unalmával, a kopjafás jeremiádokkal, az elzsongító nyelvi gyászzenével.

78

tiszatáj

PÉTER LÁSZLÓ

Még egyszer: Illyés és a Tiszatáj
HARMINC LEVELE ANNUS JÓZSEFHEZ
Amikor a Tiszatáj fél évszázados jubileumára Olasz Sándor főszerkesztő Illyés
Gyulának (1902–1983) és a folyóiratnak kapcsolatáról kért tőlem írást, megkértem valamennyi hajdani főszerkesztőt, bocsássák rendelkezésemre levelezésüket Illyéssel,
akár puszta hivatkozás erejéig, akár közzététel végett. Senkitől sem kaptam semmit.
A jubileumi kiállításon azután láttam, hogy Annus József bőven kapott Illyéstől levelet, verskéziratot, s felelősségre vontam, miért nem kölcsönözte nekem ezeket a Tiszatáj 1998. márciusi számában időközben megjelent tanulmányomhoz.1 Arra hivatkozott, nem akart szerénytelennek látszani… De utóbb fénymásolatban rendelkezésemre
bocsátotta anyagát, és szíves engedélyével most pótlólag közreadom.
Annus József 1971 júliusában lett a Tiszatáj olvasószerkesztője, 1972 májusában főszerkesztő-helyettese. Illyéssel ez utóbbi minőségében állott kapcsolatban. 1989 és 1996
közt volt a folyóirat főszerkesztője.
Az első levél nem Illyésnek, hanem lányának, Ikának keze írása. 1974. február 8-ára
keltezett levelével édesapjának megbízásából saját kezű kéziratot küldött: „azért én,
mert apámnak néhány napra be kellett mennie kórházba kivizsgálásra”. „Szerencsére
jók az eredmények és nemsokára itthon lesz.” Annus József azt rótta a fénymásolatra:
„A Megy az eke kéziratát kértük(?)” Valóban: a fölszabadulás harmincadik évfordulójára készülő ünnepi számhoz kérték az 1945-ben született vers kéziratát, és közölték is
hasonmásban a Tiszatáj 1975. áprilisi számában. Eszerint a kísérőlevél keltezésében az
évszám téves: az év elején szokásos hiba szerint még az előző év dátuma van rajta. Ilylyés naplójában utána nézve is biztos, hogy nem 1974, hanem 1975 februárjában volt
a Szabolcs utcai kórházban.
A következőkben Illyés már maga írt. Érdekes, hogy a megszólítás után nem – magyar módra – fölkiáltójelet, hanem – francia módra – vesszőt tett, ám a levél érdemi
első sorát mégis nagy betűvel kezdte:
1.
Kedves Barátom,
Itt küldök három kéziratot is. Azt kérve, hogy külön-külön számban közöljétek. Először
tán a prózát. S ennek a kéziratát juttassátok vissza hozzám.
Szeretettel köszönt
Illyés Gyula
1975. V. 16

1

Illyés és a Tiszatáj. = Péter László: Szegedi seregszámla. Szeged, 1999. 253–277.

1999. október

79

Valami miatt a Tiszatáj másként képzelte a küldött próza és két vers közlését. Erre
válaszolt hamarosan a költő:
2.
Kedves Barátom,
A kéziratokat kedved s használhatóságuk szerint közölheted.
Jó munkát kívánva
szeretettel köszönt
Illyés Gyula
1975. V. 25
Mint már idézett dolgozatom bibliográfiai összeállításából kiderül, a Tiszatáj 1975.
júniusi számában a Menetszázad és a Súlyos évek szublimálása című versei jelentek meg.
A küldött próza, úgy látszik, valami miatt kimaradt. Talán ez okozta a közlési sorrendben előállott nézetkülönbséget is író és főszerkesztő között. A következő küldemény viszont éppen ismét próza.
3.
Kedves Barátom,
Hirtelenében ezt tudom küldeni. Ezt is csak ilyen gépiratban. Megköszönném, ha ismét
lemásoltatnátok s egy példányt visszaküldenétek nekem.
Szeretettel köszönt
Illyés Gyula
1975. IX. 14.
A küldött kézirat a novemberi számban megjelent Gyors jegyzetek. Annus József
szerint: „agyonjavított 5 flekk.”
4.
Kedves Barátom,
Azzal a kéréssel küldöm a végleges kéziratot, hogy kefelevonatot mindenképp juttassatok
el hozzám.
És hogy a honorárium felét Domokos Mátyásnak fizessétek. Ha ellenkeznék, tudasd vele,
hogy igen erős meghagyásom. S ti ne menjetek bele abba, hogy az egészet nekem külditek,
adjam át én neki a felét. Tőlem még kevésbé fogadná el.
Szívélyes üdvözlettel
Illyés Gyula
1976. I. 6.
A szóban forgó kézirat Domokos Mátyásnak Illyéssel 1975. július 30–31-én folytatott, december 27-én és 28-án közvetített televíziós beszélgetésének szövege volt. Ezt a
Tiszatáj 1976. februári száma Kőasztalnál, Tihanyban címmel közölte. Azóta olvasható
Illyés Gyula Műveinek a Magyar Remekírók sorozatában megjelent kötetében (1982)
és a Földes Anna összeállította A költő felel [1986] című interjúkötetben is. Annus Jó-

80

tiszatáj

zsef a fénymásolatra ezt írta: „A tihanyi beszélgetést »megvágták«. Mi a teljes szöveget
kiszedettük, az utolsó pillanatban Tóth Dezső2 egy-másfél bekezdést mégis kidobatott.
Az Illyés korrigálta teljes szöveg a birtokomban van.”
5.
A következő levél éppen az interjú első, hasábkorrektúrájával kapcsolatos:
Kedves Barátom,
Igyekeztem minél gyorsabban postára adni a javító példányt.
Előbbi levelem pótlásául azt kérem, hogy Domokos Mátyásnak ne a honorárium felét,
hanem a teljes összeget küldjétek el. Tőle származott a beszélgetés gondolata, a szöveg kinyomtatása. Én pedig a TV-től megkaptam a magamét.
Szívélyes üdvözlettel
Illyés Gyula
1976. I. 14.
Kérünk a tördelt keféből is.
Annus József szerint a keltezés alatti „utóirat” Illyés Gyuláné, Flóra néni kézírása,
ceruzával. Én nem tudtam volna megkülönböztetni Illyés írásától.
6.
Kedves Barátom,
Németh Lászlóról [a sor fölött beszúrva a következő szó] írni valóban máshova
<kell> ígérkeztem el.
De itt megy egyszerre öt vers is.
A lapszámozás sorrendjében légy szíves közöltetni. Az egyiket nem tudtam lemásolni
már, az utólagos javításokkal. Arra kérlek, másoltasd le te s küldj belőle nekem is egy példányt.
Szeretettel köszönt
Illyés Gyula
1976. IV. 4.
Az öt vers a májusi számban jelent meg: Szótváró asszony, Elalvás előtt, Nem lesz
háború, Világjárás után, Kézben a jövő.

2

Tóth Dezső (1925–1985) irodalomtörténész, akkor a Magyar Szocialista Munkáspárt Központi Bizottsága tudományos, közoktatási és kulturális osztályának helyettes vezetője; 1977től kulturális, 1980-tól művelődési miniszterhelyettes.

1999. október

81

7.
Kedves József,
A mintadarabot már jóval előbb elígértem az Új Írásnak.
Küldök viszont egyszerre hét verset is. A számozásuk sorrendjében kérném – egyszerre –
a közlésüket. Kérve azt is, hogy a másolatból küldjetek nekem is egy-egy példányt.
Van fölösleges abból a számból, amelyben Németh László Colbert-ja megjelent?3 S kaphatnék egy példányt.
Szívélyesen köszönt
Illyés Gyula
1976. VII. 12.
A hét vers (Itt az évszak, Fémjelző idő, Kényszerű sötét, Tudj rendet, Kontárok közt,
Hódolat a szigeti Zrínyinek, Kísértet) a költő kívánsága szerint egyszerre jelent meg
a szeptemberi számban. A Colbert-t közlő számot vagy nem kapta meg, vagy elkallódott, mert öt év múlva a 29. sz. levélben ismét kérte.
8.
Kedves Barátom,
Gratulálok a novemberi számhoz. Németh László írásai: nagy értékű földből-előkerült
arany.4 És Fodor András két verse, különösen a második!5 Most kellene dolgoztatnotok őt,
tán még prózában is. Ráterelni az elismerés fényét is.
A mellékelt verseket csak így tudom sürgősen küldeni. Kérlek, juttass vissza nekem is
egy-[egy] másolatot.
Szeretettel köszönt
Illyés Gyula
1976. XI. 6.
Illyésnek az 1977. januári számban a következő versei jelentek meg: Nyüszítés mögöttünk, Mi készül?, Otthon-rakás, Antológia, Sírfölirat.
9.
Kedves Barátom,
Köszönöm leveled. Válaszul íme ismét három vers is. Az elsőhöz oda írhatjátok mottóul
(tehát oldalt szedve) hogy a Tiszatáj hűségeseinek. A harmadiknak az első része megjelent
már napilapban, de az utolsó szakaszai kiadatlanok s így a vers ebben a formájában kész.
Szeretettel köszönt
Illyés Gyula
1977. I. 10.
3
4
5

1973. április.
Németh László két ismeretlen tanulmánya: Irodalom 45 után; A választásról.
Kegyelem, Álmatlan álom.

82

tiszatáj

Az ekkor küldött versek már szintén gyorsan, a márciusi számban megjelentek:
Fegyver és csoda, Futó torony, Finom fül magányos házban. A Fegyver és csoda alatt
az alcím: (A csodafegyverek korában). Jobbra zárva a kért ajánlás: A Tiszatáj hűségeseinek.
10.
Kedves Barátom,
Itt küldöm a Sütő András megünneplésére kért sorokat. Van alkalmatok megtudni tőle:
meddig mehet az ünneplés, hogy ne ártson neki?
Szeretettel
Illyés Gyula
1977. IV. 11.
Illyésnek az erdélyi írót ötvenedik születésnapja alkalmából köszöntő írása Sütő
András nagy úton címmel Balogh Edgár és Czine Mihály cikkeinek társaságában a júniusi számban látott napvilágot.
11.
Kedves Barátom,
Köszönöm kötetedet. Ez az első? Jó folytatást!
Itt megy három vers is.
A jelölt sorrendben kérem.
Szeretettel köszönt
Illyés Gyula
1977. V. 12.
Annus József valóban első könyvét, Pányván (Magvető, 1977) címmel megjelent elbeszéléskötetét küldte Illyésnek. A levéllel kapott versek (Jogaink, Dugovicsok, Tanú)
a júliusi számban jelentek meg.
12.
Kedves Barátom,
Az Ady évfordulóra már két helyre is írtam.
A versek, gondolom, az én évfordulómra kellenének. Ezt meg valamiképp összeférhetetlennek érzem. Máskor inkább.
Szeretettel köszönt
Illyés Gyula
1977. IX. 14
E rövid levél nem kíván magyarázatot. A Tiszatáj novemberi száma Féja Géza versével (Illyés Gyulának), Alföldy Jenő tanulmányával (Az anyanyelv ihlete), Vasy Géza
verselemezésével (Bartók) és Grezsa Ferenc drámaelemzésével (Embereljük meg magunk)

1999. október

83

köszöntötte a hetvenöt éves Illyést. Nem ugyan a szám elején, mint szokta és szerette
volna, mert ott a „nagy orosz szocialista forradalom” hatvanadik évfordulóját kellett
ünnepelnie.
13.
Kedves Barátom,
Itt megy ismét három. Olyan sorrendben kérem, ahogy megjelöltem. Megköszönném most is
a másolatot.
Szeretettel
Illyés Gyula
1977. XI. 22
A küldött versek (Mezei séta, Amerre a ridegcsorda elvonul, Távirat) már az 1978.
januári számban megjelentek. A Távirat ajánlása: Egy mellőzött művésznek.
14.
1978. XII. 26
Kedves Barátom,
Köszönöm a fölszólítást. Hármat küldök. A jelzett sorrendben kérném a közlésüket.
A Naplójegyzetekről meg okvetlenül kérném a korrektúrát.
Szeretettel
Illyés Gyula
A három vers az 1979. áprilisi számban jelent meg: Gyűrűk, A szél, a hab, az agy,
A lápi tölgyes száradása. A Naplójegyzetek a februári számban megjelent Írói gondokkal
lehetett azonos.
15.
[1979.] VI. 24
Kedves Barátom,
Sietek válaszolni sürgetésedre. Július 1.-től Tihanyban+ leszünk, oda kérem hát leveled,
ha valami fönnakadás lenne.
Szeretettel köszönt
Illyés Gyula
+
Alsó Kopaszhegyi-ut 21, 8237
A levélhez mellékelt három vers (Önhittek, Megkezeltek, Idegenvezetés) az augusztusi
számban jelent meg. Az utalás az esetleges fönnakadásra a júliusi számban megjelent
Búcsú Bibó Istvántól című írására vonatkozhatott.

84

tiszatáj

16.
Kedves Barátom,
Ablonczy Lászlótól nagy késéssel kaptam meg az interjuja szövegét, – Pestről küldték
Tihanyba.
Ha közlitek, feltétlen csak az itteni javításokkal tegyétek.
De akkor is, kérnék még kefelevonatot.
Szeretettel köszönt
Illyés Gyula
1979. VIII. 24.
Kérlek, értesítsétek őt is, hogy közvetlenül hozzátok megy a kézirat.
Ablonczy Lászlónak Beszélgetés Illyés Gyulával című interjúja az októberi számban
jelent meg.
17.
Kedves Jóska,
Régtől ki volt készítve számotokra ez a három. Köszönöm hát a sürgetést.
Szeretettel köszönt
Illyés Gyula
1980. III. 28.
A „három” (Sírbontás, Catch as catch can, Zsilinszky emléke) májusban jelent meg.
18.
Kedves Jóska,
Kívánok s remélek gyors fölépülést, kevesebb gondot.
Kéretlenül is küldök egyet egykori „írói gondjaim”-ból. Az Uj Tükörben emiatt szakítottam meg a sorozatot. A Trianonról írt mondat egyik szavát – már nem is tudom, melyiket – kitanácsolták volna, indokolatlan óvatossággal nyilván. Ha ott is támadna hasonló
kétely, – veletek nem lesz szakadás. Viszont a közlés sürgős, hisz könyv-előszó is.
Szeretettel köszönt
Illyés Gyula
Tihany, 198[0]. VII. 9.
Illyésnek ez az írása a Bajomi Lázár Endre válogatásában, jegyzeteivel és utószavával megjelent gyűjteményes kötet (Ego sum gallicus captivus, Európa Kiadó, 1980.) előszava lett. A könyv a második világháború alatt Magyarországra menekült francia hadifoglyok emlékezéseit tartalmazza. Illyés esszéje a Tiszatáj szeptemberi számában Írói
gondok fölcímmel, Captivus gallicus címmel jelent meg.

1999. október

85
19.
Tihany 198[0]. VIII. 5.

Kedves Jóska,
Rád bízom, oda teszed-e, fő- vagy alcímül, hogy „Írói gondok”.
Boldizsár Iván közzétenné angolul is a cikket. Megkérlek, küldj neki egy kefelevonatot
a Hungarian Quarterly címére, rám hivatkozva.
A színdarabot félig-meddig már máshova szántam. De közlése amugy is még messze
van.
Szeretettel köszönt
Illyés Gyula
A Tiszatáj 1979. februári számában egyetlen címként olvasható Illyés esszéje fölött
az Írói gondok. A 14. levélből úgy következtetem, hogy ez lehetett az a Naplójegyzetek,
amelynek korrektúráját kérte.
20.
Kedves Jóska,
Ha oda teszed az „Írói gondok”-at, igyekszem majd megfelelni a többes számnak. Addig
is ez a három vers, a számozás sorrendjében.
Szeretettel köszönt
Illyés Gyula
1980. VIII. 26
Az Írói gondok szeptemberben, a három vers (Csillagesés hava, Őszi vendéglátás,
Ha ti nem is) októberben jelent meg.
21.
Kedves Barátom,
Köszönöm a sürgetést. Még fektemben [a sor fölé beszúrva a következő szó] írva
ugyan, de igyekszem betartani a határidőt. A szokásos kéréssel, a másolatokért.
Szeretettel ölel
Illyés Gyula
A postabélyegző kelte: 1980. november 10. A küldött versek a folyóirat 1981. januári számában jelentek meg: Mentőöv, Öregkori versek, Távoli testünk, Gyógypedagógia, Vallásalapító.

86

tiszatáj

22.
Kedves Barátom,
Megkésve teszek eleget a szíves sürgetésnek. De most is készségesen.
Szeretettel köszönt
Illyés Gyula
1981. II. 18.
Most is három verset küldött: az áprilisi számban jelentek meg (Bőrömben elheverve, Neveletlen ház, Au-dessous des mêlées).
23.
Kedves Barátom,
Itt megy a Csoóri kettős ünnepére szánt köszöntés.
Szeretettel
Illyés Gyula
1981. III 5
Csoóri Sándort Herder-díja és ötvenedik születésnapja alkalmából a Tiszatáj májusi
számában Illyésen (Kettős köszöntés) kívül Kányádi Sándor és Sütő András is méltatta.
Részletet közölt a folyóirat W. Platzgummernak, a bécsi egyetem rektorának leveléből is.
24.
1981. V. 31
Kedves Barátom,
Köszönöm a fölszólítást.
Ezt tudom küldeni. Rátok bízva most is a másolást.
Szeretettel s gratulációval Csoóri megvigasztalásáért.
Illyés Gyula
A Tiszatáj júliusi számában a következő versei jelentek meg: Hűség, Ádám lázadásához, Ahol valaha minisztráltunk, Forgalom a Concorde téren.
25.
Kedves Barátom,
Köszönöm az erdélyi vigasz-szavakat.
Még ezen a javított példányon is tettem egy két javítást.
Szeretettel köszönt
Illyés Gyula
1981. VI. 5
A szeptemberi szám Két flash-villanás a múltba és Jó szállás című verseit közölte.

1999. október

87

26.
Kedves Barátom,
Itt küldöm a korrekturát. Élve az alkalommal, hogy – gratuláljak a Tiszatáj már sorozatos sikeréhez.
Szeretettel köszönt
Illyés Gyula
1981. VI. 17.
27.
Kedves Barátom,
Némileg megkésve, de készséggel küldöm ezt is.
Szeretettel
Illyés Gyula
1981. VIII. 1.
A decemberi szám közölte a Családi kör – Cecén, Vadon nőtt gyümölcsfa és Történelem című verseket.
28.
[1981 decembere előtt]
[Írógéppel:]
Történelem
Tovább, tovább! Egyikünk – elesett?
[Az Itt pótlólag, kézzel beszúrva:]
Itt csak beállás <volt,>[fölé] lehet! <sohasem> [fölé] Nem kiállás!
Feküdtem, lám. De kié is a seb?
Éj volt. És csönd, mint Petőfi mögött [kézzel:] s felett
a <kozák>lózihálás.
x
[Kézzel:]
Kedves József,
Ha lemásoltatod, küldj most is példányt nekem is.
Szeretettel
I. Gy.
A javítgatott gépirat a vers keletkezésének tanulságos ábrája.

88

tiszatáj

29.
Kedves Jóska,
Nem történt baj. Illetve, sose essék nagyobb. Akinek csipetnyi nyelvérzéke van, rájön,
hogy ott csak tereh lehetett. Kijavítani is kár.
Mégis, hogy értelmesen vezekeljetek: küldesd el, kérlek, a Tiszatáj-nak azt a számát,
amelyben Németh Colbert-jét közöltétek.
Szeretettel s őszintén
vigasztalólag
Illyés Gyula
1981. XII. 11.
A Vadon nőtt gyümölcsfa című vers 1. sorának hívó rímére (te, tele) a 4. sor így válaszol: roppant a tereh! E helyett – a textológiában szokásos banalizációs lélektani törvénynek megfelelően, amikor az okoskodó szedő vagy túlbuzgó korrektor a számára
ismeretlen, ritka vagy régi szót közönségesre, szokványosra „javítja” – ez jelent meg,
ráadásul ritkítással: „a t e r e k!” Ez bántotta Annust Józsefet, ezért vigasztalta Illyés.
A Németh László Colbert-jét tartalmazó 1973. áprilisi számot öt évvel ezelőtt Illyés
a 7. sz. levélben már kérte.
30.
Kedves Jóska,
Restellem, hogy nem érkezett még hozzád példány a Közügyből. Itt megy.
S legujabb serkentésed eredménye.
Szeretettel ölel
Illyés Gyula
1982. I.
A serkentés eredménye, a Mohamed kardja című vers a Tiszatáj márciusi számában
jelent meg. Utána Illyés életében még egy, csaknem egy év múlva, az 1983. februári
számban, a Dantei förgetegben.
A költőt egyre elhatalmasodó betegsége gátolhatta már a korábbi termékeny részvételre a folyóirat életében. De 1973 és 1982 között, mint Annus József nekrológjában
(1983. június) írta: Illyés volt a Tiszatáj legszorgalmasabb főmunkatársa.

KRITIKA

Az emlékezet könyve
ORAVECZ IMRE: HALÁSZÓEMBER
Az Oravecz Imre költészetéről készített kismonográfiában e sorok írója igyekezett viszonylag óvatosan alakítani a
Szajla-versekről nyújtott interpretációt,
ismervén a kötetkompozíció jelentőségét
Oravecz műveiben s tudván azt, hogy az
akkor olvasható szövegek, illetve az
Oravecz „egybegyűjtött verseinek” kiadásában (A chicagói magasvasút montrose-i
állomásának rövid leírása, 1994) prezentált
válogatás még korántsem kínál megbízható képet a készülő könyvről. A végül is
új címmel (Halászóember) és megváltoztatott alcímmel (Szajla. Töredékek egy faluregényhez) megjelent könyv már önnön
könyv-voltával is jócskán befolyásolja a
benne foglalt, közel 260 vers kompozícióját és talán státuszát is, amelyben fontos –
ha nem is akkora, mint amekkorát néhány kritikus tulajdonított neki – szerep
juthat a terjedelemnek is. Az elkészült
kötet nyolc ciklusba osztja a verseket,
amivel nagyjából egy tematikus elrendezés
igényét teszi felismerhetővé, és – különö-

sen az alcím sugallatára – felvetheti (s a mű
eddigi kritikai fogadtatásának tanúsága
szerint fel is vetette) a regényként, történetként való olvashatóság kérdését is. Ez –
poétikailag legalábbis – eléggé kényes kérdés, amennyiben sem a tematikus, sem valamely időrendiséget vagy történetet sugalló elrendezés nem szavatol feltétlenül
egy komplikált műfaji transzformáció
végrehajtásáért s itt Oravecz alcíme alighanem nagyon pontos önértelmezést nyújt:
valóban érzékelhető a „faluregény” egyfajta műfaji árnyéka, ám a Halászóember
könyv-koncepcióját sokkal inkább a helyettesítés alakzata mentén érdemes megközelíteni, azaz egy olyan verseskönyv
képlete szerint, amely mintegy az említett
műfaj (és – nem utolsósorban – az azt lényegileg konstituáló befogadói elvárások)
helyére lép vagy azt helyettesíti.
A Halászóember alapvetően az emlékezet könyve. Az emlékezés poétikai attitűdjei, illetve a beszédhelyzetet meghatározó időalakzata Oravecz különlegesen
sokrétű költészetének mindig is kitüntetett (és mindig újabb kihívást jelentő)
költői problematikája volt s a Halászóember emlékezetfelfogása így óhatatlanul
is visszautal a korábbi kötetekére. Aligha
kérdéses, hogy az új kötet ebből a szempontból nem követi az 1972. szeptember
radikális, létmódjában a nyelvnek kiszolgáltatottként felmutatott emlékezés- és felejtésalakzatait, annál is inkább, mert itt a
beszédhelyzetet sem egy mindent megelőzően odaértett dialogikus szituáció strukJelenkor
1998
451 oldal,

90
túrája határozza meg, hanem sokkal inkább a „feljegyzés”, a számbavétel, a felsorolás műveletei. Ez eleve az emlékezet
„létrehozásának” attitűdjéhez köti a Szajlaverseket, azaz sokkal inkább az „emlékezet”, mint az „emlékezés” (e különbség
érthetőbbé tételéhez célszerű a német
„Gedächtnis” és „Erinnerung” szavak ellentétének teljesítményét igénybe venni)
válik e könyv tétjévé.
Az sem igen téveszthető szem elől,
hogy a „Gedächtnis” Oravecz művében
hangsúlyosan nyelvként tételeződik, az
emlékezet „alapítása” pedig nyelvi folyamatként. Szajla, amely eminensen helyként alkotja meg az emlékezet kereteit, a
versek nyújtotta leírásaiból gyakorlatilag
egyfajta térképként „áll össze” a figyelmes
olvasó számára s mint ilyen, a kötetkompozíció az emlékezet, a megőrzés topográfiájaként értelmezhető (ezt kiemeli az is,
hogy a Halászóember hangsúlyosan könyvként prezentálja önmagát, amit a kötethez
csatolt tárgy- és címregiszterek is jeleznek). Ugyanakkor ez a térkép csak a nyelvileg örökített s nyelvként (szavakként,
megnevezések formájában) megőrzött
helyre utal vissza, hiszen – amint azt
a versek visszatérően tematizálják – az
egyes nevek olyan területekre vonatkoznak, melyek azonosíthatósága (elhatárolhatósága) csak azok számára egyértelmű
(s a versbéli én ezek egyikeként prezentálja magát), akik e neveket adták. Szajla
„térképe” ily módon egy olyan „könyvtérkép” formáját ölti, amely az emlékezet
eme topográfiájával (s a helyeknek a költői emlékezet és képzelet általi „benépesítésével”) a költői teremtés, a nyelv, a megnevezés általi létrehívás gesztusának egy
sajátos átértelmezését implikálja: egyrészt
az emlékezés és az időbeli távolság logikája mentén rendezi el azt, másrészt egy
közösség életmódjának megörökítését lényegében annak poetizálásaként hajtja
végre. Ezzel a közösségteremtő, illetve annak világát konstituáló nyelv költői „te-

tiszatáj
remtőerejét” mutatja meg, jelezve így tulajdonképpen azt is, hogy az emlékezet
megőrzése (vagy méginkább: „alapítása”)
egyedül a nyelv teljesítményeként valósulhat meg.
A kötet emlékezetfelfogása tehát elsősorban egy „Gedächtnis”-típusú, külsődleges, „tároló” és számbavevő emlékezés
képletére épül, ez azonban egyedül a szubjektív „visszaemlékezéshez” való viszonyában válik megragadhatóvá. Minden kis
emléktöredék a visszaemlékező én szubjektív múltjának gyerekkori élményekre
vagy történetekre visszautaló jeleként vagy
nyomaként jelenik meg, azaz a felidézés
szemiotikai praxisának mintája látszólag
nem a nyelv mint megosztható mnemotechnikai szabályrendszer, hanem sokkal
inkább egy önnön identitását folyton
újjáteremtő tudat működése. Mégsem fogható fel akadálytalanul az „Erinnerung”
értelmében: a megőrzés, a számbavétel imperatívusza ugyanis helyenként kifejezetten rászorul a visszaidézett múlt meg nem
tapasztalt s csak a képzelet által rekonstruálandó vagy egyenesen forrásokra, „kutatómunkára” szoruló megalkotásának
prózai teljesítményére s csak evvel kiegészülten nyeri el teljes értelmét (pl.: „Ha
hinni lehet a számozásnak,/ erre lehet
a falumag,/ […]/ mert itt áll dédnagyapám
háza, / mely a régi anyakönyvekben
nulladik számú házként szerepel,” – Kusnyár-köz). Ez azt is jelenti, hogy az emlékezet létrehozása abban az értelemben is
konstruktív műveletként artikulálja a Halászóember poétikai önértelmezését, hogy
az emlékezés modalitását itt erőteljesen
meghatározó nosztalgikus hangvétel s a
„hiány” emögött rejlő alakzatai maguk is
e folyamat produktumai inkább s így –
a hangvétel hatásfunkciója ellenére – nem,
illetve csak ilyen értelemben illeszkednek
egy elvesztett Éden sémájába (ami persze
nem jelenti azt, hogy e hiányélmény elvesztené tragikus modalitását, sőt: az emlékezet „megalapításában” feltáruló veszte-

1999. október
ség feltehetőleg tragikusabb tapasztalat,
mint a felejtés).
Az emlékező visszatekintő szemszöge
a múltat általában a felnőtté válás következményei felől láttatja és keresi, s ennek
során az egykor saját mindig már idegenként, elveszettként jelenik meg s ilyenként jut értelemhez, ám – éppen azáltal,
hogy ezt a perspektívát a hiány tapasztalata határozza meg – a feltárulkozó értelem egyben érvényét is veszti, hiszen a
jelen, vagyis az emlékezés időbeli kontextusában nem kereshető vissza (ez jól látható a versek egyik leggyakoribb időszembesítő sémájában, amely a gyerekkorban „valós” értelmük nélkül megszerzett tapasztalatokat szembesíti azok utólagos feltárulásával, ami egyben e viszony
inverzét is feltárja: a felidézett emlék idegensége nem képes összekötni a múltat a
jelennel). Az emlékezet tehát nem közvetlen, az emlékező identitásában adott tapasztalatként, hanem csak közvetetten
hozzáférhető – s a megőrzésre, a katalógusszerű felsorolásra éppen ezért igényt
tartó – múltként ölt alakot. Ezt jelezheti
az is, hogy a versekből vagy hiányzik a
múltbeli emlékek átalakulásának-újraformálódásának vagy értelmezésének folyamata, vagy éppen a jelek, nyomok magyarázatára tett kísérletek hiábavalóságára
derül fény, mint pl. a kötet egyik legszebb
darabjában, a Donna June Ewing fényképében, ahol a talált fotó lassan kibontakozó,
aprólékos leírását éppen a kép rekonstruálható tárgyi környezete és létrejöttének
felkutathatatlan története közötti feszültség dinamizálja (a Halászóember jellegzetes
fotó-versei – az említett mellett pl. a Kodak vagy az Egy fényképre – a képet annak
leírása során szinte észrevétlenül emlékké,
a fotó létrehozásának nyomává transzformálják: ezt jól jelezhetik a leírásokat
megszakító felismerések, amelyek a kép
valamely eleméből, pl. az árnyékból már
nem a kép „jelentésére”, hanem a képből

91
kimaradtakra, pl. a fotó készítőjének kilétére következtetnek).
A Halászóembert mint az emlékezet
könyvét tehát egy olyan kölcsönviszony
határozza meg, amely a felidézett múlt
„saját”, ismerős karaktere és elveszettségéből vagy már rekonstruálhatatlan hiányosságából fakadó idegensége között
létesül s amely így minden valódi emlékezésfolyamat autentikus „helyeként” értendő. Nem arról van szó tehát, hogy a
múlt e nagyszabású katalógusa egyszerűen
a megőrzés eléggé problematikus s így
kissé illuzórikus lehetőségére alapulna,
Oravecz kötete sokkal inkább azt tanúsítja, hogy az emlékezetben a saját szükségszerűen idegenként, az idegen pedig
különös ismerősségében mutatkozik meg.
Ezt egyébként a kötetbe „rejtett” életrajzi,
illetve családtörténeti narratíva is visszaigazolja, amennyiben ennek kitüntetett
eleme az a generációkon keresztül öröklődő tapasztalat, amely a szülőföld elhagyása és a visszatérés örök dilemmájában
ragadható meg s amely a könyvön belül a
„számvetés” kiemelt önértelmező horizontját képezi (elsősorban a Beszélgetések
nagyapámmal c. ciklusban).
Az ily módon szituált emlékezet egyik
legsajátabb vonása a nyomszerűség, ami
éppúgy felismerhető a megőrzött tárgyak
közismert múltidéző teljesítményében
(pl.: Gyúródeszka), mint Az erdő óhajtása c.
ciklus kis történeteiben, valamint abban
is, hogy a különböző portrékat az köti
össze, hogy az egykori rokonok, ismerősök életútját a könyv egyaránt a sorssal
szembeni sajátos passzivitással jellemzi (itt
persze meg kell jegyezni azt is, hogy
e téren kísért a leginkább az eszményítés
réme a könyvben, amennyiben a különböző alakok feltűnően egyformán dolgosak, rendszeretők, segítőkészek stb.).
Ezekben a szövegekben válik egyébként
a legvilágosabban érzékelhetővé, hogy az
emlékezés, a megőrzés művelete Oravecz
számára (nemcsak a megidézett világra,

92
hanem a saját sorsra, sőt a visszaemlékező
énre is vonatkozó) gyászmunka is egyben
(bár, a Freud által kifejtett viszonylat
értelmében, inkább melankolikus karakterűnek nevezhető), ami már csak azért is
érdekes lehet, mert az 1972. szeptemberben
ez a gyász még sokkal inkább összekapcsolta az emlékezést a felejtés és a „kitörlés” stratégiáival, amelyek a Halászóemberből hiányoznak.
A nyelvben létesülő ironikus perspektíva azonban, amely az Egy földterület
növénytakarójának változása óta egy, a
„prózai” nyelv heterogenitását kihasználó
poétika alapjait képezi Oravecz költészetében s amelyet mégis oly ritkán érzékel a
recepció (nincs ez másként a Szajla-versek
esetében sem), a Halászóemberben is lényeges szerephez jut. A dikció sajátos
monotóniájával, a tagolásukban az élőbeszédet követő, ugyanakkor előszeretettel
az addíció egyes alakzataival, az ismétléssel, a felsorolással és különböző önkorrekciós nyelvi fordulatokkal jellemezhető
versek kompozíciója talán éppen itt (a
„prózai” soknyelvűségben) kínál kapcsolódási pontokat az alcímben felvetett
regényszerűséghez. A legfeltűnőbb azonban az lehet, hogy a pontos leírás sajátosan oraveczi poétikája ebben a kötetben is
rendkívül gyakran nyit teret az ironikus
(illetve, a használt nyelvre irányuló s enynyiben önironikus) modalitásnak, ami
a leginkább abban figyelhető meg, hogy a
szövegek milyen sűrűn élnek különféle
idézetekkel, a mindennapi nyelvben rögzült (teljességgel antipoétikus) frazémákkal, de érzékelhető pl. sok dezorientáló
verscímben is, amelyek a leírás műveletére
magára is csak formálisan utalnak. A felsorolás, a szintaktikai mellérendelés fontos kompozicionális szerepe pedig éppúgy
elidegenítő, a nyelvi „anyagra” valóban
mint anyagra rámutató hatással bír (csak
egy példát ideidézve a Buksi III kutyatetem-leírásából, amely jól mutatja azt is,
hogy miként épül be az adekvát leírás

tiszatáj
céljába állított kiterjedt képies mellérendelés-sorozatba egy képi eredetét már elvesztett frazéma, majd egy grammatikai paradigma, amely mintegy nyelvtanilag is
„szétbontja” a leírás tárgyát: „kihúzva, /
szétmarcangolva, / meghempergetve, /
összenyálazva, / közszemlére téve, / […] /
egymáson, / egymás mellett, / egymástól
távol, […]/ ott volt másnap minden, / mi
maradt belőle,”), mint a könyv központi
tematikájára utaló rendhagyó alakú kifejezések vagy tájszavak sűrű előfordulása.
A kötet tehát nemcsak az emlékezésfolyamat inszcenírozásában, hanem nyelvhasználatában is mintegy távolságot tart
önmagától, illetve felkínálja vagy felvillantja egy távolságtartó, külső perspektíva
teljesítményét is. Ez a heterogén nyelvi
tér pedig nagyszerűen él a versszerűség
visszafogott jelzéseivel is, pl. a gondolatritmusos és az élőbeszédszerű tagolás
viszonyának különféle alakításaival és
a rímek, rejtett rímképletek árnyékszerű
jelenlétével, amelyeket Oravecz finoman
bontakoztat ki, majd bont le és így a maguk dinamikájában prezentál (ennek egyik
legszebb példája a kötetben a Fohász c.
vers). A Halászóember legnagyobb erénye
talán éppen az, hogy Oravecz ismét példát
mutatott arra, hogy ez a egyszerre költői
és nagyon is prózai, az élőnyelvhez közelálló, ám attól egyszerre el is távolodó
nyelv milyen nagy és milyen sokrétű
teljesítményre képes, pl. arra, hogy az
emlékezés, a múltidézés regisztráló attitűdjét és a gyász komor modalitását éppen
azáltal ironizálja egyben, hogy végtelenül
következetesen ragaszkodik hozzá.
Ez befolyásolhatja azt is, hogy a viszszatekintő, alapvetően a múlt uralmával
jellemezhető beszédhelyzet (minthogy képes a saját megszólalás perspektívájától is
távolságot venni) saját grammatikai egységét is megbontja, ami különös hatást fejt
ki pl. a könyv jellegzetes, a „mintha” modalitásában megfogalmazott szövegeiben.
Idesorolható pl. az aposztrophé alakzata

1999. október
a Beszélgetések nagyapámmal c. sorozat fiktív dialogikus terében (amely a könyv lírai
énként is megszólaltatott szereplőire is
kiterjeszthető), ahol így lehetővé válik az,
hogy az én önmeghatározása is beilleszkedjen a kötet emlékezetkoncepciójában,
azaz ne közvetlenül, hanem egy – szintén
csak nyomként, feltételezésként feltárulkozó – örökséghez való folytonosan kérdező viszonyulásként nyilvánuljon meg
(ettől a logikától csak a könyv záróciklusában, a Közelítő napban megjelenő, viszonylag sematikus önmegszólító formulák térnek el, amelyek helyenként egy
szentimentális, „önsajnáló” hangvétel kísértésével kénytelenek szembesülni).
A saját idegenként, az örökség nyomként való hozzáférhetősége így lényegében a kötet többféle távlatból reflektált
nyelvhasználatában is megvalósul (mint
Oravecz esetében ez talán várható is volt,
ez a könyv is tartalmaz néhány idegen –
angol – nyelven írt szöveget, amelyek közül az egyik – Grandma’s secret – kifejezetten sikerültnek mondható), ami azért
lehet fontos, mert – mint már szóba került – az emlékezet létesítését a Halászóember nyelvi feltételekhez köti, elsősorban a megnevezés lehetőségéhez (ebből
a szempontból érdekes lehet, hogy a versekben megidézett világ egyik legsajátabb
ismertetőjegye a saját nyelvben-névalkotásban rejlik, amint arról a Nevek, a Fű
vagy a Lak c. versek tanúskodnak). A Halászóember nyelvszemlélete tehát megintcsak annak bizonyítéka, hogy a múlt „rekollekciója” sokkal közvetettebb folyamatként megy végbe, mint amilyennek
első pillantásra tűnik. Az, hogy a Szajlaversek nyelve részint önironikusan is működik, éppen ezért ismét megkettőzi
a visszaemlékezés modalitását: a leírás, a
pontos, részletező megnevezések és meghatározások összeszövődése a – heterogén
– élőnyelv készen kapott elemeivel ugyanis nemcsak ezt az iróniát teszi lehetővé,
hanem kitermeli egyben az emlékezés

93
mint gyász tragikus aspektusának nyelvi
vetületét is, hiszen azzal, hogy az eltűnt
szajlai világot nyelvi világként, életmódját
nyelvi valóságában prezentálja, a nyelvhasználatra irányított többféle perspektíva
a visszatérés (pl. a megnevezés által biztosított azonosság) egyszerű képletét is érvényteleníti.
A versciklusok mögött rejlő „narratíva” természetesen többé-kevésbé egy
hanyatlástörténetbe rendeződik, amely a
felidézett világ eltűnésének történeteként
ragadható meg. Ugyanakkor – s ez már
a kötetkompozíció teljesítménye – eltűnés
és feltárulás viszonya egy inkább ciklikus
(az eltűnés/visszaszerzés, elszakadás/visszatérés szemantikai mozzanatai mentén elrendezhető) sémát is feltár, amely aligha
független attól, az egész köteten végigvonuló analógiától, amely az idő múlása
és a természeti folyamatok között felismerhető s amelyet viszont az egyes szövegekben éppen a visszatekintés reflexív
beszédhelyzete szakít meg. Így az említett
tragikus narratíva nem annyira a múlttól
az (elértéktelenedett) jelen, vagyis az elmúlás felé haladó mozgásként írható le,
mint inkább a folytonos múlttá válás,
a múlt (több értelemben is érvényes) hatalmának végtelen ismétlődéseként, sőt
mintha e szükségszerű múltbeliség éppen
a kiterjedt rekollekció eredménye lenne,
amely során – ahogy a Nagyanyám az útmenti gombázásról egyik sora fogalmaz –
„egy idő után elválnak egymástól a dolgok,” s amely tehát képtelen ezt a múltat
a maga teljességében „újrateremteni”.
Innen magyarázható az is, hogy – akárcsak az 1972. szeptemberben – a Halászóember időszerkezetében a jelen és a jövő
teljesen egybeesnek és a halál elérkezésének üres horizontját vázolják fel az egész
emlékezésfolyamat számára. A Közelítő
nap ezért – a Beszélgetések nagyapámmal
mellett – az én önmeghatározása szempontjából a könyv másik kitüntetett ciklusának nevezhető, melynek halál- és jövő-

94
élménye nagyjából az 1972. szeptember zárlatáéval azonosnak nevezhető. Itt azonban
értelemszerűen nem a felejtést, hanem
a véghezvitt emlékállítás hagyományos
költői gesztusát értelmezi át ez a befejezés,
azt sugallva, hogy emlékeinek felsorolásával, múltjának összegyűjtésével az én
identifikációs kísérlete szükségszerűen kudarcot vall. Azzal, hogy összes emlékét
megörökítette (ami azt is jelenti, hogy
külsővé tette, elidegenítette magától), saját
identitása kiüresedett, amit az elképzelt
halál tematikájához kapcsolódó szövegek
rezignált hangvétele éppúgy jelezhet, mint
az, hogy az én már nem emlékekkel rendelkező tudatként, hanem egyre inkább
emléktárgyak gyűjteményeként jeleníti
meg saját világát.
Az a sajátos képlet, ami így feltárul (az
összegyűjtött emlékek révén megőrzött
múlt és a saját múltjához melankolikusan
ragaszkodó s azt ezáltal elidegenítő, a jelen
és a jövő, pontosabban a halál üres horizontjába vetett én ellentéte), alighanem

tiszatáj
egyértelműen eltávolítja a Halászóembert a
fogadtatása során sokszor lehetséges történeti kontextusként emlegetett ún. népi
irodalom hagyományától. A Halászóember fő poétikai dilemmája az emlékezés és
az emlékezet létrehozásának autentikus
költői lehetőségeiben és határaiban keresendő, melyeket Oravecz – akárcsak egyik
hőse az öregséget – „tárgyilagosan, nagy
hozzáértéssel, szinte szakszerűen” (Péter
bátyám) állapít meg. A könyv teljesítménye – a szó egy reflektáltabb értelmében –
sokkal történetibb annál, mint azt az
említett kétséges értelmezési séma látni
engedi: az emlékezet-problematika egy
eddig ismeretlen alakításmódja révén
aligha teszi elkerülhetővé a magyar irodalom idevonatkozó gazdag hagyományának újragondolását.

Kulcsár -Szabó Zoltán

1999. október

95

Nagy érzelmek, jó mondatok, rossz szavak
DEMÉNY PÉTER: BOLYONGÁS
Demény Péter verseinek olvastán ambivalens érzései támadnak a kritikusnak.
Valahogy különösen hatnak ezek a versek
a mostani befogadói környezetben, valahogy nem illeszkednek azokba a sémákba,
amiket a mai költészetről kialakítottunk
magunkban. Ugyanis amit Demény megpróbál végigvinni, az nem egyéb, mint
visszahozni a romantikát, impressziót,
szimbólumot a költészetbe. Vigyázat,
Demény esetében a romantikát nem
a mai, kissé szirupos mellékzöngéivel, hanem annak XIX. századi, a nagy érzések
(szerelem, gyűlölet, stb.) minél hatásosabb, grandiózusabb visszaadásának értelmében kell felfognunk (lásd Vörösmarty); ehhez jön hozzá egyfajta Ady-s
szimbolizmusra való hajlam, valamint
Vajda Jánost, Juhász Gyulát idéző impresszionizmus. A kötet három ciklusából
legalább kettő (Song, Tájkép) az érzésekről
szól, hisz vajon ki foglalkozhatna a mai
világban az érzésekkel, ha nem a költő?
Az érzések visszahozása szempontjából
akár üdvözlendő is Demény írástette,
mivel (üdítő?) kivételt képvisel a túlnyomórészt az Újholdas (intellektuális-metafizikus), valamint posztmodern (intellektuális-ironikus) hagyományokra építő jelenkori magyar költészetben.
Az, hogy miért fekteti az érzésekre
a hangsúlyt, azonnal megvilágosodik, ha
elolvassuk az első ciklust (Távozás).
Ugyanis ezekben a versekben éppen az
értelmezői attitűd a domináns, és hamar
kiderül, hogy nem ez a költő erőssége.
E ciklus, mely úgymond visszapillantás a
szerző eddigi életére, verseire, felfogásaira
és egyben leszámolás is mindazzal, ami
korábban volt, reflektáló attitűdöt kíván,
és előhívja a költőben a definíciók kényszerét. Így többször is meghatározza, mit

jelent neki a vers, néha egészen elfogadhatóan: „A vers – sziklát csapkodó zöld
magány”, „Dobrokoljon a csönd a versben” (Költészet, 8). Máskor viszont látványosan vall csődöt:
„A vers tarlón elszórt búzaszem,
Szerelmes galambok, csúnya csókák,
Halált rikoltozó varjak,
Tojáson kotló tyúkok,
Sarkanytúikat pengető kakasok eledele.”
(Vers II. , 10)

Ezt a verset érdemes figyelmesebben
szemügyre venni, ugyanis tisztán megnyilvánulnak benne az értelmező Demény gyengéi. Míg az első sor teljesen
személytelen leírást ad, a másodikban hirtelen bejön a személyes elem, amikor
„csúnya csókákról” beszél (csúnya – teljesen személyes értékítélet, hogy mit tartunk szépnek vagy csúnyának). Egy akadékoskodó kritikus ilyenkor azonnal
felkapja a fejét, és rosszindulatúan megjegyzi, hogy a szerző megfigyelőképessége
csodálatos, ha a csókanemzetségen belüli
egyedeket is képes szépek és csúnyák
szerint osztályozni. Utána viszont újra
leíró, értékítéletmentes jelzők következnek a varjakról, tyúkokról, kakasokról és
egyéb nemzetségekről, úgyhogy a csúnya
csókák behozása értelmetlen. A vers egyértelműen szimbolikus megközelítést kíván, viszont a szimbolikus szintek anynyira keverednek, egymással ütköznek,
hogy fáj bele a fejünk. Ugyanis tarló =
női elv, búzaszem (mag) – férfi elv, a tarMentor Kiadó
Marosvásárhely, 1997

96
lót a mag termékennyé teszi. Aztán jönnek különböző állatok, akik megeszik
a magot, megakadályozván a megtermékenyülést, végül még a kakas is jön, aki
szintén megeszi a magot, hogy ezáltal
homoszexuális vonzatokat hozzon be.
Ugyanakkor ebben az első ciklusban is
vannak még jó versek (mint pl. a Vers I.,
amely a jól elvégzett munkának a szűkszavú dicsérete, vagy a Vers III., amely
újra visszafogottságával vonja magára a
figyelmet. Viszont továbbra is működik
az érzékeltetés helyett a megnevezés, hogy
miért és miként is csúnya a csóka, az hiányzik: „tátott szájú ronda nap.” (Vers III.
15) Annyit legalább az olvasóra lehetne
bízni, hogy következtesse ki, a tátott száj
miatt miért ronda a nap, nem kell mindent a szájába rágni (mármint az olvasónak). Itt kell megjegyeznem azt is, hogy
majdnem mindenik versben van egy-egy
szó vagy szókapcsolat, mely kilóg a kontextusból. Leggyakrabban a reflektálatlan
Ady-s (vagy más) viszonyok a zavaróak,
mint az I. Dal-ban (10), ahol az utolsó sor
így szól: „héják véres szeretkezése”. Nem
az a baj, hogy Ady-t parafrazálja, hanem
hogy semmi újat nem ad az eredetihez
(még hogyha nem férfi-nő, hanem szerzőmondat kapcsolatról is van szó).
Az, hogy a költő tényleg olvas verseket, dicséretes dolog, de az apa nevének az
emlegetése (Ady, Kosztolányi, Zrínyi,
Szabó Lőrinc, Weöres, Jeszenyin, Appolinaire és mások) csak akkor érdekli az
olvasót, ha valami mást is kap ezáltal.
A második, romantikus-impresszionisztikus részben is kísértenek ezek a reflektálatlanságból adódó csetlések, így a Songban (20.), ahol az olvasónak az elején az az
érzése, hogy A fekete zongorát olvassa,
szabadon elmondva Ady után. A Búcsúszonett-ből (29.) Juhász Gyula nyakkendője e kandikál ki, és az istennek sem
tudok semmi újat felfedezni (vö. Juhász:
„elmaradtál emlékeimből lassan, elfakult

tiszatáj
arcképed a szívemben” és Demény: „arcod
s egész lényed megfakult”). A félreértés
elkerülése végett, nem a mindenáron való
eredetiség mellett török lándzsát, hanem
inkább arról van szó, hogy ezekben az
esetekben nem igazán működik az intertextualitás. Ugyanis az intertextuális utalások funkciójának betöltéséhez, más szövegek képbe- és játékba hozásához egyfajta
távolságtartásra (iróniára) van szükség – ez
viszont Demény szövegeiből majdhogynem teljesen hiányzik. Ami van, az önirónia akar lenni, de legtöbbször gúny
vagy öngúny: „csak ülök és nézem a papírt, / s még azt sem mondanám, hogy
tán „merengek” (Amatőr tercina, 7.) „Állok a nyúlós rettenetben, / szemében
furcsa, csillogó… / Győzelem ez, mégis viszolygás, / A győztes büszke undora. /
Már csak háta van, a palást… / Elengedett
az ostoba”. Márpedig hogyan szeressen az
olvasó egy olyan verset, amelyben a költő
épp utálja magát?
Mindezek az ellenvetések semmit sem
vonnak le a tényleg jó romantikus-impresszionisztikus versek (a két Jeszenyinvers, Szerelmes dal Appolinaire modorában,
Zsoltár, stb.) értékéből. Inkább arról van
szó, hogy Deménynek sikerült egy újnak
tűnő hangot elkapnia, és a kritikus boszszankodik, amikor mindegyre egy-egy
disszonáns hanggal, oda nem illő képpel,
szóval találkozik. A költő mondatai mindig jól hangzanak, érzik rajtuk a csiszoltság, a mívesség, ám a szavak sokkal
keményebb diót jelentenek számára, megküzd velük, és közben verejtékezik. Valahogy nem érzi a szavak külön-külön való
erejét, és emiatt a jó versmondatok is
megbicsaklanak. Ezek a kis inadvertenciák pedig az olvasói élményre is rányomják a bélyegüket.

Sántha Attila

97

tiszatáj

Fõszerepben az irodalom
BORI IMRE: A JUGOSZLÁVIAI MAGYAR IRODALOM TÖRTÉNETE
Rendeltetése szerint minden irodalomtörténet kézikönyv, melyben írókkal és
műveikkel találkozunk, jellege szerint pedig összegezés, áttekintés, amely a választott időszak, nemzet, közösség íróit és
műveiket mutatja be, rendszerezi, és amelyet, ha egy szerző jegyez, ha egyszemélyes irodalomtörténetről van szó, felismerhetően személyes szemlélet, egyéni
hang jellemez. Némi eufemizmussal akár
azt is mondhatnánk, az egyetlen szerző
írta irodalomtörténet olyan regény, melynek főszereplője a választott időszak, nemzet, közösség – irodalma.
Bori Imre pedig, kinek A jugoszláviai
magyar irodalom története című könyvét ezúttal bemutatjuk, olyan irodalomtörténetíró, aki (mint azok az írók, akik minden
újabb könyvükben a témát járják körül,
fogalmazzák meg újra és újra) immár három évtizede ugyanannak az irodalomnak
a regényét írja: a jugoszláviai magyar irodalom történetét. Pontosabban: újabb és
újabb fejezetekkel bővíti ki az 1968-ban
megjelent első változatot, amelyet talán
alapszövegnek is nevezhetnénk, jóllehet,

csak irodalmunk gyermek- és serdülőkorát mutatja be, ahogy egyik kritikusa, Kovács Sándor Iván említi az Irodalomtörténetben (1970/3), „épp csak a derekáig jut
el” az akkor ötvenéves történetnek, az
1918-tól 1945-ig terjedő évtizedeket tekinti át, még ha néhány író (Sinkó Ervin,
Lőrinc Péter, Debreczeni József, Szirmai
Károly, Herceg János, Majtényi Mihály,
Laták István, Thurzó Lajos és Gál László)
esetében, lássék az életmű alakulása, át is
lépi a kijelölt határvonalat. Az 1968-as
első változatot követő 1975-ben kiadott
második dolgozat már címében is jelzi az
időbeli határok tágítását. Irodalmunk évszázadai – olvasható a címlapon, s ennek
értelmében nyúlik vissza az irodalomtörténet „regény”ideje a kezdetekig, a mindössze néhány lapnyi hagyomány-összefoglalóból nyolcvan lapnyi előtörténet
lesz, illetve fut előre szinte a megjelenés
napjáig, a hetvenes évek közepéig, valóban évszázadokra tágítva az időívet, a XI.
századi aracsi kőfelirattól az 1973-as évszámot viselő Világos katona c. Gion-,
Égetni viszik? c. Brasnyó- és Az erdő én
vagyok c. Fülöp Gábor-kötetig, melyeket
nem is annyira a kiadás éve miatt kell
említeni, inkább azért, lássék, Bori Imre
számára a jelen is már történet (azóta is
így van, minden újabb kiadás ezt igazolja),
de mondhatnám azt is, lássék, számára
a legrégibb múlt is jelen. S bár Irodalmunk
évszázadai az előző változathoz képest az
időbeli teljesség igényével készült, előbb
tekinthető irodalomtörténeti kivonatnak,
tényeket és jelenségeket bemutató tájéForum, Tankönyvkiadó
Újvidék, 1998
403 oldal

98
koztatónak, mint várakozás szerint részletekbe menő, kiteljesedő egésznek. Ennek
a feladatnak majd a következő, 1982-es kiadású változat (A jugoszláviai magyar irodalom rövid története) tesz eleget, jóllehet
a címében szereplő „rövid” jelző, amely az
1993-ban megjelentetett újabb, természetszerűen ezúttal is átdolgozott és bővített
kiadás élén is megmaradt, nem éppen ezt
sugallja, s amely majd csak a mostani, legújabb, a szerző szerint negyedik, szerintem – mivel az első, 1968-ban kiadott változatot, még ha fél irodalomtörténet is,
szintén figyelembe kell(ene) venni – a harminc év alatt immár ötödik kiadás borítójáról tűnik majd el.
Ez a Bori-féle jugoszláviai magyar irodalomtörténet kiadási életrajza, amelyhez
szervesen hozzátartoznak az előmunkálatokat jelentő antológiák (A vajdasági ég
alatt, 1960; Irodalmunk kiskönyve, 1964;
Irodalmi hagyományaink, 1971; Föld és
mag, 1971; Márciusi zsoltár, 1973; Különös
ajándék, 1976 Gyökér és szárny, 1976; Csillagok minden színben, 1979; Ugart kell
törnünk, 1983), továbbá íróportrék (Fehér
Ferencről, Ács Károlyról, Németh Istvánról, Zákány Antalról, Gál Lászlóról), előés utószavak, kritikák (többek között
nagy sikerű 1968-as pályázatunk tizenkét
regényéről, az 1970-es drámapályázat kilenc művéről) meg immár részben kötetekbe is gyűjtött reflexiók, gondolattöredékek, „olvasói jegyzetek” illetve az irodalomtörténet(ek) fejezeteiből kinövő, egyegy írónk (Fehér Ferenc, 1978; Sinkó Ervin,
1981; Szenteleky Kornél, 1994) életművét
feldolgozó monográfiák, melyek mind
együtt teszik ki a jugoszláviai magyar irodalomként ismert, s nagyrészt Bori Imre
munkásságának is köszönhetően ismertté
vált hol viruló, hol (mint manapság) inkább csak szerényen létező irodalmi tenyészetet.
Míg azonban hatalmas, tiszteletet parancsoló életműve másik vonulata, a ma-

tiszatáj
gyar irodalmi modernség feltérképezése
esetében Bori tanár úr a jelentől indulva
jut(ott) el régebbi korszakokig, a virágtól
a gyökérzet felé haladva ír a szövegértelmezés módszerré tett műfaját követve
sajátos, nem hagyományos csapásokon
járva, hanem műveket és életműveket,
korszakokat és irányzatokat, műfajokat és
jelenségeket saját élet- és irodalomszemléletén átszűrve láttató irodalomtörténeti
szintézist, addig a jugoszláviai magyar
irodalom esetében inkább, amint a vonulat genézisét vázolva jeleztem, a történetiség, a folyamatosság elvét követi. Ez viszont nem gátol(hat)ja meg abban, hogy
az irodalomtörténet-írást a szöveginterpretációval hozza jellegzetes Bori-féle szimbiózisba, műve egyszerre legyen objektív,
mint az irodalomtörténethez illik, és személyes, mint az olvasmányélményt közvetítő beszámoló, tényszerű és szubjektív,
tudományos és privát. S ennek a tudatosan vállalt kettősségnek megfelelően választ(ott) Bori Imre beszédmódot, talál(t)
rá a leírásban a számára legadekvátabb
megnyilatkozási formára, amely esszészerűen ihletett és nagyvonalú, megtűri az
adatokat, de nem igényli ezek irodalomtörténetekre jellemző mennyiségét (változatról változatra haladva kevesebb a biográfiai adat, viszont nem csökken a könyvészeti adatok száma, ami mintha arra kívánna figyelmeztetni, hogy az irodalom
művek és kevésbé életrajzi függvénye).
A leírás, bár nem nélkülöz(het)i a véleményt, nem is minősít vagy értékel úgy,
ahogy a kritika kötelessége, ahogy a kritika teszi, inkább bemutat. Noha semmiféle tárgyi bizonyítékom erre vonatkozóan nincs, azt gondolom, hogy a bemutatást szolgáló leírás egyenes következménye annak a szándéknak, amely az 1918 és
1945 közötti jugoszláviai magyar irodalom történeti tényét felismerve hívta
életre irodalmunk történetének első áttekintését. Ekkor nem ítélkezni kellett mű-

1999. október
vek és alkotók felett, hanem tudatosítani,
hogy léteztek, jelezni, hogy volt (itt is!)
hagyomány. És hogy ez nem volt s talán
ma sem éppen veszélytelen vállalkozás,
azt a még szinte napjainkig fel-feltörő,
nemegyszer indulatos, s ilyenként a félrevezetés vádjától sem visszariadó ellenvélemények (Kiss Ferenctől Béládi Miklóson
át Vajda Gáborig) tanúsítják. Volt, aki túlméretezett kulturális, irodalmi önállóság
igényével, volt aki önálló vajdasági magyar nemzet létre hozásának vádjával támadt az elfelejtett műveket, írókat felfedező irodalomtörténetre és írójára, s volt
aki eleve tagadta a kisebbségi irodalom
lehetőségét, mondván hogy mivel elszakadt a szellemi központtól, „nem (lehet)
teljes értékű irodalom”, „másodrendű irodalom csupán, amely a kényszerűségből
csinált erényt, ha képes volt rá, hogy ha
alkalma nyílott efféle erőfeszítésre”, ahogy
A magyar irodalom története 1945–1975 című akadémiai kiadás negyedik, A határon
túli magyar irodalom (Bp., 1982) címet viselő kötetének bevezetőjében olvasható.
Egy irodalomtörténet, láthatóan, mindig több, mint egy könyv, több egy ember irodalomolvasatánál is. Egy irodalomtörténet, akárcsak egy lexikon, mindenekelőtt felelősség.
Mindannyian tudjuk, gyakran beszélnek az írástudók felelősségéről, hivatkoznak, kivált válságos, emberpróbáló időkben erre a felelősségre, mint ahogy mostanság is joggal történik éppen a Vajdaságban, az irodalomtörténész felelőssége
azonban már nem mérhető sem a szépíró,
sem a kritikus felelősségével. Ő ugyanis
nem csak esztétikai közegben és eszközökkel létrehozott erkölcsi példát állít
kortársai elé, mint a költő vagy prózaíró,
s nem is a legfrissebb irodalmi termésben
segít eligazodni, mint az esztétikai szempontok szerint véleményt kimondó-formáló kritikus, hanem összetettebb feladatot teljesít. Miközben a hagyományt idézi

99
fel, írókat, könyveket nevez meg, olyan
művekre hívja fel figyelmünket, amelyekről nemcsak hogy nem tudunk, de amelyeket nélküle talán sohasem vennénk
kézbe. Egyszerre teremt szellemi, történelmi alapot s mutat példát a jelen számára, és segít eligazodni a múltban, amely
nélkül semmiféle jelen nem képzelhető el,
nem létezhet, kivált kisebbségi nem,
amely számára talán fontosabb a múlt,
mint a többségi vagy az anyanemzet számára. Az irodalomtörténész felelőssége
abból következik, hogy egyszerre fedezi
fel és segíti megőrizni azt a szellemi mítoszt, amit az irodalom jelent, képvisel, és
kánont teremt, amely a jelen szellemi önbizalmát, nagykorúságát szavatol(hat)ja.
Egy irodalomtörténet tudatteremtő és
tudatfejlesztő tett. Következésképpen fontosabb, mint ahogy mostanság a műfaj
rossz hírét költő elméletek szeretnék feltüntetni.
Erre gondolva kell(ene) forgatni Bori
Imre jugoszláviai magyar irodalomtörténetének legújabb, immár ötödik, átdolgozott és bővített változatát. S természetesen
évtizedeket felölelő folyamatos irodalomtörténészi, tudósi figyelmet, igyekezetet
megillető érdeklődéssel és tisztelettel, ami
semmiképpen sem zár(hat)ja ki a mű kritikai megítélésének lehetőségét, igényét,
de miközben erre vállalkozunk, nem feledkezhetünk meg arról, hogy olyan kivételes gyűjtő-összegező írói-emberi vállalkozásról van szó, mely nem csak a jugoszláviai, hanem az egyetemes magyar irodalomról való gondolkodásunkat is befolyásol(hat)ja, s amelyhez akkor viszonyulnánk legméltóbban, ha a szerzőtől
kapott alapra felhúznánk a magunk irodalmi építményét; ha lenne folytatása,
amely azonban függetlenül attól, milyen
mértékben vállalja, s milyen mértékben
értékeli át a jugoszláviai magyar irodalom
Bori Imre által készített áttekintését, nem
hagyhatja figyelmen kívül ennek sem

100
tényanyagát, sem szemléletét. Az előbbit
a koncepciónak megfelelően bővíteni is,
csökkenteni is lehet(ne), az utóbbival pedig olyképpen lehetne folytatni rejtett
párbeszédet (lévén hogy az irodalomtörténetek feladata nem az egymással való vitatkozás, hanem egymás kiegészítése), hogy
másutt jelölné ki a nyolc évtizednyi
történet súlypontjait, másféle összegezéseket állapítana meg, s ezzel összhangban
más csoportosítást eszközölne.

tiszatáj
Ha létezik könyv, melynek értékét
nem csak tartalmi, szemléleti önsúly jelenti, hanem az is, hogy folytatásra biztat,
akkor Bori Imre jugoszláviai magyar irodalomtörténete kétségtelenül ilyen.

Gerold László

1999. október

101

„A Tisza-parton mit keresek?”
Ady Endre izgatott kérdését/felkiáltását valószínûleg minden olyan mûvész és tudós magáénak érezheti, aki vidéken próbál – olykor méltánytalan helyzetben – jelentõset, a „helyi értékrenden” messze túlhaladót alkotni. A Tisza-parton azonban nemcsak a lelki nyugtalanság,
hanem az elszántság verse. Ezért is választottuk a híres sort sorozatunk címéül, melyben
a magyar kultúra és tudományosság Szegedhez is kötõdõ jeleseit kívánjuk megszólaltatni.

„Csak teleolvasom az üres oldalakat”
BESZÉLGETÉS PODMANICZKY SZILÁRDDAL
Podmaniczky Szilárd gyerekkora óta foglalkozik írással, ám sokáig nem gondolta,
hogy amit csinál, az irodalom. A szegedi tanárképző főiskola hallgatójaként jelentek
meg első szövegei; verseit, novelláit előbb a Szegedi Egyetem, majd országos lapok
közölték. Tíz éve a szegedi napilap, a Délmagyarország munkatársa, ahol elsősorban
tárcákat, jegyzeteket, filmkritikákat ír, és rendszeresen publikál a legrangosabb irodalmi folyóiratokban. Harmincéves korában, 1993-ban jelent meg kisregényét és válogatott prózáit tartalmazó első kötete, a Haggyatok lótuszülésben, három évvel később
követte a második, Megyek egy kört az alvázon címmel, majd tavaly került a könyvesboltokba a harmadik, a Vastag Sapka. Az idei könyvhét újdonsága volt a Képlapok
a barlangszájból című negyedik kötete, és
a XXX. filmszemlén mutatták be a forgatókönyvéből készült Észak, Észak című filmet.
A hajmeresztően abszurd és meghökkentő, jellegzetes Podmaniczky-szövegek nem hagyják
nyugton az olvasót, gyakran szélsőséges reakciókat váltanak ki: sokan értelmezhetetlennek
vélik és ingerülten elutasítják, mások épp ellenkezőleg, a kimeríthetetlen fantázia és az utánozhatatlan nyelvi invenció iránt rajonganak.
– A magyar kultúrtörténet több jeles Podmaniczkyt is számon tart; családod rokonságban
áll-e valamelyikkel?
– Az anyakönyvekben viszonylag egyszerűen odáig lehetett visszamenni, hogy nagyapám apja ki volt, és hol élt. Különösebben
nem izgatott ez a dolog, így további erőfeszítéseket nem tettem, hogy kiderítsem családunk pontos eredetét. Gyerekkoromban mindig csodálkoztam, hogy a könnyen megjegyezhető Nagyok, Kissek, Tóthok, Szabók között

102

tiszatáj

miért van ilyen furcsa nevem. A múltba, a történelembe – akárcsak az írásaimon –
a családomon keresztül sem tudom bekapcsolni magam. Családfánkat vigaszáginak szoktam nevezni. Jászkarajenőn, ahol általános iskolába jártam, csak Sicckinek becéztek bennünket, apám volt a nagy Siccki, én meg a kis Siccki. Már újságíróként dolgoztam, amikor pesti útjáról hazatérve az egyik takarító néni kezét összecsapva elképedve közölte
velem: Nem is tudtam, hogy ilyen nagy ember, hogy még utcát is neveztek el magáról.
– Úgy tudom, egész korán kezdtél írogatni.
– Édesanyámnak – aki egy téesz pénztárosaként dolgozott – volt egy írógépe, amin,
mint minden gyerek, én is imádtam pötyögtetni. Édesanyám mesélte, hogy mielőtt
még megtanultam volna írni, üres papírlapokra mindenféle krikszkrakszokat rajzoltam, majd odavittem hozzá, és megkérdeztem, jelentenek-e már valamit. Később, az
iskolában a betűk, a szövegek egészen kedves dolgoknak tűntek. Amikor házi feladatként kaptuk, nagy élvezettel karikáztam be az újságban piros postairónnal az azonos
betűket. Az iskolánkban nagyon komolyan vették az énektanítást, dalról dalra haladtunk, én pedig egyszercsak azt vettem észre, hogy a dalok sajátos ritmusára ott, ahol
abbamaradt, folytatom a szöveget. Az egyik ilyen versikém a Hull a szilva a fáról...
kezdetű népdalra született. Otthon kottafüzetekbe le is írtam ezeket a strófákat. Nem
tudom, mennyire voltak szabályosak, mert azóta hiába kerestem, nem találtam meg
a füzeteket. Ha jól indul a reggel, még manapság is koncertezek a fürdőkádban: Benn
ülök a kádba’, benzin van a számba’, nem gondolok másra, csak egy szál gyufára.
– Hogy fogadták a tanárok a versikéidet?
– Nem mutogattam nekik, inkább csak magamnak írtam le. Emlékszem, később,
a gimnáziumban rengeteg irodalmi büntetést kaptam. Azóta is tervezem, hogy írok
egy dolgozatot Büntetőfogalmazás címmel. A magyartanárom – aki egyben az osztályfőnököm is volt –, mindig fogalmazást íratott velem, ha valamit nem tanultam meg.
Ráadásul ezeket fel is kellett olvasnom a következő irodalomórán. Az osztálytársaim
baromi jókat röhögtek. A fogalmazási házi feladatokat – mint az evésnél a legjobb
falatokat – mindig a tanulás végére hagytam, akkor is, ha éjszaka kellett írnom. Bár fél
hétkor indult a buszom Ceglédre, fél hatkor keltett édesanyám: tea, kakaó, szendvics.
Egyszer vetélkedőt rendeztek az osztályok között, s az egyik feladat az volt, hogy
a kihúzott témából színjátékot kellett írni. Nekünk az Odüsszeia jutott, beültünk
a könyvtárba, hogy közösen megírjuk, de fél óra után sem jutottunk semmire. Javasoltam, hogy menjünk szépen haza, én másnapra megcsinálom egyedül. Tizennégy évesen
ugyanis elolvastam a teljes eposzt, és olyannyira megmaradt bennem, hogy huszonegynéhány éves koromig nem is tudtam megszabadulni tőle. Bennem éltek az állandó
jelzői, az istenei és a nyelvezete. A színdarabírást is jó játéknak találtam, élveztem,
hogy tudom csinálni. Édesapám biológia szakos tanári végzettséggel főleg irodalmat és
történelmet tanított, a házikönyvtárában sok verseskötet sorakozott. „Felfedeztem”
a klasszikus költészetet, „ráéreztem” a versek dallamvilágára, és játékból ritmikájuk,
mértékeik mintájára saját verseket is írtam, ahogy kell.
– Ezek után különösen meglepő, hogy a Műszaki Egyetem Gépészmérnöki Karára kerültél. Hogy történt?
– Az írás akkoriban, abban a környezetben nem tűnt különleges dolognak számomra, nem gondoltam, hogy ezzel kellene foglalkoznom. Tantárgyként a magyar
nyelv és irodalom egészen más dolog, mint írni, szöveggel foglalkozni. A gimnáziumban volt olyan év, amikor hármas voltam irodalomból. Találtam ugyan szimpatikus

1999. október

103

elemeket az irodalomtörténetben, de az egész nem igazán vonzott. A verselemzéseket
is elhülyéskedtem, mert csak a szövegekkel való játék érdekelt. Az irodalomtanítás az
irodalom minden plasztikusságát elvette számomra. Mindig úgy kapcsolódtam az irodalomhoz, hogy próbáltam belőle viccet csinálni. Például amikor meg kellett tanulnunk Balassi Borivóknak való... című versét, engem is feleltettek. Felálltam, és azt
mondtam, Balassi Bálint: Szesztestvéremnek. Inkább megengedtem magamnak ezt
a poént, csakhogy valami közöm legyen a vershez. Persze ennek is büntetőfogalmazás
lett a következménye. Az egyik irodalomórára el kellett olvasni Gogol novelláját,
A köpönyeget. Amikor először meghallottam a tanártól Akakij Akakijevics nevét,
iszonyúan elkezdtem nevetni, amiből rögtön kiderült, hogy akkor hallottam először,
vagyis nem olvastam el.
– Szerinted a szöveggel való játékra nagyobb súlyt kellene helyezni az irodalomoktatásban?
– Számomra az irodalmi szövegek, egyáltalán bármilyen művészeti tevékenység
megközelítésében sohasem a filológia, az irodalomtudomány, hanem a művészetfilozófia és a művészetpszichológia volt a meghatározó. Az irodalomtanításból pedig épp ez
a kettő szorul ki leginkább, holott ez a két tudományág tud a legmélyebb rétegekbe
hatolni, és sokkal érzékletesebb, mobilabb megítélést enged. Valószínűleg úgy lenne
a legizgalmasabb, ha teljesen komplexen tudná fogni az ember az irodalmat.
– A Műszaki Egyetemet hamar otthagytad...
– A történethez tartozik, hogy előtte egy évig a nagyatádi harckocsizóknál voltam
katona. Többször is majdnem agyonlőttek. Elsőlépcsős laktanya, készenléti őrületekkel. A katonaság teljesen idegen világ volt számomra, amiben nem tudtam a mértékeket. Úgy éreztem, a korábbi világhoz fűző minden szál megszakad. Sokáig nem tudtam ezzel a brutális „élménnyel” mit kezdeni, végül egy évvel ezelőtt sikerült egy novellában megírni. Amikor utána az egyetemen rám szakadt a szabadság, akkor éreztem
igazán a katonaság bezártságát. Szakállat növesztettem, a hajam is megnövesztettem,
fordítva hordtam a nadrágom, és minden elképzelhető gesztusommal igyekeztem
a világ ellen hadakozni. Szinte minden csoporttársam sokkal magasabb szintről vágott
neki az egyetemnek, jóval többet tudtak számítástechnikából, olyan szavakat, kifejezéseket használtak, amiről nem is hallottam. Hamar belefáradtam abba is, hogy éjszakánként csavarrajzolással küszködjek. Számítástechnikából odáig jutottam el, hogy
írtam egy programot, ami a végtelenségig kinyomtatta a faktoriálisokat. Figyelmeztettek bennünket, hogy nagyon drága a papír, próbáljunk spórolni vele, ezért én ráküldtem ezt a programot a nyomtatóra. Ki is zártak a számítógépteremből, aminek szívből
örültem. A második félévben már olyan rosszul álltam geometriából, hogy beláttam,
nem szabad tovább folytatnom. Féltettem a szüleimet attól, hogy ez túl nagy trauma
lesz számukra, és igazából elmagyarázni se tudtam volna a váltás okát; Paczolay Béla
tankörtársam – aki ma filmrendező – nagyon okosan azt tanácsolta, hogy a műegyetem
feladását csak a folytatással együtt szabad elmondani a szüleimnek. Igaza volt. Viszont
naivan azt képzeltem, hogy a pedagógiai pálya sokkal humánusabb, mint a mérnöki,
ezért eldöntöttem, hogy a szegedi főiskola matematika-fizika szakán folytatom.
– Mire volt jó a főiskola négy éve?
– Rengeteg emberrel megismerkedtem, sokan közülük azóta is a barátaim, csak
a teljesség kedvéért nem sorolom most a nevüket. Néhány évig kicsit felelőtlen-felhőtlen maradhattam, azaz nem kellett konkrét célokat kitűznöm, hiszen az adott volt:
diplomát szerezni. Nem tudtam megmondani, miért, de éreztem, valószínűleg szüksé-

104

tiszatáj

gem lesz rá. Később elkezdtem olyan filozófiai munkákkal foglalkozni, amelyekből
láttam, hogy a természettudományos felfedezések hatására nagyon sokban megváltoznak a világról alkotott korábbi elgondolások és egyáltalán az elgondolások lehetőségei.
Rengeteget beszélgettünk akkoriban, mert sokunkat izgatott, mi ez a világ, és hogyan
működik. A viszonylag sok természettudományos ismeretnek később nagy hasznát
láttam a különböző filozófiai, nyelvfilozófiai keresgéléseim során. Minél több tudományban – legalább alapfokon – otthon van az ember, annál komplexebben látja
a világot. Ma már érzem, hogy például a különböző irodalomelméleteket – amelyek
eddig nem igazán érdekeltek – nem lenne rossz ismernem. Minél többet tud az ember
a világról, annál pontosabban tudja összeilleszteni a képeit, fogalmazás közben pedig
annál finomabb szűrőn keresztül tudja elmondani a belső beszédét. Az írás is ugyanolyan, mint mindenféle tudományágban a kutatás. Számomra az írás is keresés, hiszen
nincsenek kész alakzataim egy-egy probléma megoldására. Hogy a matematikánál
maradjak: nem egy újabb másodfokú egyenlet gyakorlatszerű megoldása az igazán
izgalmas, hanem az, ha egy különleges problémát oldasz meg. Hasonló érzés az írásban
kalandozni. Ahhoz lehetne hasonlítani, mintha azt mondanám: az írás is olvasás; csak
egy üres könyvet kap kezébe az ember, és az üres oldalakat olvassa teli. Ennek megvan
az a fantasztikuma, hogy azt olvasol, amit akarsz. A kedvenc könyvedet olvashatod
ezzel a módszerrel. Aztán, persze, látod, olvashattál volna jobb könyvet is.
– Hogyan kezdtél publikálni?
– A főiskolán mondták a barátaim, hogy amit írok, közölni lehetne folyóiratokban
és a Szegedi Egyetemben. Pénzt kapok érte, amiből lehet cigit venni, étteremben finomakat enni. Ugyanakkor ez nem tervszerűen történt, közben rengeteg bulit csináltunk. Egyszer kimentünk a Boszorkányszigetre, a Szép versek egyik kötetének lapjaiból hajtogatott papírcsónakokat úsztattunk, ezeket lefotóztuk, nyertünk is vele egy
pályázaton. Barátaimmal elindítottuk a Narancsszív-szonettek füzetsorozatot, amelynek részeként én is összeállítottam egy kis füzetet Első örömszerzési kísérlet címmel.
Ahogyan egyre több írásunk megjelent, kezdett elfogyni az amatőr státusunk. Nagy
élmény volt, amikor a Magyar Nemzettől – ami akkoriban a legtekintélyesebb napilap
volt – egy szerkesztői levelet kaptam, hogy küldjek nekik verset. Olyan érzés volt,
mintha kitüntetnének. Ezek a dolgok kicsit becsvágyóbbá tettek, és elhitették velem
– én is elhitettem magammal –, hogy amit írok, az jó. Ez azért volt fontos, mert a sikerek mellett rengeteg visszautasításban is részem volt akkoriban. Azt hittem, ha egyik
helyen már „ki tudtam ugrani”, akkor csak küldenem kell az írásaimat az irodalmi
folyóiratoknak, ott is kinyitják nekem az ablakot, na, ugorjál egyet nálunk is. Amikor
nem fogadták el, nem ért különösebb trauma, elfogadtam, hogy nekik nem tetszik. Ha
kezdő szerzők megkeresnek, hogy adjak tanácsot, mi legyen a verseikkel, írásaikkal,
vissza tudom idézni, az én életemben milyen stádiumban születtek ezek a szövegek.
Mást nem tudok mondani: csinálni kell. Mert csakis miközben a nyelvvel foglalkozik,
tud előre haladni az író vagy a költő. A nyelv állandó visszahatásaiból kerül ki az az
egyre finomabb, izgalmasabb, érdekesebb fogalmazás, ami csak az övé. Azt szokták
mondani, hogy bizonyos dolgokat ki kell írnia magából az embernek, hogy végül
megtalálja a saját hangját – vagy a saját kiadóját.
– Diploma után kényszerűségből kezdtél tanítani?
– Már a főiskolán közöltem a módszertan tanáraimmal, hogy nem fogok tanítani,
mert írni akarok. Holott állítólag viszonylag jó pedagógiai érzékem volt, jól tanítottam. Bejött, amit kitaláltam: úgy kell elmagyarázni az anyagot, hogy ha nem tudnám,

1999. október

105

én is megértsem. A diplomaosztó után teljesen felszabadultan azzal a tudattal, hogy
kezdődik az élet, indultam volna haza, amikor az autóbuszvezető az utolsó pillanatban
becsukta az orrom előtt az ajtót. Ezt valahogy jelképesnek éreztem, azt az egy szál
drótozott szegfűmet, odaadtam egy járókelőnek. A szüleim türelme és toleranciája
kellett ahhoz akkoriban, hogy elviseljenek. (Épp nemrégiben mondta édesanyám,
hogy most kezd csak megérteni.) Semmi mást nem akartam csinálni, legfeljebb írni.
Néhány évvel korábban kaptam meg az első írógépemet, ami fantasztikus élmény volt.
Esténként pirossal-feketével, ahogy épp jött, legalább hét verset beütöttem az Erikába.
Képverseket is írtam, ami akkoriban nagyon dívott. A főiskola után először a ceglédi
művelődési házban dolgoztam, az első munkafeladatomban a telefonkönyvből ki kellett írnom az összes ceglédi nevet és címet, ahová meghívókat, programajánlókat küldtek. Borítékokat írtam és bélyeget nyálaztam. Egyre rosszabbul éreztem magam, váltanom kellett. Cegléd viszonylag kicsi város, szüleim ott éltek, erre is gondolnom
kellett, amikor „kavartam a kocsonyát”. Végül a moziba mentem el dolgozni, mert ott
az mondták, Budapestre kell feljárnom filmeket válogatni. Mivel kiderült, hogy jól
tudok műszaki rajzolni, az utazás helyett egész nap ötven oldalt kellett megvonalaznom a statisztikákhoz. Másnap jegyárusítással akartak megbízni. Nem tartottam lealacsonyító munkának, egyszerűen azt éreztem, nincs közöm ehhez a fajta élethez, egy
nap elég volt belőle. Nem találtam a helyem a világban, végül mégis elmentem tanítani. Eleinte élveztem, mert valóságos színházi előadást csináltam az órákból, sokszor
megnevettettem a gyerekeket, a szakfelügyelőt bekötöttük az áramkörbe. Azt azonban
nem sokáig bírtam, hogy gyakran egymás után négyszer kellett leadnom ugyanazt az
órát. Úgy éreztem, minden csak kifelé megy, nem kapok a gyerekektől semmit, mert
valószínűleg sokkal nagyobb gyerek vagyok náluk. Hazug dolognak éreztem a tanítást. Másfél év elteltével egyik este rádöbbentem, hogy csak radikálisan lehet véget
vetni ennek, bár nem igazán tudtam különbséget tenni, hogy az életemnek, vagy az
életem ilyetén görcsös és borzalmas menetének kell véget vetni. De még akkor éjjel
felültem egy vonatra, és lejöttem Szegedre, mivel itt éltek a barátaim. Eleinte a kertásástól kezdve a televíziós segédszerkesztői munkáig mindenfélével próbálkoztam, és
végre fellélegeztem. Végül Sulyok Zsóka és Márok Tomi segítségével a Délmagyarországhoz kerültem. Az első interjút Bíró Zoltánnal kellett készítenem, holott soha, semmi
közöm nem volt előtte a politikához. Az ismerőseimet kérdezgettem, hogy ők mit kérdeznének tőle. Azt sem tudtam, hogy milyen egy interjú, ezért megvettem az összes
napilapot, hogy megnézzem, formailag hogyan kell megírnom. A többi műfajjal is hasonló módszerrel ismerkedtem meg, nekem ez volt az újságíró-iskola. Akkoriban nagy
változáson ment át a Délmagyarország; filmkritikát például épp senki sem írt. Kényelmes dolognak tűnt elmenni a sajtóvetítésekre, utána pedig írni róla valamit. Egy idő
után persze abba is bele lehetett sokallni, hogy az ember minden héten végignézzen és
elemezzen egy tökkelütött amerikai filmet. Ráadásul a mozisokkal jól összeismerkedtem, ezért nem szívesen cseszegettem volna a filmjeiket, mert a kenyerükről volt szó.
– Az újságírói munka napi robotja mellett mennyi időd maradt az írásra?
– Kényelmes voltam, ha kedvem tartotta, írtam, ha nem, akkor nem. Az összegyűjtött prózáimból álló kötetet még akkoriban összeállítottam, amikor tanítottam. Meg is
kaptam érte a honoráriumot, de végül nem adták ki. Ez az anyag később átkerült egy
másik kiadóhoz, kivettünk belőle írásokat, majd a Délmagyarországnak folytatásokban írt kisregényem is belekerült. Akkoriban eléggé ötletszerűen írtam, minden azon
múlt, épp volt-e hozzá kedvem. 1993-ban jelent meg első könyvem, a Haggyatok ló-

106

tiszatáj

tuszülésben, s csak 1996-ban a második, a Megyek egy kört az alvázon. Ez is mutatja,
nem rokkantam bele az írásba.
– Sohasem voltál klasszikus értelemben vett újságíró; mára el is érted, hogy elsősorban
tárcákat és jegyzeteket kérnek tőled, de ez nem volt mindig így...
– Sok műfajt nem szívesen csináltam, semmitmondó emberekkel interjúk, haszontalan, repi tudósítások, de ebből meg lehetett élni, meg hát életem minden periódusának akadt kezdő, zöldfülű szakasza, amiben elhittem és készpénznek vettem a még ismeretlen dolgok „fontosságát” és őszinteségét. Ez valamennyire ma is megmaradt. Persze nem lenne igaz, ha azt mondanám, az újság miatt nem maradt időm az írásra. Egyszerűen akkoriban nem voltam eléggé céltudatos. Nem mintha most nagyon az lennék.
– A kilencvenes évek kezdetén meglehetősen bohém és öntörvényű figurának ismertelek
meg, mára ezek a jelzők inkább csak az írásaidra igazak...
– Azt hiszem, az az idő már elmúlt. Úgy érzem, a társadalmi, konvencionális
eszetlenségek közepette és ellenére életemnek ez a külső része nyugvópontra talált: van
egy párom és társam mindenben, egy egész családom. Talán ennek hiányában zuhantam éjszakáról éjszakára, és rúgkapáltam a szeretetlenségben. De kár lett volna kihagyni ezt az eszelős fílinget, mert most azt hinném, valamiről lemaradtam. Sokszor
úgy jutott fel Pestre a hír, hogy én szabados performanszokat csinálok Szegeden. Tulajdonképpen az írás helyett akkoriban ilyesmire ment el rengeteg energiám. Nem volt
semmi más célom az írással, minthogy leírjam, ezt a vad világiszonyt. Különösebben
nem törődtem vele, hogy könyv lesz-e belőle. Mostanra valahogyan úgy alakultak
a dolgaim, hogy be kellett látnom, ha filmet akarok csinálni, vagy – amire ösztöndíjat
is kaptam – regényt akarok írni, akkor nem lehet csak úgy bele a vakvilágba, sokkal
jobban meg kell terveznem az életemet. Annak is meg volt az esélye, hogy az a stíl egy
idő után befullad. Valószínűleg épp jókor jött a váltás, mert legbelül éreztem, hogy így
nem mehet tovább. Nem élveztem már az estéket, ültem az asztalnál, nem szóltam egy
szót sem, nem érdekelt semmi, ugyanakkor mégis el kellett mennem a bevált helyekre,
ha emberek között akartam lenni.
– Nagyon sokan rajongva szeretik az írásaidat, és keveslik amit tőled a lapban olvashatnak, ugyanakkor legalább ilyen népes a másik tábor is, amelyik tiltakozik, kikéri magának ezeket a szövegeket, és az eltávolításodat követeli. Hogy éled meg, hogy ennyire megosztod a Délmagyarország olvasótáborát?
– Sokféleképpen lehet ezt megélni, de főleg úgy: legalább van valamilyen hatása
annak, amit csinálok. Talán azokat a rétegeket érem el, amelyek valamiképpen megérintik az olvasókat, de főképp engem. Tudom, hogy jó néhányan vannak, akik legszívesebben agyonütnének, de az azért megnyugtató, hogy a kezek sohasem lendültek el.
Kérdezték már páran: sötétedés után is ki merek menni az utcára? A szélsőséges megnyilatkozások általában mindig megszűnnek, amikor személyesen találkozom valakivel. Sőt, ez nemcsak az olvasókra, hanem a kritikusokra is érvényes. Előfordult, hogy
valaki már leadta a kritikáját a könyvemről az egyik folyóiratnak, majd véletlenül
összefutottunk valahol, és öt percnyi beszélgetés után azt mondta, vissza kell kérnie és
át kell írnia, mert félreértett. Vannak olyanok, akiknek a gondolkodására, világfelfogására rímel az én nyelvi logikám, és vannak, akiket iszonyúan irritál. Őket is megértem, de hozzá kell tennem, egy-két esetet kivéve, sohasem ilyen szándékkal írok.
Kivétel volt, amikor annyira felbosszantottak valami hülyeséggel, hogy direkt polgárpukkasztásból az egyik tárcámba valamelyik nyelvkönyvből bemásoltam egy lehetetlen párbeszédet.

1999. október

107

– Hogyan befolyásol a siker?
– A sikerről mindig azt gondoltam, hogy nem én vagyok sikeres, hanem az írásaim.
Mindig szét tudom választani a kettőt, akkor is, ha azt mondják, hogy az írásaim csak
velem együtt értelmezhetőek, és úgy kerülnek igazán a helyükre. Majd ötven-száz év
múlva, amikor már csak a szövegek lesznek, kiderül az igazi értékük. Hogy mit tudtam beléjük rakni magamból, mennyire voltam őszinte, mennyire írtam azt, amit
a képességeim szerint maximálisan tudtam. Ehhez mérten lehet majd őket sikeresnek
értékelni.
– Tudsz-e valamiféle használati utasítást adni az írásaidhoz azoknak, akik egyszerűen
nem tudják elkezdeni a befogadásukat? Hogyan kell olvasni őket?
– Filmes példát hoznék. Nagyon sok olyan filmet láttam, ami először idegesített.
Sok idő eltelt, amíg megértettem: ezeket a filmeket nem jól nézem. Hátra kell dőlnöm,
el kell engednem magam, és nem értenem kell, hanem éreznem, hogy egy nem konkrét síkon mi történik bennük. Mindenkinek megadatik az életében, hogy bizonyos
dolgokat csak esztétikai szemszögből nézzen. Nem egy kisbabát, nem egy tanyafestményt, hanem valami különleges dolgot egyszerűen csak szépnek talál, és nem tud rá
magyarázatot. Tulajdonképpen ennek kellene működnie a szövegeim esetén is. Megpróbálom a nyelvi-esztétikai világomat úgy „lekódolni”, hogy a szövegeim visszaadják
az olvasónak azt a fajta többnyire pusztán esztétikai belső érzést, ami engem írás közben vezet. Gyakran mondják: nem értik, amit írok. Amikor egyszerű történeteket
írok, azokat persze lehet érteni, de az esetek többségében nem az értelem, hanem az
érzelem vezeti a beszédem. Nagyon sokszor egészen váratlanul bukkannak fel a fejemben a mondatok. Nem tudom, honnan, mert engem is meglepnek, és akkor el kell
döntenem, illenek-e a szöveghez. Olykor másodpercenként öt-hat ilyen mondat, tagmondat is megjelenik, ezek között szelektálva haladok tovább abszolút csak esztétikai
mérce szerint. Ez teljesen másfajta olvasói gyakorlatot kíván, mint például egy klasszikus regény. Ha valaki a klasszikus regények világát szereti, abban tud az elméje elmélyedni, tegye azt! Olvasóim azt szokták mondani, ha egyszer sikerül rákapniuk a szövegeim ízére, utána már valamennyit élvezni tudják. Imádom az ilyen olvasókat!
– Azt nyilatkoztad néhány éve, hogy számodra a mondat sokkal fontosabb, mint a történet. Ha jól tudom, épp egy regényt írsz; ebben is fontosabbak lesznek a mondatok a történetnél?
– A fontosság számomra nem esztétikai kategória, és nagyon utálom is ezt a szót.
Ez a történet-mondat antagonisztikus ellentét a népi-urbánus bajvívás szülötte, modern és újabb leképezése, vagyis kicsit nem az én ügyem. Mondat és történet: egy az
egyben, mint Mohamed a hegyben, helyben vagyunk. A regényemnek nagyjából megvan a váza. Előre meg kellett terveznem, hogy ne szaladjon el a kezem. Nagyon jó
gyakorlat volt ehhez az a három forgatókönyv, amit az utóbbi években írtam. Ezeknél
is olyan laza szerkezetet kellett találnom, ami még nem gátolt abban, hogy szabadon
azt csináljak, amit akarok. Ennek a regénynek is csak nagyvonalakban tudom a történetét, de nem is ez a lényeg. Ha az átlagemberek életét vesszük alapul, akkor a történetek eléggé adottak. Megszületnek, megvannak az életük társadalmi lépcsőfokai, majd
meghalnak. Ez a teljes történet, ezen belül számomra inkább az az érdekes, hogy
mindezt hogyan csináljuk és mondjuk el. Nagyon sokféle nyelven lehet elmondani egy
ember életét, ezek közül az az ideális, ami a legfinomabban tudja visszaadni. Valószínűleg túl sokat bízok a nyelvre, de azt vettem észre, hogy a nyelv nekem annyira szabadon engedelmeskedik, és annyira könnyen jön, hogy másra nem is szabad bíznom.

108

tiszatáj

– Legutóbbi könyved, a Képlapok a barlangszájból kapcsán az ÉS recenzense a következőket írta: „Podmaniczky kevésbé áll benne azokban a hagyományokban, melyeken sokaknak át kellett írniuk magukat, hogy végül saját hangukra találjanak. Podmaniczkynek
mintha kevesebb gondot és erőfeszítést jelentett volna, hogy átverekedje magát azon a bozótoson, amit hagyománynak hívunk, hiszen már indulásakor is sokkal szabadabban mozgott a pályán, mint hasonlóan kezdő kortársai.”
– Azt hiszem, abból, amit a gyerekkoromról, az irodalomhoz fűződő kapcsolatomról elmondtam, egyértelműen látszik, nem volt szükségem bozótvágó késre ahhoz,
hogy írni tudjak. Nem az irodalom felől mentem az irodalomba, egyszerűen csak írtam, és a szövegeimet – mint a nyelv sajátos formáit – irodalomnak minősítették. Írás
közben, ma is gyakran elfelejtem, hogy amit csinálok, az irodalomnak készül. Órákon
át tudnám mesélni, hogy miket éltem át írás közben a szöveggel, a nyelvvel kapcsolatban. Ha valakinek nincsenek meg ezek a tapasztalatai, akkor lehet, hogy nem is tudja
elhinni a velem megesett transzcendens történeteket.
– Mesélj valami hihetetlent!
– Köszönöm, szép feladat. Írás közben egyszercsak azt vettem észre, hogy olyan
szórendező elv került valahogyan a fejembe, amellyel mindent, az egész időben átsüvítve elmondhatónak éreztem. Olyan dolgokat is, amiket odáig soha nem tudtam.
A világ bizonyos részeit csak bizonyos szóhasználattal és mondatrendezéssel tudja elmondani az ember, mással egyszerűen nem képes rá. Ennek az egyre bővülő burkát
egyszercsak megéreztem. Rettentő gyorsan írtam, mert éreztem, ez az állapot hamarosan véget ér. Olyan sima és pontos fogalmazás adódott, hogy az döbbenetes volt.
Amikor befejeződött, lezárult, köhögni kezdtem és nem tudtam folytatni az írást. Van
egy másik érdekes dolog is az írások esztétikájával kapcsolatban. Biztosan nagyon sok
ember érezte már, hogy mielőtt kimondana valamit, már megvan a fejében a gondolat,
de még nem a nyelven. Ez egyfajta zenei gondolat. Amikor nem a hétköznapi nyelven
írok, számomra az a fontos, hogy a másodperc tört részét, amíg ebből a gondolatból
nem lesz nyelvi szöveg, vissza tudjam adni. Vagyis a szövegem vissza tudjon utalni arra
a nyelv előtti állapotra, amikor a beszéd megszületik az ember fejében. Ha ezt el tudom érni, akkor jön létre a számomra esztétikus nyelv. A szövegeimben inkább ehhez
próbálok igazodni, mint ahhoz, hogy történet képződjék, az valahogy úgy is lesz, az
alanyok és állítmányok óhatatlanul megszülik. Ez borzasztóan és felvillanyozóan izgalmas! Ebben a nyelv zeneisége is benne van, mert a zene egy olyan gondolatforma,
ami nagyon közel áll ehhez a ki nem mondott gondolathoz.
– Mit gondolsz, vannak veszélyei a szövegeidet jellemző korlátlan szabadságnak?
– Majd ha belebukok a szabadságba, kiderül. Nem hiszem. Furcsán érezném magam, ha olyanokat írnék, amit nem olvasna senki, ami senkit sem érdekelne. (Bár
a mai olvasótábort sem kell Duna-rekesztő mennyiségben elképzelni; úgy 1000 példányos vagyok.) Biztosan számtalan író átélte már azt, hogy viszonylag jó fiatalkori
felfutás után érthetetlenül visszaesett, aminek gyakorta az az oka, hogy azt hiszik,
készen vannak, és nincs tovább keresés, csak az eddig sikeres reprodukálása. Ezt én
nem tudom elképzelni, és valószínűleg ezért nem fog bekövetkezni. Nem vagyok túl
optimista, de azt megtanultam, ha valamit nagyon határozottan akarok, akkor azt nem
izomból, hanem egyfajta szuggesztív öngerjesztő erővel mindig meg tudom csinálni.
Eleinte úgy gondoltam, mindenki rendelkezik ezzel a képességgel, de valószínűleg
mégsem. Mint ahogyan a nyelvi képességeimről is – amit mások különlegesnek tartanak –, azt hittem, minden író rendelkezik hasonlóval.

1999. október

109

– Néhány éve azt mondtad, viszonylag kevés irodalmat olvasol, és azt a keveset is jobbára csak Beckett-től. Mára változott ez?
– Az olvasás számomra elsősorban egyfajta inspirációforrás. Sok kollégától eltérően
szó szerint boldog vagyok, ha egy jó szöveget olvasok valamelyik folyóiratban, mert
az engem is feldob, és bevisz a szerző vers- vagy prózavilágába. A kortársakat a folyóiratokból rendszeresen olvasom, vannak szerzők, akiket már direkt keresek. Beckett
után Thomas Bernhard következett, akinek a készülő regényemhez is komoly köze
lesz. Évekkel ezelőtt véletlenül, beleolvasás kapcsán kaptam el a Tandori-szövegek
fonalát. Füst Milán A feleségem története című könyvét többször is elolvastam. Miközben én is írok egy naplót, az utóbbi hónapokban kezdtem el Márai naplóit olvasni,
amelyekben egészen különösen ír a környező világról, úgy, hogy közben nincs előtérben a személyisége, és mégis.
– Mit árulsz el a készülő regényedről?
– Egy nem magyar műfordítóról szól, aki egy magyar könyvet fordít, ami tulajdonképpen egy Thomas Bernhard-szöveg. Arra jöttem rá, hogy Bernhard életrajzának
egyik szakasza teljesen az én életem. Vagyis miközben Thomas Bernhard-szöveg,
aközben az én szövegem. A címe: Nyakam Szeged. Már négy évvel ezelőtt elkezdtem
írni, de három oldal után lelkiismeret-furdalásom támadt, hogy beszélhetek-e én így
egyes szegedi emberekkel. De most határozottan úgy érzem, ideje megcsinálni, leporolni ezt a sütős, kisszerű provincializmust; álvilágot, amiben cinikus pojácák szarják
a spanyolviaszt. Ez a város teljességgel művészetellenes, csak populáris kultúrája van,
az ún. magas művészet nem él meg itt.
– Milyennek látod Szegedet?
– Egy plazma. A negyedik halmazállapot. Inspiratívnak semmiképp nem nevezhetném. És most mégis inspirál, bár ne tenné. A legszűkebb környezetemet kivéve egyedül érzem magam ebben a városban, igazából semmihez nem kötődöm. Se a Tiszához,
se épületekhez, különösképpen emberekhez sem. Ugyanakkor, ha néhány napig Budapesten vagyok, útközben visszafelé hazatérés érzésem támad. De ha már itt vagyok,
ez rögtön elmúlik, nyilván. Biztosan nagyon sok mindent köszönhetek a városnak, és
valószínűleg nagyon sok mindent nem fog nekem megköszönni a város, amit a Nyakam Szegedben le fogok írni.
– Ha megtehetnéd, felhagynál a napilapos munkával?
– Vannak bizonyos témák, sztorik amiket – műfajuk miatt – csak napilapban lehet
közölni. Ezeket továbbra is nagyon szívesen írnám a Délmagyarország számára, de
úgy, hogy az egzisztenciám ne függjön tőle. Ehhez arra lenne szükség, hogy a forgatókönyveim, és az ezután tervezett színpadi darabjaim anyagilag lehetővé tegyék, hogy
megválogassam, mibe fogok bele. Ehhez a munkám hatásfokát minimum kétszáz százalékkal kellene növelnem. Jó lenne újabb és újabb regényeket írni, mert rengeteg
dologgal találkozom, amik a megértésük vagy épp félreértésük folytán beteszik a bogarat az írógépbe. Szeretnék filmeket csinálni, amelyekre beülnék a mozi hátsó sorába, és
nézném, hogy reagál a közönség. Ebbe a legutóbbi filmszemlén egy kicsit már belekóstolhattam. Nagy élmény volt. Egészen más, mint az irodalmi szöveg fogadtatása. Néhány éve rájöttem, hogy azt a szabadságot, amire úgynevezett alkotó művészemberként szükségem van, csakis tervszerű munkával válthatom ki. Az irodalom is piaci
alapon működik, ezért a munkám marketingjét is meg kell csinálnom. Harminchat
éves múltam, semmit sem láttam még a világból, márpedig e nélkül nem akarom befejezni az életemet. Nem is fogom!

110

tiszatáj

– Három forgatókönyvet említettél...
– Az Észak, Észak című film az előző filmszemlére készült el. Elsősorban a rendező filmje, csak részben az enyém, hiszen a forgatókönyvem részeinek felhasználásával jött létre. Borzasztóan nehezen nyeltem le, hogy nem az én elképzelésem szerint
csinálták meg. Most Csörögi Istvánnal és Bicskey Lukáccsal egy másik forgatókönyvem alapján szeretnénk egy negyven részes tévésorozatot vagy négy nagyobb filmet
készíteni. Ez tulajdonképpen az ezredvégi apokaliptikára épülne, amiben egy lovas
a főszereplő. A címe: A végzet alkonya. Ha elkészül, képileg a belga szürrealista festő,
René Magritte festményeire – és az eddigi írásaimra – fog emlékeztetni. A harmadik
filmterv munkacíme: Agenda. Egy berlini magyar producer-rendezővel, Sőth Sándorral és a Duna Műhellyel egyelőre csak pályázgatunk. A cím, Agenda biztosan meg fog
változni, mert ugyanígy hívják az EU egyik mezőgazdasági programját. Nehéz róla
beszélnem, mert elég bonyolult a téma. Van egy pasas, aki egy kis faluban él az apjával,
aki régen íjász és mészáros volt, de hobbiból még ma is lövöldöz a kertjében régi marhatérképekre. Néha egy-egy nyílvessző elszáll valamerre, és el-eltűnnek az emberek
a faluból. De nem is mesélem tovább a történetet, mert olyan sok szálon fut, hogy így
nem lehet visszaadni. Amikor írtam, Godard és Lynch filmjei jutottak eszembe, hangulatában valamennyire extrém és misztikus, magyarázatkészségben és bonyolultságban pedig Godard. Mindig jobban szeretem a filmet élvezni, mint érteni. Ha értem, azt
jelenti, hogy olyan dologról beszél, amit már tudtam, ha csak élvezem, akkor a bennem még kimondatlan tartományok kapnak formát, és nekem ez a fontos... Kérdés
bennem, hogy a klasszikus dramaturgiai szabályok mennyiben örökérvényűek, illetve
a szabályok fölrúgása, azaz másféle szabályok követése milyen eredménnyel járhat?
Mert szerintem maguk a dramaturgiai szabályok együttesen visszahatnak a tartalmi
térre, illetve bezárják azt, és minden olyan kifejezendő, elbeszélendő, megmutatandó,
ami már nem szabályszerű, ezek szerint kiesik a tartalmi térből. Ha például a prózáimat a klasszikus szabályok szerint írnám, közel se állna fenn annak a lehetősége, hogy
eklektikus, vagy éppen eddig használatlan formai módszerekkel előálljon egy efféle
tartalmi szemlélet. Nem tudom, a filmben mennyire lehet kitágítani a határokat, de
érzésem szerint azok is gumiból vannak, mármint nekem, másfelől meg úgy érzem,
hogy ha nem nyúlunk a határainkhoz, akkor egyszerűen belesimulunk a trendbe,
amelynek így jogában áll minősíteni, csámcsogni, és abszolút értéktelen, úgynevezett
szakmai számonkérésben részesíteni. Ami egyben számomra azt is jelenti, hogy nem
a témának kell radikálisnak és elrugaszkodottnak lenni, hanem elsősorban a formának,
s az a leglágyabb témát is képes megfeszíteni. Ez az én szemléletem, ami olykor elviselhetetlenné teszi az elképzeléseimet, olykor pedig érthetetlenné. Az alapvető motiváció,
az egyszeri és megismételhetetlen cselekvések, cselekvési formák folytonos produkálása. Így egy művet is csak egyszer vagyok képes leírni, sajnos, nálam a verziók nem
működnek, mert a dolgozás pillanatában van csak meg az a feszültség, amivel képes
vagyok valamit létrehozni. Amit meg akarok csinálni, azt azonnal, abban az egyszeri
visszavonhatatlan pillanatban, a másik pillanat már másra hivatott, más energiák vannak benne, más motívumok, egyszeriek, tehát visszaidézhetetlenek.

Hollósi Zsolt

1999. október

111

A Tiszatáj köszöntése
MAGYAR ÖRÖKSÉG-DÍJ 1999
Irodalom, szellemi élet nem létezhet, legalábbis nem nőhet nagyra a közösség életében tehetségek, kiemelkedő egyéniségek nélkül. Ám a tehetségek sem
nőhetnek fel, nem érvényesülhetnek a közösségek teremtette, általuk fenntartott intézmények, folyóiratok nélkül, melyek teret nyitnak és nyilvánosságot
adnak, eszközöket és életlehetőséget a tehetségnek, a teljesítménynek. A jó
folyóirat a nemzet szellemi életének szervezője: értékrendet sugall, felfedez,
vitatkozik, megszerkeszt egy darabot újra meg újra a szellemi világból s új
teljesítményekre serkenti azt.
Ez utóbbi persze az ideális helyzet, a mindenkori igény maradéktalanul
csak ritkán teljesíthető. Mert a folyóirat törékeny, kényes vitorlás, korszakok
viharai dobálhatják, megtépázhatják vagy éppen a levegő mozdulatlansága béníthatja meg.
Születése óta a Tiszatáj átélt már néhány történelmi korszakot, veszélyes,
viharos időket és néhány többé-kevésbé szélcsendes, olykor bénító időszakot
is. Az már önmagában is eredmény, hogy megmaradt és megélt fél évszázadnál
többet. Nagy szó ez, szinte hihetetlen. És hányszor kellett eközben újraszületni, hányszor kellett előröl kezdeni a harcot a puszta létezésért és főképpen a vállalt ügy tisztességes szolgálatáért! Mert olyan időszak nemigen volt
a Tiszatáj történetében – amint az ország történetében sem – hogy a szerkesztőknek elég lett volna dönteniük a kéziratok sorsáról, egy kávé mellett összerakni a lapot és átadni a nyomdának. Nem volt elég vállalni a szellemi kockázatot – ami önmagában is éppen elég felelősség – kényszerűen vállalni kellett
a politikait is, olykor egészen a végső, a „lenni vagy nem lenni”-kérdésig, mely
itt Magyarországon, a Tiszatájon többnyire nem hamleti kérdésként szólt.
A Tiszatáj 1947-es megjelenésétől, amikor Madácsy László jegyezte főszerkesztőként a lapot – s a 2. számtól felelős szerkesztője volt Ertsey Péter, munkatársa az akkor még egyetemi hallgató Péter László – már nyilvánvaló volt,
hogy Szegeden nem egyszerűen egy vidéki lap született, hanem országos és
európai tájékozódással szerkesztett, „nyugatos”, igényes magyar folyóirat. Látható volt már akkor is a törekvés: az európai szellem, a magyar irodalmi értékrend és a szegedi szellemi élet értékeinek, hagyományainak együttes megjelenítése. Mindez nem tarthatott sokáig, mert maga az akkor gyorsan bontakozó magyar demokrácia is tiszavirág életűnek bizonyult. Jöttek a hírhedt ötvenes évek.
A Tiszatáj újjászületését, szellemi rangjának kialakulását itthon és az ország
határain túl, attól az időtől számíthatjuk, amikor Ilia Mihály, előbb rovatvezeBíró Zoltán laudációjának teljes szövege. A rövidített változat 1999. június 19-én hangzott el
az Ópusztaszeri Nemzeti Történeti Emlékparkban.

112

tiszatáj

tőként, majd főszerkesztő helyettesként, utóbb főszerkesztőként dolgozott
a lapnál, illetve irányította a szerkesztőség munkáját. Ettől kezdve a Szegeden
szerkesztett Tiszatáj Magyarország egyik vezető orgánuma lett. Ilia Mihály és
munkatársai – Annus József, majd Olasz Sándor – a korszak legizgalmasabb és
a hatalom által legerőteljesebben támadott irodalmi folyóiratává tették a lapot.
Szellemi rangját jelezzük csak Illyés Gyula és Németh László nevével, havonta
megnyilvánuló szerkesztői igényességét elsősorban vers- és tanulmányrovatával, széles tájékozódási körét nemcsak az egyetemes magyar irodalommal,
nemcsak a Kárpát-medencével, a közvetlen szomszédsággal, de gyakorlatilag az
egész Kelet-Európával. A Tiszatáj szellemi síkon egész tevékenységével mintegy provokálta a politikai hatalmat, nem csoda hát, hogy a hetvenes évek közepére a főszerkesztő távozni kényszerült.
Inkább az a csoda, hogy Ilia Mihály távozása után a szerkesztőség, Vörös
László irányítása alatt nemcsak megtartani tudta a lapot, de tovább tudta vinni
az általa épített úton. Az adott körülmények között nagy elszántság, következetesség, s ugyanakkor kiváló politikai-taktikai érzék kellett ehhez. A hatalom
állandó nyomása, a rendre ismétlődő nyílt támadások és a megrovások közepette, jelentős szerepet vitt a Tiszatáj a rendszerváltás előkészítésében is a
nyolcvanas évek során, hiszen a magyar szellemi élet nagy része kapcsolódott
a laphoz, nem utolsó sorban a rendszerváltás meghatározó csoportja, mely
a népi írók eszmevilágán nevelkedett, s a Tiszatáj belső szerzői köréhez tartozott, jórészt már az Ilia-korszak óta töretlenül. Az a szellemi műhelymunka és
az az erkölcsi tartás, ami a Tiszatáj jellemzője volt, egyre inkább a lap mellé
állította szinte az egész magyar értelmiséget, s így a szellemi ellenállás egyik
legjelentősebb fészke lett. Mondhatnánk, természetes következménye volt
ennek, hogy a még létező párthatalom, az elerőtlenedése előtti pillanatokban,
mint kétségbeesett hatalmi demonstráció gyanánt, felfüggesztette a Tiszatáj
kiadását, szétverte a szerkesztőséget, az akkor legmagasabb hatalmi testület
döntése alapján. A Tiszatáj végső megsemmisítése azonban annak a hatalomnak már nem sikerülhetett. Átmeneti, szégyenletes vergődés után a hatalmi
kreatúra csődöt mondott és a Tiszatáj ismét újjáéledt. Ma, Olasz Sándor főszerkesztő vezetése alatt – miután a Tiszatáj túlélte az MSZMP-t, átélte a rendszerváltás első éveinek zavarait is és viszonylagos anyagi biztonságra tett szert
– a folyóiratnak új társadalmi környezetben, új feladatok és megpróbáltatások
közepette új esélyei is vannak, ha meg tudja őrizni szellemi-erkölcsi folytonosságát, értékrendjének következetes képviseletét egy értékvesztéstől fenyegetett
világban.
Kívánjuk a küzdelem felemelő éthoszát és a szellem sikereit a Tiszatájnak,
a következő fél évszázadra is!

Bíró Zoltán

Lapunk főmunkatársa, Vekerdi László A Magyar Köztársasági Érdemrend Tisztikeresztje kitüntetést vette át augusztus 20-án. Sok szeretettel gratulálunk!
*
A Somogyi-könyvtár és a tatabányai József Attila Megyei Könyvtár Vekerdi
László 75. születésnapjára válogatott életmű-bibliográfiát adott ki. Gyuris György
munkája a Forrás, az Új Forrás és a Tiszatáj támogatásával jelent meg. A kötet
ismertetésére később visszatérünk.
*
A Tiszatáj Könyvek legújabb köteteként jelent meg Bozai Ágota tranzit glória c. regénye. Az írónő előző könyvét az Európa adta
ki Perzsa diván(y) címmel.
*
Az MTV1 szeptember elsején sugározta azt
a rövidfilmet, amely a Tiszatájt a Magyar Örökség-díjasok sorában mutatta be. Folyóiratunkról Olasz Sándor főszerkesztő beszélt, a műsor szerkesztője Kuczka Judit volt.
*
Az APEH tájékoztatása szerint a jövedelemadó egy százalékából a Tiszatáj Alapítvány javára fölajánlott összeg kilencvenháromezerkilencszáztizenöt forint. Köszönetet mondunk azoknak, akik lapunkat támogatásra
érdemesítették.
*
Néhány szerzőnkről: DOBOZI ESZTER Kecskeméten tanít, a Forrás szerkesztésében
is közreműködik. GÁNGOLY ATTILA Budapesten él, írásait eddig – többek között
– az Életünk és a Hitel közölte. KIBÉDI VARGA ÁRON a Holland Királyi Tudományos Akadémia tagja. SILAY FERENC Szegeden építész. Korábban erdélyi lapokban (Korunk, Utunk) publikált.
Novemberi számunk tartalmából:
MARSALL LÁSZLÓ, HATÁR GYŐZŐ, BOGDÁN LÁSZLÓ, GÉCZI JÁNOS versei
ORBÁN JÁNOS DÉNES novellái
BALOGH TAMÁS kisregénye
FRIED ISTVÁN, SZIGETI LAJOS SÁNDOR tanulmánya
Diákmelléklet: KISS LÁSZLÓ Kosztolányi Paulina c. novellájáról

