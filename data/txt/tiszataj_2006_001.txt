tiszatáj
6 O.

ÉVFOLYAM

Határ Győző,
Csiki László,
Vitéz György versei
Bálint Péter,
Kántor Lajos,
Vári Attila prózája
Zalán Tibor
Baka Istvánról
Domokos Mátyás
esszéje
Beszélgetés
Temesi Mária
opera-énekesnővel
Diákmelléklet:
Mándy Iván
novellájáról

1
2006. január

tiszatáj
IRODALMI FOLYÓIRAT
Főszerkesztő:
OLASZ SÁNDOR

Szerkesztő:

HÁsz

RÓBERT

A szerkesztőség tagjai:
A N N U S GÁBOR

(művészeti szerkesztő)
DOMÁNYHÁZI EDIT

(nyelvi lektor)
HAJÓS JÓZSEFNÉ

(szerkesztőségi titkár)

tiszatáj
Megjelenteti a Tiszatáj Alapítvány Kuratóriuma
a Csongrád Megyei Önkormányzat, Szeged Megyei Jogú Város Önkormányzata,
a József Attila Alapítvány és
í;
a Nemzeti Kulturális Örökség Minisztériuma
fff
Nemzeti Kulturális Alapprogram
•!í
támogatásával.
NEMZCTI KliLTllRÁUS ÓROKSÍXi
'%. .....
MiMs/ifuu M\
Felelős kiadó: Tiszatáj Alapítvány.
* ALli
Szedés, tördelés: Tiszatáj Alapítvány.
A lapot nyomja: Garmond 2000 Kft., Szeged.
Felelős vezető: Kinyik Erika.
Internet: www.tiszataj.hu e-mail: tiszataj@tiszataj.hu
Szerkesztőség: 6741 Szeged, Rákóczi tér 1. Tel. és fax: (62) 421-549. Levélcím: 6701 Szeged, Pf. 149.
Teijeszti: Lapker (Magyar Lapterjesztő Rt.)
Előfizetésben terjeszti a Magyar Posta Rt. Hírlap Üzletága 1008. Budapest, Orczy tér 1.
Előfizethető valamennyi postán, kézbesítőknél,
e-mailen: hirlapelofizetes@posta.hu, faxon: 303-3440
További információ: 06 80/444-444
Egyes szám ára: 350 forint.
Előfizetési díj: negyedévre 900, fél évre 1800, egész évre 3600 forint.
ISSN 0133 1167

Tartalom
LX . ÉVFOLYAM, 1. SZÁM
2006. JANUÁR
BÁLINT PÉTER: Tarvágás ....................................................

3

VITÉZ GYÖRGY: Földalatti; És akkor ...................................

16

HATÁR GYŐZŐ: Neutrínó ....................................................

18

VÁRI ATTILA: Szemfedő ......................................................

19

CSIKI LÁSZLÓ: háromkezes .................................................

29

KÁNTOR LAJOS: Még mindig a Kalota partján ...................

31

ZALÁN TIBOR: Baka István utóbbi tíz éve ...........................

48

TANULMÁNY
DOMOKOS MÁTYÁS: Illyés Gyula – József Attiláról (Egy
készülő gyűjtemény utószava) ....................................

52

VASY GÉZA: Illyés Gyula a Kádár-kor első felében .............

56

KRITIKA
KISS LÁSZLÓ: Valami bűzlik Kínában (Krasznahorkai
László: Rombolás és bánat az Ég alatt) ......................

66

BAKONYI VERONIKA: Valamennyi más történet (Magyar
irodalom idegen kontextusban) .................................

70

ISZLAI ZOLTÁN: Szerencsés rögeszmés (Turczi István negyed százada) ..............................................................

76

KOPPÁNY Zsolt: Délvidék, Amerika, Vár Ucca (Fenyvesi
Ottó: Blues az óceán felett) .........................................

79

MŰVÉSZET
TÜSKÉS TIBOR: Bálint Endre-emlékek ...............................

83

SIMAI MIHÁLY: Folytatólagos föltámadás (Egy igazságkereső hetven éve) ......................................................

95

„A Tisza-parton mit keresek?”
HOLLÓSI ZSOLT: „Beleszülettem a zene szeretetébe” (Beszélgetés Temesi Mária opera-énekesnővel) ..............

98

Szerkesztői asztal ............................................. a belső borítón

ILLUSZTRÁCIÓ
BÁLINT ENDRE Tragédia-illusztrációi a címlapon,
a 47., 51., 65., 94. és a 97. oldalon

DIÁKMELLÉKLET
SÁGHY MIKLÓS: A tekintet hatalma
(A filmszakadás mint reflexív funkció
Mándy Iván Diákszerelem című novellájában)

BÁLINT PÉTER

Tarvágás 1
Ülök az almafa alatti padon, s a frissen lekaszált hegyoldalon pihentetem a tekintetem. Hálát adok az Úrnak, hogy a román határ túloldalán elnyúló ecsedi
lápról, Börvely faluból sikerült szereznem egy nyugdíjas korú embert, aki hajlandó volt lekaszálni a derék magasságig felserkent füvet és gazt; megpermetezni
a gyümölcsfákat (melyeket éppen virágzás idején ért a fagy, úgyhogy az előző évi
monília-pusztítás után, az idén sem várható termés); felfűrészelni a régről megmaradt szőlőkarókat, ácsgerendákat és karvastagságú gallyakat; s felhasogatni
a fészer fala előtt magosba rakott kuglifákat. Igaz, alföldi ember lévén, nem volt
szokva a hegyoldalon való kaszáláshoz, a termeszvárakban és kőkemény buckákban szüntelenül kicsorbította a kasza élét, úgyhogy sűrjen kellett használnia a fenőkövet. Idős kádár barátom, aki kölcsönadta a kaszát, csupán néhány lépésre
állt a fogát összeszorítva rendet vágó embertől, és ravaszkásan mosolygott az
orra alatt. Olykor megszívlelendő tanácsokat osztott, mintegy őrvezető, hogyan
kell rövidre fogni a kaszát, ám látva az igyekezetet, elismerőleg bólogatott fejével,
mint aki azt akarja mondani: „ugye, hogy megtanulható mesterség ez is, csak
akarat és türelem kell hozzá”.
A birtokhatár mezsgyéjén imitt-amott feltornyozott, édeskés fűszagot árasztó
szénaboglya, a rekkenő hőségben már-már émelygésig tömény illatú bodzavirág
és pünkösdi rózsa sem képes feledtetni velem azt a veszteséget, melyet (hogy
a napszámos lekaszálta a hegyoldalt, egyszeriben jól láthatóvá vált) a tovafutó
tűz okozott a cserjésben, amikor is április végén, valamelyik szomszédom felperzselte a lejtőt csúfító száraz gazt. Az elégett tölgy- és nyárfamagoncok, vadrózsatövek és aranyesőbokrok, melyeket kádár barátommal szépen megmetszettünk
s megszabadítottunk koloncaiktól, olyan szomorú látványt nyújtottak, akár szélütést követően szoktak az öregemberek, kiknek fél oldalt lebénult az orcájuk. Pedig nem is akármilyen bizodalmam volt e magoncokban és cserjékben! Azzal
a szándékkal hagytam erősödni és sűrűsödni ágaikat, hogy mire unokáim lesznek,
kedvüket leljék a bozótosbéli bújócskázásban, a fákon erejük és ügyességük fitogtatásában. Ez a tervezgetés is mostanában izmosodott jellemvonásaim tárházát gyarapítja: olybá tűnik, hogy a korosodással némi szentimentalizmus és
konzervativizmus, önismeret és önfegyelem is együtt jár.
1

Részlet a Tarvágás c. regényből.

4

tiszatáj

A domboldal lekaszálásával a megszámlálhatatlan gyom- és gyógynövény is
eltűnt, az üde sokszínűséget a sárgás zöld vette át. Pedig a falu évszázadok óta híres a sokféle és gazdagon termő gyógynövényeiről, gyümölcs-és gombaszárítóiról, mágikus tudású herbaristáiról, akik tavasztól őszig egyvégtében munkát adtak a helybelieknek, ha a szőlőben való foglalatosságaikkal végeztek, és szabad
idejükben egy kevés mellékesre akartak szert tenni. Bármerre is jártam a határban, az egymásba érő dombok hajlatain, legelőin és rétjein, mindenütt pasztellszínű vadvirágokkal, gyógy- és gyomnövényekkel találkoztam, úgyhogy szüntelenül festeni támadt kedvem, ám ecset és festék hiányában amúgy prousti módra,
a szememmel fényképeztem. Vélhetőleg nem is rosszul. Emlékezetem különválasztotta az ocsút a pelyvától, úgyhogy a valódi fényképfelvételekkel szemben
a jelentéktelen dolgok nem rögzültek tudatom lemezkéin. A nálunk megforduló
vendégek nem győztek csodálkozni az isteni teremtés bőségén, mivel a fennsíkokat és lankásokat borító gabonatáblák mellett pipacstenger és búzavirágmező,
kamilla- és pipitér szőnyeg húzódott, melyeket mindenütt csipke- és vadrózsabokor szegélyezett vagy mintázott. Én, aki a vízparti vadvilágért és horgászásért
rajongtam egészen addig, hogy a Zempléni hegyekbe költöztünk nyaranta, egyre
szerelmesebb lettem e háborítatlan tájba, bolondultam a vad- és madárvilágáért
is, melyet kellő türelemmel és kitartással megismerhet az ember, főként, ha
megfelelő kísérőt talál, aki biztosan tájékozódik a vadcsapásokon és a csalitosokon keresztül vivő ösvényeken.
A lócán ülve a kertem végében okozott kárt szemléltem, s oldalt pillantván,
Zavadszky szomszédom derékig érő gazában színesen virító gyógynövények: a levendula, izsóp, orvosi zsálya, cickafarkkóró, kamilla, kerti kakukkfű, orbáncfű
enyhítették valamelyest a veszteség miatt érzett fájdalmat. A Mádról hozott riolit
és zeolit kövekből rakott sütő mellett, a fiatal ágait lendületesen égnek lövő diófa
(melynek halovány zöld leveleiből, szárítás és apróra vágás után, szokás szerint
teát készítettem magamnak, akár csalánból magamagának a feleségem), és az
előző őszön ültetett tucatnyi gyümölcs- és vörös szilvafa, némi reményt és kedvet
ad, hogy mégsem felesleges az erőfeszítés, melyet naponta végzünk nejemmel.
Bár olykor bosszant egy-egy fiatal fa idő előtti kiszáradása, a szívemhez nőtt citromkörtefa kettéhasadása, ami a nyár kellős közepén támadt fergeteges vihar
számlájára írandó, s a nejem is zohorál, hogy számos virághagyma nem hajtott
ki, hiába vettem a legdrágábbat, mégsem hagyom a kedvem szegni. Nem ábrándozom olyasfajta barokk kastélyparkról, mint a füzérradványi, melyben a platánok gigantikus mérete, a formára nyírott bokrok mértani változatossága, a szövevényesen terjeszkedő és ölelkező cserjék bujasága eszembe idézi Szentkuthy
műveit, de a kertemben ültetett növényzet dússágáról sajátos fogalmat alkottam
magamnak, s ragaszkodom hozzá. Csak a mániákusak viszik valamire: ezt is
megtanultam.

2006. január

5

A lombos és öklömnyi zöld almákat rejtegető fa alatt az előző napi újságban
olvasottakon tűnődtem, azon az elmefuttatáson, melyet az egyik ismert francia
színész végzett mélységes meggyőződéssel és szeretettel: a humusz és humánus,
a föld, televény és az emberies, emberséges szavunk egy tőről fakadását illetően.
Szívemnek kedvesen fejtegette azon véleményét, hogy jóval nagyobb értéke van
mindannak, amit az ember évezredek óta a földből és földön termel meg, saját
verejtékével és verejtéke árán szerzett tapasztalatával, mint a világszerte egyre
inkább tért hódító génmanipulált terményeknek, és a napfényt sosem látott állatoknak. Nem új törekvés az állattenyésztés e nagyüzemi formájával szembeni
tiltakozás, sem az állatvédők, sem a művészek részéről; a barbárság és az emberi
hübrisz megnyilvánulása, hogy az állatokat eleve alacsonyabb rendűnek véljük,
s bármit hajlandók vagyunk elkövetni, csakhogy a magunk kannibalizmusát és önzőségét kielégítsük. „Évtizedekig gyűjtöttük a gyógynövényeket, ám a fiatalok ma
már meg sem ismernék egyiket sem, hiába is iparkodnának. Na és a felvásárlásai
árak sem olyanok, mint voltak régen, meg az emberek szorgalma és kitartása sem
megfelelő e munkához”, legyintet Novák bácsi, a ma is egyetlen aktív begyűjtő
a faluban. Nem is beszélve arról, hogy az elképesztő méretű és befogadó képességű
hodályokban, mesterséges fény mellett felnevelt állatok húsának íze meg sem közelíti a paraszti udvarokban kapirgáló, gilisztát s más egyéb csúszómászókat, férgeket csipegető, a friss füvet legelő állatok húsáét, amelyért valamennyi városi
piacon a fagyasztott hús kétszeresét-háromszorosát kell fizetni már nálunk is,
nemcsak tőlünk nyugatabbra.
Született városi polgár létemre is meggyőződéssel vallom: vissza kell adni a paraszti munka becsületét –, tegyük hozzá rögtön, a falusi életforma és évszázados
hagyomány tiszteletét is. Minden mesterségét is persze: így a szőlőművességét,
a fazekasságét, a kádárságét, a kosárfonásét, a pékségét, a mészárosét, a pákászét
és rákászét, a gyógynövényből remediumot készítőkét. S ezzel egyidőben a néptáncét és népdaléneklését, a népmesemondásét, mert a hitvány pótszer, melyet
a városi felhőkarcolókban és bankházakban aszalódó diktátorok kínáltak helyükbe:
az emberi élet és jellem elsilányodásához, a nyers erőszak eluralkodásához, a szellem fagypont alá süllyedéséhez vezetett.
Elképesztően fonáknak gondolom a helyzetet, hogy szégyenkeznem kelljen
a ma már semmilyen hagyományt sem őrző falusiak előtt, amiért a névnapomra
összegyűlt barátaim: néprajzosok, kulturális antropológusok, népzenészek és
irodalmárok, mezőségi, marossárpataki és kalotaszegi dalokat énekelnek a halkan pattogó-duruzsoló tűz mellett, s nem cigány lakodalmast. Elengedhetetlenül
szükséges az a fajta vérátömlesztés és vérpezsdítés, melyet ezek a városi kötődésű, Balzacon és Nietzschén, Krúdyn és Ady felnőtt megszállottak végeznek
a népi kultúra megmentése érdekében. Bartók és Kodály, Benedek Elek és Kallós
Zoltán „hősies” és emberfeletti munkáról, kitartásról tanúskodó példája, hála
istennek, nem veszett ki a saját nemzeti kultúránkért felelősséget érzőkben és

6

tiszatáj

a „strázsa-szerep” kötelességét vállalókban. Mily elképesztően pontosan fogalmazta meg Márai a Kassai őrjárat lapjain (ahogy a maga következetességével,
kiváltképpen is az utolsó száműzetése idején, mindig is követelte, elvárta az
íróktól a nyelvi pontosságot és igényességet) azt a fontos írói alapállását, amelyik
a rácsodálkozás elemi erejével hatott rám. „Én a magyarokat sajnáltam, s ebben
az időben, mikor az európai szellem kezdett tudatosan kozmopolita lenni, felfedeztem magamban azt a másik nemzeti érzést, melynek semmi köze nincsen
politikához, egyszerűen a végzet és a kötés érzése.”
A kilencvenes években szinte kizárólag csak a francia nyelvű irodalommal:
Gide-del és Prousttal és a városi-polgári kultúra rekvizitumainak újraértelmezésével foglalkoztam párizsi és más országok: Belgium, Svájc francia nyelvterületén
eltöltött ösztöndíjaim alatt. Nem, nem voltam kozmopolita, legfeljebb abban az
értelemben, mint földim, Csokonai, aki rajongott Rousseau és Voltaire filozófiájáért, a „napnyugati” költészet pallérozottságáért és finomságaiért. Magam is követendőnek tartottam a polgári irodalomnak azt a fajta „szentségét” és önmaga
komolyan vételét, melyet a mi irodalmunkból jobbára hiányoltam, ellenben
a franciáknál, illetve egy-két magyar írónál megtaláltam. Viszont elérkezett a pillanat, amikor visszájára fordult az érdeklődésem, s a fazekas korongozásban és
néptáncban gyógyírt és lelki megnyugvást lelő kisebbik lányom ösztökélése, és
a népmese mára feledésbe merült rejtelmeinek kutatása okán került figyelmem
és érdeklődésem középpontjába Erdély és – a hegyi házamnak is köszönhetően –
a Felvidék hagyománya, mely bennem ugyanazt a „másik nemzeti érzést” keltette
életre, amelyikről Márai adott számot. Fittyet hánytam rossz ízű politikai csatározásokra, patetikus handabandázásokra és pitiáner haszonlesők melldöngetésére –, tehettem mindezt annak okán, hogy semmiféle érdek vagy szándék nem
ösztönzött hazudozásra, önfeladásra, képmutatásra. Kálvinista és polgári öntudatom őrzése nyomán ébredt bennem tisztelet azok iránt, akik maguk is eltántoríthatatlanul ragaszkodnak saját szülővidékükhöz és szellemi hagyományaikhoz.
Ennek az újdonsült érdeklődésnek az egyik hozama volt az is, hogy fölfedeztem apai ágon fölmenő őseimet, hiszen galamblelkű, lassan csoszogó, kedves
szóra örökké kész nagyanyám apja, a határral szomszédos Bihardiószegen volt
kisnemes és a valamikor kiemelkedő rangot és szerepet viselő helység jegyzője,
testvére pedig, a kincses város, Kolozsvár aljegyzője. Fölfedezés volt ez a javából!
Noha nem állt szándékomban világgá kürtölni a tényt, mégis elégtételt éreztem
azokkal szemben, akik érdeklődésem franciás irányultsága miatt gyakorta követ
vetettek rám. Ez az egykoron Bocskai hajdúi által kiváltságokat élvező település,
éppen csak annyira létezett a számomra korábban, hogy apám meséinek egyik
kivételezett színtere volt. A trianoni határátrajzolás és nemzetmegosztás következtében apám szülei a magyar területen fekvő Bagamérban éltek, ahol nagyapám postamesterként szolgált a Horthy-rendszerben, ám felesége rokonai, az

2006. január

7

alig valamivel több, mint tíz kilométerre átellenben lévő faluban, átkerültek
a román oldalra. Nagyanyám a szeptemberi langy melegben szekéren igyekezett
édesszüleihez szüretre, ám a zötykölődő lovas szekéren szülési fájdalmak törtek
rá, s mire Diószegre értek, megszületett apám, akit kétszer anyakönyveztek, egyszer odaát, egyszer pedig, itthon, Bagamérban. Ha jókedve támadt, kétszer is
megülte barátaival a születésnapját. Egyébként nyaranta átjárt a testvéreivel
Diószegre, a nagymamáék nyaralójába, amelyik a falu előtt Várad irányába vezető forgalmas út túlsó oldalán, a szőlőlugasokban húzódott meg szerényen. Éppen hetven esztendővel a legutolsó kirándulása után, meglepetésként elvittem
apámat Diószegre, ahol, egy héttel korábban megfordulván Nagyváradról hazafelé jövet, előkészítettem a terepet fogadására: egyetlen még élő és fellehető unokatestvérét felkutattam a református lelkész segítségével, s vele igyekeztünk
megtalálni a közös ősök sírhelyét is, amit mára ledöntöttek, s csak a sírhant maradt a domboldalon, jeltelenül, az élők emlékezetére bízva. Apám megilletődötten járta végig az utat a főtéri templomtól a nagyszülői házig, melyben most idegenek laknak, s csak a lelkész kérésére engedtek be egy-két percre; ellenben
a nyaralót órákig kellett keressék unokatestvérével, mert eleinte képtelen volt ráismerni az utoljára gyermekkorban látott, s azóta vadszőlővel meg borostyánnal
sűrűn benőtt, bokrokkal övezett, alacsony házra.
Gazdagodtam egy újabb vidékkel, melyhez közöm és kötődésem van immár,
s ahova, gyanítom, többször visszatérek még, hol apámmal, hol a lányaimmal, akik
szeretik a szülővárosukat, a cívis várost, olykor nálam is elfogultabban és nagyobb meggyőződéssel, talán a diáktársakkal együtt töltött esztendők, talán
a családi kötődések okán is. Öröm és bánat egyszerre járja át bensőmet a lányok
erős lokálpatriotizmusa miatt. Egyfelől örömmel nyugtázom, hogy sikerült a Város történelmi múltjából, szellemiségéből és sajátos polgári jellegéből átadnom
valamennyit nekik, akik alig valamit vagy szinte semmit sem tudnak azokról
a szörnyűséges évtizedekről, amelyek alatt „Ázsia kapujának” és „kis Moszkvának”
is nevezték a kálvinista várost, hiszen olyan politikusokat és békepapokat eresztettünk az útjukra, a bolsevik-Sion felé, akik a rettegett államvédelmisek vezérkarához tartoztak, vagy lelkész létükre semmivel sem voltak különbek a szolgalelkű párkatonáknál. Totális eszmék prófétái olykor semmiben sem különböznek,
hiába hirdetik más-más világvallás igéit. A gyengébbet igába hajtani, megfélemlíteni, ha kell mások életének kioltása révén is: ehhez nagyon értettek az inkvizítorok és államvédelmisek. Bánatot is érzek lányaim e patriotizmusa miatt, mert
annak ellenére, hogy a magam részéről semmilyen késztetésre sem tudtam megszokni a számomra mindig is „idegen”, bevehetetlen Pestet, szeretném, ha a lányok lelküket és erejüket kipróbálni indulnának akár oda, vagy még nyugatabbra, akár a hajdani peregrinus deákok, mielőtt esetleg mégis szülőföldjükbe
kívánnak véglegesen gyökeret ereszteni.

8

tiszatáj

Meglehet, ez az eltávolítási vágy részemről azt palástolja, hogy még sincs
minden rendben a Városhoz fűződő viszonyomban, annak dacára sem, hogy regényeim színterének és bizonyos értelemben szereplőjének választottam. Harag
és dac elegyedik bennem, ha arra gondolok, évszázadok alatt mindig is jól sáfárkodtak az ingó és ingatlan vagyonnal, a magán és közjószággal a helybeli kalmárok és kézművesek, magiszterek és professzorok, céhlegények és kollégiumi deákok, csakhogy ez a buzgóság alig is látszott meg a szellem és művészet támogatásában, miként a mai nap is itt érhető tetten a legfőbb hiányosság. Szegény Csokonai Vitéz, Gulyás Pál és Oláh Gábor, ezek a valaha jobb sorsra vágyó költők,
nem is akármilyen nélkülözéseket, bántalmakat és keserűségeket szenvedtek el
a puritán közösségben, melynek nem jelentett volna különösebb gondot eltartani
e kiemelkedő férfiúkat, ha olyan felelősséggel és szellem iránti tisztelettel élték
volna meg a városiasságot, a tudás és tehetség isteni adományát, mint az ókori
poliszok polgárai. Ezen a tehetségekkel szembeni mulasztáson és adósságon még
a megváltónak kikiáltott bolsevizmus sem segített; sőt, szellemi és morális romlásba döntötte az évszázados iskolavárost. Ám, ha közel fél évszázadra meg is
szállták Városomat az idegenek, az oroszok és érdekeiket kiszolgáló honi talpnyalóik, se polgári öntudatomat, sem pedig a nemzeti öntudatnak és nyelvi éberségnek ösztönzést adó kálvinizmus iránti kötődésemet nem tudták fellazítani.
Őseim felvérteztek a Márai-féle „végzet és kötés” vállalásának kötelességtudatával, az írás és álmaink iránti kitartás felelősségével. Lehet, hogy eljárt felettem az
idő, de máig egyfajta „szent helynek” tekintem az irodalom birodalmát, ahogy erről Benedek Elek írt a pesti otthonában kéziratok felett görnyedő Gyulai kapcsán.
S azzal a felelősséggel, igényességgel írom le minden egyes mondatomat, ahogyan üldözött őseim suttogták el a rabságban vagy egy pajtában a Könyvből olvasott Igét, ki tudja, kinek jelentenek megnyugvást vagy gyógyírt. Lehet, hogy eljárt
a világ felett az idő, s Csokonai korától napjainkig mindahányan menekülünk az
embersűrűs városokból a magányba, ide a Zemplénbe, valamelyik zugába, a Bodrog-parti Athénnak titulált Patakra, vagy a fürdőjéről egykoron híres Bényére,
mert a vaskalapos és szűkkeblű erkölcscsőszeink következetesen ellenünk dolgoznak.
S ha már a hagyományok elvesztésénél, s újabb divatok kialakulásánál tartunk, elmondom, fonáknak éreztem, hogy a szomszédok nem értették, miért berzenkedem – az egyébként népszerű – táncdalok reggeltől estig való üvöltetése
ellen, ha a nálam megforduló lantos barátom Kossuth-nótákat énekel az esti
csöndben, mely verbunkos dallam és kesergő számukra cseppet sem vonzó. Az
almafa alatt (ahova hirtelenjében menekültem, a szomszédom igénytelen és szánalmas ízlésficamról árulkodó zenéje elől, mely elviselhetetlen hangerőn üvölt,
mindenfajta cigány lakodalmas rigmusokat és igénytelen szövegeket az éterbe
küldve) azon tűnődöm, vajon miféle alantas ösztön veszi rá a magnó tulajdonosát

2006. január

9

arra, hogy szánalmasan kellemetlenkedjen nekem. Talán irigységből, kisebbrendűség érzetből, tudatalatti gyűlöletből és bosszúvágyból igyekszik felbosszantani,
hogy elveszítvén az önkontrollomat, fegyelmezettségemet, olyasmit mondjak,
vagy tegyek, ami ürügyet szolgáltathatna neki valamiféle erőszakos lépésre?
Ki tudja? Lehetséges. Ha persze ilyen egyszerű volna a képlet, hogy mindössze
egyetlen rossz indulatú és irigy lelkületű szomszéd próbál borsot törni egy tipikus városi könyvmoly orra alá, talán egyetlen kézlegyintéssel elintézhető volna
a dolog. Ám számos Erdőbényén, vagy más faluban hétvégi házat vett városi
emberrel szót váltva ezen érthetetlen viselkedésről, kiderült, hogy csaknem mindenütt és mindenkivel szemben „bevetik” a bosszantás valamifajta fegyverét,
s azzal az üres és kifejezéstelen tekintettel, önelégült és bárgyú vigyorral, fenyegető
testtartással és állati vadsággal várják a reakciót, amelyik a kisemmizettsége révén a semmittevésbe, kegyelemkenyéren élésbe beletörődött, mihaszna ember
sajátja. Honnan ez az idegengyűlölet, melyet sem rasszizmussal, sem kisebbségiekkel szembeni ellenérzéssel nem lehet magyarázni? Magyar gyűlöli a magyart,
keresztény ember a másikat, de oly heves indulattal, ahogy csak keresztény ember képes gyűlölni, a hit teljes vértezetében.
Egyik ismerősöm úgy nyugtázta a dolgot, hogy a többnyire munkanélküli vagy
napszámból élő falusiak jól megvannak a saját nyomorúságukban, ám amikor
látják, hogy másként is lehet élni, felülkerekedik bennük az irigység és a harag,
s ez a gyűlölet valamilyen formájában csapódik le. Tagadhatatlan igazsága van ennek a megközelítésnek is. Viszont az is igaz, hogy a szabadság bizonyos sarkalatos elvek és értékek híján olyasfajta szabadossággá válik, amelyik megközelíti
a káoszt. Elveink szigorúságának fellazítása, s az évszázados értékeink, mint a becsület, tisztesség, ember- és hazaszeretet, szorgalom és tehetség semmibe vétele,
egyre inkább kedvez a semmit meg nem tartóknak, a hitetlenségből erényt kovácsolóknak, a kiközösítőknek, a globalizáció kétes hírű bajnokainak. S hiába érzi
magát egyaránt rosszul, kényelmetlenül és szervetlenül e káoszban a társadalmi
ranglétra legkülönbözőbb fokain elhelyezkedő réteg szinte valamennyi képviselője, nincs egyetlen sokak által elfogadott tekintély vagy köztiszteletnek örvendő
igazságtevő, aki helyrebillenthetné a rendet. Ortega jóslata a tömegek lázadásáról immár végérvényesen és tökéletesen bekövetkezett. Ennek a káosznak a legnagyobb nyertese: a kalmárok kasztja, amelyik az isteni törvényekről, szellemről,
hagyományok őrzéséről, papi és bírói és lovagi szerepről tudomást sem óhajt
venni, mindent pénzben mér és fejez ki, s amiből nem sejdít nyomban busás
hasznot, azt feleslegesnek, nem kívánatosnak nyilvánítja. Istennek szemétdombon a helye; a család és házasság olyasfajta kötődés és kötelék, mely korlátozza
egyéni vágyainkat; a neveltetési elvek pedig ósdiak, akár a Tékozló fiú példázata.
Szoktam mondani hallgatóimnak az előadásokon: nincs egyetlen népmese, amelyik a gonosszal való lepaktálásra, a szülők gyűlöletére, a házasság és szeretet haszontalanságára, a szegényekkel és elesettekkel szembeni közömbösségre, a gát-

10

tiszatáj

lástalan harácsolásra és törvényszegésre tanítani bennünket. S ez nem a mese
hiányossága vagy avíttsága; elég sok száz év áll a népmese hátterében, hogy a tapasztalatokból leszűrt bölcseletnek hitele legyen. Rousseau még így is sok erkölcstelenséggel vádolja a mesét: a szabadságjogok élharcosa kérlelhetetlen is tudott lenni, éppen a jogok és elvek védelmében.
Szeretném hinni, bármilyen naivitásnak tűnik is, hogy a napszámra dologtalanul heverésző, talmi bortól félrebeszélő és hetvenkedő emberek, sérült lelkű
ivadékaik, előbb vagy utóbb megelégelik a semmittevést, a másod-, esetleg harmadosztályú állampolgári rangra leminősítést, s feltámad bennük a természetes
becs- és bírvágy, a humánus létforma és környezet visszaállítása iránti igény.
Szeretném hinni, nem engedik magukat megtéveszteni, rászedni semmilyen politikai ösztönzésre sem, hogy elhagyván nemzedékek óta a magukénak tudott
szülőfalujukat, családi birtokukat, felszámolják paraszti gazdaságukat, kivágják
gyümölcsöseiket, leöljék állataikat, egy olyan omlatag külvárosi garzon, vagy lerobbant házrész ígéretében, amelyik néhány esztendő alatt szétmállasztja maradék személyiségüket és végigálmodni sosem merészelt álmaikat. Beteljesítve
a huszadik század elején megkezdődött európai létforma és szellem teljes széthullását, és a vidéki nyugalomról, csöndről, békességről és háborítatlan környezetről
szóló mítosz szertefoszlását.
Hihetünk-e még abban, amiről Márai töpreng kassai emlékeit idézve, hogy
tudniillik szent meggyőződése: „az embereket nevelni lehet, s más egyebet nem is
lehet kezdeni velük, csak nevelni és tanítani – s itt és ebben, éppen mi, az írók,
megbuktunk”. Közel két évtizedes tanári gyakorlattal a tarsolyomban, s annak
valamennyi komor élményével, csüggesztő sikertelenségével együtt, némi gyanakvás és szkepszis uralkodik el rajtam a „bunyik” nevelhetőségét illetően. Ellenben szívmelegítőnek tűnik számomra az igyekezet, mellyel néhány író és gondolkodó barátom (hátat fordítva Pestnek, a már Csokonai által is megvetett, általa „candra, pénz-sípos, fene Pestnek” nevezett városnak, s nem utolsó sorban
a susmusok és kapcsolatok révén kieszközölt, botcsinálta karriernek) a Balaton
felvidéken és Tokaj hegyalján hozzálátott a borászkodáshoz. Új tőkéket telepítettek, s ugyanazzal a lendülettel új gyümölcsösöket is ültettek – akárcsak Elek
apó a kisbaconi birtokán, az unokákra s velük együtt a jövőre gondolva –, hogy
e tevékenységükkel elhitessék az őshonosokkal az évszázados munkálkodásuknak
továbbra is van értelme. Börvelyi tanár kollégám, látva meglepődésemet, magyarázni kezdte: „nekünk itt Romániában meg kellett tanulnunk egyszerre több lábon állni. Magam termelem meg a konyhába szükséges zöldségeket, a gyümölcsöt, a fűszert és a diót. Szőlőt művelek, és bort készítek; állatokat tartok, és magam füstölöm föl a disznóhúst, kolbászt és sonkát. Mindenféle hasznos tanáccsal
látom el a szomszédaimat, mikor és mit kell ültetni, metszeni és permetezni.”
Komolyan faggatom magam. Irigyeltem önállóságát és sokféle tudását? Képes

2006. január

11

volnék lemondani a városi kényelmemről, szokásaimról, a kávéházról és sörözőről, hogy teljes mértékben visszatérjek egyfajta puritán, egyhangú, s szilaj falusi
életmódra? Vagy inkább csak szemérmetlenül kacérkodom a rurális életmóddal,
ám jól esik a két hónapi nyári pihenés, a rendszeres hétvégi kiruccanások után
megtérni városi otthonomba? Tartozom azzal a vallomással, hogy ez utóbbi változat mellett kell letennem a voksom.
Hogy egyesek számára megmosolyogtató, gyermeteg és korszerűtlen a paraszti életforma és gazdálkodás fölvirágoztatására tett kísérlet? Meglehet –;
a magukat előszeretettel realistáknak és a haladás bajnokainak nevező ideológusok, kalmárok és holdudvarukhoz éhbérért szegődött értelmiségiek vehemensen
tiltakoznak a nemzeti árutermelést és érdekvédelmet hangoztatók érvei ellen.
Tudvalevő, hogy a legszívesebben kivágnák az összes tokaji szőlőtőkét, nyírségi
és kunsági gyümölcsfát, levágnák az alföldi lábas jószágokat és szárnyasokat, és
sóval hintenék be az európai hírű szántóföldeket: Biharban, Békésben, a Bácskához és Bánáthoz kapcsolódó déli területeken, s előnybe részesítenék a multinacionálissá nőtt gyárak és áruházláncok terjeszkedését, gyarapodását, a honi gazdák pusztulása árán is. Amilyen heveny lázgörcsökre emlékeztető akarással vágytunk Európához tartozni, hogy a soha el nem veszített európai szellemiségünket,
vallásosságunkat és műveltség-teremtő szerepünket megmutathassuk, olyan
gyorsan és kegyetlenül csalódtunk azokban a nagyhatalmakban, melyek nem
ránk, tehetségünkre, szorgalmunkra, történelmi múltunkra és igazságérzetünkre
voltak kíváncsiak, csupán nemzeti gazdaságunk bekebelezését és szétverését
óhajtották önös érdekeiket szem előtt tartva. Ezeknek a multinacionális áruházláncolatoknak sikerült elérniük azt, amit egyébként a bolsevik propagandának
sem sikerült közel fél évszázad alatt, hogy az európai parasztok megutálják egymást; a magyar parasztember a lengyelre, a szlovénra, horvátra és osztrákra fenekedjen, akivel pedig évszázadokon át tisztességes viszonyt ápolt, s összekülönbözzön olyan gazdákkal, az olaszokkal, franciákkal, spanyolokkal, görögökkel és
portugálokkal, akikhez semmiféle közvetlen kapcsolat nem fűzte korábban.
„Pénz-sípos” emberek sajátja a viszályszítás.
A globalizáció bajnokainak azt is tudomásul kell venniük, hogy a hagyományos életforma elvesztésével nem pusztán egy évszázadokon át gyökeret vert és
virágzó életforma múlik ki, de vele együtt embermilliók értelmes munkavégzésének, önbecsülésének és tisztességének is befellegzik, hiszen a város, a civilizáció
megújhodásának letéteményeseként hirdetett város, képtelen felszívni, eltartani
és megrendszabályozni ekkora tömeget, mely egyre inkább lumppá válik. A császárkori Róma megvásárolható és gerinctelen proletáriátusa született újjá a huszadik század második felében, szaporodásuk és gátlástalanságuk kétséget, vagy
még annál is komorabb érzést keltenek a jövőt illetően. Már csak annál az egyszerű oknál fogva is, mert e létezésének értelmét vesztett tömeg kíméletlen megfékezéséhez, hétköznapi megfigyeléséhez és szigorú ellenőrzéséhez, bizonyos

12

tiszatáj

hatalmi célok érdekében történő felhasználásához, irgalmatlanul kiterjedt, jól
szervezett és saját jogszabályaira is fittyet hányó erőszakszervezet szükséges. Ne
legyenek kétségeim: felállítanak ilyet csakhamar. Olykor az a határozott benyomásom, hogy a polgári szabadságjogoknak befellegzett, épp azok siettetik kiszenvedésüket, akik a leghangosabban védik létjogosultságukat. Ilyesfajta paradoxonok tucatjával rukkol elő a történelmi gyakorlat, mely csak tovább mélyíti a gyűlölködést és vádaskodást. Fordított utat járunk be, mint Mózes; vele ellentétben
a törvénytevőkből lesznek a törvényszegők: érdekeik függvényében és arányában.
Politikusaink kiváló példát mutatnak erre.
A magam részéről egyet tudtam érteni a francia színésznek azzal a megállapításával is, hogy a régiók és vidékek Európáját kell létrehozni, s nem pedig a fővárosokét vagy kormányokét. Borosgazda is lévén a színész, rögtön példaként
említette Bordeaux és Tokaj lehetséges együttműködését –, talán fogalma sem
volt arról, hogy miféle cifra nyomorúság és a borvidék hírnevéhez méltatlan életkörülmény található e tájon, számos gazda és pincészet állhatatos erőfeszítése,
nem csekély befektetése ellenére is. Krúdy Gyula egyik karcolata rémlett fel az
ínség kapcsán emlékezetemben: „Egyáltalában ki iszik manapság tokaji bort Magyarországon? Külföldön tán még akad olyan gazdag ember, akinek erszénye elbírja a folyékony arannyal felérő tokaji bor fogyasztását, de itthon, a bor hazájában legfeljebb csak a haldokló issza, mint az orvos utolsó rendelkezését, hogy jó
szájízzel nézzen szemközt a magyar a keserű halállal, az utolsó pohárral”. A minap, Tolcsvára menvén kedvemre való borért, az egyik borásznál nyolcvannyolcas hat puttonyos aszút kóstoltam, melynek literje húszezer forintot kóstált,
vagyis tanári fizetésem egynyolcadát. Kötve hiszem, hogy a kóstolásom eme ritka
alkalmán túl, valaha is illethetném ajkaimat efféle nemes nedűvel; beérem hát az
öreg száraz furminttal vagy félédes hárslevelűvel, mely a gyertyavilágnál megmutatja aranysárgaságát, és íze elbódítja haragvástól amúgy is nehéz fejünket.
•
Ahogy a színben meghúzódva az esőáztatta környező dombokat és hátsó kerteket szemlélem, hiányolom a madarakat, kertem vendéglőjének örökké éhes és
hálás vendégeit, akik szüntelenül köröznek a cserjék és virágágyások fölött, s mérhetetlen szorgalommal pusztítják a levegőben a rovarokat, szúnyogokat és egyéb
kártevőket. A mindig éneklő-csivittelő rigók, cinkék, kerti poszáták, rozsdafarkúak, füsti fecskék és fakopáncsok színpompás tollukat féltve, bizonyára megbújtak a terebélyes dió- és tölgyfák sűrű lombjai között. Az esőcseppek a fejem feletti
födémen szakadatlanul kopognak, az ereszcsatornában a víz egykedvűen csorog
alá, de ezen túl semmi más nem hallatszik, még a fák neszezése sem. A madarak
az egyetlen hűséges társaim magányomban: nehezen viselem hiányukat. Még
szobám falán is központi helyen lóg grafikus barátom Szent Ferenc kompozíciójához készített vázlata, melyen félig kitárt tenyérben kucorog egy didergő veréb.
Mintha ez a hosszas repüléstől elcsigázott madárka a védelemért és melegért

2006. január

13

cserébe, valamiféle üzenetet csiripelne el a tenyér tulajdonosának, kinek titokzatos léte képzeletünkre van bízva. Az égi hírhozók iránti szeretetből fogadtam
örömmel, hogy a tisztaszoba előtti eresz alatt, a gázvezeték csövére építette fészkét egy füsti fecskepár, s hihetetlen szorgalommal hozták az étket a fiókáknak.
Némelyek, mindenféle trükköt kitalálnak, miként tarthatnák távol e kedves és
szorgalmasan cikázó madarakat: szeretném, ha ezeket a tulajdonosokat maga az
Isten tartaná távol a létezés gondtalan örömétől. A neves grafikus mester vázlatai
szerettették meg velem a munkálkodásra és trillázásra sosem rest madarakat,
s nagy kedvvel szemlélem, ahogy az esőzés után, a nedves földből előmerészkedő
gilisztákat kapkodják föl, miközben egy ágról öngyilkos repülő módjára aláereszkednek; ahogy a mély bordó meggyet és kirepedt cseresznyét csipkedik a fák
legmagasabb ágain; s mindeközben hálát mondanak Istennek a bőséges termésért, s jókedvűen üdvözlik a természet többi élőlényét, ám pontban este nyolckor
valamennyien elnémulnak. Az a fajta alázat és szolgálni tudás hiányzik az emberekből, az a fajta szemérmes visszahúzódás és fészekre felügyelés, amely e pöttömnyi teremtmények sajátja. Sajnálom azokat, akik légpuskával vagy egyéb alkalmatosságokkal célba veszik a madarakat, hogy megöljék akár egyetlen példányukat is –; egy fotó tanulsága szerint, a vérbaj következtében megőrült Lenin
dobálta kővel a krimi tengerparton kagylót csipegető madarakat. A csúzlival madarakra lövöldöző és fészekfosztogató csibészek tettét, a szertelenség és léhaság
sem magyarázza, noha alig akad olyan falusi suhanc, aki életében legalább egyszer ne próbálkozott volna valamelyik galádsággal.
Bár nyáron szeretek sokáig lustálkodni ágyamban, a friss kávé elfogyasztása
után olvasgatni (hol egy híres művész naplóját, hol két társkereső lélek levelezését, legritkább esetben napilapot forgatok, mert nem szeretném hazugságokkal
szennyezni gondolataimat), valahányszor szólított valamifajta kötelesség, mondjuk horgászni mentünk a Bodrog-partra, vagy gombászni a hegyekbe, hajnali
négy óra tájékán volt az ébresztő: közvetlen a pirkadat idején. Legutóbb is, hogy
a baski portyára készültem, s a vörösfenyőből készített lakásajtón kiléptem a
kertbe, a fiatal gyümölcs- és diófák ágain ugrándozó, falevelek lapos kelyhéből
gyöngyharmatot ivó madarak önfeledt csicsergése olyasfajta otthonosság érzetével töltötte el bensőmet, mintha mindig is hajnalban igyekeztem volna a szőlőbe
dolgozni, a napszámba járó falubeliekkel. Az aranyosi völgyön keresztülvágva, és
a simai dombok között óvatosan kanyarogva érkeztünk a vadászházhoz, majd
a népdalban gyöngyharmatot ivó és fenyőmagot evő bujdosók jártasságával és ismerősségével hatoltunk be idős kádár barátommal a baski veszedelem idején
megszerezni vágyott rengetegbe. Órákig bóklásztunk a lombkoronák közt sávokban beeső fénytől impresszionista látványt nyújtó tölgyesben. Vizslák mohóságával kutattunk a zsemlebarna színű ízletes vargányáért, melyet frissen kirántva,
majonézzel szerettem igazán, vagy merészkedtünk a szinte áthatolhatatlan fenyvesbe, aranysárga csirkegombáért, melyet tejfeles-paprikásnak készítette el a ne-

14

tiszatáj

jem, piciny nokedlival, ahogy az egyik asszony javasolta. Ezeken a hajnali portyákon (szűk ösvényeken haladva fölfelé valamelyik dombtetőre, a kivágott tölgyeket, fenyőket, bükköket, nyárfákat szállító teherautók kerekének vágásában vetettük meg lábunkat) a helyes irányt a fejünk fölött szertelenül röpködő madarak
jelezték. Olykor szinte egy helyben lebegtek, olykor nekilódultak s egy kiálló faágon pihentek meg pillanatokra, nagyokat kortyoltak a levelek közt összegyűlt
harmatból, amíg bevárták, hogy utolérjük őket. A sárgás szirmait lepkéknek kínáló orbáncfű, és az apró, fehér, csillag alakú virágok ezreit szinte csokorba
gyűjtő csillagfű között gázoltunk át olykor, s az embermagasságú sövényt követtük, melyet a földi bodzabokor, a bőségesen termő vadmálna, és az éppen virágzó, tüskéivel kellemetlenül szúró szeder alkotott. Magam is pajkos gyermekké
váltam a szomjat oltó vadmálna marok számra evése közben, egyszerűen képtelen voltam ellenállni az újabb és újabb bokrokon magukat kellető illatos szemeknek. Jobb kezem mutató- és hüvelykujja közé csippentettem egy-egy ágat, s bal
kezem ujjait óvatosan használva, a mesebeli mackók ügyességével kopasztottam
meg a töviskes ágat terhétől. Akárcsak a valamikori suhanc, aki veresegyházi
nagyapja sértését nehezen tűrve, egy napra világgá ment a szadai dombok közé,
degeszre ettem magam, pihegni is alig bírtam. Köröttem gyöngyház lepkék kergetőztek, a narancssárga szárnyú, fekete pettyes, tenyér nagyságú lepkék, mintha
maguk is megrészegedtek volna az érett málna illatától, párban cikáztak a terebélyes bokrok ágai közt, s mire megérinthettem volna őket, a magasba szöktek,
akár a molnárfecskék a szájukba kapott szúnyoggal. Mire a nap felkúszott az égboltra, s majdnem felettünk állt, már kosárnyi gombával ereszkedtünk lefelé az
ösvényen a vadászház előtt hagyott autóhoz, s áldottam a barátomat, hogy ragaszkodott a hajnali keléshez, akár a kaszások, akik a harmatos füvet igyekeztek
elfektetni.
Mondjam ki bátran: szerelmese lettem a hajnalnak. A minap, hogy hajnali fél
ötkor kellett átautóznom a szerencsi állomásra vendégeimért, s az erdőn keresztül lehúzott ablakkal haladtam az országút bekötő torkolatához vezető úton, orromat megcsapta a harmatos erdő illata, a frissen előbújó gombák sajátlagos savanykás avarszaga, láttam a magam előtt tornyosodó hegyeket „pipázni” és mindehhez a madarak adtak hangversenyt, komolyan elgondolkoztam azon, hogy mi,
városiak, végzetesen elfelejtettük a hajnalhasadtát tisztelni, mert alig vagy egyáltalán nem ismerjük. Egynémely mestert leszámítva, mint például a péket, a vincellért, tejárust és sajtkészítőt, a gyümölcs- és zöldségkereskedőt, a szódást; vagy
némely szenvedély megszállottját leszámítva, mint a horgász, a vadász, a gombász, nőcsábász, a többség irtózattal beszél a hajnalról, mintha egy nem kívánatos ellensége volna, akit kerülni kell. A restség, a tunyaság, a vadaktól és csúszómászóktól, egyszóval a nem emberszerű létezőktől és a rengetegtől való félelem
távolságot teremt a városiak és a természet között, amely egyre inkább áthidalhatatlannak tűnik. Trottli bérházlakók lettünk. S ha egy kevesen szívesen barangol-

2006. január

15

nak is a települést övező erdőkben, inkább az acsarkodásból, a koncért tülekedésből való „kikapcsolódás” vágyával, semmint a természetbe ojtódás szándékával teszik, s egy-két órányi bóklászás után elégedetten térnek meg otthonukba,
a televízió elé telepedve, a sörös poharat nyakló nélkül emelgetve nézik a bugyuta
szappanoperákat. Olyan óriássá vált a városlakók és a természet közti távolság,
hogy sem a kékes-lilás égbolt meghasadt kárpitja mögül előbúvó, a hegyoldaltól
elpattanó nap korongjának egyre aranyosabbá és fényesebbé válását nem vagyunk képesek lelki szemeink elé idézni; sem a harmatos fűnek és felsarjadt
gyomban rejtekező gyógynövényeknek, virágzó bodzafáknak és vadrózsa bokroknak az illatát nem tudjuk fölidézni; sem a tiszta madárfüttyöt nem bírjuk fölfogni
az agyunk finom lemezecskéivel, mivel örökös zörejek és zajok karcolják föl sima
felületét.
Veszteségünk már-már helyrehozhatatlan, mivel nemcsak felületi tüneteket
regisztrálhatunk. Sajnos nagyobb a baj, mint gondolnánk, ugyanis képességeink
megkopásával együtt azon érzékszerveink elsatnyulása is megfigyelhető, melyekkel valaha biztosan tájékozódtunk a természetben. Emiatt félünk és borzongunk,
gyűlöljük a bogarakat, hernyókat, csigákat, siklókat és gyíkokat, s eszeveszetten
pusztítjuk valamennyit, ha az utunkba kerülnek. Ha a hadakozásban kudarcot
vallunk, visszamenekülünk a városi zugunkba. Egyik barátom felesége mondotta
a házamra és kertemre: nomád hely, mely megjegyzés sokkal inkább saját minőség nélküli életéről, pótszerek és gyógyszerek iránti vonzalmáról, a természetes
létezéstől való borzongásáról árulkodott, mint bölcseletéről.
A hajnalhasadtát szemlélni, az ébredező létezők összeszámlálhatatlan változását, irigylésre méltó munkálkodását számba venni olyasfajta rítus, mely az örökkévaló előtti tisztelet és természetbeolvadás szerves része. Talán a költői remitologizációs törekvések értelmezhetővé avatják azt a benső szenvedélyt, mely a menthetetlenül romantikus lelkek és a természetbúvárok sajátja.

16

tiszatáj

VITÉZ GYÖRGY
„Hol vagytok ó, felzengő állomások
CHATELÉT. CITÉ,-ST MICHEL, ODEON”
(Radnóti Miklós: Párizs)

Földalatti
Milyen rég volt, hogy ez az újmódi Orfeusz
Leszállt a gépesített francia alvilágba
S megütötte orrát a testszag és az ózon.
Oh, mennyit változott az Alvilág azóta*
Világot jár megannyi orfeusz
Más kontinensek kapuin ereszkednek le
Sebes mozgólépcsőn: szól a nem lanton produkált Muzák
Fényes hirdetések az elsuhanó falakon,
Euridiké szöszke feje mosolyog negédes plakátról,
És persze Fónné karattyol a lépcső alján.
Az én fülemben más állomások zengenek:
snowdon, atwater, peel, mcgili, place des arts**
Itt nem bolyonganak szomorú árnyak
(csupán gyanús személyek a sín mellett éjfél után.)
A testszagot elnyomja az illatszer
S az ózont inkább hegesztők szippantják.
Offenbachról (is) szerettem volna írni
S dudolni: rata titi tá tá riti tati tátá
Párizs orfeum, alvilág anno 1890
Százhuszonhat város metrói rohannak
Az újjáépített alvilág csempés, acélos tükrös beleiben.
*
**

Az internet Subway Page 126 metróval rendelkező várost tart nyilván. A hálózatok térképei és az
összes állomások nevei is föllelhetők az oldalakon.
Montreáli metróállomások.

2006. január

17
Furcsa nevű állomásaik fölzengenek
S az egyre inkább föld alá búvó
Eltévedt emberiségről dalolnak.
Erről szerettem volna írni.

És akkor
HALÁLT VIRÁGZOTT LONDONBAN A CSÚCSFORGALOM:
RUSSEL ROAD, KING'S CROSS, EDGEWATER ROAD.
Hús, vér ragacsozta össze az egymásba gabalyodott acélrudakat
S az adamant rudak szilánkjai végigszóródtak a rettentő alagútban.
Apró ördögök járták a kánkánt, de persze Fónné
Tovább kárált a lépcső alján. (Már ami a lépcsőből megmaradt.)
Orfeuszt nem a furiák tépték szét. De hádesz föléledt,
Kháron ladikja süllyedőben. Habzik a Styx és az Acheron.
Ó hogy ti megvagytok még, felzengő állomások:
DEÁK TÉR, OPERA, OKTOGON, BAJZA UTCA
(a dalnokok itt rendszerint kiszállnak)
s az utasokat (egyelőre) békében hagyták
a hátizsákos kiszámíthatatlan száműzött lelkek
akik kéretlen az antik fúriák helyébe léptek.

18

tiszatáj

HATÁR GYŐZŐ

Neutrínó
Toró Tibornak Erdélyországba

eltűnök mint a neutrínó
átütök minden falon
cikázok mint a neutrínó
són borson asztalon
bombázok mint a neutrínó
görgő égitesteket
tejútak vásznán neutrínónép rajzolgat festeget
átütök mint a neutrínó
szikla víz nehezén
megvillanok de nem feneklem
meg az istenek kezén
nincs az a vonalmágnességes
lövellő villámvonat
hogy utolérje neutrínót
az én suhanásomat
szóródom mint a neutrínó
valamerre elterül
az űrmindenség s meg-megújul
azon-teremtetlenül
csak én tudom a neutrínó
mert bejárom hogy mi van
az égözön fenékig-őrlő
rettentő tárnáiban

2006. január

19

VÁRI ATTILA

Szemfedő
Lassanként feledésbe merült a Súrlott Grádicsnál a retortában talált, hamis ékkövekkel kevert rézgálic története, a mindent felbolygató árverés, Lujza, a porcelánbaba-múmia különös halála. Bár mostanában, (s ez a meghatározás inkább
úgy lenne pontos, hogy a Lujza eset óta,) egyre többször beszéltek különös sorsú
asszonyokról. Egy délutáni sörözés alkalmával, a náluk jóval fiatalabb, tacskókorú rajztanár, aki csak most készült nyugdíjba, s aki soha sem ült a törzsasztalhoz – igaz, ami igaz, Ötödik Békai nem is hívta soha, most is csak átbeszélt.
Duplafröccsöt rendelt, ami azt jelentette, hogy hosszabb története van a többiek
számára.
– Nincs az a férfikegyetlenség, ami fel tudna érni némely nők iszonytató szokásaival. Nem akarom untatni magukat, de el kell meséljem azt a falut, ahol szabadságaimat, szabadnapjaimat töltöm… Akkor, amikor hétvégi házat kerestem,
olyan helyen szerettem volna tölteni a nyaraimat, ahol csöndes, halk-szavú emberek élnek, s ahol még tiszták a hegyi patakok is.
– Azt hittem, hogy kezemre játszik a szerencse, amikor egyik képeslapunkban
riportot olvastam egy faluról, amely nemcsak arról híres, hogy a világörökség része, de nevet szerzett magának az itteni nők népviselete, s az a tény, hogy a férfiak egyáltalán nem járnak kocsmába.
Este asszonyok ülnek az asztalok mellett, a csapos is nő, s kártyázás, részeg
duhajkodás helyett énekelnek. Népdalok és madrigálok, virágénekek és zsoltárok
hangzanak el, hiszen az itteni asszonykórust Japántól Fokföldig, Lapföldtől Argentínáig mindenhol megszerették, ahová eddig eljutottak.
Házat kerestem, de mert gyűlölöm a hivatalokat, a feleségem intézte annak
a romos műemlék háznak a megvásárlását, amit aztán felújítottunk, s a benne talált kétszáz évesnél is régebbi bútorok restaurálása után olyannak hittük, amilyen új korában lehetett ez a barokk épület.
Eleinte csodálkoztam, hogy minden szerződésben csak a feleségem neve szerepel, de nem találtam gyanúsnak. Haszonélvezeti joggal én is ott voltam a papírokon, s közel a hatvanhoz, sem én, sem a feleségem nem akart válni, így nem
igazán zavart a dolog.
A rendszerváltás után, akkor, amikor minden faluban kopjafákat avattak a második világháború hősei és áldozatai emlékére, itt nálunk, az Alabástrom-völgynek nevezett híres kirándulóhely központjában is háborús emlékművet állítottak,

20

tiszatáj

a furcsa csak az volt, hogy rögtön a beszentelés másnapján történt valami az emlékoszloppal.
Nem a formája, még csak nem is az anyaga változott. Hanem az a tény, hogy
a több mint száz férfi nevét, amelyeket névsor szerint véstek az erezetlen fehér
márványba, s amelyek mellett ott volt a születési dátum, mintegy díszként, egészen más betűkkel bevésve, egy női név zárt le, amely eredetileg, az avatáskor,
nem volt ott. Talán az éjszaka leple alatt véste be valaki: MÁRTA (1884–1944).
Napokig faggattam az embereket, hogy ki volt ez a Márta, s csak egészen lassan állt össze a kép.
Eleinte senki sem akart beszélni. De mert úgy szedtem rendbe a portát, hogy
csodájára jártak építészek és laikusok egyaránt, s kapcsolataim révén elintéztem
a falu útjainak teljes felújítását, a vízi malom renoválását, amelyet törpeerőműként a falu kivilágítására használtunk, az emberek kezdtek maguk közé valónak
számítani. És akkor aztán, félve ugyan, de el kezdett mesélni az egyetlen öregember, a falu háborújának egyetlen férfi túlélője, akit kamaszfejjel vittek ki
a frontra, s aki nyolcévi hadifogság után került haza, s aki bár nem látta, de ismerte az itthoni történéseket.
– Hát, az a Márta – kezdett beszélni, s utána minden nap átjött, megitta pohár borát, s újabb és újabb adalékokkal bővítette Márta, a halálakor nyolcvan negyedik évében járó öregasszony történetét.
Márta, akit soha senki sem nevezett néninek, olyan kortalanul volt öreg, hogy
még a legvénebb emberek sem tudták pontosan, vajon fiatalabb, vagy idősebb-e
náluk?
Márta haja ó-ezüst színű volt, de arca ránctalan, s a szemei úgy ragyogtak,
mintha kamaszlány lenne, s hogy mindezt még fokozza is a természet, szemüvegére sem volt szüksége ahhoz, hogy újra és újra befűzze a tűbe a cérnát.
Mert Márta, semmi egyebet sem dolgozott egész életében, mint varrt. Egészen
pontosan valamit varrogatott, amiről hajdanában azt mondták az emberek, hogy
a menyasszonyi fátyla, aztán meg azt is, hogy talán szemfedő.
Nem varrónő volt, csak egy nő, aki egy több méter hosszú, asztalszélességű fehér selymet hímzett, bár néha inkább úgy tűnt, mintha bontaná az anyagot, mert
szálakat húzott belőle, amelyeket tűbe fűzött, s azzal öltögette azokat a mintákat,
amelyeket soha senki sem látott, mert rögtön eltette a munkát, ha valaki megrántotta a kapufélfán lecsüngő spárgát, amitől a tornácon csilingelni kezdett egy rézcsengettyű.
Már évek óta tartott a háború a nagyvilágban, de itt a völgyben csak két eseményt jegyeztek meg az emberek.
Az egyik, hogy pünkösd vasárnapján berobbantották a völgy északi végében
a vasúti alagutat, a másik, hogy aztán Szent Mihálykor a völgy sorsa beteljesedett,
mert éjszaka, mintha tűzijáték lenne, sorozatos dörgések és égbe villámló fények
kíséretében megsemmisítették a vasúti hidat is. A falu kijárat nélkül maradt,

2006. január

21

nem működött sem a távíró, sem az egyetlen telepes telefon, s így hónapokra elszakadtak a külvilágtól.
A keskeny völgyben, mintha a folyó, út és vasút hármas zsinórjára fűzték
volna föl, gyöngysorként álltak az egyforma méretű házak, amelyeket olyan hasonlóra építettek, mintha csak egyetlen házat szaporított volna sokszoros ikerré
az isten.
Magas mészkő alapjuk volt a házaknak, úgy néztek ki, mintha emeletesek lennének, az utcára nyílott a pince boltozatos bejárata. A tornác előtt mindenik udvaron körtefa, s a gémes kutak helyét is szinte vonalzóval mérték ki, mert olyan
katonásan sorjáztak, hogy nyári délutánokon mindenik ágasfa árnyéka éppen
a szemközti kút itatóját érte.
Márta a hármas-tagolású ház középső szobájában dolgozott, ott, ahol a hajdani aranybányákból tehetőssé gazdagodott falu szokása szerint, városias bútorok voltak.
Topolya berakású, intarziás habos-kőris komód, ovális asztal, körötte szalmafonatú ebédlőszékek. Az egyik fal mellet pohárszék, a másikon a mahagóni
színű állóóra, s a fehérre meszelt szoba falainak minden látható pontján, széles,
aranyozott rámában, üveg alatt, messzi itáliai tájakat ábrázoló festmények, amelyeket az arany-telérek kimerülése előtt, egy olasz festő festett és árult, aki lefüggönyözött szobájában úgy dolgozott, hogy soha sem zavarta, vagy érintette meg
az Alabástrom-völgy szépsége.
Márta varrt.
Pünkösd és Szent Mihály napja között ötször cserélt gazdát a falu, s csak onnan lehetett tudni, hogy kik is az éppen győztesek, hogy hegyi állásaikba vonulva,
németül, vagy oroszul énekeltek azok, akik néhány órával korábban, géppuskák
és kiskaliberű ágyúk sorozatát adták le a szemközti oldal ellenséges állásaira.
A rokkant postás, aki még a háború elején veszítette el jobb lábát, az egyetlen
férfikorú ember, hiszen a többieket tizenöt és hatvan között már a harcok kezdetén elhajtották a frontra a csendőrök, szóval a féllábú postás azt terjesztette
a faluban, hogy csak azért kergetőzik egymással a két, szakasznyi katona, hogy alkalmuk legyen leöldösni a megmaradt állatokat.
Azt is mondta a harcok szünetében, hogy tulajdonképpen, szerinte, mint katonaviselt ember mondja, hogy mind a két csapat katonaszökevényekből áll,
mert az is lehet, hogy régen vége van a háborúnak.
Márta varrt, de a fehéren a fehér hímzés csak akkor látszott, ha a reggeli nap
besütött a szobába, s ilyenkor a hímzés rombuszai, és a szegélyeket kihangsúlyozó
láncolatos minta között, megelevenedtek a virágok és a madarak.
Rózsák és pávák, kakasok és tölgylevelek váltakoztak, némelyek kidomborodtak, másokat a kihúzott szálak nyomán keletkezett lyukacskák körbevarrásával
alakított, s a súlyos damaszt-selyem olyan könnyűnek tűnt az ábrák miatt,
mintha nem is anyag lenne, hanem valamilyen csipke, és amelynek évekkel ko-

22

tiszatáj

rábban elkezdett eleje már szépen sárgult is az idő múlása, vagy a sokszori tapogatás miatt.
A katonák éppen csak annyit maradtak a villámfoglalások után, hogy a levágott állatokat nagyhírtelen megfőzhessék, kapcát tépdessenek a házakban talált lepedőkből. Némelyik megnyíratta magát a borbély özvegyével, s mintha csak
egymásnak adták volna oroszok és németek a címeket, tudták, hogy hol lakott
a cipész, amíg el nem vitték a háborúba, akinek vénséges apja, bár mestersége szerint bognár volt, cserzetlen, a néhány napja levágott száraz marhák bőrével
megtalpalta csizmáikat.
A rajztanár elhallgatott, aztán kiitta fröccse maradványát, s újat rendelt, s a rövid szünet alatt rá is gyújtott, s hagyta, hogy a többiek kommentálják az eddigi
történetet.
Mert nem volt olyan település a környéken, amelyik két-háromszor ne cserélt
volna gazdát, s a rajztanár gyanakodva figyelte Ötödik Békait, aki olyan szótlan
lett, mint amilyennek soha senki sem látta, s fröccs helyet egész deci szürke mezei rumot rendelt.
Szóba kerültek olyan események, hogy például egy hegyivadász zászlóalj utóvédje, a kanyargós út miatt azt hitte, hogy ellenség közelít, s tüzelni kezdett saját
felderítőre, majd az elővédre is, mert úgy kanyarodott a szerpentin, mintha ott
messze, éppen velük szembe vonulnának föl az ellenséges csapatok.
– Folytassa – mondta sürgetően Ötödik Békai, s a pedellus, aki egyvégtében
azon gondolkodott, hogy honnan olyan ismerős a vég selyem, és a hozzá párosuló
Márta név, most már sejteni kezdte az igazságot.

– Azt is tudták mindkét sereg szállásmesterei, hogy hol lakik a tanító kisaszszony, mert a rövid beszállásolások idején, ha éjszakára is maradtak, mindig nála
kötöttek ki a parancsnokok – folytatta a rajztanár, s hozzátette: – nem akarom
fényezni a történetet, de muszáj részletesen mondanom, különben nem lesz érthető a dolgok mikéntje.
– Természetesen – bólogatott Békai, aki legszívesebben lélegzetvétel nélküli
előadás módban szerette volna hallani Márta történetét.
– A foglalások és visszafoglalások békésebb órái alatt volt idejük a katonáknak arra is, hogy a községházára ünnepélyesen kitűzessék a vörös lobogót, vagy
azt a másik vöröset, a horogkeresztes zászlót, s minden alkalommal, mintha csak
előre megírt forgatókönyvet követnének, oroszok és németek, kinevezték elöljárónak a vízimolnár feleségét, egy csinos, de nagyszájú, nagydarab szőke aszszonyt.
Márta csak varrt, nem érdekelte a kinti háborúsdi, mint ahogy nem érdekelte
már ebben az ezredévben az sem, hogy tavasz van, nyár, vagy ősz…

2006. január

23

Mert a féleszű cselédlánya gondozta a baromfit, kezelte a telket, s ha éppen jó
volt a birtoknak is beillő kertben a termés, a bolond lány vitte szamárkordéval
malomba a kukoricát, s cserélte búzalisztre a krumplit, hogy legyen, amiből aztán
kenyeret dagasszon hetente egyszer.
Olyan volt ez a foglalással és visszafoglalással tarkított háború, hogy talán
máshol békének lehetett volna nevezni, de a férfiak hiánya, s a tanítókisasszonyból, jegyzőnéből, orosz foglalás esetén egy szocdem munkás feleségéből, német
világban a tiszteletes asszonyból megalakított bizottság, nemcsak zászlókat cserélt, de kidoboltatta az éppen esedékes rendszerváltás következményeit is.
Hogy minden embernek harcolnia kell a plutokrata zsidó bolsevizmus ellen…
Vagy azt, hogy „világ proletárjai egyesüljetek”, ez a harc lesz a végső, és Sztálin elvtárssal az élen elkezdjük a kommunista világ építését, ezért, mindenki
szolgáltassa be a telekkönyvi kivonatát, s hogy a községháza, ezentúl nem folyósít
hadisegélyt azoknak, akiknek családtagjai a hős Vörös Hadsereg ellen harcoltak.
Ergo senkinek, de pénz amúgy sem volt, azt vagy elvitték a németek, vagy
megtalálták és elégették az oroszok.
Minden bevonulásnál a tanítókisasszony és a szőke molnárné volt a leghangosabb, s a triumvirátus csak annyiban változott, hogy hol a tiszteletes asszony, hol
pedig a szocdem felesége állt be harmadiknak az éppen esedékes zászló felvonásához. Itt nem is háború folyt, az ellenséges csaptoknak sikerült megteremteniük
egy új matriarchális társadalmat, amely azóta is diadalmasan él, s a faluval kapcsolatos összes iratok, szerződések, engedélyek, előfizetések és pénztári bizonylatok, mind az asszonyok nevére készülnek, s a háború után felcseperedő fiúknak
még felnőtt korukban sem okozott gondot, hogy a tanács döntése alapján házasságkötéskor nekik kell fölvenniük feleségük családi nevét.
A háború tehát folyt, folydogált.
Csak a zászlók váltakoztak, és az, hogy a kolontos libapásztor lányra, Rebekára, akinek vörös haja volt, s a szüleit nem ismerte senki, német bevonulások
után a tiszteletes asszony fölvarrta a sárga Dávid-csillagot, amit aztán a szovjetek
visszatérte, a zászló ünnepélyes felvonása után, a szocdem munkás felesége ünnepélyesen levágott a lány ruhájáról, s beszédet mondott a nemzetiségek egyenjogúságáról, nem különben az antiszemitizmus fasiszta voltáról.
De sem a lelkészné, sem a szocdem felesége nem tartottak haragot, a háború
után is egymás mellett ültek a kóruspróbákon, s amikor meghalt a pap, az akkor
már kommunista párti szocdemné javasolta marxista-leninista esti egyetemre
a fiatalos özvegyet.
Márta varrt, de inkább már csak igazgatta a mintákat, s egyik reggel arra
kérte a cselédet, hogy a nagycseberbe merjen vizet a kútról, s szűrjön bele, de
csak annyi hamulúgot, hogy éppen-éppen síkos legyen tőle a víz.

24

tiszatáj

– Készen vagyok vele – mondta, s fölnyalábolta a több méter hosszú anyagot. –
Most már csak ki kell mosni, kékíteni, szárítani, mert ez az őszi nap, habár már
gyengécske, de azért még fehérít egy kicsit rajta…
A községháza előtt éppen a Horst Wessel liedet énekelték a négyszögbe sorakoztatott iskolások, s Márta nem tudta pontosan, mint ahogy a falu sem, hogy ez
most a hatodik visszafoglalás, vagy éppen az ötödik foglalás vége lehet?
A vörös lombbú nyírfákkal tarkított fenyves szinte lángolt az őszi délután vakító fényében, s Márta kiment a fonott dróthálóval kerített baromfiudvarra, mert
megkívánta a lágy tojást, amelyet mustárral és tejföllel keverve szeretett enni.
A szomszédasszony, Ilona ment el a ház előtt, hangos heilhitler köszönéssel
lendítette előre a karját, s Márta csak aznap, a köszöntés hangsúlyából értette
meg, hogy válaszolnia kellett volna, nemcsak most, de minden alkalommal, akkor is, amikor Ilona „szabadság elvtársnő” köszönését hallotta.
Akkor, a hímzés befejezése után jött rá, hogy az a másik is neki is szólhatott, s
mert köszönni tisztesség, fogadni kötelesség, ahogy azt hajdanában tanulta, neki
is hasonlóan kellett volna üdvözölnie szomszédját. „Heil Hitler… Szabadság elvtársnő.”
De Márta nem tudta, vagy talán nem is akarta tudni, hogy mi történik hónapok óta a faluban, s közömbösen válaszolt azon az utolsó előtti reggelen: szervusz
Ilona.
Azon a végzetes, utolsó előtti napon, nem engedte, hogy a cselédlány áztassa,
mossa sok-sok esztendejének munkáját, s már besötétedett, amikor az utolsó
tisztáló vizet is leöntötte a végtelen hosszú anyagról. A hímzés patyolat tiszta
volt, s amikor centiméterenként végigvizsgálta, csak akkor jutott eszébe, hogy,
nincs amire kiterítse ezt a hatalmas kézimunkát.
– Leakasszuk a kútostorát, s akkor a gémre akaszthassuk, ha két rétileg fogjuk – mondta a cselédlány.
Mártának tetszett az ötlet, s hogy a vas rozsdája nehogy befogja a hímzést,
a kútostort tartó vaskarikát vastagon bepólyálta, s a kútkávát fedő deszkákra is viaszosvásznat terített, mert azt akarta, hogy hófehér-tisztán kerüljön le a szárítóról
az, amiről talán maga sem tudta, hogy minek is készült annyi évtized munkájával.
Gyapjúfonalból csavartak vastag zsinórt, hogy rögzíthessék az anyagot, mert
attól félt, hogy a kenderkötélből kioldódhat valamit a nedvesség, ami megfogja,
elszínezi, s Márta örült, hogy fújni kezdett a szél, mert azt remélte, hogy reggelig
így meg is szárad az anyag.
Bement a házba.
Évek óta nem érzett olyan ürességet maga körül, mint most, hogy nem látta
az asztalon a munkát, s egy régi bonbonos dobozból az asztalra öntötte az elkoptatott hegyű varrótűket. Őszintén kíváncsi volt arra, amit anyja mondott több

2006. január

25

mint hatvan esztendeje: „ezer tűt is elkoptatsz, ha madeira mintát akarsz hímezni ebbe a végtelen anyagba.”
De nem tudta megszámolni a tűket. Szorosan egymáshoz tapadtak, mintha
összeragasztották volna őket, s a doboz aljához tapadva megtalálta a mágnest,
amelyre soha nem volt szüksége, mert szemüveg nélkül is megtalálta a szőnyegre
esett tűket.
Delejező – jutott eszébe az, ahogy apja a mágnest nevezte. Aztán apjáról
eszébe jutott az állóóra, s az üvegajtaját kinyitva, előszedte a kulcsot, amivel az
órát szokták felhúzni, de amelyik már évtizedek óta nem járt. Még apja halálakor
megállította egy babonás rokon, s özvegyen maradt anyja nem akarta hallani az
óra, negyedenként fölhangzó kondulását, azt mondta, hogy egész házassága alatt
csupán negyedeket szendergett az iszonyatos bongás, s az azt követő visszhang
miatt.
Márta felhúzta az órát, s találomra kilencre állította a mánusokat.
– Miért ne lehetne éppen kilenc? – kérdezte félhangosan, aztán lefekvéshez
készült, s nem tudta, nem tudhatta, hogy ez lesz élete utolsó ágyban töltött éjszakája.
Nem tudhatta, hogy egyben ez lesz élete leghosszabb éjszakája is, mert ő is
felébredt minden kondulásra, s még a becsukott hálószoba ajtón keresztül is
hallotta az óra férfiasan komoly, ünnepélyes lassúságú kettyenéseit.
Hajnalban, két óranegyed között éppen elszenderült, amikor iszonyatos fegyverropogás rázta föl álmából.
Puskák és géppisztolyok, ágyúk és gépfegyverek hangja mellet most valami
szokatlan is keveredett a zajba.
Emberek diadalordítása, sikolyok, parancsszavak és ismeretlen káromkodások özöne zúdult Mártára. Olyan hangok, amilyeneket csak azok hallhatnak, akik
egy roham kellős közepébe kerülnek.
A német vezényszavak egyre halkultak, s amikor valaki betörte házának kapuját, Márta, már csak orosz kiabálást hallott maga körül.
Szuronyos, lerongyolódott ázsiai kinézetű katonák törték rá az ajtót, s Márta
nem értette, miért rángatják ki az ágyból, miért mutogatnak száradó hímzésére,
s miért fenyegetik ököllel, fegyverrel?
Nem értett semmit, már azt sem értette, amit késő reggel a hajdani bányamester vénkisasszony lánya fordított neki.
Libusa, az oroszok tolmácsa, cseh volt, s bár itt született jóval az első háború
előtt, amíg szülei éltek, csehül beszéltek egymás között a családban, s így valamit
értett abból szláv tudása miatt, amit az oroszok mondtak neki.
– Azt kérdezi a tiszt, hogy miért csaptad be őket.
– Én nem csaptam be senkit – mondta Márta, aki vacogott a hidegtől és a félelemtől, s akinek eszébe sem jutott, hogy szégyenkeznie kellene, bár férfi, fiatalon elhunyt apján kívül még soha sem látta hálóingben.

26

tiszatáj

– Azt mondja a tiszt, hogy német vén kurva vagy, és azért tetted ki ezt a nagy
fehér zászlót, hogy kelepcébe csald őket, mert még nem is mentek ki a faluból
a németek…
Márta, a jelzőtől, amit rá senki sem mondhatott volna soha, sírni kezdett.
Az orosz hadonászott, kiabált, aztán a hosszú szózuhatagból Libusa lefordította, azt, amit értett, hogy agyon fogják lőni, de előbb ítélkeznek fölötte.
Kihozták a szobából az ovális dohányzó asztalt, a székeket, s az udvar közepére tették. Vörös zászlóval terítették le a fehér abroszt, s mielőtt bevezették
volna a tanítókisasszonyt, a molnárnét, a szocdem feleségét, akik a tárgyaláson
a bíróság szerepét kellett betöltsék, a tiszt hosszasan beszélt velük a kapu előtt.
A három nő helyet foglalt az asztalnál, s a tanítókisasszony visítozva kezdte
mocskolni Mártát.
– Németbérenc szuka. Kirakta a fehér zászlót, hogy a szovjet eltársak azt hihessék, hogy a németek meg akarják adni magukat.
– Öt halottjuk lett emiatt a nagy honvédőknek – mondta a molnárné. – Öt
szovjet katona vére szárad a maga lelkén.
– Az ilyen halált érdemel – mondta a szocdem felesége, aztán Libusához fordult. – Mond meg a tisztnek, hogy az ilyen megérdemli a halált.
Márta félőrült volt a félelemtől, s mint akiben már egy csepp élet sincs,
hagyta, hogy egy ronggyal bekössék a szemét, aztán egy orosz katona hátra kötözte a kezét.
Érezte, hogy a kötél végét rábogozták a kútágasra, s abban a pillanatban hallotta is az első lövést is.
Egészen közel, a feje mellett süvített el a golyó, aztán sorozatokat hallott, gránátok és ágyúgolyók robbanását, és német hangokat, orosz kiabálást, s percekkel,
talán órákkal később a tiszteletes asszonyt is, ahogy németül beszél valakivel.
Németül beszéltek, de ismét hallotta a tanító kisasszony fejhangját, a molnárné rikácsolást.
– Semmi bajunk nem lett volna, ha nincs ez a cemende.
– Hat halottjuk és sok sebesültjük van a német kamerádoknak – mondta
a tiszteletes asszony. – Ezért ki fogják végezni.
Márta nem tudta, hogy ébren van, vagy csak álmodik, s nem látta bekötötte
szeme miatt, hogy ki, és hogy kikre lövöldöznek, csak hallotta a távolodó hangokat, aztán nagy-nagy némaság vette körül.
– Él a tekintetes kisasszony? – kérdezte a cseléd. – Mert ha még tetszik élni,
hozok egy kést és elvágom a kötelet.
Márta még élt.
A lány levette a szeméről a kötést, s most már láthatta azt, hogy az udvara tele
van hullákkal.
Egyik oldalra az oroszokat fektették, a másikra a németeket, s a két csoport
közt, mint egy egyszemélyes ravatal, ott állt a fehér abrosszal letakart asztal,

2006. január

27

amely mellé, két oldalra csúszott le a vörös zászló és az a másik, a horogkeresztes, a németeké.
Amire magához tért kissé a borzalomból, a cselédlányt nem látta. Az nem volt
sehol. Márta egyedül maradt, német és orosz hullák, elnyomók és felszabadítók
holtteste között.
Márta két napig volt kikötve.
A katonáknak nem volt idejük arra, hogy kivégezzék.
A kolontos cselédlányt, hol az oroszok, hol a németek vitték magukkal, s csak
harmadnapra került haza. Akkor, amikor elcsitultak a harcok, s mindkét csapat
elvonult végleg a környékről.
Márta még élt.
– Jaj istenem – mondta a cselédlány, de Márta, háttal a kapunak, nem láthatta, hogy visszajönnek az asszonyok. A két fennforgó, a tanítókisasszony, a szép
molnárné, de jött a szocdemné és a tiszteletes asszony is.
– Minek él az ilyen – mondta a molnárné.
– Dögöljön meg – visította a tanítókisasszony, s a férfiak nélküli falu két örökkön hatalmát fitogtató némbere egyszerre ugrott neki a még mindig megkötözött
Mártának.
Karmolták, marokszámra tépték a haját, háborút és békét emlegettek szovjet
továrist és német kamerádot, Márta bűneit sorolták, aztán a tanítókisasszony
megemelte a kútágasra erősített hatalmas követ, és teljes erejéből fejbe vágta
a megkötözött áldozatot.
A szikladarab leszakadt a gerendáról, s a súly letaglózta Mártát.
Már nem élt.
A súlyát vesztett gém, rajta a fehérrel hímzett damaszttal, a kútkávát borító
deszkára, viaszosvászonra hullott, s mintha csak a szimmetria kedvéért lenne ott
Márta holtteste a gémhez kötözve, az egymásba illesztett fák hirtelen mozgása
miatt derékból előre billent, ernyedt nyakán a feje olyan mozdulatokat tett,
mintha az ellensúly nélkül himbálózó kútgémet utánozná, vagy egyetértően bólogatna.
Tarkójából az ösvényre csorgott a vér, s akkor a feltámadó szél fölkapta
a csomóba hullott selymet, s tetőtől talpig betakarta vele az oszlophoz kötözött
élettelen testet.
A vér átütött az anyagon, s a cselédlány tágra meredt szemekkel nézte, hogy
ott, ahol virágok, madarak voltak, ahol vastagabb volt, ott fehéren marad a damaszt. Csak a kivarratlan részeket színezte vörösre a vér.
– Így mesélte nekem a falu egyetlen férfi embere, – mondta a rajztanár. – Az
egyetlen, az, aki beszélni mert az asszonyterror miatt, aztán a Nap felé tartotta
vörösboros poharát, arcára vihar előtti naplemente bíborvörös körét rajzolt a fény.

28

tiszatáj

– Itten, azóta is mindig asszony volt a bíró, a párttitkár, a tanácselnök, a polgármester, orvos, állatorvos. Még férfi tanár sem volt itten ötven esztendeje.
Minket éppen hogy semmibe sem vesznek. Mind szépek, és mind nagyon gonoszok…
– Aztán, azt hogy Márta, én véstem bele az emlékkőbe – mondta, amikor már
indulni készült.
– Egyedül maradtam, az udvaromat néztem, a házat, amelyet a községtől
vettem, s mert negyven évig állami tulajdon volt, és nem igényelte vissza senki,
megvásárolhattam. És Márta történetének befejezése után biztosan tudtam, hogy
a házak, bár egyformák mind, mert Mária Terézia korában, a hajdani osztrák bányamérnök tervei szerint épült itt minden, nos a házak közül az egyetlen, ahol
valami borzalmas dolog történt, éppen az enyém.
– És most már azt is tudom, mi volt az az anyag, amelynek még kivehetőek
voltak madaras-virágos mintái, amely még nem enyészett egészen semmivé,
s amiben azokat a csontokat találtam a vezetékes víz árkának ásásakor, amelyeket
a baptista prédikátornő, a reformátusok papnője, s tisztelendő hiányában egy görög-katolikus apáca temetett el a temető árkába, messze az utolsó sírok keresztjeitől is.
– Az egyszerű deszka fejfára, a rajztanárnő égette be a nyomtatott nagybetűket: „Ismeretlen”.
– Soha sem volt senki ismeretlen lény ezen a földön. Mindenkinek volt apja,
anyja… – mondta Ötödik Békai. – Mártát, egyebekért, Fidéliának is hívták, s mielőtt meghalt volna a nővére, az itteni állomásfőnökné, még az első háború előtt,
Fidélia itt lett volna férjhez adandó, s vidámabb, pajkosabb volt harmincévesen,
mint sok bakfis…
A rajztanár hitetlenkedve nézte Békait, aztán eszébe jutott, hogy a padlás limlomjai között, megsárgult fényképet talált, melyen MÁV egyenruhás férfi tiszteleg valami, vagy valaki előtt.

2006. január

29

CSIKI LÁSZLÓ

háromkezes
*
minden éjjel felébresztettelek
hogy elmondjam neked
a lombot a falat
azt hittem talán
pótolhatom
álmaid szavaimmal
aztán már nem hagytalak elaludni sem
féltem átálmodod magad a …
de sose merted
és akkorra már nem maradt
mesélnivalóm
csak a lomb a fal
néztelek csupán a sötétben
és elképzeltem hogy megérted
itt maradsz magadnak élsz
én elmehetek
lomb alá falig
*
ott volt aztán az a kisgyerek
egy kertben volt lomb alatt
vagy ezüst repülőn
velem vagy veled

30

tiszatáj
nem láthattam azt a fiúcskát
az árnyék a messzeség
a lomb a repülő
a farkasvakság
érzem csak leginkább ujjbegyemen
a sörtés fejét a lombot repülőt
érzem bőrömön az árnyat
elfed elevenen
*
nem hittem hogy el tudod olvasni
a liliomot
de ott volt tied volt tudtad
ott benned jaj nagyon
ott bent a burjánzó
forró liliom

2006. január

31

KÁNTOR LAJOS

Még mindig a Kalota partján
Kánikula. Itt, a Vlegyásza, a Vigyázó tövében is. Pontosabban egy hegyvonulattal
errébb, ennyivel közelebb Kolozsvárhoz. Azért ezt a vidéket is lehetne havasaljának minősíteni. Nem tették persze, amikor a kollektivizálás folyt. A magyar falvakkal vigyáztak, nehogy kedvezőbb helyzetbe jusson valamelyik. Amit most Kalotaszentkirály elér, azt magának köszönheti. Egyre-másra nőnek ki a régi telkeken a komfortos, modern fürdőszobákkal felszerelt házak, néhol már, az új ház
mögött, hátul „EU-komfort” baromfiudvarral, disznóóllal. Azért továbbra is az
igazi ott kint a vízparton és bent a víz közepén, a Kalota friss vizében, ilyenkor,
amikor már-már medence-hőmérsékletűvé melegedik a hegyi patak. A lábpróbáló kövek emlékénél egyszeribbet, a szó szoros értelemben kereket is őriz Sebestyén a korábbi évekből. Mert hogy Károly bácsiék, Cséék mostani látogatása
előtt a számolhatatlan vendégük közt minden kategória akadt. A fiaival éppen
gátat építettek, hogy legyen legalább mellig érő fürdőhelyük a malomhoz közeli
szakaszon. Mellig… Ó, azok a mellek. Akkor jött ugyanis, libasorban, a máig feledhetetlen látomás: fölöttük, a magas parton három fekete bikinis jelenség tűnt
fel, lélegzetállító versengésben-harmóniában, a színház fiatal világából. Dubrovnikban vagy Miami Beach-en is rájuk szegeződött volna László tekintete. Meg
a fiaié. Zentelki nyári szomszédjuk, a régi barát, Cseh Guszti is abbahagyta volna
a rajzolást, akár a hatvan főemberét, ha szerencséjére épp ott van velük az apró
szigeten, a Kalota közepén. Valami ilyesmivel sem ártana kedveskedni ezúttal
a meghívottaknak, reprodukálva a reprodukálhatatlant (mert azért ez romlandóbb
áru, mint a Jeles házak vagy akár a Főemberek), és kilesve, hogy melyikük
mennyit árul el a rájuk tett hatásból. Zsiga bácsi spontán férfiúi megnyilatkozására biztosan számítani lehetne. Edgár föltehetőleg most is fennebb nézne, a tatár arcot keresné, azt tudná értékelni.
Az öreg Illyés, persze egészen más körre utalva, egyszer bevallotta, hogy tulajdonképpen megrendezzük az emlékeinket. Panek viszont változatlanul a rá
jellemző keresetlenséggel jelenti ki: – Az egyetlen, akit nem szabad megcsalni: az
emlékezetünk. – Sebestyén helyesel. Nagy Laci is így tett; noha temetésre jött,
Szisz sírjánál lelkiismeret-ébresztő beszédet mondott, a szertartást követő csendes borozgatás közben, a Continental (illetve a New York) asztalánál meglátta
aztán „az erdéli asszony” kezét, „e remekművet” – és Balassira rímelő remeklés
született a kolozsvári benyomások groteszk találkozásából.

32

tiszatáj

De vissza a kerekasztalhoz. A közbeiktatott ebéddel, az ebédnél nem volt
semmi baj; a lakodalmas terem padjai ugyan nem túl kényelmesek, de a falubeliek felszolgálta szilvapálinka, a gulyás és az itt szokásos kis kürtőskalács népiek
és urbánusok megelégedésére szolgált. A malom felé jövet egy be nem kalkulált
epizód: valamelyik háztól a temető irányában indult halottas menet. A legtöbb
malombeli meghívott korára való tekintettel, nem ildomos emlékeztető ez. Az
ember magáról tudhatja – most már ő is. Sebestyénben frissen visszhangzik legkisebb unokája kérdése, amelyet alig pár hete hétéves őszinteségével szegezett
szembe nagyapjával, egy hasonló, a malom tornácáról figyelt jelenet kommentárjaként. Mert ugye meg kellett magyarázni a nagyvárosi gyerekeknek a falusi
szokást meg persze a ravatalozó hiányát. Kivételt csak híres emberekkel tesznek;
van, akit a templomból temetnek, a színészt általában a színház előcsarnokában
ravatalozzák fel. – Téged honnan fognak temetni, tata? Te híres ember vagy.
– Tök jó, válaszolhatna az unokák nyelvén a kérdésre. Ilyen elismerésre ugyanis
Sebestyén nem számított. Azzal próbált túllépni a meghökkentő pillanaton, hogy
ő ezzel még nem foglalkozik. A két nagyobb unoka valamit megérezhetett a feszültségből, hallgatott, de szerencsére a kicsi sem erőltette a választ.
Ha viszont már itt tartunk, ötlik fel Sebestyénben az abszurd lehetőség, mi
volna, ha megkísérelnénk szembesíteni a vendégeket saját temetésükkel? Károly
bácsi kifejezetten jól járna vele, a Farkas utcai templomból a Házsongárdba vonuló sereg a népviseletbe öltözött kalotaszegiekkel, a város értelmiségi színe-javával, a volt főgondnokot megtisztelő lelkészek palástos csapatával azt a fejedelmi eseményt idézte (legalábbis Sebestyén tudatában), amely az utolsó erdélyi
fejedelmek, a két Apafi Mihály hamvainak pompázatos, bandériumos, ágyútalpas
újratemetéseként örökítődött meg Kolozsvár históriájában. (A református templom szentély-részében erre emlékeztető emléktáblát különben maga Károly bácsi
tervezte.) 1977 augusztusában Sebestyén is ott ment, valahol hátrább, a koporsó
mögött, az 1942-es felvonulást azonban még csak lakásuk ablakából nézte, a testvérével együtt. Szerényebb méretben, a Farkas utcai ravatalozással így tisztelte
meg a református egyház Szabó T. Attilát is, az Erdélyi Szótörténeti Tár létrehozóját. Az unitáriusok pedig Erdély levéltáros-történészét, Kelemen Lajost, a Kossuth Lajos utcai templomból induló menettel. Egy lezáruló erdélyi múlt pillanatai.
A Szabédi-történet – 1959 áprilisából – a másik véglet. A hatalom annyira félt
az életét a szamosfalvi síneken végzett professzor temetésétől, egy esetleges tüntetés lehetőségétől, hogy előrehozatták az időpontot egy órával, a Bolyai diákjait
pedig letiltották a részvétről, azaz a részvételről. Sebestyén évfolyama mégis ott
volt, s a minden búcsúzást jellemző néma döbbenet százszorosát élték át a házsongárdi ócska kápolna mellett író és tanár kortársak, tanítványok, megrendült
kolozsváriak. Szegény Szabédi Laci újabb félelmet élhetne most át, arra gondolva, hogy kiket fognak ezért a mély némaságért felelősségre vonni a Szekuritá-

2006. január

33

tén. Ő már csak tudta, mivel jár az államvédelmiek kitüntető figyelme. De vajon
hányan lehettek a Panek budapesti hamvasztásán? Az urnában hazatérés már
jobban sikerült Zoltánnak, végül ő is a Házsongárd méltó halottja lett. Ami nem
sikerülhetett viszont Cs. Szabónak, hiába vágyott erre, hiába szolgálta meg életművével ezt a kiváltságot. Sárospatak lett a pótlás. Még jó, hogy most mégis itt
van, élőben, Kolozsvárt és Zentelkén, Szentkirályon, és egy kicsit kívülről-felülről
figyelheti ezt az újrateremtett zűrzavart.
Az elmúlt évtizedek produkáltak jó néhány „szabálytalan” halált és temetést
errefelé. Szisz és Hervay Gizi fia, Kobak – akit már csak a Kobak könyve őriz
a fiatalabbak emlékezetében – a történész Dankanits Ádámékkal, az ő bukaresti
lakásukban, pontosabban a romok alatt végezte, serdülő gyerekként, az 1997.
márciusi földrengésben. Szisz a Szamos fölötti Kányafőt választotta utolsó menedékként, négy hónappal korábban. Ma már együtt vannak, mindhárman, a Házsongárdban, mert hogy szegény Gizit is hazahozták Budapestről. Sziszt azért itt,
a malomban mégis kegyetlenség volna szembesíteni tizenhat éves fia sorsával.
A magáéval ott fenn, a tetőn nyilván szembenézett. És aligha jutott arra a következtetésre, mint a Kós Károlynak ajánlott Áprily-vers („s titokzatos szót
mondtam akkor: Erdély…”). A közben eltelt fél század túl sokat változtatott a líratörténeten és az erdélyi (meg a bukaresti) magyar és nem magyar életen. Erről
Méliuszt, a sok kanyart megélt, részben bukarestivé vált költőt-prózaírót is érdemes volna most megfaggatni. Sebestyén jól emlékszik a konfliktusok sorára,
melyekben a református lelkésznek tanult, költőként az Erdélyi Helikonban indult, Kuncz Aladárt mestereként búcsúztató, majd elszánt avantgardistává lett
régi Korunk-munkatárs az új szerkesztőséggel hadakozott, mi több, vélt gaálgábori igaza védelmében állítólag a Központi Bizottsághoz is fordult a „vonaltól”
elhajló erdélyiekkel, egyes kolozsváriakkal szemben. A nevet a magyar irodalomban először használó Melius Juhász Péter hitvitázóhoz hasonlóan, a mi Méliuszunk sem kímélte ellenfeleit. Sebestyén őrzi azt a Méliusz-levelet, vagy húsz évvel ezelőttről, amelyben szó szerint ez állt (egy előző vitában mintha maga Méliusz idézte volna belőle): „…lehetetlen a közösség őrültekkel hatalmi mámorosokkal, provokátorokkal és denunciáns törtetőkkel. Épp ezért nem hiszem, hogy
nekem még lehet közöm a K.-hoz.” Ha jól emlékszik a szövegösszefüggésre,
a „K.” itt egyértelműen a folyóiratot, a Korunkot jelentette. Ez már nem a Balogh
Edgár korszaka, Gáll Ernő is ekkoriban kényszerült megválni a laptól. Akkor hát?
Sebestyénnek semmi kedve megnevezni, megidézni azt a halottat, akire a minősítések vonatkozhatnak. (Soha halottabb halott – ezek méliuszi szavak, de másról, feltámasztandóról szóltak.) Izgalmasabb volna – lesz is a következő órákban,
napokban? – Méliuszt Edgárral összehozni, mérkőzzenek élőben, direktben a Korunk-örökségért, az „igaz hit” képviseletéért, népiekért és urbánusokért. (Ha Méliusz kapcsán Juhász Pétert említette, Balogh Edgárhoz a ferencrendi szónok,
a még korábban élt Temesvári Pelbárt illik; már csak azért is, mert Sebestyén

34

tiszatáj

többször is hallotta egyetértően idézni Edgártól a XV. századi író-pap mondását:
Döglött lónak szájából is fakadhat tiszta forrás.) Tisztázni kellene, mi áll az ilyen
sorok hátterében: „A személyes becsület semmivel sem alábbvaló kérdés, mint
a közügyi. Hiszen éppen ez a sztálinizmus utáni idők nagy emberi tanulsága. Itt
nem eszmei ellentétekről van szó, hanem személyes becsületem megsértéséről.
Nem tartok igényt rá, hogy nézeteimet bárki elfogadja, mint ahogy tagadok minden felfogást, amely nézetei számára diktátumot igényel – tehát a dialógus híve
vagyok. De elintézetlen becsületbeli kérdések nem teszik lehetővé a dialógust
megbecstelenítőnk házában. Ha tegyük fel megsértem a villanyszerelőmet, nem
lepődhetem meg, ha legközelebb hiába hívom. Vagy bocsánatot kérek tőle, vagy
más villanyszerelőt hívok. A villanyszerelő szituációján semmit sem változtat, ha
mondjuk a feleségem hívja el házamba.” – Ilyen és ehhez hasonló Méliusz-levelek várnak utókori válaszra, de legalábbis megfejtésre, talán erre is föl lehetne
használni a mostani malombeli együttlétet. Mindenki a saját emlékeit őrzi, ez
nyilvánvaló; és noha ismételten kijelentjük, hogy a dialógus hívei vagyunk, nem
akarjuk ráerőszakolni másokra a saját nézeteinket, mégiscsak személyes élményeink, régi-új sérelmeink foglyaiként maradunk a magunk elfogultságaival. És
vádjaival. Edgár és Méliusz viszonya a legjobb példa erre, esettanulmányt kellene
írni róla.
Ha most, átmenetileg, a halálokról és temetésekről esik szó, a két kortárs Korunk-örökös, Gaál Gábor-tanítvány (?) végleges távozását is érdemes volna öszszehasonlítani. (Előbb azonban a Gaál Gáboréról kellene szólni. Ha nem is a teljes történet, az föltétlenül ide kívánkozik, amit Sebestyén nemrég hallott irodalomtörténész barátjától. Bajor Bandi jellemezte pontosan a helyzetet, amikor az
esedékes G. G.-kötet munkatársainak késését így kommentálta: – Mit akarsz, ha
az emlékbizottság ugyanazokból a tagokból áll, mint a kivégző osztag? – Megjegyzésre érdemes találkozás ugyanezzel a jelenséggel, Mészöly Miklós nyolcvanas évek végi noteszlapjain: „Realista drámákban ritkán fordul elő, hogy a hóhér
mondja a gyászbeszédet is. A szocialista szürrealizmus hajlékonyabb, képzeletdúsabb.” – Hát erről ennyit, a mozgalmon belül.) Sebestyén nem sokat tud
Méliusz József kilencvenes – évei számát tekintve persze nyolcvanas – életéről,
még kevesebbet az úgymond végtisztességről, 1995 decemberére Bukarest bizony
távol került tőle. Balogh Edgár pár hónappal túlélte a volt harcostársat és örök
ellenfelet, vagyis majdnem a 90. születésnapig eljutott. Kolozsvári, Rákóczi úti
magányát talán többekkel sikerült megosztania, mint Méliusznak a magáét a fővárosi tévé közelében; mi több, Edgár sokáig megpróbált cikkeivel beleszólni
a megváltozott közéletbe. De egyiküknek sem sikerülhetett igazán átmenteni a korábbi tekintélyt ebbe az új világba. Hagyjuk hát meg őket közvetlen harcaik közelében, a barátok és ellenségek közt. Méliuszt Szisz mellett, akinek öngyilkosságát mélységesen gyászolta, Edgárt például a Tamási Áron híveinek társaságában.
(Sebestyénnek eszébe jut az 1966-os botrány, amikor a megyei pártbizottság le-

2006. január

35

tiltotta a szerkesztőségi részvételt a farkaslaki temetésen; ő, mármint Sebestyén,
főnökei utasítására kénytelen volt itthon maradni, Edgár viszont saját felelősségére, a szerkesztőségi autóval elment Tamási búcsúztatására, a szülőfaluba – az
lett a büntetése a főszerkesztő-helyettesnek, hogy fizesse vissza a benzin árát és
a sofőr napidíját. Szervátiuszék Tamási-síremlékének avatásán aztán már ott lehetett Sebestyén is, fényképe is van róla, egy friss halott-baráttal, az avantgárd
esztétájával, Bori Imrével állnak egymás mellett, a népes gyülekezetben. Egyébként Jenő bácsival és fiával sokszor találkozott, ott kint is, amikor a nagy követ
faragták; meg persze a kolozsvári, fellegvári műteremben. És heteken át a Korunk Galériában, a Szervátiusz-kiállításukon; Jenő bácsi naponta ott volt náluk,
fogadta a rengeteg tárlatlátogatót, vidéki iskolák diákcsoportjait is, százával.)
Hosszú a lista, akár a B betűsöké is, meg se próbáljuk a végére járni. A Bustya
Bandi és Bálint Tibi végső magányát mégsem lehet kihagyni Sebestyén baráti körének felemlegetéséből. Bustya az Ady-cédulák, újságok és könyvek halmaitól elborítva, a rideg tömbház-lakásban aligha volt már boldog (vajon számított még
arra, hogy befejezze esedékes nagy Ady-életrajzát?). Kálmánka – Tibit ugyanis
így szólították régi barátai – talán nem érzékelte, hogy ott fenn, fellegvári házuk
kapuján, utoljára fordul be. Találkozásaik nem voltak ugyan a legutóbbi időben
alkalmasok a mélyebb eszmecserére, ám korábban többször is kijelentette Sebestyénnek, hogy nem kezd már regényírásba, nincs hozzá kitartása; jó novellák,
karcolatok azonban biztosan maradtak benne. Itt, a malomban most nyugodtan
elborozhatnának, a jeles társaságban – és ezt senki, sem feleség, sem barát, sem
közvélemény nem vehetné rossz néven tőlük.
Ennyi halál meg temetés (Bustya Bandinak szegénynek ráadásul csak a monostori betonkolosszusban, a nagyvárosi kopár új temetőben jutott sírhely, így ez
maradt meg Sebestyén emlékében mint a kiszolgáltatottság, az elidegenítés szörnyű téli élménye) – szóval a lezárult világok ilyen feltérképezését most már ideje
abbahagyni. Gézának, Páskándinak azért még meg kell adni a szót, ha távolból is,
ebben a morbid témában. (Egy másik alkalommal fő előadónak hívják majd meg,
Géza ezt természetesen el is várja, teljes joggal.) A szép búcsúzásról, az unokáknak adott magyarázatokról, az utolsó impresszió végtelen fontosságáról írottakkal tulajdonképpen az életről, pontosabban a túlélés esélyéről fogalmazta végrendeletét, ilyenformán: Halálunk utolsó esztendeiben akarjuk és tudjuk legjobban befolyásolni magunkról az utókori képet. Feltéve, ha idejében és szavahihetően festik a véget elénk olyanok, akiknek módot adtunk: tájékozódjanak, s akiknek hiszünk is. Aki hamarabb tud, akinek a beavatottság esélye idejében adatik,
hamarabb ítélheti meg józanul a helyzetet. Ez akárhogy is, alapvető kiváltság.
Közel ülni a fő információk tüzéhez. Annál melegedni.
A beavatottság esélye mindegyik meghívottnak megadatott, a tájékozódásé
nemkülönben, lássuk hát, hogyan ítélik meg a helyzetet, a helyzeteket, 2005-ös
viszonyításban. Próbáljunk közeledni a fő információk tüzéhez. Hol is kellene

36

tiszatáj

most folytatni? Nyilván a történelemmel. Legyen akkor Bibó Istváné a szó – a közbeeső hatvankilenc év ugyanis keveset változtatott szavai érvényességén.
– Mi tudjuk, hogy a magyarság is bizonyos abszolút emberi állásfoglalásokat
jelent a létezés, a cselekvés és a gondolat alapvető kérdéseiben, de azt is tudjuk,
hogy ezek az abszolút emberi színek nemcsak a külföld számára ismeretlenek,
hanem sokszor jóformán a magunk számára is, vagy, ami ennél is rosszabb, félreismertek és megreformálatlanok. Az utolsó évtizedekben szinte az egész magyarság óriási erőfeszítéseket tesz, hogy nemzetünket a külfölddel megismertesse, a reá vonatkozó tévedéseket eloszlassa, és a magyarságról kedvező képet
alakítson ki. Ezt az erőfeszítést a jövőben természetszerűleg éppúgy folytatni kell,
mint eddig. De a döntő csatát nem itt kell megnyernünk. Ahhoz, hogy ez a szó,
„magyar”, az emberi mivoltnak egy önmagában zárt és harmonikus színét és
formáját jelentse, nem a többi emberiséggel, a külfölddel szemben való állásfoglalásunkat kell megváltoztatnunk, hanem itthon kell kultúrává, stílussá és szellemmé tennünk mindazt, ami ma lehetőség és őserő.
Az őserőt azért már itt, Kalotaszentkirályon sem lehet oly meggyőzően emlegetni, gondolja Sebestyén, de a lényeget tekintve a bibói önkritika változatlanul
telibe talál. És az illyési figyelmeztetés?
– A világ összefügg; nem tesz tehát jó szolgálatot más nemzetnek az, aki
a maga nemzetét rosszul szolgálja. Valamennyi nemzet jogából ad fel az valamit,
aki a maga nemzetének jogaiból csak egy szemernyit is fölad.
Hát igen, 1945-ben, Illyés Gyula megszólalásában (amelyet azóta is hallhattunk) a forradalmi magyarságról volt szó, most pedig az Európai Unió tagjáról.
Meg hát azokról, rólunk, akik még kívül vagyunk. És azokról, akik valószínűleg
még hosszabb távon kint maradnak.
– Ezt a történelmet nyitva felejtették, mondja a magáét.
Panek közbeszólására többen bólintanak, mások ízlelgetik a modern, de akár
posztmodernnek minősíthető fogalmazást. Minthogy azonban hangosan senki
sem ejti ki a posztmodern szót (honnan tudhatnák, hogy ezt eszik vagy isszák?),
nem alakul ki mellékvita a stílusirányokról. Zoltán még nem fejezte be, történetfilozófiai eszmefuttatását érdemes tovább hallgatni.
– A történelmet szerintem nem szabad sűrű, majdnem egymásra torlódó századokban nézni, ember-térré kell alakítani, ha van hozzá varázs-szemünk. Újra
kell álmodni minden érzékszervünkkel és éber figyelmünkkel, tudván – mert kiderítvén –, hogy mi magunk akkoriban mikbe keveredtünk volna… Mit kezdjenek az unokák a titkainkkal, amiket nem tudunk rájuk hagyni? Ők sem akarják.
Egy unoka rendszerint azzal kezdődik, hogy valamelyik nagyapjára már nem is
emlékszik. Neki nem az én életem kellene, az övé kell. Minden ember legalább
két század szülötte. Ám hiába. A történelmet nem sűrűn egymásba szövődő századokban kell nézni, így nem szabad. Tágas embertérré kell álmodni, úgy nézni

2006. január

37

rá vissza a mi időnk résein át. Akkor megjelenik a lassan korhadó kerítések mögött a szenvedő, azaz az éppen élő ember.
Új vendég a cica. Évtizedek óta, talán gyerekkorától nem mondta ki Sebestyén
ezt a mondatot. Furcsa az asszociációk lánca. Száraz Gyurka mintha Budapestről
(vagy a kolozsvári látogatására emlékeztetve?) nyújtaná az ujját, mindössze két
mondat erejéig egészíti ki a paneki szöveget. Vagy inkább vitázni akar vele?
– A távlat nem objektív. A távlat torzít.
Az eddig keveset szólt Imreh Pista történészi replikája egyszerre gondolja tovább és helyesbíti a maga szempontjából, tudósi-emberi tapasztalata alapján,
a partiumi individualistának tudott Paneket és a históriába drámaíróként és esszék
szerzőjeként magát sűrűn (és sikerrel) beleártó Száraz Gyurkát. Nem csupán az
erdélyi álláspontot foglalja össze:
– Hagyomány, értékrend, közösség, história összetartozó kategóriák. Hogy mi
a közösség? Céloknak, érdekeknek az azonossága s az értékrendek egysége, valamint a mindebből leszűrődő „mi-tudat”. Aminek egyik eleme a hagyomány is.
Ennek a mi-tudatnak tehát az építője, egybeszerkesztője a történelem. Az volt –
és az is marad. És ez hordozza, viszi, sodorja magával mindig és mindenkor a közösségi tradíciót. Hogy mi a tradíció? Azt én nem tudnám olyan szépen elmondani, mint Németh László, aki valahogy így fogalmazott: „A népek emlékezete a
hagyomány. A hagyomány egy nemzet válasza életkörülményeire, a nemzet igazi
személyisége, amellyel az időben önmagához és feladataihoz hű maradhat.” Az,
aki önmagához és feladataihoz hű akar maradni, annak a hagyományokkal számolnia kell. Nincs tegnap és ma. A tegnapomat is élem a mában. És befele hallgatódzva, magam irányvételét építgetve a történetiség, a bennem élő tradicionális ember is szót kér. A történelem – mondotta egy hosszú székelyföldi utunkon
Mikó Imre – nem mögöttünk van, azon állunk; igazát tovább alakítva fejtegettem, hogy kapcsolatunk még szorosabb, a történelem bennünk van, magunkban
hordozzuk.
Imreh Pista szenvedélyesen előadott nézetével egyetértve, próbáljunk most
már a korábban abbamaradt, illetve alig elkezdett témánkhoz visszatérni. Mert
hát a népi–urbánus kérdés is része a történelmünknek, sajnos ez is bennünk van.
Egyesek szerint ugyan népi–urbánus vita már nem létezik, aztán újra és újra előbukkan valamilyen formában. Akkor hát folytassuk, ahol Szabó Zoltán befejezte
a maga felszólalását. És hogy egy új hangot is halljunk, Bajor Bandit kéri Sebestyén a megszólalásra. Bandi ugyanis nem ideológus, legkevésbé a népieké. Humoristának könyvelte el a közvélemény, igazságtalanul, amennyiben humoristán
amolyan közönségszórakoztató iparost értünk. Egyszer a humor méltóságáról
kérdezték Bajort, többek közt a göregáboros „parasztkodásra” is rákérdezett az
interjúkészítő, amire ő élesen kikelt a panoptikumi parasztszemlélet ellen, azok
ellen, akik a parasztságot a szolgalegény és a Pesten csetlő-botló cselédlány színvonalán ítélték meg. Mindig érdemes meghallgatni Bajor Bandit.

38

tiszatáj

– A parasztság volt az, és nemcsak Magyarországon, amely a nyelvet fenntartotta a legnehezebb időkben is. És amely saját rendkívüli tehetségével óriási
irodalmát, a népköltészetet megalkotta. Tehát a parasztságot én intellektuálisan
ugyanolyan szintű társadalmi kategóriának tartom, mint az értelmiséget. Lehet,
hogy megdöbbentő, amit mondok, de egy paraszt legalább annyit tud, mint egy
magyar értelmiségi, csak másfajta ez a tudás, amit az a paraszt tud. A paraszt azt
a világot, amelyben él, ugyanolyan mélyen ismeri, ha nem mélyebben, mint amilyen mélyen ismeri a városi értelmiségi adott esetben a várost, a várossal kapcsolatos adatokat, információkat és a kultúra információit. A parasztság még ma is
óriási és kiaknázatlan kincsesbánya, amit eddig megmutatott az irodalom, az csak
a felszíni fejtés.
Bajor ditirambusa két irányból is Illyésre asszociál, legalábbis Sebestyén most
így ítéli meg. Ha már ez a műfaj és a paraszti tudás kerül napirendre, lehetetlen
nem felidéznie azt a híres magyar ditirambust, amelyet Illyés Gyula címzett
a nőkhöz. Eddig csak prózában folyt a szöveg, de most illő megszakítani az egyhangúságot, legalább az első szakasszal. Pályájának kifejezetten népi korszakán
messze túl, Illyés itt tulajdonképpen a paraszti világból őrzött emlékeket építi nődicséretté.
Nem a kövek és nem a fémek
Nem amik állják az időt!
Hanem a gyékény, a nád, a kéreg.
Nem az örök-élet-ígéret
cinkosai. Nem a kimértek.
Hanem a törékenyek s engedők:
a fű, a lősz, a sás
lett tiltakozás.
A tettük után nyomban eltűnők.
És ha nők meg magyar líra, tolulnának fel, tovább, a versidézetek, József Attilától, Szabó Lőrinctől – Sebestyén azonban fékezi magát. Nagy Lacitól mégis
kérne legalább két, szívéhez nagyon közel került verssort: „S ki viszi át fogában
tartva / a Szerelmet a túlsó partra!” Szíve szerint az elkalandozó moderátor elmondhatná a Szólítlak, hattyút is; és nem azért, mert Laci épp most nyolcvanéves. Hanem mert Laciék hozták egyszer magukkal Kolozsvárra s énekeltették is
Sebestyénék otthonában a népdalokkal híressé vált, akkor még pályakezdő énekes Budai Ilonát; és mert mindössze másfél hónappal halála előtt Nagy Laci
elküldte nekik a Mikes Kelemen utcába, szeretettel, a 100 példányban kiadott,
Szántó Tibor tervezte bibliofil füzetet, amely ezt az egyetlen verset tartalmazza.

2006. január

39

De ha a kerekasztalhoz visszaigazodva ellensúlyozni kell a lírát, akkor inkább
(ismét) Veres Péter kerüljön előtérbe – hiába kezdte napszámos-énekekkel pályáját (a régi Korunkban is), ő a prózai realizmus elkötelezettje volt és maradt.
Ami nem zárta ki, hogy a kortárs világirodalmat magához engedje, értelmezze.
Az előbb temetésekről beszéltek. Hát itt egy másik Illyés-idézet, a Veres Péter
koporsója előtt mondott gyászbeszédből, amely ezzel a felmagasztalással kezdődött: „Lángelmét temetünk.” Déry Tibor pedig azt írta a parasztíróból lett értelmiségi barátról, hogy a hozzá közel állók közül, akiket az elmúlt években temetett, Veres Péter volt a legelképzelhetetlenebb halott.
Szerencsére most itt van élőben, a malomban, autentikus környezetben. Ha
víz is volna még a malomárokban, a Kalota vize, és a nagy kerék sem korhadt
volna el, a vályúval együtt, szóval ha őrölni lehetne – mert egy kevés búza még
akadna, egy kis zacskóban ott van emlékeztetőül, az ajtófélvára akasztva (keresztlányáék hozták a szomszédos Damosról) –, Veres Péter lehetne ebben a vitában, vitán felül, a főszereplő. Zsiga bá után Péter bácsi. Az országban-népbennemzetben gondolkodó. Akiről Móricznak az volt a véleménye, hogy kell az ilyen
ember, mint a szél, ennek a világnak. Állítólag (lánya szerint) fűszernek, mintának, mértéknek használta Móricz a harmincas-negyvenes években, a magyar falu
számára. Ám egy újabb kis szeminárium, a Veres Péter-szekció kialakulása előtt
Sebestyén úgy véli, hasznosabb lesz a Szárszóról írt Veres Péter-könyv alapján
magára Péter bácsira hivatkozni, elejét véve az újabb bálványimádásnak. Mert
hogy:
– Régi történelmi tapasztalat: nagy íróknak, nagy egyéniségeknek „hívek”
kellenek, nem „szövetségesek”. Igen, de az is régi tapasztalat, hogy azok a fiatalok, akikből a holnap nagy írói lesznek, nem tudnak, nem akarnak senkinek
a „hívei” lenni. Örök körforgásnak látszik ez, és örök magyarázat az irodalmi torzsalkodásokhoz, amelyek pedig oly igen megkeserítik az igazi híveket: tiszteletük
tárgya, lelkük bálványa nem tökéletes; átlátszóan irigy és hiú.
Ezt Szisz, ha végre megszólalna, nyilván másképp fogalmazná – de nem a lényeget tekintve. Egyszóval Péter bácsi ismét bölcsnek mutatkozott, akár feltétlen
hívei fejcsóválása közben. De mit szól ehhez a malomba most először érkező
Balassa Péter? (Neki épp ezekben az években formálódik a sajnálatosan korai,
szinte hihetetlenül korai kultusza.) Sebestyénéknél ugyan alig néhányszor fordult
meg kolozsvári vendégtanársága hónapjaiban, de beszélgetéseik, itt és ott, azaz
Kolozsvárt és Budán, a Gellérthegy utcában meg Pesten, ha nem is végtelenek,
mindig barátiak és tartalmasok voltak. Péter, mint annyiszor, a népi–urbánus
ügyben is az egymás kioktatása ellen emelt szót. A jelen lévőket figyelmeztetnie
kellene a moderátornak, hogy ezúttal hallgassák végig nyugodtan a szöveget, ne
ugorjanak föl az első mondatra. Az izgága Veress Dani pillanatnyilag nincs itt,
Czine Miska épp az előbb ment ki a szobából, Edgárnak nem szokása a közbekiabálás, s a többi öregtől ugyancsak el lehet várni, hogy türelmesen várják ki az

40

tiszatáj

okfejtés végét, aztán válaszoljanak, ha feltétlenül szükségesnek tartják. Akkor hát
ne fojtsuk Péterbe a szót.
– A legnagyobb probléma a népi-urbánus kérdésben az, hogy egy újfajta népi
ideológiával vagy újfajta népi irodalommal nem lehet találkozni. Azt hiszem,
hogy a fokozódó idegesség egyik forrása éppen az, hogy a szakszerűség, illetőleg
a jó irodalom és a nem jó irodalom mentén kezdenek húzódni a határok normális
irodalmi és szellemi életben általában. A harmincas évek népi irodalmához és
népi ideológiájához alig hasonlít ez a mai. A maiban éppen az a megdöbbentő,
hogy a régi, dzsentroid ideológiákhoz igazodik, és onnan veszi a tartalékait. Én
ezt megdöbbentő dolognak tartom, hogy a népi írók vagy a népi irodalom hangos
képviselői teljesen elvesztették a plebejus értékek iránti érzékenységüket, és elvesztették az emlékezetüket is, hogy a népi irodalom a progresszió ereje volt
a húszas–harmincas években. Ez az egyik dolog. A másik, hogy a népi-urbánus
ellentét évtizedeken keresztül, méghozzá a kultúrpolitika által nagyon ügyesen,
mesterségesen fenntartott és manipulált ellentét volt. És ennek bizonyos vonásai
most is folytatódnak, kétségtelenül. Én mindig azt mondom meg írom, hogy
népi–urbánus ellentét létezik, de nem vagyok hajlandó elfogadni.
Balassa nyilvánvalóan a budapesti, debreceni, pécsi frontokról, az ottani irodalompolitikáról beszél. Ítéletében, véli Sebestyén, akár Kiss Feritől is kaphat a
most felszólaló erősítést, aki Nagy Lászlót méltatva (sokkal nagyobb elismeréssel
persze, mint amire Laci poézise Balassától számíthat), az Arany János utáni magyar költészetet fenyegető két veszedelemről szól. Bár mostanában mintha elfeledkeznének róla, mértékadó irodalomtörténészként kellene hallgatnunk Ferit
is (nem csupán Kosztolányi-ügyekben). A „két veszedelmet” ő – még 1968-ban,
a Valóságban – így nevezte nevén:
– Egyik a népiesség ama földhözragadt és sekélyes változata, amely jórészt
a népélet külsőségeinek, a néptribuni szerep szokványos gesztusainak, a folklór kiélt stílusjegyeiből képzett hatásformáknak jó-rossz ismétlésében merül ki. A másik veszedelem, mely sokszor az előbbi reakciójaként jelentkezik, az üres absztrakciók, a nyegle szertelenség s a jellegtelenség végletei felé sodor.
Péter kissé meglepődve hallgathatja ezt a szöveget, nyilván nem várta a népi
tábor felől ezt a kritikus-önkritikus hangot. A Czine Miska-féle történelmi értékelést már könnyebb belehelyeznie az ismert kánonokba. Nála, Miskánál Ady
Endre a kiindulási pont.
– Következetesen demokratikus politikai mozgalom hiányában, mint a magyar történelemben többször is, az irodalom vállalkozott a gondolati-ideológiai
megfogalmazásra. A veszélyt az írók érzékelték legélesebben. Úgy érezték, Ady
víziója a szétszóródásról hamarosan bekövetkezik, a magyarság: hulló nép. „Az
önkéntes és kénytelen disszimilálódás, a történelmi kudarcsorozat, népbetegségek és gyarmati munkaviszonyok által létében fenyegetett magyarságot” úgy
érezték, csak egy mélyreható társadalmi átalakulás erősítheti nemzetté (Illyés

2006. január

41

Gyulát idézve). A feladatot a nép gyors nemzetté erősítésében látták. Olyan nemzet élt elképzeléseikben, amely a munkás-paraszt és értelmiség hármas egységére
épül.
Közbevetőleg nem ártana megjegyezni, gondolja Sebestyén, hogy ezek a szembetűnően átideologizált mondatok először a pécsi Jelenkorban láttak napvilágot,
igaz, még 1969-ben. De végre hallgassuk meg e kérdéskörben az eddig csak figyelő Gáll Ernőt; vele közelebb kerülünk az erdélyi, többé-kevésbé általánosnak
mondható nézőponthoz.
– Jogosan állapíthattam meg nemrég – egy körkérdésre válaszolva –, hogy
a magyarországi népi–urbánus vita átsugárzása időnként érezhető volt, ám hatása
mindig a kisebbségi létfeltételek között nyilvánult meg. A közös önvédelem igényei általában elsőbbséget élveztek. Az egymásrautaltság, a közös veszéllyel
szembeni szolidaritás felismerése jutott kifejezésre abban is, hogy a román antiszemitizmus első nyílt jelentkezésének pillanatában Domokos Géza, a magyar
értelmiség nevében is, levélben fejezte ki tiltakozását. Bátor fellépése még a diktatúra idejére esett.
Sebestyén érzi, hogy Ernőt most nem szabad félbeszakítania, még akkor sem,
ha térben és időben távolodunk az eredeti kérdésfelvetéstől, ám itt ugyancsak
húsbavágó igazságok kimondása következhet, és ez végül is, Erdélyből nézve legalábbis, nem lekicsinyelhető oldalága a vitának.
– Az erdélyi magyarság és a maradék zsidóság sorsának újabb különös és fájdalmas összefonódását tanúsítja ama körülmény is, hogy fél évszázaddal Makkai
Sándor „nem lehet”-jének kimondása és negyven évvel Bibó Istvánnak ezzel öszszecsengő következtetései után, mindkét népcsoportból egyre többen érzik úgy,
hogy a kisebbségi lét (hát még a kettős elnyomatás) tartósan elviselhetetlen. Nem
emberhez méltó. Minden változás kilátása nélkül vállalni sokáig nem lehet!
A felismerést rendszerint tettek követik. A kettős exodus meghatározó mozzanatai,
arányai és következményei – a kölcsönhatások ellenére – eltérőek. Közös azonban a társadalmi háttér. A zsarnokuralom egyneműsítő politikájának tűrhetetlenné vált nyomása, majd a szovjet típusú pártállami diktatúrák összeomlása,
a térség országaiban fellépő destabilizáció, a szétesést, a libanizálódást kiváltó,
többnyire nacionalista indulatoktól hajtott erők működése. Pszichológiailag:
a különböző csalódások, kiábrándultságok nyomasztó érzése. Továbbá: a fasizmus
újrajelentkezése, etnikumközi összetűzések, pogromok kirobbanása. És mindez
a század- és ezredforduló küszöbén., szemben a különböző európai integrációk
szükségességét bizonyító – eme integrációk létrehozásán már munkáló – tendenciákkal. Éppen ezért, a romániai magyar zsidóság maradványai, azok, akik
már nem tudnak vagy nem is akarnak a kettős kisebbségből – a kettős fenyegetettség elől – menekülni, a magyarsággal együtt, az ország következetes demokratizálódásában látják a jövő egyetlen zálogát.

42

tiszatáj

Gáll Ernőnek ezt a közösségi programként elfogadható beszédét Sebestyén
szeretné összekapcsolni Balassa Péter személyesebb vallomásával. A szabad polgár természetes öntudatával szól az ő származást és identitást tisztázó közlése –
ahogy Illyés a két ős, az úrhitű tolnai pásztor s a csupa dac sárréti prédikátor
ádáz birokra-kelését versében megidézte. Balassa láthatólag jól érzi magát az
örökölt és vállalt kettősségben. Magánügy? Aligha csupán az. Tessék hát idefigyelni:
– Apám révén, s problémamentesen vállalva ezt, zsidó is vagyok, ami persze a
zsidóság belső szabályai szerint már csak azért is irreleváns, mert nem anyai
ágon, s mert apám, szép és illuzionisztikus asszimilációs és hitbeli konverzióval,
még 19 éves korában megkeresztelkedett (akkor ez nem életmentő keresztlevelet
jelentett, mint jóval később), ugyanezt viszont katolikus részről az alig rejtetten
antiszemita „zsidóbarát” jelzővel honorálják, különösen az én életpályámon (erre
is inkább büszke vagyok). Nem zsidóbarát vagyok ugyanis, hanem kettősen-egy
identitású zsidó-keresztény, amit nem kívánok explikálni. Jól érzem magam ebben a „köztes”, kettősen-egy kötődésben és mindaz, amit a monolitikus identitás
kritikájaként korábban mondtam, ezzel is összefügg. Az „egyik” vagy „másik”
részről időnként megnyilvánuló idegenkedés kifejezetten felvillanyoz (nota bene:
katolikus részről mindig több ilyesmivel találkoztam, bizonyos fundamentálisan
zsidó körök érdektelensége vagy idegenkedése legalább őszinte és nyílt a másik
fajta szemforgatáshoz képest). Már említett gyerekkori alaphelyzetem, közösségre hajló sehova sem tartozásom termékenysége és persze feldolgozási nehézsége megerősített és visszatért, amikor mindezt tudatosítottam magamban,
a hetvenes évek végén. Az ökumenét mindenesetre „fanatikusan” életfontosságúnak tartom, inkluzíve a nem hívőket.
Ha most erre a vallomásra választ kérnénk a jelenlévőktől, például a kérdést
gyakran felvető Panektől vagy a korábban hevesen vitázóktól, Szabéditól, László
Dezsőtől, Mikó Imrétől, Balogh Edgártól, Méliusztól – és megidéznénk például
Ligeti Ernőt, a Súly alatt a pálma szerzőjét –, napokig nem állnánk fel az asztal,
a kereknek képzelt asztal mellől. Néha valóban az az érzése az embernek, amit
egyszer Zoltán (Panek) mondott: keressük egymást, de nem találjuk. A legújabb
polémiák nemegyszer ezt a benyomást erősítik. Lehet, mégis a váradi költőnek,
Horváth Imrének van igaza? Ő így emlékezik a régi nagyváradi időkre:
– Nem számított, ki zsidó, ki nem zsidó! Arisztokraták pénzért, mások szerelemből zsidó nőt vettek feleségül, az sem volt ritka, hogy keresztény lányok zsidó
férfival kötöttek házasságot. Úgy, hogy antiszemitizmus az I. világháború végéig
úgyszólván nem is létezett. Természetesen valamit jelentett, hogy más a keresztény és más a zsidó, de ezt nem éreztették. Az én véleményem egyezik a Reményik Sándoréval, aki egyik versében azt írja: „az a más néven ismert Petrovics”!
Ne firtassuk a származást.

2006. január

43

Imre bácsi a maga közvetlenségével, természetességével, úgy látszik, eltanulhatatlan humanizmusával tiltakozik most is a kiszorítás-kísérletek ellen, beszél
a saját keresztény negatívumairól (ilyet ki hallott?), kálvinistákról, katolikusokról.
– A kálvinisták puritánabbak, a katolikusok a dekoráció felé hajlanak. Hát
ehhez hasonló eltérések vannak a zsidóság és a keresztény magyarság között is.
De ezek az eltérések nem olyan jelentősek. Mindkét oldalon megvan az adottság:
ha azt mondod, Radnóti, akkor azt mondom, hogy Weöres Sándor. Ha azt mondod, hogy Halász Gábor, akkor mondhatom, hogy Juhász Géza, aki nagyszerű
debreceni irodalomtörténész. Tehát megvannak az adottságok. Ami a zsidóságból hiányzik, az a magyar keresztényi lustaság, ami, sajnos, bennem is megvan.
Hat nyelvet tanultam, és egy nyelven sem tudok úgy, ahogy kellene… A zsidóság
rá volt kényszerítve: kiválni, kiválni, kiválni! És meg is volt benne az ambíció! Ez
nem minden magyarban van meg. Nagyon sokan parlagon hevertették szellemi
képességüket. Sokan lusták voltak, hogy megtanulják mindazt, amit a zsidóság
megtanult. Ehelyett azzal akartak érvényesülni, hogy félretolják a zsidóságot,
hogy finoman fejezzem ki magam.
Cs. Szabó egy ugyancsak lényeges irodalomtörténeti utalással a népi irodalomhoz is visszatér, a Választ szerkesztő Sárközi Györgyre emlékeztetve.
– Róla ma is mindig mint szent emberről beszélek. Nem ismertem íróbarátaim között önfeláldozóbb, önzetlenebb költőt. Amikor azt mondom, hogy a zsidóság megoszlott Magyarországon, és voltak köztük, nem is kevesen, akiket mi
ugyanúgy hozzászámítottunk a magyar, a megálmodott új magyar radikális reformkorhoz, mint a paraszti, középnemesi vagy sváb származású magyarokat,
akkor olyanokra gondolok, mint ő volt. Nem volt különbség ebből a szempontból
– legalábbis a mi szorosabb körünkben – a különféle magyarok között. Ebben
a kérdésben például erősen szemben álltunk Németh Lászlóval. Gyerekesnek tartottuk és visszautasítottuk az ő hígmagyar és mélymagyar elméletét, kis vakvágány volt, kisiklás, ezért nem is tartottuk elsőrendű jelentőségűnek. Visszautasítottuk, de nem csorbította szemünkben Németh László nagyságát. Túl termékeny volt, túlságosan izzott az agya, izzás közben követett el kisiklásokat, mélymagyarokra és hígmagyarokra osztva minket. Sárközi Györgyöt azokhoz számítottuk, akik nélkül elképzelhetetlen volt az új, megálmodott Magyarország.
Le kellene végre ezt a vitát is zárni – ha lehetne. A személyes emlékek, a példák után következzenek az általános érvényű megállapítások. Sebestyénnek fiatalkori nagy élménye – és ebben nyilván sokakkal osztozik – Bibó István lelkiismeret-vizsgálatra, az előítéletek felülvizsgálására, a tőlük való megszabadulásra
indító tanulmánya a magyarországi zsidókérdésről. Milyen jó, hogy Illyés magával hozta őt ide, a malomba, így az ő szájából hallhatja mindenki, amit az asszimilációról összefoglalt.
– Asszimilálódni nem annyit tesz, mint minden jellegzetes vagy felismerhető
tulajdonságot letenni, megkülönböztethetetlenné, „tősgyökeres”-sé válni; ez nem

44

tiszatáj

lényege, legfeljebb késői és esetleges kísérőjelensége az asszimilációnak. Asszimilálódni annyit tesz, mint egy valóságos, eleven közösség életének a folyamatában benne élni, magatartásformáit, konvencióit és követelményeit ismerni, gyakorolni és vállalni. Ettől megmaradhat valakinek a jellegzetes orra, jellegzetes
konyhája, jellegzetes élettempója, jellegzetes szólásformái, idegen szavai, vagyis
megmaradhat mindaz a fizikai és etnikai adottsága, aminek társadalomszervezeti
jelentősége nincs, vagy kevés.
(Sebestyén most szívesen betoldana ide egy anekdotikus történetet, amelyet
csak hallomásból ismer, talán Berkes Erzsitől hallotta: annak a szerkesztőnőnek
a történetét, aki orrműtétével akarta eltüntetni származását, ám ezzel nem tudta
elkerülni bizonyos körökben a lezsidózást; ettől aztán megdühödött, és sajátosságát annál inkább kiélte. Az ellenpélda: az előbb már meghallgatott Gáll Ernő.
– Kisapám, visszahangzik sokszor a fülében Ernő szava, barátivá érett vitáikból,
közös akcióik megtárgyalásából. Mintha Ernőről mintázta volna Bibó a figurát,
aki benne él egy közösség életének a folyamatában, ismeri a konvencióit, követelményeit – nem utolsósorban hagyományait, értékeit. De persze Sebestyén részéről neveletlenség volna félbeszakítani Bibó okfejtését.)
– Azok a tulajdonságok, melyek valóban születési vagy etnikai adottságok,
aránylag igen ritkán jelentkeznek úgy, mint az asszimilációnak az asszimilálódni
kívánó lelkivilágában élő akadályai, hanem sokkal inkább úgy, mint a környezet
ellenségességének, előítéletének és elzárkózásának a támpontjai, mint az elzárkózás keresztülvitelére alkalmas elhatárolások és korlátok. Ezek tehát elsősorban
úgy válnak akadályaivá az asszimilációnak, hogy a közösségi érdekek vagy magatartásformák összeütközése után s annak következtében a környezet ezeknek
az adottságoknak valamelyikéből csinál valami sorompót vagy korlátot, mint
például a néger bőrszínéből vagy a zsidó nagymamából. Az asszimilálódó oldaláról eredő nehézségek nem annyira a születési és etnikai vonások formájában jelentkeznek, mint inkább a közösségi együttélés, közösségi együttmunkálkodás,
közösségi lehetőségek kezelése terén kialakult magatartásformákban.
Bibó után pedig a Száraz Gyurkáé a szó, hiszen harminc évvel később ő írt
könyvet Egy előítélet nyomában címmel. Mondja hát el Gyurka a magyar történelmen végigvezető, mába érkező esszéjének a tanulságát, a legfontosabbat.
– Minden esetben nehezemre esett leírni: „mi és ők”, „itt és ott”. De hát muszáj volt: e nélkül képtelen lettem volna megértetni magam. Csakis azért használhatom ezt a viszolyogtató ellentétpárt, hogy kimondva megsemmisítsem.
Primitív néphit és modern pszichoterápia: ki kell mondani a démon nevét, beszélni kell a neurózis okairól, hogy megtörjön a rontás, oldódjék a görcs.
Sebestyén úgy érzi, dióhéjban ők is ezt tették itt, közösen, a malomban. Bibó
Istvánnal, Bibó szellemében. Vagyis nem álltak meg annál, ami azért tetszik,
mert a másiknak s a másikról szól, hanem inkább annál időztek, ami reájuk vonatkozik. Akár itt, Kolozsvár közelében, Kalotaszentkirályon. Ahol Ady járt.

2006. január

45

Meg még sokan. Sokfélék. Három temető őrzi a helyben lakottak emlékét:
a református, az ortodox és a zsidó. Az első kettőnek van utánpótlása – szerencsére
a magyar iskolának is –, a zsidó temető a falu végén, bekerítve, a földbe süppedt
sírkövekkel már csak megbecsült emlékhely. Boltos, kocsmáros, az egykori szeszgyár tulajdonosa porlik a szentkirályi földben. Emlékhely persze a reformátusok
temetkezési helye is, a leszármazottak mellett másoknak is érdemes ellátogatni
ide, a falu művelődéstörténetének emlékét őrzik a tanítók, papok fejfái. A Kiszelyek kertjében írta Ady A Kalota partján-t, ismétlik sorra a kalotaszentkirályiak
az irodalomtörténeti mozzanatot, köztük most már Sebestyén László is. De van
egy tárgyszerűen ellenőrizhető kapcsolódás is, kint a temetőben. A Kiszely családdal rokon Viskyek egyike, Rozália, Ady Endre nagyanyjának testvére itt nyugszik a többi református közt, erről az 1890-ben készült, gömbalakban végződő
sírkő tanúskodik. A Bánffyaknak csak kastélyuk (inkább udvarházuk?) állt a zentelki magaslaton, ők máshová temetkeztek. Például a Házsongárdba. Bánffy Miklós urnában térhetett haza (mint Panek és még annyian, közrendűek, talán főrendűek is, a szellem rangján); az ő végső kolozsvári jelenésének leírása is ide kívánkozna, Sebestyén azonban akkor épp hiányzott szülővárosából, de azt tudja,
Kós Károly még ragaszkodott hozzá, kilencven-valahány évesen, hogy jelen lehessen a helikoni társ újratemetésén. Állítólag széket vittek ki neki, azon ült
a szertartás alatt. (Erről sajnos nincs fénykép Az Erdélyi Helikon képeskönyvében,
amely nagyobbrészt a marosvásárhelyi vonatkozásokat emeli ki a feledésből,
minthogy elsősorban a Molter-hagyatékra támaszkodik. Fel kellene lapoztatni
a malombeli meghívottakkal a Csíkszeredában kinyomtatott gazdag gyűjteményt,
ez volna az igazi szembesítés, a vizualitás erejével. Sebestyénben is személyes
emlékeket ébreszt ez a képeskönyv. Hiszen Kemény János vásárhelyi ravatalánál
az öreg Moltert még ő is hallhatta beszélni, meg ott volt az emlékezetes marosvécsi halotti menetben. Tamási Áront többször is látta, de egyszer sem szólította
meg, ezt máig sajnálhatja; igaz, akkor, bolyaista korában nem álltak oly közel
hozzá a Tamási-művek. Ifjú, majd tekintélyesebb szerkesztő korából a találkozások hosszú sorát kellene megpróbálni, ha még lehetséges, föleleveníteni. Károly
bácsi természetesen örökké eleven emlék, a többiek azonban… Maga Kemény
János, az alapító. Még Sebestyén gyerekkorából az osztálytárs apja, Maksay Albert. Későbbről Tompa László, Molter Károly. Kacsó Sándor, aki első könyvéhez
előszót írt. Szemlér Ferenc, Bözödi György, Endre Károly, Bartalis János, Franyó
Zoltán, Kiss Jenő, Szenczei László, Vita Zsiga, Asztalos István. Vegyes emlékek.
Persze Szabédi László, akinek annyit köszönhet. Jékely Zoltán. Tőle őrzi Sebestyén az egyik legszebb ajánlást, 1980 októberéből, az Őszvégi intelemben: „Az
erdélyi irodalomtörténet-írás kiválóságának, holnaptalan pillanataimra emlékezőn, tisztelő barátsággal Jékely Zoltán”. Kicsit szégyelli is a túlzó sorokat, mégsem állhatja meg, hogy ide ne másolja őket.)

46

tiszatáj

A második kerekasztal-beszélgetés végén Sebestyén László nehezen tudja eldönteni, hogy hozzáöregedett-e vendégeihez – vagy éppen hozzájuk fiatalodóban
szervez most, vitázik. Tegnap és ma úgy épül egymásba, ahogy az öregeknél tapasztalta.
Pillanatnyilag tulajdonképpen Zentelkén van, vagy Budán, a Donáti utcában
jár, Jékelyvel? 2005-ben vagy 1949-ben? Ő találta meg a kalotaszegi párnahéjat
az út porában? Vagy együtt emlékeznek?
– Alig értünk a rozsdás rácskerítésig – amely mögött pompás emeletes villában Violante, a századelő divatos írónője lakott, majd bombazáporban, házának
romjai alatt lelte halálát a lila ruhás pici öregasszony – az utcalámpa fényében
megpillantottam valamit. Úgy hevert a járdán elárvultan és rejtélyesen, mint
minden gazdátlan tárgy, régi és új gazdája közt, némán, valamiféle senki földjén,
szinte lebegve… Egy varrottas párnahéj volt. A régi, nemes rajzú, tükrösnek nevezett mintát rögtön felismertem rajta: a kalotaszegi varrottasoknak világgá szóródott családjából való, fehér lenvásznon fekete „írás”. Rögtön hajoltam volna
érte, hogy felkapjam, s a keblemre szorítsam – ha úrnőm, cipője orrának egyetlen sportszerű pöccintésével, meg nem előz, mintegy tapintatosan jelezve, hogy
e gyanús holmit kézzel érinteni nemcsak illetlen, hanem utálatos is. S ahogy a párnahéj e mozdulattól félig fonákjára fordult, ott a fűcsomós járdán fekete foltok,
friss kátránypacák tűntek a szemünkbe, ha hozzányúltam volna, megszégyenülten törölhetném most a kezemről fűvel, falevéllel, zsebkendővel a szörnyű maszatot.
Ki gyalázta meg ezt a remekművet – álltam fölötte borzongva, tanácstalanul.
Vásott gyermekek durva csínytevése? Hanyatt-homlok menekülő tolvaj elhullatott zsákmánya? Vagy – és ez a feltevés borzongatott meg csak igazán – a naponta kihantolt ostromhalottak valamelyikének rögtönzött feje alja, szemfedele?
És hátha éppen Violante kanapéján díszelgett egykoron, s került aztán vele együtt
a hevenyészett sírgödörbe…
Abban, hogy felvegyem, nemcsak ez a gondolat akadályozott, hanem attól
való félelmem is, hogy a szenvtelen szépség valami koldusgesztusnak minősíti,
hogy rám süti az alkalmi tolvajság bélyegét. És otthagytam a szurkos kis varrottast szemlesütve, mások prédájára; akik majd csakugyan belerúgnak, megtapossák, vagy játékos kutyáikkal széttépetik…
Sebestyénnek be kell vallania: ez nem ő, ez hamisítatlan Jékely-próza. ’49ben, illetve közvetlenül az ostrom után még arról sem hallott, hogy van Budán
egy Donáti utca – csak a kolozsvári Donát utat ismerte, a nyíló orgonákkal; ide
jártak szüleivel, a barátokkal a Szamos-partra fürdeni, később, már a saját családjával lakott is itt vagy hét évet, a folyóhoz közel épült egyik tömbház hetedik
emeletén. A folyópart nyilván Jékelyvel közös emlék, az Áprily-villa sem volt
messze, de erről 1980-ban nem beszélgettek. A Donáti utca Sebestyén számára
újabb „szerzemény”, rokonlátogatások helyszíne, ma már a nagyobbik fia lakása;

2006. január

47

a kisebbik fiú három gyermekével pedig gyakran lejár az utcavégi játszótérre,
ahová már nem engedik be a kutyákat. Szurkos varrottast nem láthatott erre,
a szenvtelen szépség is elkerülte, az unokák nyári-téli öröme viszont összeköti
a színhelyeket, a négyszáz kilométer szerencsére már nem legyőzhetetlen akadály.
Zentelke pedig régi-új varázshely – ezt most Jékely is láthatja.
Ennyit a népiről, az urbánusról. A kerekasztal egyelőre szünetet tart, a folytatás idejéről és helyéről az érdekeltek értesítést kapnak.

48

tiszatáj

ZALÁN TIBOR

Baka István utóbbi tíz éve
Mennyi tíz év? – mélázok el a szekszárdi Baka István Emlékkonferencia meghívója fölött, hogy mennyi is tíz év, azt akarnám megtudni valahogyan. De hogyan? Mit jelent az, hogy valaki tíz éve halott? Kinek mit jelent? Neki nyilván,
hogy tíz éve nem él, azaz, nem élt át/meg hozzávetőlegesen 3.650 napot, ami
87.600 órát jelent. Már a 3.650 nap is sok. A 87.600 óra pedig gyakorlatilag felfoghatatlan számomra. Ebből azért nem vonom ki az alvásra szánt legfeljebb/legkevesebb napi nyolc órát, ami úgy 29.200 órát tenne ki, mert Baka Pista
szeretett aludni, különösen akkor, ha valami erősen nyomta a lelkét, vagy nyomasztotta a kedélyét, márpedig nyomásokban és nyomasztásokban soha nem
volt hiány a háza táján. Kiszakadás tehát ez az idő az időből és életből, így végig
nem szívott pipák, meg nem írt versek, el nem nevetett nevetések, felnőttként
nem látott gyermekek, meg nem ivott borok és vodkák, meg nem hallgatott
Mahler-zenék, meg nem szerkesztett lapok, ki nem adott könyvek, végig nem hadonászott viták, le nem aratott győzelmek, el nem szenvedett vereségek, meg
nem kapott megérdemelt elismerések és át nem élt méltatlan mellőzések, kudarcok… lehetne sorolni még…
És nekünk mit jelent, akik élőkként éltük meg ezt a tíz évet, rengeteg napot és
mégtöbb órát? Azt, hogy a tíz év, a rengeteg nap és mégtöbb óra nem volt elég
ahhoz, hogy barátunkat tudatunkban az élők közül kivonja, a mindennapjainkban mint már nem lévőt helyezze el, tegye nyugvópontra így az ügyet. Ezért van
az, hogy egy kicsit (de ha vallani kell, igen nagyon) idegenül érzem magam minden ilyen konferencián, legyen az megemlékező vagy elemző, mert zavar, hogy
folyton múlt időket kell használnom, hallanom, elviselnem azzal kapcsolatban,
akivel végigbarangoltuk, végigírtuk és végigittuk, végigszerettük és végigveszekedtük, végigküszködtük és végigrivalizáltuk, végigrajongtuk és végigutáltuk
Szegedet és az ifjúságunkat. És lám, kénytelen vagyok most én is múlt időt használni, amikor jelen idejűnek vélt érzésekről és történésekről van szándékomban
beszélni (pedig csak emlékek ezek, vagy talán már azok sem, érzetek, kitalációk,
ködképek és álomelrajzolások). És lelkem mélyén biztos is lehetnék abban, hogy
így van ez rendjén, noha egy pillanatra sem sikerült még ezt a bizonyosságot átéreznem eddig.
És hogy mire elég ez a tíz év? Ha jelentős személyiségről van szó – és Bakáról
minden kétséget kizáróan kiderült ez már életében, ha nem is mindig artikuláló-

2006. január

49

dott számára és számunkra megnyugtatóan, mi több, néha ennek az ellenkezője
fogalmazódott meg a kánonban, szóval, ha jelentős személyiségről van szó –, akkor a tíz év elég a legenda- és mítoszteremtéshez, és a legendáktól-mítoszoktól
való megtisztítástól, megtisztulástól is.
Hogy kik teremtik a legendákat, kik szövik a mítoszokat? Hát éppenséggel mi,
barátok és családtagok, rokonok és ismerősök, kortársak és pályatársak. Mert
szükségünk van rájuk, szükségünk van arra, hogy el tudjuk rendezni magunkban
a dolgokat, melyek elrendezéséhez már nem kapunk segítséget a másik féltől,
Baka Istvántól.
Mi láttuk őt, éltünk vele együtt, látni akarjuk most is, amikor fizikailag már
láthatatlan, és élni akarunk vele, amikor már az életünkbe nem vonható be
a napi jelenlét szintjén. A magyarázatainkhoz kellenek a legendák és a mítoszok,
amikor hajdani evidenciákat értetlenül szemlélünk most, emberi gyengeségeink,
gyengeségei elegyengetéséhez az időben, kellenek a legendák és a mítoszok, a mű
érdekességéhez felnövesztett élethez kellenek a legendák és a mítoszok, jelesen
azoknak az életmozzanatoknak és -eseményeknek a kiemelése szükségeltetik,
amelyek a személyiségmegnövelést, legalább a személyiségvonások felerősítését
eredményezik.
Ha lehetek személyes, és mi más is lehetnék, amikor itt állok és hajdani barátom halálának tíz éve ürügyén emlékezem, számomra a Baka-mítoszok arra
kellenek, hogy megmagyarázzanak olyan mozzanatokat a barátságunkban, amelyeket nehéz lenne okokkal és logikával megmagyarázni. Miért szerettük például
Géczivel, amikor Szekszárdról megérkezett Szegedre, és összerombolta bennünk,
irodalmi kései suhancokban a költőről mint olyanról alkotott képet? Baka nem
ivott, nem dohányzott, csak pipázott, nem bírta az éjszakát, nem volt kedve randalírozni, és kedvesnek lenni sem volt kedve velünk, hozzánk. Mogorva volt és
többnyire elutasítóan szótlan, mondhatni, kelletlen, teáznunk kellett vele valahol
Szeged város peremén egy albérletben, és még véletlenül sem lehetett semmiben
sem igazunk. Értetlenségünk csak akkor engedett fel valamennyire vele szemben,
amikor megtudtuk, hogy Szekszárdon maradt lánya életéért aggódott éppen. Legendásítani kellett a költészetét, ami borzalmasan kötöttnek és görcsösnek tűnt
fel számunkra, rugdalódzó költőtanoncok számára akkoriban, mert mi már az
avantgárd ízeket éreztük meg a nyelvünk alatt. És így tovább, szinte minden
megemelkedik az időben, hogy meg tudjon maradni – pedig akkor minden természetesnek tűnt, és nem kellettek effajta megerősítések. Harcoltunk egymás
ellen, miközben néha szinte szemérmetlen férfiassággal szerettük egymást,
avantgárdot és konzervatívot kiáltottunk egymásra, miközben másokkal szemben védtük a másikat, mert tudtuk, milyen értéket képvisel és milyen művet épít
vagy éppen rombol, beleáldozva életét és a vérét; nem találkoztunk, mégis együtt
voltunk és egymással, amikor fontos volt és ha kellett. És a szatyrában pumpával
közlekedő, kezében ételhordót lóbáló, fejét járás közben zenéken ringó szakállas

50

tiszatáj

kis férfiú, aki lehetett volna komikus is így, ezzel a sajátos megjelenéssel, és ha
olyanunk volt, akkor az is volt számunkra, most, valami párán, ködön át, ami érdekes módon tisztítja és nem gátolja a látásunkat, szépnek és méltóságosnak tűnik fel.
Mondom, fel kellett építeni ezt a mítoszt, amihez hozzá tartozott a hipochondriája (hja, szegedi betegség, Baka köreiben ez elkerülhetetlen volt, és nehéz
megállnom, hogy ne nevesítsem a helyzetet, de nem teszem), a hipochondria
egészen addig, amíg tényleg el nem jött hozzá, érte a betegség; hozzá tartozott az
örökös sértődöttsége, amit sem a díjak, sem az elismerések nem tudtak kitörülni
belőle, úgy látszik olyan mélyre ivódtak, gyökereztek benne, hogy az elismerés
nem túl átható permete nem hatolt le gyógyítón hozzájuk; hozzá tartozott az
a kíméletet nem ismerő társadalmi és politikai érzékenység és igazságkeresési
mánia, ami nem egy versét, a Tiszatáj nem egy számát landoltatta a szegedi pártbizottság páncélszekrényében…
Mindez az élet, Bakáé és a miénk, ami látszólag csak volt, valójában nagyon is
van ma is, csak nem úgy, naná, hogy nem úgy, de hogy hogyan, ezt nem tudnám
kellő világossággal közvetíteni az itt jelen lévők felé.
És még valamiért volt fontos a legenda- és mítoszteremtés. Hogy átsegítse
Bakát a költőt és a Baka István-i életművet azokon a rossz időkön, melyek számos más, jelentős alkotót és művét méltánytalanul felejtésre ítéltek.
Úgy hiszem, most, hogy az eltelt tíz év méltán ad reményt arra, hogy költőnk
és műve nem csak hogy fennmarad az utókor emlékezetében és beépülhet irodalmi mindennapjaiba, de el is foglalhatja ott az őt megillető helyet, hozzá lehet
látni az alkotói oeuvre legendáktól és mítoszoktól megtisztításához. Ehhez már
nem barátok, vagy nem elsősorban baráti státusban megszólaló, megnyilvánuló
emberek, hanem szakemberek szükségeltetnek, nem emlékek és elsorolások, hanem tárgyilagos elemzések, vizsgálatok, mélyfúrások és komoly anyagpróbák.
Úgy gondolom, ebben az irányban fontos lépés most ezt a tanácskozás. Hiszen
Fried István előadása a Baka-kérdés tengelyében lévő poétikai probléma, az
orosz irodalmi (és nem csak irodalmi) hatások vizsgálatának elvégzését ígéri;
Töttős Gábor titkokat fejt, és mert titkokat, nyilván nem az én tisztem, hogy ezeket idő előtt megpróbáljam kideríteni – fontos azonban, hogy ezek nem Baka István, az ember titkai lesznek, hanem a művekben, a műveiben föllelhető, feltehetőleg poétikai titkok képezik az elemzés tárgyát; Olasz Sándor, aki e legenda- és
mítosztisztítási munkálatokban talán a legnagyobb szolgálatot tette azzal, hogy
a Tiszatáj Könyvek sorában a teljes Baka-életművet hozzáférhetővé tette, Baka István prózájának kérdéseit boncolgatja; Árpás Károly egy versciklust világít át, míg
Lovas Csilla a Baka István gyűjtemény bemutatásával (mert hála istennek, már
ilyen is van) járul hozzá a teljesebb költői arc és alak kirajzolásához. Reményeim
szerint ehhez sok érdekes és fontos dolgot tesz, tehet hozzá Kis Pál Istvánnak és
Gacsályi Józsefnek a költőről 1995-ben készített filmje.

2006. január

51

Végezetül, de nem utolsó sorban. Nem tudom, Baka István milyen viszonyban
volt Szekszárddal életében. Úgy tűnik fel az avatatlan szemlélő számára, hogy
halálában nagyon jóban van város és költője. És ez fontos. Babits Mihály, Mészöly Miklós, Baka István – méltán lehet büszke Szekszárd ezekre a nevekre, és
ezekre az életművekre is. És ha ezt meg is teszi, gesztusával bölcsességről és
tisztességről tesz tanúbizonyságot. Zavaros mai világunkban aligha érhet több
szerencse költőt, művet, és megfordítva, várost, szülő- és felnevelő helyet.

Tanulmány
DOMOKOS MÁTYÁS

Illyés Gyula – József Attiláról
EGY KÉSZÜLŐ GYŰJTEMÉNY UTÓSZAVA

József Attila „élete úgy folyt az enyémbe, mint két folyó egymásba” – olvasható e könyv
első mondatában, amelyet valamikor az ötvenes évek derekán jegyezhetett föl kettejük
megismerkedésének kezdetéről, egyik hagyatékban maradt és mindmáig kiadatlan kéziratában Illyés Gyula. – Ez a gyűjtemény a Puszták népe szerzőjének szinte valamennyi
föllelhető megnyilatkozását közre adja kettejük, „az utca és a föld fia” kapcsolatáról, szám
szerint egy híján száz szöveget; ahogyan ő, Illyés Gyula látta és megélte és naplójegyzetekben, kritikákban, cikkekben, versekben, levelekben és a hagyatékában föllelhető kéziratos
feljegyzéseiben megörökítette.
A világról és a költészetről vallott, forradalmi indulatoktól fűtött és a származás és
a világszemlélet okán is testvériesnek érzett összetartozás érzéséről vallanak az út kezdetét,
a nemzedéki közös indulás tudatos vállalását illetően ezek az emlék- és vallomásmorzsák,
majd az olvasó tanúja lehet annak is, hogy a testvéries barátság közös folyama hogyan
bomlik deltává útjuk Illyés Gyula rajzolta térképén. Ennek az eltávolodásnak a motívumairól így adott hangot Illyés Gyula, fiatalabb barátjának tragikus halála alkalmából írott,
s a Nyugatban megjelentetett nekrológjában: „Kortársak, bajtársak, eszmetársak voltunk,
s mégis szinte kegyetlen szántszándékkal, mennyi kínzó ellentétet vetett közénk a sors;
a legszörnyűbbet, melyről még beszélni sem tudok, épp az utolsó esztendőkben. Szenvedtünk egymás miatt, s mégis barátok voltunk.” – Kettejük sorsszerű kapcsolata, e gyűjtemény tanúsága értelmében, József Attila halálával nem ért véget; a tragikus fordulatokban bővelkedő kapcsolat története a túlélő Illyés Gyulát haláláig foglalkoztatta, sőt: bizonyos értelemben meg is kínozta. „Eddig azt hittem, Babitsot érte a legtöbb mocsok ebben
az országban. – Jegyezte föl 1960. január 2-án. – Úgy van. De már versenytársa vagyok,
s elszorul a szívem az undortól, hogy elébe fogok vágni.” S tizennégy esztendővel később:
„Fájdalmas életút József Attiláé, az elmaradt méltánylás miatt. De bántalom, írói támadás, kortársi legyalázás – leszámítva a moszkvai mondatot – megkímélte. A különbség
köztünk; rám záporoztak. Mintegy természetadtán, hiszen még az ő részéről is.”
Audiatur et altera pars – hallgattassék meg a másik fél is: Seneca klasszikus intelme
a 20. századi magyar költészet két klasszikus költője kapcsolatának jóhiszemű értelmezése
során időszerűbb, mint valaha. Már csak azért is, mert József Attila részéről egy-két versen és egy levélen kívül nemigen maradt ránk dokumentum, amely arról tanúskodna, hogyan élte meg ő kettejük konfliktusos történetét, és azt, hogy miért „épült hideg fal közénk.” (Az idő sodrában eltűnt minden „bántás” József Attila részéről, amire Illyés idézett
naplójegyzetében céloz. Valószínűleg elsősorban a Miért nem én? című József Attila-

2006. január

53

írásra utal, amely máig lappang.) – De kettejük ügyét értelmezték mások, többé-kevésbé
kívülállók, a József Attila iránt érzett kétségtelen szeretet, vagy a költőtárs iránt (többnyire más okokból) érzett (irodalompolitikai színezetű) indulat elfogultságával. Mindenképpen indokolt tehát, hogy a két költő utókora közvetlenül, a másik érintett nagy költő:
Illyés Gyula tollából származó írások figyelembe vételével is vegye szemügyre: hogyan élte
meg mindezt Illyés Gyula, a „szerencsés” barát. Így olvassa ezt a gyűjteményt: nem mint
védőbeszédet, csak az ő igazságát, ami nem vonható kétségbe, arról a zseniről, „akiről
egykor azt hittem, hogy egy életre a legjobb fegyvertársam s tán a legjobb barátom.” (Az
ötvenes évek második felében keletkezett, korábban kiadatlan Feljegyzésből.) S akkor valószínűleg arra a belátásra jut, hogy kettejük történetét a görög sorstragédiák szellemében
komponálta a legnagyobb dramaturg, aminek mind közönségesen az élet a neve.
Illyés Gyula és József Attila kapcsolatának értelmezése a 20. századi magyar irodalom
történetének egyik tesztkérdésévé vált: éppen azáltal, hogy az Eszmélet költőjének
a „szobra” felől nézve a történteket, s itt már nemcsak Illyés Gyuláról van szó, végképp
érthetetlen, hogy miért nem vették észre a kortársak – a modern magyar irodalom aranykorának a teremtő szellemei – József Attila egyedülálló költői nagyságát? E képtelenség
megértésének legszívósabb lélektani akadálya, véleményem szerint, hogy ami ma, az utókor számára „megfoghatatlannak” tűnik, az akkor, a maga idejében jóformán mindenki
számára természetesnek és magától értetődőnek tűnhetett. Ahogy talán legutolsó naplójegyzetében, 1982. december 1-én Illyés Gyula megfogalmazta: „A rossz filmeken mozognak így (a rossz forgatókönyvből létre törekvő alakok), ahogy a mai néző az 1936–37-es
esztendőkről 'képet alkot' magának.”
De nemcsak az 1936–37-es esztendők vonatkozásában nem léphetünk kétszer ugyanabba a folyóba. Ugyan ki képes életteljes, eleven hitellel fölidézni évtizedekkel később József Attila valahai életének a hétköznapi valóságát? Szobra talapzatánál állva tapintatosan
hallgatunk arról, amit a kortárs visszaemlékezők egybehangzóan vallanak, hogy civil életében József Attila mindenkivel vitatkozó, mindenkinél mindent jobban tudó, a kötözködésig tüskés személy volt (gondoljunk csak Nagy Lajossal való emlékezetes vitájára a tenger színéről); amellett a napi élet kötelezettségei tekintetében „megbízhatatlan”, mindenhonnan elkéső valaki és a játékszenvedély rabja (ahogyan ezt Kosztolányi meg is örökítette egyik Esti Kornél-remeklésében, a Barkochba című novellájában) – s még lehetne
tovább is sorolni a fokozódó személyiségzavarnak a tüneteit, amik alapján „a tudós doktorok”, hol neuraszténiásnak, hol skizofrénnek (Benedek László elmegyógyász professzor
„ön- és közveszélyes őrültnek”), hol pedig – évtizedekkel a költő halála után – úgynevezett
borderline-betegségben szenvedő embernek minősítették. (Ez a pszichiátriai „dobozolás”,
évtizedekkel a költő halála után, mit sem törődik a laikus józan ész ellenvetésével, hogy
tudniillik a csontvázat lehet ugyan exhumálni, de az idegzetet, a „lelket” aligha…) –
Egyébként azt, hogy valaki „őrült”, akkoriban mindenkire rámondták, anélkül hogy ennek
a minősítésnek a súlyával és esetleges emberi-lelki következményeivel törődtek volna.
A kortársak szerint József Attilát is „futóbolondnak”, „kis őrültnek” tartották, amit – szabadon Platon után – a költő-lét velejárójának tekintett mindenki.
S van itt még valami: mindez egy későn érő kamasszal történt, egy huszonéves fiatalemberrel volt kapcsolatos, akit azok is, akik valóban szerették, olyanformán jellemeztek,
mint a kávéházi bohém író egyik jellegzetes típusát (lásd Nagy Lajos Budapest Nagy-

54

tiszatáj

kávéház regényét). – Nos, hát, éppen ez a fiatalember lenne, Babits Mihály, Kassák Lajos,
Füst Milán, Kosztolányi Dezső, Erdélyi József vagy Szabó Lőrinc fölé emelkedve „a kor
nagy költője”? – Ugyan! – Egyik kései visszaemlékezésében Ignotus Pál, aki egyébként
Illyés szerint is József Attila egyik legközelebbi barátja és támogatója volt, becsületére
váló őszinteséggel megírta, hogy egy alkalommal, talán a Japánban, s már a Szép Szó idején, József Attila hirtelen megkérdezte tőle: – Mondd, Pali! Te milyen költőnek tartasz
engem? – Jó költőnek. – Tévedsz, én nagy költő vagyok! – Ugyan, Attila! Kitűnő költő
vagy, ez tagadhatatlan, de nagy költő?!
Ez volt a korabeli irodalmi közvélemény általános (bal)ítélete, amire más oldalról is
jellemző példát lehet említeni. A Nyugat 25. évfordulójára készítette Babits Mihály az Új
antológia. Fiatal költők száz legszebb verse című kiadványát, s a Baumgarten-alapítvány
egyik kurátora, Basch Lóránt emlékezete szerint (de erről dokumentumok is maradtak
fenn) az összeállítás során Babits Mihály tizenöt elismert versértőt kérdezett meg, hogy
véleményük szerint kik szerepeljenek ebben az antológiában? Nyolcan, tehát a többség,
meg sem említette József Attila nevét! Csak heten voltak mellette. (Fenyő László, Gellért
Oszkár, Hevesi András, Illyés Gyula, Cs. Szabó László Szabó Lőrinc és Basch Lóránt.) Így
formálódott a Nyugat kiadásában 1932-ben megjelent antológia. Egy megőrződött dokumentum szerint Babits Mihály azt mondotta: „Minden versét elolvastam, de kettőnél többet a legjobb akarattal sem találtam.” (Ez a kettő a Tiszta szívvel és a Megfáradt ember.
– Ekkorra már József Attilának négy önáll verseskönyve látott napvilágot…)
Mi nehezíthette még az ihletett eszmélet hihetetlenül mély felismeréseit hordozó József Attila-i „lét-líra” méltó elismerését a kortársak számára? Ez a körülmény könyvnyi
terjedelmű elemzést kívánna, de gyanítható, hogy az érett József Attila versbeszéde aligha
illeszkedett a kortársi elvárásokhoz. Nem felelt meg a korszak közkeletű esztétikai várakozásainak a tekintetben, hogy mi lehet az eredendően „új” a húszas-harmincas évek lírájában? Babits és Németh László ezt inkább Szabó Lőrincben és Erdélyi Józsefben, de leginkább a fiatal Illyés Gyulában üdvözölték, s milyen sorsszerűen jellemző, hogy a csillapíthatatlan – és kielégíthetetlen – szeretetéhségtől szenvedő József Attila méltó elismerést életében először és utoljára Juhász Gyulától kapott, első verseskönyve, a Szépség koldusa elé írt előszavában. A sorozatos bajokért és kudarcokért, az élet minden területén
elszenvedett vereségek sorozatáért a Nagyon fáj költője a versei révén vehetett volna elégtételt, szomjazta is, de ezt sem kapta meg. – Amikor 1943. szeptember 15-i naplójegyzetében Illyés Gyula leírta, hogy „József Attila haláláért mindnyájan vádolhatjuk magunkat.
Legjobban azok, akik mást vádolnának”, feltehetően erre is, a kor bűnös vakságára is gondolt. Az öntudatlanul elkövetett bűnre, amivel a lelkiismeret, a kései, „rezge megbánás”
nem tudhat soha megbékülni, s nem adhat rá semmilyen feloldozást.
Az utólagos megértésre való törekvés jegyében arra is történt nem is egy kísérlet, hogy
költői nagyságát összefüggésbe hozzák a betegségével. Ámde egy ideggyógyász, aki ellentétben a költő posztumusz diagnosztáival – valóban közelről ismerte a költőt, dr. Kulcsár
István, a Vajda János társaságban tartott előadásában már 1942-ben leszögezte: „Téves az
az elképzelés, mintha József Attila versei zavarosak és érthetetlenek volnának betegsége
következtében. A közönségnek kétségkívül meg kell szoknia József Attila kifejezési módját, írásmodorát, de ha megszokta, akkor a költő egész életműve tökéletesen logikus egységnek, kristálytiszta rendszernek tűnik előtte. Azok a kifejezések és képek, amelyeket
a közönség bizonyos idegorvosok nyomán költészetében a tudathasadás megnyilvánulásá-

2006. január

55

nak tart, legtöbbször nem egyebek, mint legmélyebb és legigazabb költői szépség.” (Népszava 1942. március 13.) – A Független Magyarország beszámolja szerint pedig Kulcsár
István „kifejtette, hogy József Attila betegsége, a skizofrénia következtében énjének oly
mély rétegeibe szállott alá, melyek a normális átlagember számára elérhetetlenek, de
a költő egészséges formában fejezte ki a mindenki lelke mélyén élő megnevezhetetlent.
Költészetében a misztikus egyesülés, a kozmikus világérzés oly fokot ért el, mint egy magyar költőnél sem. A megfoghatatlannak körülhatárolt alakot kölcsönöz, a homályosat
a világos tudat reflektorfényébe rántja. Károsnak nevezett képei analógiájára az előadó
Dante-sorokat idéz, amelyekbe hasonló rettentő és borzongató ábrázolások vannak sűrítve. A 'pokoljárók' az előadó szerint klasszikusok, akik lemerészkednek önnön lelkük alvilágának mélységeibe és visszatértüket csak a legnagyobb külső és belső fegyelem teszi
lehetővé. József Attila a Rend költője és forradalmisága sem lélektani, hanem politikai
természetű.” (Független Magyarország, 1942. május 26.) – Kulcsár István szerette József
Attilát, tisztában volt állapotával, de világosan megértette, hogy valójában milyen összefüggés van a költő betegsége és költészete között. De hát ezt József Attila is tudta, s utolsó
hónapjainak leginkább megrendítő ténye, hogy tisztában volt azzal, hogy őbenne a „civil
Én” és a teremtő költői személyiség között egyre nő a szakadék. „Rubin azt mondta: téged
mindenki szeret, hiszen a verseid / te vagy / a verseim nem én vagyok: – írta A szabadötletek jegyzéke két ülésben című feljegyzésében a költő, 1936 nyarán – az vagyok én,
amit itt írok.” A Ki-be ugrál …című, 1936 végén írt versében pedig így számol erről a szakadékról: „Ezen a világon nincs senkim, semmim, s mit úgy hívtam: én, az sincsen. Utolsó
morzsáit rágom, amíg elkészül ez a költemény.” – Könnyen lehetséges persze, hogy
a közfelfogás szerint majd minden zseni többé-kevésbé abnormális módon „érzékeny fájvirág”, de az biztos, hogy nem minden idegbeteg zseni is egyszersmind. S a lényeget illetően éppen ez a különbség a döntő, ami a művészi kreativitás továbbelemezhetetlen titka.
S ha a költői teremtőerő és az idegrendszeri túlérzékenység kapcsolatáról beszélünk, itt
kell emlékeztetni e könyv olvasóját arra, hogy számos versének és följegyzésének a tanúsága szerint Illyés Gyula is sokat szenvedett a depressziótól, amit különben az alkotó ember szinte törvényszerű szakmai ártalmának, „ipari betegségének” is tekinthetünk, ezért
szenvedő együttérzéssel tekintette barátja állapotát, aminek nem az egyetlen bizonyítéka
például a Doleo, ergo sum című, eredetileg József Attilának ajánlott verse.
*
„Nem egyszer fogott el hirtelen támadt szomjúságként az írhatnék, hogy József Attiláról való emlékeimet megmentsem. A puszta tények, azt hiszem, még elég épen a fejemben
vannak.” Írta 1973-ban, csak önmaga számára, egyik jegyzetében Illyés Gyula. (Emlékbánya) Ebből az „írhatnékból” könyv, sajnos, nem született, pedig folyton tervezgette,
s 1963-ban, Párizsban járván, meg is ígérte, hogy a Poétes d’aujourd’hui-sorozata számára
a Seghers kiadónak könyvet ír József Attiláról. Ez sem valósult meg, ránk maradt viszont
mozaikokban az a kép, amelyet József Attiláról Illyés Gyula egy életen át hordozott magában. Itt van, ebben a könyvben.
A kiadvány első két ciklusa a kapcsolat történeti időrendjében sorakoztatja egymás
után a különböző időpontokban keletkezett írásokat. A harmadik ciklus viszont az egyes
írások keletkezésének az időrendjét követi. – A tartalomjegyzékben az Illyés Gyulától
származó írások előtt a szerző nevét nem tüntettük föl.

56

tiszatáj

VASY GÉZA

Illyés Gyula a Kádár-kor első felében
Az írói életpályák egy-egy szakasza – a pályakezdéstől eltekintve – sohasem vizsgálható
önmagában. Különösen érvényes ez olyan rangú alkotónál, mint Illyés Gyula, aki az 1930-as
évektől 1983-ban bekövetkezett haláláig nem csupán a magyar irodalomnak, hanem
a legtágabban értett szellemi életnek is egyik meghatározó képviselője volt. Az 1930-as évek
második felétől ez határozta meg helyzetét a szellemi élethez hol lazábban, hol szorosabban, hol meg diktatórikusan kapcsolódó politikai életben is. Illyés mindig érdekelte, foglalkoztatta a politikusokat is: figyeltek rá, meg akarták nyerni, át akarták formálni a maguk tetszésére. Ugyanakkor Illyést is foglalkoztatta a politika, kamaszkorától kezdve. Küldetéses embernek, majd küldetéses írónak tudta magát, akinek nemcsak esztétikai feladatai vannak, hanem közvetlenebbül társadalmiak is: segíteni kell a magyar nép helyzetén, elsősorban a legalul lévőkén. Ez vezette el őt a munkásmozgalomhoz, ezért vált a népi
írók mozgalmának egyik vezéregyéniségévé, ezért is szerkesztette a Nyugatot, a Magyar
Csillagot, a Választ. Mind irodalmi-esztétikai, mind politikai-ideológiai értelemben szintetizáló típusú személyiség, aki különböző hatásokat enged magán átáramolni, hogy
megtalálhassa az egymásra következő huszadik századi kisebb korszakokban azt az utat,
amelyen járva közösségét is szolgálhatja, ugyanakkor önmagát is kifejezheti.
Baloldali múltja révén, amely forradalmár és reformer vonásokban egyaránt gazdag,
akárcsak számos nemzedéktársáé, vele 1945 történelmi pillanatában egyértelműen a népi
demokratikus átalakulás híveként, sőt vezető személyiségeként találkozhatunk. A Nemzeti
Parasztpárt egyik meghatározó alakja, nemzetgyűlési, majd országgyűlési képviselő, aki
fontos szerepet játszik az irodalmi élet konszolidálásában is. Ez azért is lehetséges volt,
mert a kommunista párt több vezetőjével régebbi az ismeretsége, s ezek a pártemberek
akkor még abban reménykedtek, hogy Illyést a maguk egyértelmű hívévé tudják tenni.
Illyés azonban a maga útját járta, 1946 folyamán visszavonult a közvetlen politizálástól,
s ősszel elkezdte szerkeszteni a Választ. Ez a folyóirat és az 1946 decemberében megjelenő
Hunok Párisban című regényes önéletírás azonban végleg rádöbbentette a párt ideológusait, hogy Illyés nem az ő emberük. Egyre gyakrabban támadták, már a többpártrendszer
tervezett fölszámolásának szellemében. A fordulat éve után Illyés Révaiék számára olyan
„útitárs” író lett, akinek a „lelkéért” harcoltak, olykor dicsérgették múltjának demokratikus műveit, de várták tőle a szocreál irományokat. Hiába, természetesen. Illyés 1949-től
meglehetősen visszavonultan élt, hónapokat töltött Tihanyban, kerülte a nyilvánosságot.
1952-ig nagy csönd övezte személyét és munkásságát. Ekkor tört meg a jég: két történelmi
dráma, az Ozorai példa, majd a Fáklyaláng bemutatásával és kiadásával. 1956 nyaráig
Illyés elsősorban két tárgykörben szólalt meg művekkel. Az egyik, a döntőbb a magyar
történelem forradalmi és szabadságharcos hagyományainak sajátos szellemiségű, allego-

2006. január

57

rikusan a Rákosi-kor jelenére is értelmezhető, tehát az elnyomást és az idegen uralmat
egyaránt elutasító bemutatása. A másik tárgykör is a nemzeti hagyományokhoz kötődik:
népmese-feldolgozásai mai napig igen népszerűek. Új verseskönyve 1947 után csak 1956
könyvhetére jelent meg (Kézfogások).
1956 őszi hónapjaiban Illyés Gyula ismét aktív közéleti szerepet játszott. A forradalom
kitörése Miskolcon érte. Hazatérése után aktívan részt vett az Írószövetség munkájában,
előterjesztések, nyilatkozatok megszövegezésében, aláírásában. A visszaemlékezések egyöntetűen tanúsítják, hogy többször vállalt lecsendesítő, higgadtságra intő, kiegyensúlyozó
szerepet a forrófejű forradalmárok, a sztálinizmusukból kiábrándulók körében. A Moszkva-barát Illés Bélától tudható, hogy október végén Illyés fölajánlotta neki segítségét, ha
bajba kerül. Az október 31-én Petőfi Párt néven újjáalakuló Nemzeti Parasztpárt néhány
napos történetében is meghatározó a szerepe. Szó volt arról is, hogy népművelési miniszter lehetne. November 2-án vagy 3-án egy francia nyelvű felhívást szeretett volna a rádióban felolvasni, amelyet A világ minden országának íróihoz és irodalmi szerveihez címzett, de ezt Tildy Zoltán államminiszter nem engedélyezte. (Közlése: Hitel, 1991. november 13. 4–5.)
A november 4-e utáni hetekben Illyés továbbra is aktív. November 20-án tagja volt
annak az öttagú íróküldöttségnek, amely a szovjet városparancsnoksággal tárgyalt – a magyar belügyi szervek képviselőinek jelenlétében – a letartóztatásokról. Az Írószövetség
elnöksége másnap beszélt meg egy nyilatkozatot, amelyet Háy Gyula fogalmazott meg. Az
ülésen többen bírálták Háy szövegét, megalkuvónak tartva azt. Illyés állt ki Háy mellett,
így a nyilatkozat másnap meg is jelent. Ez a nyilatkozat aggodalmát fejezi ki a letartóztatások miatt, a termelőmunka újraindulását támogatja, s művészetek szabadságát, az igazmondás kötelességét hangsúlyozza. Illés Bélával Illyés érte el azt is – közbejárva a szovjet
városparancsnokságon –, hogy Erdei Ferencet helyezzék szabadlábra. November 4-e után
hétről hétre változott a Kádár-kormány magatartása, s ez mind jobban korlátozta az ellenállni próbáló, októbert forradalomnak tartó társadalom s benne az írók lehetőségeit. Az
Írószövetség utolsó taggyűlése 1956. december 28-án volt, ekkor fogadták el a Gond és
hitvallás című dokumentumot. A jegyzőkönyv tanúsága szerint – bár a szöveg előzetes
véleményezésében Illyés részt vett –, a taggyűlésen érdemben nem szólalt meg. (Az események menetét részletesen dokumentálva tárgyalta Standeisky Éva: Az írók és a hatalom 1956–1963, 1996, második, javított kiadás.)
A belügyminiszter 1957. január 18-án felfüggesztette az Írószövetség működését, majd
áprilisban fel is oszlatta a szervezetet. Az Írószövetség folyóiratait – és minden más irodalmi orgánumot – még 1956 végén megszüntettek, szüneteltettek. 1957 márciusában jelent meg az eleinte rendkívül balos Élet és Irodalom, szeptemberben a Kortárs. A népi
írók év eleji lapalapítási tervét természetesen nem engedélyezték. Alig voltak tehát publikációs fórumok, a párt mégis az írók megszólalását erőltette. Természetesen nem művekre
voltak igazán kíváncsiak, hanem hűségnyilatkozatokra, behódolásra. (Olykor ez sem volt
elég, például Benjámin László, Erdei Sándor, Kónya Lajos, Örkény István, Sipos Gyula és
Tamási Lajos hiába nyilatkozott a Kortárs első számában. Kommunistának vallották magukat, ám tartózkodtak attól, hogy 1956-ot ellenforradalomnak nevezzék.) Lényegében
ezek hiányában kezdtek el az írók sztrájkjáról cikkezni. Miután novemberben szinte az

58

tiszatáj

egész ország sztrájkolt, valóban volt sztrájkhangulat az írók körében is. Illyés például erre
készült. Azt azonban nem tudta megakadályozni, hogy a Fáklyaláng ismét színre kerüljön. S ha lapengedélyt kaptak volna, ott bizonyosan publikál. Egy 1958. januári titkos ügynöki jelentés szerint baráti körben kijelentette: „nem kell írni, a régi könyvek kiadását kell
szorgalmazni, s ő a maga részéről mai írások elhelyezését, megjelentetését meg sem kísérli.” Németh László és mások ezzel nem értettek egyet. (Közli Salamon Konrád: A harmadik út küzdelme, 2002. 242. l.) Ehhez azonban legalább korlátozott demokrácia kellett
volna. Ugyanakkor a szovjet és a magyar hivatalos szervek is erőltették az írók megszólalását. 1957 április elején Budapesten járt Jevgenyij Dolmatovszkij szovjetorosz költő, hivatalos megbízással, hogy tájékozódjon a magyar irodalmi helyzetről, s megpróbáljon
hatni is arra. Jelentéseiből tudható, hogy Illyéssel is találkozott – Veres Péter – társaságában. Szerintük „lehet, hogy egy s másban Háy vétkes, de »a párt előtt vétkes, s nem a nép
előtt«. Mindkét beszélgetőtársam azt tartja, hogy »Magyarországon a harc a kommunisták közt folyt«, mivel Rákosi is, Nagy Imre is, és a mostani kormánytagok is kommunisták: »A kommunisták egymás közt marakodnak, s ezért az íróknak kell felelniük.« (…)
„Illyés és Veres nyomatékosan azt hajtogatta, hogy a magyar és a szovjet írók viszonya
a letartóztatott írók ügyén áll vagy bukik. Például, ha a szabadlábon lévő írók közül valaki
elutazna a Szovjetunióba, az a »betyárbecsület« elárulása lenne, és elveszítené az ő megbecsülésüket. (…) Illyés kijelentette, hogy nekik magyar íróknak is tisztességes az álláspontjuk, de a nézeteink ellentétesek, szó sem lehet egyetértésről. Sőt javasolta, hogy
igyunk az egyet-nem-értésre, és váltsunk témát.” (Közli Babus Antal, Hitel, 2000. március.) Az 1957 februárjában szervezni kezdett, s április végén megalakult Irodalmi Tanácsban a részvételt Illyés nem vállalta.
Amikor letartóztatott írótársai ügyében kihallgatták, mindig mellettük, védelmükre
szólt. Április végén, az Írószövetség feloszlatása és Déry Tibor letartóztatása után a népi
írók találkozni próbáltak Kádárral, aki csak Illyést és Németh Lászlót fogadta. A letartóztatottak ügyében Kádár erős indulattal a kommunista mártírokat említette, a forradalom
áldozatait és hozzátartozóiknak sérelmét, vagyis hajlíthatatlannak bizonyult. 1957 nyárvégén a letartóztatottakra váró súlyos ítéleteknek is meghatározó szerepe volt abban, hogy
a pártállami szervezésben készülő, az ENSZ-hez címzett tiltakozó levelet az írók döntő
többsége aláírta, maga Illyés is. Az ígéretek ellenére eléggé súlyos ítéletek születtek.
A gyanúsítottakat, a foglyokat azzal is kínozták, hogy e levél létét közölték velük. Ugyanakkor az ENSZ-nél nincs nyoma e levél elküldésének. Az MSZMP vezető ideológusai belső
fórumokon és nyilvános rendezvényeken többször foglalkoztak Illyés Gyulával. Két fő ellensége Kállai Gyula és Marosán György volt. Kállai Gyula a párt kulturális politikájáról
1958. május 5-én tartott előadásában a népi írók mozgalmát és 1956-os szerepüket erősen
elítélve példaként említette Illyés Egy mondat a zsarnokságról című versét a következő
mondat után: „A proletárdiktatúra rendszerét egyesek nem munkásdemokráciának, hanem zsarnokságnak tekintették.” (Kállai Gyula: Szocializmus és kultúra, 1962. 130.)
A Kádár-rendszer ideológiai értelemben kétfrontos harcot hirdetett: a revizionisták és a nacionalisták ellen. Revizionistának a bolsevik gyakorlat belső bírálói, az 56-os reformerek
minősültek, nacionalistának elsősorban a népi írók. Az első csoport vezetői, hangadói
részben börtönbe kerültek (Déry Tibor, Háy Gyula, Zelk Zoltán, stb.), részben kitiltották
őket az irodalmi életből (Benjámin László, Örkény István, stb.) A második csoport két

2006. január

59

legjelentősebb személyisége Illyés Gyula és Németh László, s a korabeli értelmiségre valóban igen jelentős hatásuk volt. Ezért gondolták úgy a párt vezetői, hogy meg kell próbálni
végérvényesen leszámolni ideológiai nézeteikkel. 1958 első felében elkészült, s júniusban
meg is jelent az MSZMP Központi Bizottsága mellett működő kulturális elméleti munkaközösség állásfoglalása A „népi” írókról. Ennek alapszövegét Király István készítette el,
Szabolcsi Miklós, Pándi Pál és mások közreműködésével, s ezt a Politikai Bizottság vitatta
meg. Az Állásfoglalás kulcsmondata szerint „a »népi« írók mozgalma jelentős szépirodalmi tevékenységet felmutató politikai mozgalom, amelynek alapvető eszmei jellemvonása egy erős nacionalizmussal telített »harmadikutas« koncepció; az imperializmus és
a szocializmus világméretű küzdelmében egy nemlétező harmadik útnak, a »külön magyar útnak« hamis illúziója.” A végkövetkeztetés pedig a következő: „komoly felelősség
terheli őket a proletárdiktatúra államának belső fellazításában, az ellenforradalom szellemi előkészítésében való részvételért”, illetve: „a párt és az állam nem érthet egyet azzal,
hogy mint politikai tömörülés vagy irodalmi csoportosulás szervezkedjenek”.
Egy június 7-i keltezésű levélben több népi írónak elküldték a tervezetet azzal a kéréssel, hogy tegyék meg észrevételeiket, s azokat majd figyelembe veszik a végső szövegben.
Többen válaszoltak is, de szempontjaik gyakorlatilag se nagyon kerülhettek volna be az
állásfoglalásba, mert az a hónap végén már meg is jelent. Az eredeti népies kifejezést népire változtatták ugyan, ám az nem bizonyos, hogy ez az írók kérésére történt. Ugyanakkor
idézőjelbe tették a szót, s ez fokozott távolságtartást, iróniát, ítéletet is kifejezett, hiszen
a bolsevik beszédmódban az ilyenfajta idézőjel rendszerint azt fejezte ki, hogy az illető minőség nem az, aminek mondja magát, vagyis: a „népi” írók nem igazán népiek, nem a nép
képviselői. S ez benne is van mind az állásfoglalásban, mind a korabeli pártmegnyilatkozásokban.
Az állásfoglalás Illyés Gyula nevét 23 alkalommal említi. Ami ezek közül pozitív jelentéskörű, az majdnem mind 1945 előtti tevékenységével kapcsolatos. Ezen kívül csak 1945ben megjelent két könyve és ötvenes évek eleji történelmi drámái kapnak pozitív minősítést. Ez utóbbiak már csak felemás módon: „Míg a Petőfi és Bem, az Ozorai példa egységbe tudta fogni a magyar és a haladó népi öntudatot, addig ez az egység a Fáklyalángban és a Dózsában felbomlik.” A negatívumok: 1938 után „visszavonul az irodalomba”,
1942-ben a lillafüredi konferencián hallgat, 1946-ban a béketárgyalások idején nacionalista hangulatkeltés jellemzi őt is, a parasztkérdésben nacionalista az álláspontja, ismét
„az irodalomba húzódott vissza”, 1948 után „az ingadozás, fenntartás és vonzódás jellemezte”, 1951-es írókongresszusi felszólalása ellenzéki, a régi nézetek továbbélését tanúsítja, megírta az Egy mondat a zsarnokságról című verset, a Fáklyaláng és a Dózsa az
említett okból bírálandó, megszaporodnak „a »helyesen alkalmazkodó«, okosan kivárni
tudó hősök”, káros volt cikke a pesszimista költészetről, és két verse is: a Bartók és a Levél
a vízgyűjtőről és a fenyőről. 1957 óta „beszédes hallgatásba burkolódzik”, az emigráció
„benne és társaiban látja nézeteik hazai képviselőit”. Illyés Gyula viszonylag szűkszavú
reflexiójának lényege, hogy ő e mozgalomban „az akkori teljes magyar irodalomnak próbálkozását, hogy korszaka föladatának megfeleljen” látja, a népiekben „nem egy csoport
szándéka mozog, hanem egy országé”. Egykori lapjaik szerkesztése a következő „elvhez
igazodik. A magyarság akkori úgynevezett sorskérdéseinek föltárásához, kitisztázásához,
majd azok megoldásának elősegítéséhez.” Mert „írói működés nincs közösség nélkül.” Az

60

tiszatáj

állásfoglalás szerzőiről ironikusan nyilatkozik: „alapos munkát végeztek, mélyre eresztve
húzták meg tudásuk hálóját. A fognivaló azonban madár volt, a »gazdag zsákmány« is ezt
mutatja.” Tömören konkrét észrevételeket is említ, helyreigazítani próbálva téves állításokat. (Válasz évkönyv 1989/I. 225–228.)
1958 decemberében Illyés befejezte Malom a Séden című drámáját a Nemzeti Színház
részére. Major Tamás, a mindenható igazgató azt akarta elérni, hogy az egyik fontos szereplő legyen kommunista az 1945 elején a dunántúli frontközelben játszódó darabban, de
ez ellenkezett a szerző elképzelésével. Révai József is tudomást szerzett a kéziratról, beszélt róla Illyéssel. Elsősorban ő is a kommunistát hiányolta a drámából, amely csak évtizedes késéssel kerülhetett színpadra. (Naplójegyzetek, 1959. április 7. és 11., továbbá
előszó a műhöz: Drámák II., 1969. 145–150.) A Magvető Kiadónál leadta egy új verseskönyv kéziratát, ezt 1959 decemberében kapta vissza, nyilvánvalóan nem az irodalmi
szerkesztők döntése alapján.
1958 végén – helyzetét normalizálni próbálva – Illyés találkozót kért Aczél Györgytől,
aki ekkor a művelődésügyi miniszter helyettese. Szerette volna felújítani munkaviszonyát,
beszélt munkásmozgalmi múltjáról, arról, hogy félreismerik őt. Szóba hozta, hogy miért
nem ért egyet a népi írókról készült állásfoglalással, s azt is, hogy egészsége javulóban van,
elkezdett dolgozni. Aczél összegzése szerint „Az egész beszélgetésben az elmúlt néhány
hónappal ezelőttihez képest Illyés sokkal »rugalmasabb« és engedékenyebb volt. Általában mindig különbséget tett a politikai és gazdasági eredmények, sőt a kulturális eredmények és az irodalompolitika között, amivel ő nem ért egyet. A benyomásom azt volt, hogy
rendkívüli hiúságánál fogva és abból kiindulva, hogy a legnagyobb élő magyar költő és író,
a vele azonos nézeteket valló társai hibáit bírálja, de a saját hibáit megtévedésnek sem nagyon hajlandó elismerni. Burkoltan többször kérőleg felvetette, hogy foglalkozzunk többet
vele olyan formában, hogy bizonyos kérdéseket részletesebben vitassunk meg vele.” (Zárt,
bizalmas, számozott. Tájékoztatáspolitika és cenzúra 1956–1963, 1999, 93–94.)
1959 elején megkezdődött az Írószövetség újjászervezése. Ennek kapcsán Király István
kapta azt a feladatot, hogy tárgyaljon Illyés Gyulával és Németh Lászlóval. Erre május 29-én
került sor. A feljegyzés a beszélgetéseket pozitívan értékeli: „A népi demokráciával szemben ellenséges magatartás nyomaiban sem nyilvánult meg. (…) Mint központi benyomást
– főleg az Illyéssel folytatott beszélgetésből –, azt hoztam magammal, hogy egy rugalmas,
békülékeny, de természetesen elvi politika folytatása velük kapcsolatban nem indokolatlan.” A jelentés szerint Illyés az Írószövetség munkájában szívesen vesz részt; nem ismeri
a róla szóló nyugati véleményeket, pedig kérte már, hogy tájékoztassák ezekről; nem akar
hallgatni, de miként publikáljon olyan lapokban, amelyek gyalázták őt; nem ért egyet
a népi írókról készült határozattal, mert ő és a mozgalom nem nacionalista; nem tartja magát harmadikutasnak, hanem a szocializmus költőjének: egész életművében nincs egyetlen olyan sora sem, amely őt a szocialista jövő előtt, mint ellenséget, vagy mint közömbös
idegent kompromittálná. S ez a legnagyobb büszkesége.” (Zárt, bizalmas, számozott. Tájékoztatáspolitika és cenzúra 1956–1963, 1999. 139–140.)
Némi tétovázás után engedélyezték Illyés meghívását is az alapító tagok közé s ezt ő el
is fogadta. A megalakulásra 1959. szeptember 25-én került sor. Illyés ezen nem vett részt,
feltehetően Aczél György tájékoztatta őt arról, hogy Kállai Gyula fog beszélni a párt részé-

2006. január

61

ről, s Illyés ellen is szól majd. Valóban Kállai beszéde volt az újjáalakuló ülés legotrombább eleme. Általában bírálta a népi írókat, s közülük részletesen kizárólag Illyés Gyulát:
„A napokban olvastam Illyés Gyula 120 versét, amelyet kiadásra a Magvető Kiadóhoz
küldött. Nem tudom, mi a kiadó véleménye e verses kötetről. Ami engem illett, ha én volnék az igazgató, e kötetet nem adnám ki. Ezek a versek arról tanúskodnak, hogy írójuk,
aki az ellenforradalom idején letette a maga obulusát – s mint ismeretes: nem mellettünk –
a közben eltelt idő alatt semmit sem tanult, semmit sem okult, ma is ott tart, ahol három
évvel ezelőtt, s a magáéhoz hasonló magatartásra buzdít másokat is.” (Ezután idézett az
Összeomlás, majd a „fenyegető” Költők egymás közt című versekből.)
„Én úgy gondolom, abba mi nem fulladunk bele, hogy nem adjuk ki Illyés Gyula »igazát«! Csak ő fulladhat bele abba, hogy igaznak véli azt, ami hamis. De mit is érnénk el egy
ilyen verseskötet közrebocsátásával? Bennünket, az állam és a párt vezetőit a tömegek éles
bírálatban részesítenének, azért, mert nyilvánosságra engedtük a rendszer ellen irányuló
írásműveket. Azt hiszem, hogy mi még el tudnánk viselni ezt a jogos bírálatot. De mit érne
maga Illyés e kötettel? Tudomásom szerint róla a tömegek most sincsenek túl jó véleménnyel. Azt a felháborodást, amit ezek a versei keltenének, azt hiszem, nehezen viselné
el. Ha viszont Illyésben van még annyi erkölcsi erő és bátorság, hogy erről az útról letérjen, akkor később ő maga szégyenkezne amiatt, hogy valaha is ilyen műveket adott ki.
E versek arról tanúskodnak, hogy költőjük továbbra is azon az úton van, amelyről csak
visszafordulni lehet, de megállni rajta nem. Aki pedig nem fordul vissza, újra eljut az ellenforradalmi erőkhöz, ez annak a költészetnek a perspektívája, amit e 120 verssel képvisel. Illyés gyakran hangoztatja, hogy nem is tud arról, mit mondanak róla nyugaton, az
imperializmus ügynökei. Ez azonban mit sem változtat azon, hogy ő azok potenciális szövetségese. A strucc akkor is a sivatagban van, ha a homokba dugja a fejét. Illyés háta mögött akkor is a reakciós erők ólálkodnak, ha ő történetesen nem hajlandó hátranézni.”
(Kállai Gyula: Szocializmus és kultúra, 1962. 191–192.)
Ez a beszéd aligha volt csupán Kállai magánvéleménye. Az eredeti terv szerint Aczél
beszélt volna a pártállami szervek nevében. Ő talán szelídebb lett volna, de lényegében hasonlóképpen gondolkozott. A Politikai Bizottság 1959. június 30-i ülésén például kijelentette Tamási Áron választmányi jelölése kapcsán: „A »Gond és Hitvallást« négyen írták.
Egy szépséghibája van a dolognak, Tamási már dadogott valamit, viszont Illyés semmit,
pedig neki még rosszabb szerepe van.” (Zárt, bizalmas, számozott, 145.)
Illyés egyre nehezebben viselte el a fojtogató légkört. 1960. január 12-én levélben fordult Kádár Jánoshoz, hogy megpróbálja tisztázni helyzetét. Ő ír, de műveit nem adják ki,
s rendre mást és mást mondanak, hogy mit kell először tennie: tegyen nyilatkozatot, írjon
riportsorozatot, versei elé előszót, stb. „A sok vélemény közt az enyém az volt: jelenjenek
meg új verseim, hacsak ötszáz példányban is (…) Levelem igazi célja mégsem az, hogy támogatást erre kérjek, hanem a tisztességem megóvása foglalkoztat. Egy csaknem hatvanéves írónak szégyen volna, ha múltját ő maga ábrázolná.” Kádár január 25-i válasza lényegében – bár a jövőt illetően megengedő – elutasító: „A személyed és munkásságod kapcsán kialakult nézeteket és az ezek között lehetséges félreértéseket tisztázni leveledben
nem sikerült.” (A leveleket idézi: Maróti István: „Költő, felelj!” Tanulmányok Illyés Gyuláról, 1993. 34.)

62

tiszatáj

Rövidesen mégis enyhülni kezdett a helyzet, nyilván nem Illyés Gyula miatt, hanem
a nemzetközi és a hazai politikai helyzet összefüggéseinek köszönhetően. Az Ország-Világ
1960. március 9-i számában Gyöngyösi Nándor nevével interjú jelent meg. Ebben Illyés új
műveit említi, s diplomatikusan a lektorokra hárítja a „hallgatást”. Politikai nyilatkozatot
is tesz: „Nem »állok szemben a rendszerrel«, s nemcsak azért, mert ez a hazánk törvényeivel való szembenállást jelentené. Magyarországot a kommunista párt vezeti a szocializmus felé. Szocialista vagyok – ezt műveim bizonyítják. Mióta tollat vettem a kezembe,
gondom s törekvésem, hogy közösségi – népet szolgáló – irodalom munkása legyek. Ilyen
műveket teremteni nem henye feladat. Minden célom, hogy legközelebbi közösségünknek,
a magyar népnek emelkedését segítsem, szoros egyetértésben és együttműködésben a kommunista íróbarátaimmal…” Új műveit így minősíti: „tartalmaz annyi szocializmust, mint
bármelyik az utóbbi években a sajtó alól kikerült verskötet. Malom a Séden című színdarabom fasizmusellenes, politikai állásfoglalás.” A szakirodalomban olvasható volt olyan
vélemény is, hogy az interjú esetleg nem a legfelsőbb szervek utasítására készült. Salamon
Konrád könyvében azonban olvasható egy 1960. április 22-én keletkezett ügynöki jelentés, amelyben az interjúról baráti társaságban Illyés körülbelül a következőket adta elő:
„Aki erre a nyilatkozatra azt meri mondani, hogy Illyés letette a garast, az becstelen fráter.
Állandó harcban álltam, tartottam a frontot. Semmiképpen nem akartam belemenni
olyanba, amit önmagammal és a magyarsággal szemben erkölcstelennek éreztem volna
(…) A nyilatkozat megszületését lelki és szinte fizikai kényszerek előzték meg. Naponta
nyúztak, Aczélékkal hetente többször tárgyaltam. Sőt Kádárral személyes levélváltást is
eszközöltem ez ügyben. Magyarul megmondták: »tessék letenni a garast!« Nem, nem és
nem engedtem.” Végül beleegyezett a lap munkatársának jövetelébe. Az kész nyilatkozattervezetet hozott, ezt Illyés széttépte. „harcoltam tovább, késsel a hátamban. Mondatról
mondatra, szóról szóra, hangsúlytól szórendig küzdve meg minden talpalatnyi mondatrészig. Így született meg végül is a megjelent nyilatkozat. Tudom jól, a harcnak egyáltalán
nincs vége, ezzel a nyilatkozattal a kormány nem elégedett meg.” (A harmadik út küzdelme. Népi mozgalom 1947–1987, 2002. 271.)
A harcnak valóban nem volt vége. Köpeczi Béla, a Kiadói Főigazgatóság vezetője, a magyar irodalom kérdéseivel foglalkozva helyteleníti az interjút, s ami még érdekesebb,
a megjelenés előtt néhány nappal, március 5-én. Illyés megnyilatkozását kevésnek tartja,
s hiányolja a választ arra, miért adta ki az Egy mondat a zsarnokságról című versét. (Zárt,
bizalmas, számozott, 150–151.) Mindazonáltal megkezdődhetett az Illyés-művek közlése.
1960 folyamán a Kortársban 29, az Élet és Irodalomban 7, a Magyar Nemzetben 2 verse
jelent meg. Az Élet és Irodalom két hosszabb fejezetet közölt a töredékben maradt Mozgó
világ című prózai munkából, s megjelent 4 világirodalmi tárgyú esszé s egy visszaemlékezés gyermekkorára. A következő esztendőben pedig kiadhatóvá vált az Új versek kötete.
Egy ideig még folytatódott a politikusok nyílt és belterjes Illyés-bírálata. Az 1960.
szeptemberében az Élet és Irodalomban közölt Sötét című verset egy gólyavári nagygyűlésen Marosán György tépte üvöltözve darabokra. 196l nyarán Kállai Gyula írt hivatalos papíron levelet Illyésnek, azt állítván, hogy ezt a verset maga a költő küldte el neki álnéven.
Végkövetkeztetése: „nem érzed, milyen mélyre süllyedtél a szarban?” Illyés Kádárhoz fordult ez ügyben, aki fagyosan elutasító választ adott. (Maróti István idézett tanulmánya,
35–36.) Az Írószövetség 1962 tavaszi közgyűlése kapcsán Köpeczi Béla helyeslően említi

2006. január

63

Kállai Gyula keményebb hangját Illyés és Benjámin kapcsán. (Zárt, bizalmas, számozott,
182.) 1962-ben megjelent egy bővebb válogatás Illyés verseiből. Ezt is gondosan „előkészítette” a Kiadói Főigazgatóság, s végül úgy látta, hogy „kiadásával kapcsolatban kifogást nem emelhetünk” (Írók pórázon. A Kiadói Főigazgatóság irataiból, 1961–1970,
1992. 146.) Ugyanez a főcenzori hivatal már elfogadhatnak tartotta az 1964-es kiadói tervekben szereplő Illyés-művek nagy számát, 9 kötetet, bár ezek közül csak egy mű új (Írók
pórázon, 229–230.), viszont 1964 tavaszán az volt a véleménye Illyés tanulmánykötetének és útirajzainak kiadásával kapcsolatban, hogy a Szépirodalmi Kiadó „ne siessen egyik
kötet kiadásával sem” (Írók pórázon, 256.) Az Ingyen lakoma egyébként megjelent 1964ben, a Szíves kalauz viszont csak két évvel később. Drámáinak színházi bemutatóit nem
javasolták. Az első változatában 1958 végén befejezett Malom a Séden először 1963 tavaszán volt olvasható a Kortársban, kötetbe pedig csak 1969-ben kerülhetett be: ekkor indult meg az életműsorozat a Drámák kettős kötetével. S ez nyitotta csak meg az utat az
1970-es bemutatók előtt.
A párt számára gondot jelentett az is, hogy a költő 60 éves lesz. „Az MSZMP Titkársága 1962 októberében határozatot hozott, hogy a költő hatvanadik születésnapja alkalmából nem kap kormánykitüntetést, csupán a művelődésügyi miniszter köszönti levélben,
de erről a sajtó nem tudósít.” (Standeisky Éva: Tükrök = Múlt századi hétköznapok,
2003. 309.) Ugyanakkor azért az Élet és Irodalom egész oldalas születésnapi beszélgetést
közölt az íróval, megnyitva ezzel a sok éven át tartó író-interjúk sorozatát. A müncheni
Új Látóhatár viszont igen színvonalas különszámmal köszöntötte az alkotót.
Újabb gondot jelentett az, hogy Párizsban járva Illyés interjút adott a L’Express szerkesztőinek, s ebben egy bekezdés erejéig bírálta Románia soviniszta-nacionalista nemzetiségi politikáját. (Megjelent 1964. január 9-én. Magyarul olvasható: Szellem és erőszak,
1978. [valójában 1988], a korabeli MTI-fordításban.) Az Agitációs és Propaganda Bizottság, majd a Politikai Bizottság is foglalkozott ezzel, s ennek kapcsán a változatlan Illyésproblémával. Aczél Györgynek kellett részletes forgatókönyv alapján megdorgálnia az írót,
akit ez esetben az a híresztelés is védett, hogy a Nobel-díj várományosa. (A fogadtatást
tárgyalja Standeisky Éva, uo. 309–310.) Talán ez is szerepet játszott abban, hogy az 1956
utáni második verseskötet, a Dőlt vitorla 1965-ben már különösebb bonyodalmak nélkül
megjelenhetett, bár Pándi Pál ellenőrző szerkesztői jelentése 1964 szeptemberében a kéziratot nem tartotta nyomdába adhatónak, s felsorolva a „leginkább problematikus” verseket, leírta azt is, hogy „a kézirat egészét sem tartom eszmeileg megnyugtatónak”. (Idézi
Domokos Mátyás: Leletmentés, 1996. 169.)
A Kortárs 1965. szeptemberi számában két Illyés vers jelent meg: a Somfi úr és a fák,
valamint a Számadó. Az előbbi szatíra az elvtárssá változott kispolgárról, s a költő életében nem kerülhetett kötetbe. A másik vers viszont Illyés egyik legfontosabb időskori ars
poeticája. Kötetbe csak 1973-ban olvasható. A főszerkesztő Simon Istvánnak igazoló jelentést kellett írnia, Köpeczi Béla pedig javaslatot készített az MSZMP KB Agitációs és
Propaganda Bizottsága részére Illyés Gyula tevékenységével kapcsolatban. E bizottság
már szeptember 22-én foglalkozott e tárgykörrel. Az előterjesztés szerint Illyésnek vannak
értékes művei 1945 után is, viszont „versekben, cikkekben és nyilatkozatokban igyekszik
elhatárolni magát a szocializmus építésének konkrét programjától, fenntartja a népi ideológia nacionalizmusát, hirdeti a vátesz-elméletet s ezzel együtt önmagát a nemzet szószó-

64

tiszatáj

lójának, »a legmesszebb látó magyarnak« igyekszik feltüntetni.” Ugyanakkor rendkívül
népszerű, bizonyos mértékig még a kommunisták körében is. Még mindig bűne az Egy
mondat a zsarnokságról, „amely nem akadályozta meg abban, hogy kétszer is elfogadja a
Kossuth-díjat”. Művei nem kapnak megfelelő bírálatot, a marxista kritika nem eléggé hatékony. Az író rendkívül erős nemzetközi tevékenységbe kezdett, s ez is növeli hazai rangját, nehezíti a kulturális politika helyzetét. Köpeczi négy javaslatából csak kettőt fogadott
el a bizottság, ezek bíráló tanulmányok elkészítéséről szóltak, ám gyakorlatilag ezekből
sem lett semmi. Nem került napirendre viszont a Kortárs főszerkesztőjének leváltása, ez
csak 1971 őszén történt meg, bár a lapot továbbra is bírálták, Illyés „kritikátlan” közlése
miatt is. S nem tartották szükségesnek azt sem, hogy „A Kortárs következő számában leplezze le Illyés mélymagyarkodását és vátesz-elméletét.” (Zárt, bizalmas, számozott II.
Irodalom, sajtó- és tájékoztatáspolitika 1962–1979, 2004. 83–85.)
Illyés Gyula titkosszolgálati megfigyelése, állami és pártszervek belső fórumain való
bírálata természetesen tovább folytatódott a hatvanas években. Tanulságos adatokat közölt erről 1969-es ügynöki jelentésekből Standeisky Éva. (Múlt századi hétköznapok,
2003. 317–318.) Mindazonáltal könyvei rendszeresen megjelenhettek, külföldi útjai elé
nem gördítettek akadályokat, „engedélyezték”, hogy elfogadja a megbízatásokat, a kitüntetéseket. 1969-ben pedig – Németh Lászlóéval egy időben – megindulhatott életműsorozatának kiadása. 1970-ben Bécsben átvehette az 1964 óta létező Herder-díjat (Németh
László 1965-ben kapta meg, Kodály Zoltánnal egy időben.) Idehaza harmadszor kapta
meg a Kossuth-díjat. Ennek ez időben nagydíja és három fokozata volt, Illyés az I. fokozatot vehette át. (Nagydíjban író soha nem részesült. A II. fokozatot ekkor Pándi Pál és
Weöres Sándor kapta, a kulturális politika groteszk kiegyensúlyozó játékaként.)
Kétségtelen tény, hogy 1956 után a politikai és a gazdasági konszolidáció igen hamar
bekövetkezett, voltaképpen egyetlen esztendőt vett igénybe ez a folyamat. A szellemi életben és ezen belül az irodalmiban azonban sokkal lassabban és lépcsőzetesebben zajlott le
mindez. 1961-re legfeljebb a konszolidáció nyers, meglehetősen brutális szakaszának oldódásáról, lezárultáról lehet szó az első amnesztiáknak, a publikációs tilalmak enyhülésének, egy új központi folyóirat, az Új Írás e változást kifejező megindításának köszönhetően. Mindezt szimbolikusan is kifejezhette Kádár 1961 decemberi jelszava: aki nincs ellenünk, az velünk van. Ám azt továbbra is a párt döntötte el, hogy ki nincs ellenünk, s mint
a dokumentumok mutatják, Illyést a hatvanas években mindvégig különös gyanakvással
szemlélték és kezelték. Az ő szempontjából – s általában a népi írók, de sok más írócsoport szempontjából is – az teljesen egyértelmű, hogy az 1957 és 1960 közötti szakasz a Rákosi-kor folytatása – más eszközökkel. 1960-tól körülbelül 1965-ig tart egy következő szakasz: ezt egy olyan konszolidációs folyamat jellemzi, amelynek igazából 1957-ben lett
volna célszerű megkezdődnie, ugyanis ez a Kádár-kor adta viszonyok között egyáltalán lehetséges normalizálódás. 1965-ben jelenhetett meg végre – 1957 után – verseskönyve
Juhász Ferencnek, Nagy Lászlónak, ekkor kapott Kossuth-díjat Kassák Lajos, a következő
évben Nagy László, s az 1957-es díjazottak óta ők az elsők, akik nem kommunista vagy
ideológiai értelemben semleges polgári alkotók. Illyés esetében is érvényes az 1965-ös
dátum: a szigorúbb dorgálási szándékoknak már nem lett komor következménye. A szó
szűkebb értelmében a „hatvanas évek” számára voltaképpen csak ekkor kezdődnek meg,
s tartanak az évtized végéig. Ennek a néhány esztendőnek eléggé szerves folytatása a hetve-

2006. január

65

nes évek eleje, mégis, Illyés és a hivatalos irodalompolitika kapcsolatának szempontjából
külön korszakként kell tárgyalni a hetvenes éveket, kettébontva azt is, s az évtized utolsó
éveit egybevonva az Illyés haláláig, 1983 tavaszáig tartó időszakkal. Ekkor válik meghatározóvá Illyés és Aczél György ellentmondásos kapcsolata, s ekkor kísérelheti meg Illyés,
hogy a hatalomé mellett egy másfajta, a hatalmat helyes irányba befolyásolni megkísérlő
irodalompolitikát, sőt magyarságpolitikát képviseljen.

Kritika

Valami bűzlik Kínában
K RASZNAHORKAI L ÁSZLÓ: ROMBOLÁS ÉS BÁNAT AZ É G ALATT

Fontos a felütés. Krasznahorkai László legutóbbi, 2004ben megjelent regényének első, másfél oldalon keresztül
indázó mondata egyfelől – kezdő szavait olvasva – sejtetni
engedi a kötetnek a szerző eddigi írásai alapján elvárható,
krasznahorkais hangulatát („Nincs reménytelenebb ezen
a világon…”), másfelől – záró szavait olvasva – a ködös májusi reggelben a Jiuhuashan kolostor-hegy – „a buddhisták
egyik legfontosabb szent hegye” – ottlétére vonatkozó
kételyek megfogalmazásával („csak azt ne eméssze fel ez
a mocskos és reménytelen köd […], hogy […] egyáltalán létezik”) voltaképpen a regény legfontosabb tapasztalatát vetíti
előre. A Rombolás és bánat az Ég alatt ugyanis egyszerre
dokumentumregény és keresés-történet (pontosabban ilyenként is olvasható), melynek hőse rendületlenül és fáradhatatlanul a klasszikus kínai kultúra szerelmesének deklarálja magát, s mániákusan ered ennek nyomába Kína egy
történelmileg jelentős régiójában (a Jangce torkolatvidéMagvető Kiadó
kén), de – a szerző előző regényének (Északról hegy, DélBudapest, 2004
ről tó, Nyugatról utak, Keletről folyó) egy mondatával
312 oldal, 1990 Ft
élve – „hiába minden: nem volt ott semmi.” Azaz korántsem biztos, hogy így van.
A szóban forgó szkepszis metanarratív szinten is megfogalmazódik: míg a történet egy
látványos exodusszal, a városból való buszos kivonulással veszi kezdetét, a már idézett
nyitó fejezet címe (Bevezetés egy homályba) ugyanennek a kivándorlásnak a visszáját is
megfogalmazza, megkérdőjelezve egyúttal annak érvényességét – mindez az európai
„vendég” látogatására is érthető, amennyiben kísérletét önmegértési próbálkozásként,
a klasszikus kultúra romjaival, egyáltalán a távol-keleti civilizációval való szembesülését
pedig tulajdon korlátaival, berögzült – tradicionális, nyelvi – kódjaival való szembenézésként értelmezzük. A Rombolás és bánat az Ég alatt voltaképpen bolyongás a narrátor
belső világának útvesztőjében, aminek során számos kísérője akad – modern kori Odüszszeia, mely a hazatalálás fogalmát a lelki-szellemi egyensúly megtalálásában véli elérhetőnek.
Ugyanakkor az említett, a buddhista központ felé irányuló nanjingi kivonulás egyben
egy poétika elhagyása, ily módon egy újba történő átvezetés is, lévén, a bevezetést követően a regény metonimikus, referenciális utalásokban és vonatkozásokban gazdag, kultúrtörténeti esszékkel bővített dokumentarista prózává válik. Ez a stíluson is rajta hagyja

2006. január

67

a nyomát, ami az anaforikus szerkesztés és a sűrűn alkalmazott, fikcióba ágyazott körmondatok háttérbe szorulásában, az utazás-allegória látványos, különösebb olvasói aktivitást nem követelő feloldódásában érhető tetten. Ebből fakad – bár a „főpróba” a 2004ben ismételten kiadott Az urgai fogollyal megvolt – a regény egyik lehetséges tétje: az ismert Krasznahorkai-nyelv, -poétika, -stilisztika mennyiben alkalmazható dokumentum
értékű, a fikcionalitást vagy metaforikusságot csak látszólag és ritkán alkalmazó szövegre.
A regény egyik fő törésvonala a régi (klasszikus, értéktelített – vágyott) és az új (modern, értékszegény – kényszerből meg- és eltűrt) világ hagyományos oppozíciója mentén
képzelhető el. A letűnt civilizáció, a hajdani kultúra azonban leginkább az elbeszélői fantáziában (olykor úgy fest: fanatizmusban) létezik, azaz a szöveg – mértékkel adagolt fikcionalitása ellenére – mégiscsak teremtett világ, melyet lépten-nyomon felül- (sőt: alul-) ír
a tapasztalat, ami az előző bekezdésben említettek értelmében rendre az elbeszélői tudat,
a narrátori énkép módosulásához járul hozzá. A kolostor-hegyen egy különösnek tűnő („ezzel az emberrel valami nincs rendben”), a lépcsőn „kacsázva” közlekedő alakkal rögtönzött
beszélgetés sem a titokban óhajtott, a hely és a szellemiség rendkívüliségét bizonyító
eredménnyel jár: „– Mindig ilyen errefelé a május? Nagyon nem akar elállni ez az eső. //
– Néha ilyen. // – Hogy szokott ez maguknál lenni? Holnap is esni fog? // – Holnap még
lesz. Utána már nem lesz. // – Honnan tudja? // – Néztem az időjárás-jelentést a tv-ben.”
(41.) Ezért is tekinthető szimbolikus gesztusnak a döglött kutya átlépése Yangzouban, de
hasonló jelképiséget fedezhetünk fel a zhenjiangi hotel leírásában is, ami egyszersmind az
elbeszélőnek a halott Kína feltámasztására irányuló „reménytelen kísérletét” is sejtetni
engedi: „»King Hotel«, de az ablakok durván bedeszkázva, a bejárat eltorlaszolva bádoglemezekkel, deszkapalánkkal, műanyag lapokkal, viszont jól láthatóan reménytelenül kísérelvén meg, hogy újra meg újra betörjenek, mert már ez is szét van félig verve, ez a barikád, és most ugyan nem lehet se belátni, se bemenni, de halálbiztosan tudni, hogy belül
már minden kongóan üres, hogy odabent már nincs semmi, amit el lehetne lopni még […]
viszont tudni azt is, hogy ide mégis és állandóan és fáradhatatlanul be fognak törni”. (64.)
A szöveg narrátorának a klasszikus kultúra letűntére vonatkozó, vitára ingerlő kérdései (néha: mímelt ártatlansággal elővezetett provokációi), sőt olykori értetlenkedése nem
annyira a leginkább a XX. század elejének irodalmából ismerős egymás melletti el-beszélések, meg-nem-értések újabb kori változata, tehát az esetek többségében nem félre-értésről, kommunikációs defektusról, mint inkább „egyszerű” nem-értésről van szó. A Rombolás és bánat az Ég alatt elbeszélője valami nyugtalanítóan rosszat sejt létrejönni-alakulni a modern Kínában, ami a „klasszikus kínai kultúra” unalomig sokat hangoztatott toposzának mai leplezhetetlen hiányában („tényleg nincs reménytelenebb Nanjingnál”), az
egykori „nagy” civilizáció, „az eredeti kínai szellem” újragyártott ikonjainak indulatosan
ábrázolt árusításában – voltaképpen afféle kataklizmatikus pusztulásban/pusztításban
érhető tetten: „és rettenetes […] az úgynevezett megújuló Kína ide is beszűrődő szelleme,
a tőke fáradhatatlan erővel munkálkodó járványos kísértete, aminek egyik jellegzetes tüneteként itt is, a főbb utcákon, már ott állnak a világ leglehangolóbban csillogó nagyáruházai, már belőlük is ömlik kifelé a lebírhatatlan, nyávogó, émelyítő kínai pop, leállíthatatlanul támad a hangszórókból, amitől olyan az egész város, mintha be lenne lőve minden utca és sarok, mintha tényleg minden szöglet be volna hangosítva ezzel a ragacsos,
fertőző, undorító, hangzó fertelemmel, és akkor ez még csak a föld, az, ami lent van, mert

68

tiszatáj

akkor még nem is került szóba, ami mindezek fölött feszül, nem beszéltünk az égről, erről
a szürke, tömbszerű, ólomnál is súlyosabb mennyről fölöttünk, amelyen, úgy tűnik, soha,
de soha nem törhet át a nap”. (55–56.) A keleti civilizáció, a klasszikusnak nevezett kínai
kultúra az elbeszélő számára ugyanis mindenekelőtt szellem és gondolatiság. A szöveg beszélője Buddha eredeti tanait, ennek látható, hallható, érezhető jeleit igyekszik felkutatni
(így voltaképpen az előző regény tematikáját gondolva tovább, ami a Krasznahorkaiéletmű átgondoltságára, tudatos alakítására enged következtetni), egy magasabb rendű
szellemiség nyomába ered, útja tehát szükségképpen vezet kudarchoz, s talán legégetőbb
problémája az, hogy – leszámítva a Kína szelleme című fejezet derűs, „egyszerű szavakkal”
fogalmazó filozófusát – nem akad senki, aki hasonlóképpen gondolkodna a szóban forgó
jelenségről, mint ő. Épp ezért nem tűnik könnyen eldönthetőnek, mi gyötri inkább: az,
hogy – Buddha tanításához hasonlóan – eltűnt a klasszikus kínai kultúra és civilizáció,
vagy az, hogy senki sem azon az úton jár, mint amilyet a beszélő magának előzetesen kiés elgondolt. Ahogy Gong Liefei, egy muzeális értékű, mert Ming-kori nevezetes magánkönyvtár direktora fogalmaz, alaposan és folyamatosan félreértve a narrátor kérdéseit:
„nincs és soha nem lesz többé, az idő változott meg, László úr, a világ változott meg, tudja,
és ezen már nem lehet segíteni.” (157.) S minthogy „a klasszikus kultúra az nem más, mint
a személyes út”, az érzékelt válság óhatatlanul személyes válságként, a személyiséget
érintő krízisként jelentkezik.
A könyv tehát a szembesülés, szembenézés nyomán voltaképpen az idegenség regénye;
a más civilizációban elsajátított kódok ebben a kultúrkörben nem működnek, az európai
kultúra és fogalmai itt legyőzhetetlen akadályokba ütköznek – használhatatlanok. Az idegenséget sugallja az előzetes várakozásokkal összeegyeztethetetlen tolvaj zarándok „együgyű, szeretetreméltó, kedves arca” és a modern játszótér a buddhista kolostor udvarán;
ennek belátására kényszerítik a narrátort a nyelvi akadályok, melyek miatt kénytelen
a tolmács ellenőrizhetetlen mediátor-szerepére hagyatkozni, vagy az ország (eme régiójának) tagadhatatlan elüzletiesedése, ami a vágyott civilizáció „egyéniségének” elvesztését
vonja maga után; amiképp saját elveinek megkérdőjelezéséhez juttatja el az elbeszélőt
a kolostorban beszélgetés közben folyamatosan megcsörrenő mobiltelefon és a zsúfolt iroda
(melynek képe az előző regényben szereplő elhagyott kolostor feldúlt rendfőnöki rezidenciáját idézik fel az olvasóban). Xi Chuan, a „neves költő” világosítja fel a narrátort – s szavai gyanúsan rímelnek Gong Liefei idézett megjegyzésére –, hogy nincs szellemiség, hogy
„ma […] csak a princípiumok léteznek, de nincs semmi, ami megtámassza őket.” (172.)
Igazából ez az elbeszélő benyomásainak valós érvényű megfogalmazása, a – szélről mondott – „létezik, de nincs” axiomatikus tömörségű szállóige tapasztalata. Nem véletlen,
hogy ugyancsak Xi Chuan szembesíti „Lászlót” a civilizációjára vélhetően jellemző szemellenzős megközelítéssel, azzal, hogy a politikai berendezkedésükre olyannyira büszke
„nyugatiak rajonganak a hagyományos kínai kultúráért, amely azonban tisztán diktatórikus volt!” (173.)
A Rombolás és bánat az Ég alatt nem könnyű olvasmány; a túlzott lelkiismeretességgel vádolható érdeklődőt a „leragadó” olvasás veszélye fenyegeti – a sok műfajú, nagy
szélességű mondatokkal jellemezhető főszöveggel való haladást meg-megakasztják a paratextusok: elsősorban a lábjegyzetek és az ezekből összeálló rendkívül hasznos művelődéstörténeti kislexikon, valamint bonusz gyanánt kiejtési mutató nehezíti/könnyíti a be-

2006. január

69

fogadást. Mindez ugyanakkor komoly erénye a könyvnek – ráadásul sem a Háború és háborútól, sem az előző, „japán” könyvtől nem volt idegen az ismeretterjesztés; ezúttal is
megelevenedik egy plasztikusan ábrázolt nagyszabású történelmi panoptikum.
A könyv műfaji sokszínűségét (interjúk, monológok, esszék, betétnovellák stb.) az olykori naplószerű részletek is gazdagítják, pl. az a szöveghely, ahol a narrátor megjegyzése
– „az ember azt gondolja egy felindult állapotban, mint amilyenben én most vagyok” (23.) –
a térnek a köd (a „gomolygó semmi”) miatti elmosódottságával, meghatározhatatlanságával párhuzamosan az elbeszélésidő bizonytalanságának kérdését is felveti – talán megfelelve annak az elgondolásnak, mely az említett, a személyiséget érintő változásokkal járó
exodus során fogalmazódott meg benne: „mert ez az egész az idővel már nem jelent majd
semmit” (9).
Krasznahorkai László regénye pszeudo-keretes szerkezetű. Míg a szöveget a lineáris
történetmondás jellemzi, az utolsó fejezetben (Marad: a vége) váratlanul ismét a kezdő
szakaszban említett hideg buszon találjuk magunkat, a Jiuhuashan felé zötykölődve, ami
nem annyira e szokatlan keretes-zárásnak, mint annak a „félkegyelmű”, már a nyitó fejezetben is látott, lehunyt szemmel utazó nőnek köszönheti jelentőségét, aki a nyitott, huzatos ablaknál ülve csupán annyit felel – „egészen halkan” – az antiszociális magatartását
firtató kérdésre, hogy szereti a szelet, „[m]ert nem látja senki, mégis van”. A meditatív,
belülre figyelő keleti filozófia, az „indus bölcsesség” ilyen profán környezetbe helyezése
(akár: jelenléte), ezzel együtt a metaforikus-metanarratív zárás pedig – legyen bármi is
a tapasztalat – „visszafelé” olvasva mégsem engedi megkérdőjelezni az elbeszélő egyre kevesebb reménnyel kecsegtető kalandjának értelmét.

Kiss László

70

tiszatáj

Valamennyi más történet
M AGYAR IRODALOM IDEGEN KONTEXTUSBAN

„Biztos, hogy az én történetem is ott rejlik a kártyás meserengetegben − múltam, jelenem, jövendőm −, csak már nem
tudom elkülöníteni a többitől. Az erdő, a kastély, a kártya
ide juttatott hát: elvesztettem történetemet, összemosom
ezernyi más mesével, elszakadok tőle. Nem maradt belőlem más, csak a megszállott törekvés: végigvinni, befejezni,
a helyes eredményt kihozni.”
Az Italo Calvinotól vett idézet annak a kötetnek a fordításából származik, melyben a híres bergamói tarot-kártya hátlapjainak metszetgyűjteményét adták közre, s melyhez Calvino írt „kísérőszöveget.” Az olasz író kerettörténetként utazókat ültet egy asztalhoz, akik egymás nyelvének
ismerete híján a kártyák képeinek segítségével mesélik el
addigi életútjukat. Az adott szöveg azonban sokszor unalomba fúl, az ismétlődő kártyakombinációk, s így a másik
értelmezése
is klisék ismétlődő sorozatából áll össze. Az olGrimm Könyvkiadó
vasás vagy fordítás mindig azokon a pontokon válik izgalSzeged, 2005
massá, mikor a Calvino-olvasó olvasata saját tapasztalatai
224 oldal, 1500 Ft
révén Calvinotól, a Calvino-szövegtől eltérően(?) olvassa
a lapok szélén sorakozó kártyák képeit, s ezáltal a másik sorstörténetét.
Az idei könyvhétre jelent meg Posztumusz reneszánsz Tanulmányok Márai Sándor
német nyelvű utóéletéhez (Bernáth Árpád – Bombitz Attila szerk. − Szeged, Grimm
Könyvkiadó, 2005) címmel az a kötet, melyet három hozzá kapcsolódó, szintén szegedi
kiadású könyv előzött meg. A négy kötet együttes jelenléte, az írások egymást kiegészítő
tárgya és szerkezete összetettségükben tükrözik az értelmezés kliséit avagy egy másik aspektusból annak hagyományait, és a magyar irodalom, művészet elméleti kérdésfelvetései
az „idegen kontextusban” megjelenve az önmegértésért, önelhelyezésért folytatott törekvéseink anomáliáit, illetve „sikereit” jelzik. A kérdések, mint például az, hogy a magyar
irodalom huszadik századi vagy kortárs művei milyen mértékben olvasódnak még mindig,
az 1999-es frankfurti könyvvásár óta is sokszor a nyugat-európai újságok, folyóiratok által
ránk aggatott kategóriák (a „legvidámabb barakk”, a „3P” és „az operett országa” etc.) szerint, vagy hogy hagyományaink milyen Európa-narratívába illeszthetők (Balassa Péter,
III. vol.), beleolvasódunk-e a befogadó irodalom kanonizációjába vagy nem valódi a magyar irodalom világirodalmi jelenléte (Faragó Kornélia, II. vol.), vagy a részletkutatások
(Fried István, IV. vol.), az összehasonlító recepciókutatás eredményeit egy szükségszerű,
de az értelmezés dinamikáját befolyásoló nárcizmus alkotja-e meg, jelzik a négy kötet idő-

2006. január

71

szerűségét; az Európai Unió, a Balkán és a provincializmus fogalmainak viszonyai között
akarva-akaratlanul a művészet, az alkotás új státusza alakul.
Az elsőként megjelent kötet (Bernáth Árpád – Bombitz Attila szerk.: Frankfurt ’99 −
Magyarország részvétele a könyvvásáron a német sajtó tükrében − Szeged, Grimm
Könyvkiadó, 2002) a magyar művészet, elsősorban az irodalom 1999-es frankfurti könyvvásári szereplésének német sajtóvisszhangját dolgozza fel, hiszen Magyarország akkor kiemelt meghívott országként mutathatta meg magát, legalábbis a Frankfurt-projekt erre
készült. Azonban az első kötetben feldolgozott sajtóanyag legnagyobb részének tanúsága
szerint megkérdőjelezhető, mennyire volt eredményes az a törekvésünk, hogy árnyaltabb
képet nyújtsunk a magyar irodalomról.
A siker megítélhetőségét e kötet dokumentum-feldolgozása alapján az is kissé megnehezítheti, hogy bár a kötetre egészében jellemző az egységes szemlélet, az anyaggyűjtésés feldolgozás pontosan kijelölt egységei, szempontjai, amely széleskörű rálátást feltételez
az adott témára, mégis néhány recenzens maga is a máshol hibaként aposztrofált megközelítési kliséket követve kommentálja jelenkori irodalmunkat, s leggyakrabban a bibliográfiai adatok megadását megelőzően/követően elmarad a recenzens és a lap viszonyának ismertetése, hiszen nem minden zsurnáltól, vagy annak kulturális mellékletétől várható el (persze ezt is érheti kritika) nálunk sem a mélyreható irodalmi értelmezés; mégis
valamilyen szempontból szükség volt az adott forrás feldolgozására.
Ugyanakkor a kötet szerkesztésének köszönhetően éppen a különböző megközelítésű
és műfajú írások egymásutánisága jól érzékelteti a befogadó irodalom recepciós dinamikáját, az idegen értelmezők olvasásmódjának „befolyásolását” megcélzó erőfeszítéseket
a Frankfurt-projekten belül, illetve – és ez talán a legizgalmasabb a finoman kidolgozott
(ön)szembesítő koncepcióban: a magyar részvételt ’99-ben majdnem saját itthoni félreértéseink és (a német sajtó megfogalmazásában) sajtóbeli, azaz politikai, és ezzel együtt
kultúrpolitikai, kultúrdiplomáciai botrányaink akadályozták meg. A befogadás, beleolvasódás feltételrendszerének részét képezi saját kontextusunk ismerete. Miközben a recenzensek – okkal − elmarasztalják a német sajtót felületességéért, hiszen a legtöbb Frankfurtra lefordított könyvről csupán tartalmi ismertetés jelenik meg, s a kritikai figyelem is
csak a szerzők életrajzára terjed ki, Esterházy Péterről az elsődleges tudnivaló, hogy gróf,
továbbá göndör hajú angyal, jelenkori színházi törekvéseink pedig sajnálatos módon továbbra is háttérbe szorulnak az operett és a népszínmű mögött, de az sem véletlen, hogy
a német sajtó Eperjes Károly színművészen kívül nem igazán ismert meg más magyar színészt, addig az egymást kiegészítő írások nekünk is tükröt tartanak. Ugyanis amíg valószínűleg teljes joggal éri kritika a német sajtó (a „rangosabb Európa”) kulturális tevékenységét, odafigyelését Frankfurtra vonatkozóan, addig Bernáth Árpád vagy Pintér Lajos írásaiból jól nyomon követhető, hogy a Frankfurt-projekt kezdeti szervezeti szervezetlenségén túl a magyar médiabefolyás miként irányította az „idegen szem” tekintetét az új nemzeti színház helykijelölő folyamatára, a „lyukra,” vagy a Postabank procedúrájára (a képrombolás hatékonyságának kapcsán ld. például Rüb megjegyzései).
Mindezen elbizonytalanítások környezetében, a konklúziók levonásakor Frankfurt
után különösen számottevő a kötetben is megjelenő „lokális igazság” fogalma a népi-kozmopolita szembeállítás történetiségében, vagy a problémakörhöz kapcsolódó azon kérdés
felvetődésekor, hogy a globalizáció korában miért van szükség a nemzeti prezentációra.

72

tiszatáj

A kötetben nem csupán a magyar irodalom frankfurti szereplése került feldolgozásra.
Kocsis Lilla írása foglalkozik többek között képzőművészet, zene, film recepciójával, megjegyezve, hogy (idézve a franciák mindenkori rajongását is) a zsidó fotóművészek és filmesek hangsúlyozandó figyelmet kaptak. Hangya Cecíliától érdekes képet kapunk a megjelent antológiák váltakozó sikeréről, s kiderül, hogy egy líraantológia könyvelhette el
a legnagyobb sikert az antológiák közül. Mindez úgy teszi árnyaltabbá önképünket, hogy
a kötetben Hangya Cecília írása elé szerkesztett tanulmány Szabó Ágnesé, aki a magyar
nyelv fordíthatóságának tárgyalásakor Nádasdy Ádámot idézi annak kapcsán, hogy miért
absztraktabb a nyelvtani nemek hiányában líránk a németnél, továbbá idézi a híres német
fordítót, Christina Viraghot is, aki szerint egyenesen lehetetlen lefordítani a magyar líra
darabjait. Ezen írás már előremutat az említett másik három kötet munkájára is, amely
révén a recepciókutatás aktuálpolitikai feltételrendszerén túl a későbbiekben hosszabb
ideig látszólag elhanyagolt tudományterületekre irányítja a figyelmet, mint például a fordításkritikára és fordításelméletre.
Az első kötet tartalmazza a frankfurti könyvvásár három nyitóbeszédét is: Göncz Árpádét, az akkori köztársasági elnökét, valamint Esterházy Péter és Kukorelly Endre beszédének szövegét, továbbá Laczkó Sándor és Zilahi Tibor válogatásában az 1999-es Frankfurti Könyvvásár németországi recepciójának magyar vonatkozású bibliográfiáját, illetve
szerepel Szerzői ábécé címen egy összeállítás, amely „a puszta fordítás közreadása helyett
az egyes szerzőkre, illetve műveikre koncentráló szövegeket közös vonásaik szerint rendszerezve” mutatja be (Fekete Zsuzsanna, Heller Anett, Oláh Gyöngyvér neve alatt).
A sorozat második kötete Magyar irodalmi jelenlét idegen kontextusban címmel jelent meg (Bernáth Árpád – Bombitz Attila szerk. − Szeged, Grimm Könyvkiadó, 2003), Ilia
Mihály előszavával és Bernáth Árpád utószavával.
A kötet szerzői a magyar irodalom idegen nyelvű megjelenéseiről és azok recepciójának feltételrendszeréről, illetve e feltételrendszerek alakulásáról adnak számot, méghozzá
különleges pozícióból: az írások szerzői vagy maguk is fordítják a magyar irodalmat, magyar anyanyelvűként vagy a magyart második nyelvként birtokolva, vagy idegen kontextusból, az adott ország (gyakran bővebb) lehetőségeinek ismeretében szemlélik a magyar
irodalom változásait. A magyar irodalom így ebben a második kötetben más megvilágításba kerül a beleolvasódás igényének és lehetőségének szempontjából. A kiadói- és ezzel
fordításpolitika, az egyetemközi oktatás, a fordítók „kinevelésének,” a díjazások, ösztöndíjak, nemzetközi tanszéki kapcsolatok bővítésének szükségességét írja elő a jelen stratégiája, ezért is különösen jelentős a szerkesztői elv, mely lehetővé teszi, hogy különböző
intézmények struktúrájában élők szólalhassanak meg a kötetben (pl. Faragó Kornélia, aki
az Újvidéki Egyetem Magyar Nyelv és Irodalom Tanszékén, valamint a Belgrádi Egyetem
Hungarológiai Tanszékén oktat, az ő előszót követő írása után szerepel Benyovszky Krisztián, aki egyaránt publikál szlovákul és magyarul, miközben a párizsi Magyar Intézet vezetője, Csernus Sándor számol be a franciaországi tervekről és anyaggyűjtésről, Magyarország 2006-os lehetséges párizsi könyvvásárbeli díszvendégségéről, vagy Sárközy Péter
Rómából az olaszországi lehetőségekről).
Richard Aczél angolból fordított írása (ford. Darabos Enikő) Nádas Péter családregényeivel foglalkozik, pontosabban azzal az értelmezői státusszal, amelyből a magyar irodalmon belül Nádast Aczél meglátása szerint posztmodernként olvassuk. (Kiváltképpen az

2006. január

73

különösen érdekes a magyar értelmező számára, hogy milyen pontokat nem kerül ki e tanulmány.)
Fazekas Tiborc a frankfurti magyar díszvendégség óta eltelt éveket követi nyomon
német nyelvterületen a magyar szépirodalom befogadását középpontba helyezve, Benyovszky együtt-olvastatása pedig a köteten belül mindenképpen működő „kísérlet,”
amint Kertészt, Csáthot, Babitsot és Nádast a fordítások révén egy általa konstruálódó
narratíva sorozataként újraolvassa, a „tendenciák lehetséges szlovák interpretációjában”
helyezve műveiket egymás mellé.
A sorozat harmadik kötete, a Miért olvassák a németek a magyarokat? Befogadás és
műfordítás (Bernáth Árpád – Bombitz Attila szerk. − Szeged, Grimm Könyvkiadó, 2004)
a feldolgozott és értelmezett anyag talán legizgalmasabb részét tartalmazza, hiszen a párhuzamosan vizsgált magyar és német kritikai fogadtatás eltéréseit, az ugyanazon művek
interpretációs folyamatának különböző akadályait foglalják közös keretbe a kötet írásai.
A fordítások eredeti szöveggel történő részletes összevetése során a magyar irodalom huszadik századi történetének sokféle, változó hagyományaiból kikerülő művek példáin keresztül illusztrálják és vonják kritika alá a német megértés feltételeit a tanulmányírók, hiszen „Közhely, hogy minden interpretáció egyúttal fordítás, hogy egy szöveg megértése
nem evidens, fordítása nem lehet tökéletes, mivel csak közbeszólás, hogy ugyanazon
a nyelven belül is fordítás folyik[…]„ (Balassa Péter, III. vol., p. 31.) Az olvasásmódok különbözősége, az idegen „preferenciák” szemrevételezése pedig „a sajáton belüli elkülönböződésre vet fényt” (ld. szerkesztői előszó, p. 9.).
Balassa Péter írása arra keresi a választ, hogy mi a négy magyar prózaíró (Kertész
Imre, Krasznahorkai László, Esterházy Péter és Nádas Péter) kitüntetett figyelmének és
ennek természetes következményeként életművük eddigi darabjai szorgalmazott fordításának motivációja. A hiány metafizikája, a holocaust szellemi életformává alakuló átfordítása, az Európa-narratíva „tömegsírjával” szemben a tábor nulla-fokának szépirodalmi
megfogalmazásában látja a német olvasók érdeklődésének forrását. Balassa írása e lexika
bevezetésével nem véletlenül nevezi meg a négy prózaírót „régi íróként” az elmúlt évtized
egyik paradigmaváltásával folytatott dialógusában, s ezáltal a „posztfilozófiai” kánon megmérettetését is a figyelem körébe helyezve.
Nádas Péter műveivel további két írás is foglalkozik, hiszen a Valamennyi fény és
a Saját halál kitüntetett figyelmet kap a német kritikában, a magyar olvasó számára pedig
talán tanulságosnak mondható, hogy a magyar és német elvárási horizont szükségszerűen
ugyan más és más, de a Valamennyi fény kötetbeli recenzense, Bernád Ágoston Zénó szerint az idegen fogadtatás messzebb jutott a hazainál. Az alapvető elkülönböződés az, hogy
a magyar kritika a Valamennyi fény szerkezetét úgy tárgyalta, s így a könyv más fajsúllyal
is kerül megítélés alá az életművön belül elfoglalt helyét illetően, mintha „csupán” egy
prózaíró fényképeinek gyűjteménye volna, kísérőszövegekkel. Ezzel szemben a német recepció nem külön vizsgálta a két reprezentációs formát, fényképet és szöveget, hanem
a könyvet úgy helyezte az életmű alakulásfolyamatába mint önéletrajzi műfajt, íróként és
fotóművészként interjúvolták meg Nádast (ld. erről Kocsis Lilla), Roland Barthes elméletét vélték hozzáilleszthetőnek, s bár az ezt a kötetet tárgyaló német recenziók sem voltak
mentesek a politikai allúziókra történő vadászattól (például a vallatólámpák fényének asz-

74

tiszatáj

szociációjától), az íróportrék keretei és az önarcképek nárcisztikus kompozíciója megfelelő hangsúlyt kap.
Kertész Felszámolásáról Túri Ágnes ír, Krasznahorkai Háború és háború című regényének fordítását Sarankó Márta veti össze az eredetivel, s míg Balassa is rámutat fentebb
már idézett tanulmányában az óriásmondatok esztétikai hátterére, addig Sarankó Márta
összehasonlításából kiderül a hiány, a Háború és háború német fordítása mögött meghúzódó fordítói attitűd (a fordító Hans Skirecki) bizonytalansága, ugyanis az óriásmondatok több tagmondata is sokszor egyszerűen hiányzik a fordításból, s így a tartalom nagy
mértékben sérül (ld. a tanulmány példáit, illetve tematikailag ide kapcsolódik a Garaczifordítások példáján illusztrált reáliafordítások elemzése is Forgács Erzsébettől).
A három kötet írásaiban többször felbukkan a németeket foglalkoztató azon kérdés,
hogy mit is jelent Közép-Európa számára a dokumentum, milyen szerzői szándék értelmezhető például Esterházy anekdotaforrásai mögött. Darvasi László A könnymutatványosok legendája német recepciójában (Gál Szilvia) is a legégetőbb kérdés a recenzensek
számára az, hogy milyen forrásokból születhetett meg a regény szövege, a magyar befogadó számára viszont az lehet a legkülönösebb, hogy a német kritikai olvasat azt tekinti
újnak és így megismerendőnek, hogy Darvasi „nem áll meg” a keresztény kliséknél. (S nem
találják a véleményük szerint különben megtalálható választ arra, pontosan kik is a mutatványosok.)
A Kukorelly-fordításkötet (Die Rede und die Regel), amelynek tulajdonképpen magyar
forrásszövegei nem léteznek (Kovács Edit) a rögzített genealógia, a kánoni tekintély, az
érvényesség és átírás sajátos megközelítését adják mind a német recenzensek, mind maga
Kukorelly; a szerző részvétele a fordítás folyamata helyett a fordítottság áldozataként való
létezésben jelölődik ki.
Bodor Ádám két német fordításban megjelent regényének főként címei, illetve a címek
vélt kapcsolatának a német nyelvű hagyománytörténés felőli értelmezése a félreolvasás
illusztrációjaként kerülnek előtérbe a kötetben, világirodalmi párhuzamként Beckett Godot-ra várva című darabját is beidézik Az érsek látogatása mellé.
A tipikusan kétnyelvű könyvként interpretált Terézia Mora-kötet a nyelvközöttiség
szövegkonstituáló képességére példa, Szabó Erzsébet azonban a fordítás lehetetlenségeire
kénytelen rámutatni. Különben Mora volt az, aki Esterházy Harmonia celestis című művének fordításáért elnyerte Jane Scatcherd fordítói díját. Nagy Hajnalka Esterházy családkönyvének német recepciójáról szóló tanulmánya viszont a tárgyalt kötet egyik legalaposabban feltérképező darabja.
A Márai Sándor német nyelvű „utóéletét” feldolgozó negyedik kötet a szerkesztői jegyzet alapján kapcsolódik a második kötetben megnevezett azon egyetemi oktatói törekvéshez, mely az egyetemi hallgatók összehasonlító recepciókutatásba, dokumentum-feldolgozásba történő bevonásának és az idegen nyelvű sajtóanyag ismeretének, nyomon követésének szükségességére hívta fel a figyelmet. A kötet írásai ugyanis az SZTE Germán Filológiai Intézete Bernáth Árpád és Bombitz Attila vezette szemináriumainak keretén belül
folyó munka eredményei, a hallgatók és doktorandusok recenzióinak, referátumainak, tanulmányainak dokumentuma. Továbbá a tanulmánykötet szinte kivétel nélkül minden
írásában fellelhetők Fried István professzor gondolatai, Márai-kutatásának eredményei,
melyek jó ellenpontjai a német befogadás félreolvasásának és felületességének. Másrészt

2006. január

75

a kötet tárgya és a vizsgálódás iránya éppen mintha Fried István harmadik kötetben szereplő írásának címét idézné: „A siker valóban félreértés?”
A legtöbb a kötetben feldolgozott és kommentált német anyag alapján Márait a német
kritikák epigonnak tartják az osztrák és német hagyományokat előtérbe helyezve, tudomást sem véve a magyar intertextusról (ld. Ulrich Baron), a műcímeket átfordítják az „olvashatóság” (leginkább a piaci) érdekében. Példaként Kocsis Lilla befogadás-kritikájából
kiderül, A gyertyák csonkig égnek (a francia és az olasz fordítás címadását követve) Die
Glut címen ér el sikereket, s a címlapra a kiadó Canabel egyik női portréját helyezte, körülhatárolva ezzel a befogadás lehetőségeit. Így talán nem véletlen, hogy sok kritikus írásában ponyvaként olvastatja Márai műveit.
E negyedik kötet is tekintélyes mennyiségű anyagot dolgoz fel, jól láthatóvá teszik ezt
az írások gazdag lábjegyzetelései és bibliográfiái, valamint a kötet végén egy válogatott
bibliográfia is található Bombitz Attila és Lele Gabriella válogatásában, amelynek alapjául
szolgáló sajtóanyag a Szegedi Tudományegyetem Egyetemi Könyvtárának Társadalomelméleti Gyűjteményében érhető el.
A kötet hibájaként talán csupán az róható fel, hogy sok információ feleslegesen ismétlődik meg Márai általános német recepciója kapcsán, továbbá sok recenzens írásának
címe a német és a magyar fogadtatás alakulásának párhuzamos vizsgálatát ígéri, mégis,
gyakran elmarad a német recenziók számbavétele mellett a magyar alakulásfolyamat és
a hatástörténeti kitekintés.
A kötetben szereplő írások közül mindenképpen kiemelendő Szabó Ágnes tanulmánya
Schnitzler és Márai összehasonlító elemzésével, valamint Gyurácz Annamária recenziója
a Zendülők és a Csutora német nyelvű recepciójáról.
A négy kötet tehát valóban végigviszi saját történetünket az ideológiai kliséken túlra,
„csak arra kell ügyelni, hogy ugyanaz a lap másféle sorrendben sokszor más jelentést vesz
föl, s ugyanazt a lapot, négy irányból közelítve, egyszerre több mesélő is használja.”

Bakonyi Veronika

76

tiszatáj

Szerencsés rögeszmés
TURCZI ISTVÁN NEGYED SZÁZADA

Verseskötetekből (1985–2002: kilenc darab) egy méltán
nagybetűsnek nevezhető Könyvet összeállítani: ez lett Tarján Tamás irodalomtörténész megtisztelő feladata. Hogy
a valódi líratulajdonos miért nem sk. végezte a babrás munkát, az csak feltételezhető. Mégis valószínű, hogy reá jellemzően kíváncsi lehetett egy próbáltan értő pályatárs
kontrolláló beavatkozására, kerek 25 év termését megrostáló s glédába állító summázatára.
A sokat emlegetett költői fejlődés rajzát és állomásait
így persze nem könnyű kitapogatni és meghatározni a dinamikusan termékeny, metamorf hajlandóságú alkotó létrejött össztermésében. Az egyes köteteket átgondolva (ha
filológiailag nem is kiszőrözve) azonban bízvást tehetek két
sarkalatos észrevételt, Az egyik az, hogy a java költeméNoran Kiadó
nyek számomra a kora húszéves kezdetektől máig szinte
Budapest, 2004
teljes fegyverzetben mutatják a poétikus-romantikus szín259 oldal, 2000 Ft
relépőt, hisz megszólalásainak egy része már akkor is, azóta is pódiumképes igényű, messzihangzásra törekvő volt,
s részint maradt. Második kitételem pedig az lenne, hogy az eleinte extenzív világtérképezéssel- és megragadással foglalkozó lírikus a külszíntől halad az intimitás szférái felé, ahol
széptanilag ugyancsak feltalálható a nyugtalan otthonosság és a létfilozófikus, transzcendenciával érintkező világfigyelmezés szakadatlan késztetése.
Általam is nem egyszer emlegetett kalandos (odüsszeuszi-szindbádias) természete
evokatív és meditatív műveiben egyaránt (arányos terheléssel) föltűnik. Ezt az alkati tulajdonságaiból eredő szorgalmas mozgalmasságot, befogadó lezáratlanságot úgy tetszik
soha nem akarja magában elnyomni vagy korlátozni. Ékesen dokumentálja ezt az eltökéltségét az a drámai monológja, melyet az élettől (és a vele adekvát bölcselettől) búcsúzó
Platón Úr szájába ad, s nem holmi szeszélyből vagy divatból tördeltet az elgondolkodásra
hívó olvasáslassítás érdekében mintegy fekvőrendőriesen döcögőre. Az öreges morgolódás
közepette eszmélkedő és eszméltető, ókorba plántált Turczi-alteregó arról beszél, hogy
a – nyilván költészeti – igazsághoz a legbiztosabb út a tévedéstől-tévedésig vezet vagy kanyarog. Szerencsés ember tehát az, aki e tudatosan elfogadott rögeszme jegyében dolgozik, valamit kihordani és megszületni szorgalmaz, még ha szakadatlan tevékenységével tévedések is járnak együtt.
A tetterős magabízókat, az irigylésre méltó újrakezdőket, a kudarcaiktól tanuló optimistákat jellemzi az ilyesfajta gondolat-menetelés, észjáratás. S bár a motyorászó, akár

2006. január

77

sajnálható Mester ábrázolása enyhén távoltartó, szó sincs arról, hogy töredékes tanításai
elvetendőek vagy szánandóan komikusak lennének.
Turczi egyébként nem túl gyakran él a karikírozás, a megsemmisítő gúny, esetleg
a bántalmazó szatíra eszközeivel, jóllehet van érzéke hozzá (vö.: Röhögőgép). Az is feljegyezendő, hogy csínján bánik a (pályakezdetekor rutinná váló) groteszk fogásaival. Szűkkörűen
társadalomkritikus véleményeket se gyakran hangoztat és foglal versbe, noha Időindigó címen egész ciklussal sejteti; nem mondott le az ehhez szükséges háttérfigyelés napi gyakorlatáról. Ám adódó reflexióit nem szereti elkapkodni, inkább zabolázott türelmével megvárja,
kiböjtöli, míg az idevágó mondandót a szelektáló érlelődés után és következményeként áttételesebbé teheti, föntebb dimenziókba emelheti. Megható példa erre a fegyelmezett megfontoltságára a merőben családi vonatkozású Dávid című vers. A személyes és szemérmes
vallomásból megtudhatjuk, hogy kisfiának hét hónapig nem volt hangja, s ezt a tehetetlenítő
tapasztalatát édesapja csak három év múltán tudta bárkivel megosztani.
Érdekes és persze szimptomatikus, egyúttal költőnk minden szempontból impulzív és
eruptív adottságaival paradox módon magyarázható, hogy az erotika területén nem fogja
vissza ennyire magát. (A hevesség kötelez mondja erről másutt.) Venus Vulgivaga ciklusában meg a fura Hasbeszéd fejezetébe sorolt „városi vagány” versek között jócskán akadnak
finomkodást kihívóan mellőző, betonnyersre hagyott részletek, s megismerkedünk nekivadult exhibicionizmusával is. Utóbbit akkor engedi magából kitörni és önműködni, ha
adódó partnere jellemileg, szellemileg sőt érzelmi kultúrájában alantasnak találtatik a szerelem felemelőbb formáinak felfogására és gyakorlására. Ha viszont ilyen társra talál (lásd: Temetővirág) akkor a szimplaságokat és trivialitásokat is úgy illeszti be a (Radnótis–József
Attilás szabású) ódaszövegbe, hogy körötte közelítőleg szakrális hangulat keletkezik.
A szeretetre való képesség intenzitása manifesztálódik ritkásan adagolt anyaszólításaiban is. S mivel ez a rejtegetett magatartás igen rokonszenves, a mindenkori elemzőben
fölveti azt a kérdést, talán nem lett volna értelmetlen a gyöngédség költői dokumentumait
külön kapitulusba vonni, amikor az előválogatás készült. Az emberi viszonylatok példás
lovagjaként fellépő, no meg a kockázatokat (tévedéseket!) vállaló Turczi István a nem
mindenáron szeretnivaló költőkkel ápolt kapcsolatairól is beszámol. A Hívásra szól
a csönd titulust nyert, egészében meggyőző válogatott gyűjteményben e barátkozások kisebb nyomot hagynak, mint megérdemelnék. Én például az SMS 66 kortárs költőnek
2002-es kötetéből tizenegynél jóval több roppant invenciózus (160 karakterig limitált)
tömörítvényt vettem volna át. Már csak azért is, mert elénk állítja a később kevésbé játékos Turczit, aki itt egyetlen ötletcsírából rendkívül sokfelé ágazó, kecsesen tartalmas kifejleteket tud tető alá hozni, úgy, hogy nem parodizál, hanem hommage-okba csomagolja
üzeneteit kortársainak. Amikor ezt a Tandori Dezső elegáns toleranciáját idéző összeállítást annak idején a könyvesboltban átfutottam, csak az elejére tett álnaiv Vas István mottót nem éreztem odavalónak („Élet, te légy az én művészetem”). Egyszerűen azért nem,
mert mind a nagy előd, mind a mostaniak, ha igaziak, a jó műveknek bármikor odakölcsönzik életidejüket. (Tudniillik amikor írnak, valójában akkor élnek.) Ráadásul Turczi
– helyesen – épp itt írta Végh Attilának, hogy a vers az Egyetlen ép esztelenség, bár
epicentrumából tanácsos időben ellépni…
Aki azonban ebből a „zengő tombolásból” nyeglén kiszökik, nem pedig a megnövelt
rezgésszámot tűrve, sőt fokozva belülről szítja a feszültséget, az elég bátorságot gyűjt

78

tiszatáj

a nagy formátumú hosszú versek kifejlesztéséhez. (Csak semmi Dichtung, ugyebár!) Ezen
említendők exponált helyeket foglalnak el a könyvben.
A nyolcvanas évek generációja számára jelentős a dokumentum-értékük, mert az ifjúság édes, madaras mámorát „dunsztolják”, és idézik gyöngülő emlékezetükbe. Közülük
először a tennon-szerepbeszéd az, mely az akkori életérzést megrendítően tükrözi. Hatását konzerválja, hogy alkotója merészen vegyíti a vulgár-konkrétumokat a fölszikrázó általánosításokkal, s az indulatokat mindvégig felsőfokra hevíti. Egyszersmind megőriz valami foghatatlant abból a krisztusibb-szelídebb auratartományból, amit a nevezetes Beatles életmódjával reprezentált, s amiért életével – megint egy fogalommá nevesülő élet –,
fizetett. Elvenni belőle vagy hozzátenni nem lett volna érdemes. A szabadon hagyott öszszefüggések réseiből máig süvít a döbbenet.
Majdnem ugyanezt éreztem a Hajnóczy Péter emlékét fenntartó szabad-áradás olvastán is. De itt már gyanakszom arra, hogy ismeretségem a prózaíróval pozitívan befolyásol
a mű konstans minőségének megítélésében.
Az Amerikai akció ihletője Bódy Gábor. A kétségtelen és védhetetlen túlírottság mellett az a gondom vele, hogy bizony hiányzik belőle a félelmetes filmművész egyetemes iróniája, kortagadása, embermegvetése, a hitostorozástól elválaszthatatlan lényegibb hívősége. Az is látszik a művön, hogy nekirugaszkodásokkal készült, s a felülmúlni-akarás hézagosságokhoz vezet. Ezenfelül azt hiszem, hogy költőnk nem az ő – lélekkel bélelt – habitusához illő démoni témát és figurát választott. Az Egy videovers elemeinél pedig azt
nem döntötte el, hogy igenis egyértelműen, visszavonhatatlanul, s a szellem képviselőjeként gőgösen utálja és elutasítja-e ezt a látszatvilágot. Ehelyett „meghosszabbítaná” hozzá
intézett kérdéseit, mellőzve a „halhatatlanok hűvös modorát”, amit különben az ő „anarchikusan rendkívánó” tehetsége neki, úgy látszik, egyelőre nem engedélyez.
Gyümölcsöző extrovertáltságától és nagyot akarásától átmenetileg a Most már mindig
így szonetthelyettesítő tízsorosaiban vesz búcsút az író. Az indítékot a magába-tekintésre,
a belső terepszemlézésre talán abból az észrevételből merítette, hogy „lassabban veszed
észre, hogy vagy, mint hogy voltál”, s ez a félút-érzés újabb számonkérésekre kötelezi. Panaszolja pályarabságát, néha fölmerül benne a feladás kacér kísértése, el-eliszonyodik
a sodródás szédületétől. Az elégikus hang meglepően jól áll neki. Ide szövi be egyik legkomolyabb hallgatási imperatívuszát, ami természetesen a felelős megszólalás sine qua
non-ját s nem a pörös száj befogását jelenti!
A csábító aktualitások egyikében sem fönnakadó, változatos olvasmányélménynek sem
utolsó, eredeti szabadvers-típusokat kínáló, hatalmas verspoénokat élvezetesen előkészítő,
helyenként meglepő belső rímekkel dolgozó könyv végére enigmatikus verset választott
a szerkesztő(?). Hőse nem lát. De hallja, hogy a (dátumozatlan) előzményekhez képest
másként, nagyobbat fordul a világ. Vigaszul s másokat megnyugtatólag egy-egy latin ige
végigragozását javasolja ez az újabb alteregó.
Csak ezután következik Turczi István nagy magyar versekhez menekülő világhelyzeti eszszéje a 2001. szeptemberi katasztrófát feldolgozó Apokalipszis most. A fájdalmas kompozícióba véletlenül se illesztett be saját költői sorokat. Ezzel bebizonyította, hogy ott és akkor csak
az ilyen emberirtó gaztetteket még nem ismerő, de a másfajta apokalipszisekben járatos költők tudhattak valamennyire érvényesen megszólalni és makulátlan vátesznek mutatkozni.

Iszlai Zoltán

2006. január

79

Délvidék, Amerika, Vár Ucca
FENYVESI OTTÓ: BLUES AZ ÓCEÁN FELETT

A szerző, és aki ír róla, a múlt század ötvenes éveiben születtek. Fenyvesi Ottó 2004-ben ötven éves. Aki ír róla, jövőre lesz annyi. Ez a generáció nem élt át nagy traumákat,
nem döntött falakat, nem szedett föl utcaköveket, csak fölnőtt a legvidámabb barakkban, mint a gomba. Mégis. A trianoni határokon kívül rekedt magyarság megtapasztalta a kisebbségi lét minden infernóját. Talán innen, hogy ők, legyenek erdélyiek, felvidékiek, kárpátaljaiak, sokkalta nyitottabbak voltak a Nyugat újabb és újabb irányzataira.
Nem kötődtek annyira a röghöz, mert ugyan anyaföldjükön
éltek, de egy másik állam, másik nép szokásrendszerét,
kultúráját ha muszájból is, de átvették, át kellett venniük.
Így aztán művészetük a távoli külföld felé tágult, kevesebb
volt a szövegből történő kikacsintás, mint az anyaországi
íróknál. (A nagy kivétel Székely János drámája, a Caligula
Művészetek Háza
helytartója.)
Vár Ucca
Műhely Könyvek8.
Földereng a hetvenes évek eleje. A szürkeség legelképVeszprém, 2005
zelhetetlenebb árnyalatai. Csepeli srácok a szakközépisko227 oldal, 1492 Ft
lából. Szakma és érettségi. És akkor jött a mozilátogatás,
csürhe módjára át a városon, egészen a Thököly útig, a Sport
moziban landolva. Osztályfőnöki óra keretében néztük meg a Szelíd motorosok – azóta
már kultikussá vált – című filmet. Nem sokat mondott nekünk, akkori suhancoknak az
író-rendező-főszereplő Dennis Hopper neve. Műveltebbek ismerték Jack Nicholsont. Peter Fondát egyikünk sem. Azt sem tudtuk róla, hogy a nagy Henry fia. Ami belénkragadt,
amitől nem tudtunk szabadulni, az a film zenéje volt, abból is a fősláger, a Steppenwolf
Born To Be Wild című száma. Az akkoriban újdonságszámba menő kazetták cseréltek
gazdát. Volt, aki adott érte egy Deep Purple-t. Pedig az volt a zene, a legkeményebb rock
maga. A Tokió-Osaka-i koncert. Erre már csak ráadás volt az addigi legnagyobb szabadtéri koncert, az Egyesült Államokból, woodstocki. A Ten Years After Arvin Leejének fergeteges szólógitár-játéka. Amivel aztán „élőben” találkozhattunk a Taurus-koncerteken,
mert Radics Béla legendás, fiatalon pusztult gitárvarázsló leginkább Jimi Hendrix-i tudással és tébollyal csapott a húrok közé, a fogával ő is, hanyatt, ahogy éppen kellett. Vérző
száját vodkával fertőtlenítette. Ez volt nekünk a nyugat. És nem az irodalom Nyugat-ja.
Kit érdekelt az irodalom? Lakatos tanoncokat?
Fenyvesi Ottó költészete sem a Nyugat-nemzedékeken iskolázott írásművészet. Míg
odahaza volt, az Új Symposion hatott rá leginkább. Sziveri János költészete. És másoké.

80

tiszatáj

De ahogy Sziveriből a gyomorrákos haldoklás kipréselte a XX. század egyik legmegrázóbb
hosszúversét, a Bábelt, Fenyvesiből nem a betegség, de a delejes magány, a megnyugvás,
életkora adta derű csalogatta elő régi-új versét, és rezignált balladáit. Az Advent a dalvers
kifinomult gitárjátéka. „Valami vad örömnek láza / ereszkedik tétován a tájra. / Karácsony közeleg, / angyal bontja szárnyát, / friss tüdővel fújja / az érces harsonákat.” A hazatérés, a hazatalálás sorai ezek. A második versszakban ilyen sorok: „Az asztalon cédulák,
/ az éjszaka foszlányai / és a margóra tolt emberfia, / ahogy tovaröppen / az irgalmatlan
csillagködökben.” Árnyékban a Megváltó – adtam a címet régi kötetemnek. Fenyvesi
érzi-érezteti, hogy Jézus Krisztus politikai játszmák közepette eltűnik a világból. Nem kiált föl mint Nietzsche. Nem. Isten nem halott, csak visszahúzódott, és remél. Hogy majd
megint megtalálja valaki. És akkor olyan lesz Advent, mint ahogy Fenyvesi gyönyörű verséből árad. Olyan ez a költemény, mint Ady áhítata, a tőle szokatlan szelídségű verse,
a Karácsony. A három részes poéma harmadik, utolsó szakasza mennyire ugyanazt súgja
leginkább zsíros és süket fülekbe az egyetlen lehetségest, hogy túléljük a túlélhetetlent –
mint Fenyvesi Ottó. Nevezhetjük ezt valamiféle művészi „metagenetikának.” Ahogy a premodernből a posztmodern utáni időkbe átszüremlik a dallam. „Ha ez a szép rege / Igaz
hitté válna, / Óh de nagy boldogság / szállna a világra. És a gyarló ember / Ember lenne
újra, / Talizmánja lenne / A szomorú útra. / Golgota nem volna / Ez a földi élet, / Egy erő
hatná át / A nagy mindenséget, / Nem volna más vallás, / Nem volna csak ennyi: / Imádni
az Istent / És egymást szeretni… / Karácsonyi rege / Ha valóra válna, / Igazi boldogság /
Szállna a világra…” Fenyvesi verse, noha továbbra sem Nyugat-hangú, rémületesen ezt
a fajta nyugalmat, megnyugvást, de sohasem, beletörődést sugallja. A versvég egyetlen sóhajtás: „Így. Így jó, nem másként. / Így, igen. Így majdnem jó, / csak a felhők fehér gyapját simogatni.” És a versben talán ez a legfontosabb: „Hallgatni a folyton fogyatkozó
egészt, / s csak törni belőle. / Hallgatni a hamar elveszített éden fuvalmát / és az újjászülető reményt.” Hogy aztán a költő tényleg reménykedik-e, nem lehet tudni. Talán annyiban biztosan, hogy két gyermekének még jut az egészből. Talán csak az arra érdemesek,
Isten kiválasztottjai törnek belőle.
A Cantus firmus mai világunk élhetetlenségét mutatja föl a ballada erejével. „Tele van
az ég. / Tele van az ég nagybőgőkkel. / Tele van a világ Balkánnal.” Meghökkentő sorok
a fölütésben. A nagybőgők vissza-visszatérnek a folyamban. Ott fönt az égen. Chagall instrumentumai szállnak.” Alfa Romeó és Zéró Júlia.” Ez a mű a ma apokalipszisa. A nyughatatlan világ fortyogása. Így zárja a művet: „Mert átok ül a fákon. átok a szemekben. /
Van-e még hely a bérces Balkánon / hová küldhetem buzgó könyörgésem?” Persze ez
a Balkán a világ összes „balkánja”. Ahol vér ömlik. Irak. És egyáltalán: a Közel-Kelet. Afrika
genocídiumai. A fejlett világ közönye. A Föld, mint siralomvölgy. A kétely helyett bizonyosságok keresztjei szálkásodnak.
Az Anyám a vigiliában valódi virrasztás. Legszebb anyaverseink közé emelkedik. Kurzívval szólal meg édesanyja végig az egész balladán. „kisfiam, nem kell izgulni, / nem köll,
/ nem köll” mintha valamennyiünk anyja szólna hozzánk, a féltő szeretet és a lágy dorgálás Isten általi sugalmával. A hosszúvers vége, mint minden Fenyvesi vers, fölemelkedik és
ég felé száll. „Csontvelő, nyirok, vakbél. / A valóság leterített bennünket. / Szeretnélek
megkopasztani költészet. / Szétírlak, gyökeret eresztek beléd. / Már semmi sem állíthat
meg. / Csak semmi pánik, / csak semmi indulat. / / kisfiam, nekem már nem kell semmi,

2006. január

81

/ nem köll semmi” szólal meg az emlék-anya, az anyai valóság, a csak adni-képesség. De
legszebb az utolsó három sor, anya és fia titokzatos, metafizikai összeborulása, melyhez
nem kell a személyes jelenlét. „És rajtad kívül senki sem érti majd / ha holnap reggel a kerítésen / egy gombolyag cérnát cibál a szél.”
A kötet címadó verse, a Blues az óceán felett visszarepíti az olvasót a korábbi Fenyvesi-kötetek hangvételéhez. „Régi és új versek” írja a szerző, a könyv azonban a hagyományos, jól bevált és az ő életkorában immár természetes, hogy így legyen, válogatott verseket hordoz. Az Ezüstpatkányok áttetsző selyemzónákon az első verseskönyv, még 1978ból. Látszathasonlóságok földieperrel első része a Konzum. Cinizmus? Szarkazmus? Vagy
csupán irónia? Nem tudom. A korszak lenyomata. „másfél méter zöldkötésű könyvet kérek / tizenöt deka velőt / egy tasak sütőport / harminc deka keményítőt / száz méter filmet / egy tortalapot / két tonna szenet / tapsot a magnószalagról / egy és fél kilogramm
földiepret / ötven gallon coca colát”. Intellektuális vers, ihletettsége legföljebb a szerkesztésben csíphető nyakon. A Collapszus valódi ájulások sorozata. Ez a könyve 1988-ban
látta meg a napvilágot. Tíz esztendővel később lépett az első után. Összetéveszthetetlen
hangvétele mit sem változott. Ha kell, hát még vadabb, de mindez emelkedettebb stílusban, utalásszerű metafizikai pontokba sűrítve. Persze a címadó szó mást is jelent, nem
véletlen, hogy a mottó éppen József Attilától vétetett. Az Eszmélet egyik sora. „Hallottam
sírni a vasat”. És mégis, a játékos című Punk, punk, pankreász (az utóbbi nem más, mint
a hasnyálmirigy) elemezhetetlen, csak érzékelhető vers. „csak ma fogok sírni / holnap már
nem / / gyűlölni fogom az egész világot / s a takarítónők elmennek fürödni”. A káosz angyala (1993) a fölforgatott világ összevissza szőtt, varázsát végképp elveszített szőnyege.
Mégis. Tud bensőséges lenni a valódi káoszban is. A Veszprémi tél (Strófák fiamnak, lányomnak) így indul: „Talán. Hanyatt fekszem. A padlón, / kábultan, mint egy roggyant
bokszoló. / Sajog a bordám. Valahol szól a rádió. / Tekerem, nyűvöm napjaim. Ha már lehet: / élek. Emésztek. S ez se könnyű.” A vers végén megint az öncsitítás melankóliája:
„Emléktelen városok terein araszolok. / Keresztbe-hosszába. Várok. / Maradni nyugton,
szóvakon. / Csinálni valamit. Fejből, / csípőből. Menteni menthetőt. / Elhagyni ritmust,
látszatot.” Akárha Assisi Szent Ferenc fohászát hallanánk.
Az Amerikai improvizációk verseit, mintha angolszász ember írta volna. Beúszik Kerouac, Ginsberg, és talán a legformabontóbb amerikai költő: e. e. cummings (Edward Estlin Cummings – 1894–1962), és ami igaz az amerikaira, hogy formabontása, trükkjei,
grammatikája ha nem is antagonisztikusan, de mindenképpen ellentétet föltételez szép,
mélylírába hajló gesztusaival, és ez a megállapítás még inkább áll Fenyvesi Ottó verszuhatagára. Még abban is egyek, hogy mindketten megátalkodottan küzdenek a technikaimilitarista világ ember- és érzelemmentessége ellen. Nem biztos, hogy hallotta-olvasta
cummings szentenciáját Fenyvesi, de akár ő is mondhatta volna: „A tudás udvarias szóval
jelöli a halott, de temetetlen képzeletet… Gondold meg kétszer, mielőtt gondolkodsz.” De
próbáljuk meg elképzelni Fenyvesi amerikai útját. Öreg motoros, aki leginkább a már említett szelíd motorosra, az akkori Dennis Hopper-re hasonlít, tép a nikkelfényes Harley
Davidsonon a nevadai sivatagban? Ha megáll, betér egy krimóba, fölhajtja amerikai viszkijét, végigméri az unottan rágózó helybéli csajokat, fizet, berúgja a motort és tovaszáguld? Fülében a Steppenwolf zenéjével? Fenyvesi érezteti, a szabadság, a punk, a bőrjakó
és mindenféle kellék, még nem jelent egyetemességet. Ami annyit tesz, hogy katolikus. Az

82

tiszatáj

eredeti, krisztusi értelemben. Ahogy a rock legnagyobbjai sem tudják annullálni Bartókot,
Stravinskyt, vagy akár a második bécsi iskola dodekafonistáit. De még Sibeliust sem! Talán birokra kelhet a Pink Floyd egy-két nagyobb kompozíciója, vagy a Deep Purple: Gyermek az időben-je Carl Orff legnépszerűbb és legjobban félreértelmezett művével, a Carmina buranával. A Catulli carmina – ha már birkózás –, nem is kétvállal, de pontozással
legyőzi a rocklegendákat. Persze más az akkori életérzés. Más a vers is, mely fölmutatja.
„Új szavakat kellene tanulni. Új logikát, / új dallamot, elfeledni azt a féltő / öntudatot,
mellyel az ifjúkori / helyszíneket őrzi az ember.” Négysoros sóhajtás. A költő tudja, hogy
óhaja teljesíthetetlen. Mert minden sejtjében ott dereng a múlt. Fenyvesi nem esik Adrian
Leverkühn csapdájába. Krisztust kutatja ő is, mint minden valamire való művész. Ami
persze nem jelent azonnal kimutatható szakralitást. De jelzi a burkát. És nincs az a burok,
melyet föl ne törne a művészet. „Futnak a felhők. / Futnak a hószínű hattyúk. / A tiszta
fehérek. / Úsznak a bárányok. / Együtt él minden ellentmondás. / A lélek csonthideg. /
Dideregnek a kövek.” Tele paradoxonokkal. Látszólagos tehát minden ellentét. Így aztán
a visszája éppúgy igaz. 1997 nyara. Toronto, Chicago. Kanada és az Egyesült Államok. Ahogyan egy magyar költő látta. Ahogyan amerikai költő soha. Fenyvesi nem tűri a csöpögős
érzelmeket. Szikár. „David Cope. / Ez egy amerikai költemény. / nem tűri a nyafogást. /
Ez nem szürrealizmus / nem szimbolizmus. / Csak aszfalt a lábad alatt.” A vége azonban
a hazatérés. Veszprém. A Vár Ucca című folyóirat hűvös kuckójába bújva. Mely nem azt
jelenti, hogy letette a lantot. Csak másképp tartja a kezében. Kívül-belül bejárta a világot.
Önmagában most térképezi föl, hol nem járt még. A hazához közelítve megérkezik. Vörösmartyval tart. Nem tehet másként. Magyar költő. „Permanens téboly. / A félmegoldások és a rossz kompromisszumok / zavaros világa. / Krízisből krízisbe. / Élni és meghalni
magyarul.”

Koppány Zsolt

Művészet
TÜSKÉS TIBOR

Bálint Endre-emlékek
Van Vajda Lajosnak (1908–1941) egy álló téglalap alakú rajza, Barátok címmel szokták
idézni, két fej látható rajta, a felső fej balra néz, az alsó fej lehajlik, és mindkét fej egyetlen
tenyérre támaszkodik. Bálint Endre (1914–1986) írja Életrajzi törmelékek című könyvében Magvető, Bp., 1984.) „Kevesen tudják viszont, hogy a Barátok kettőnket ábrázol: az
alsó fej rólam készült húszéves koromban, tehát negyvenkilenc évvel ezelőtt. A felső fej
Vajda önarckép…” Vajda Lajos e rajzát a Jelenkorban 1963-ban közöltük fotómásolat
alapján (11. sz. 1080. p.), Dévényi Iván kommentárjával, aki már akkor fölfedte: „Vajda
Lajos itt közölt rajzán a felső fej a művész önarcképe, a másik Bálint Endréről készült.”
E rajz alapján – valamint Bálint Endre idézett önéletrajza nyomán, ahol nyíltan megvallja, hogy a Vajda-rajzon szereplő három motívumot, egy csontkeresztet, egy szentendrei húzós kút felső részén szereplő ornamentális motívumot, valamint egy falusi ablak
belső keresztjét maga is „ténylegesen »kisajátította«, és gyakran alkalmazta képein” – sokan úgy gondolták, hogy Bálint Endre művészetét Vajda Lajos „házatáján”, annak vonzáskörében, tágabban a „szentendrei festészet” címszó alatt lehet és kell keresni, illetve
elhelyezni.
Bálint Endre valóban sokat tett és sokat írt
Vajda Lajos művészetének elismertetése érdekében, egzisztenciális ügyének tekintette Vajda képeinek megőrzését, bemutatását, állandó kiállításának megteremtését. Az is igaz, hogy Vajda jellegzetes motívumai Bálint több képén felismerhetően jelen vannak. Ugyanakkor az is nyilvánvaló,
hogy Bálint Endre a huszadik századi magyar művészet egyéni hangú, szuverén alkotója, kimagasló
egyénisége. Művészetének vizsgálói – Szabadi Judit, Román József – nemcsak sajátos jegyeit, formakultúráját, jellegzetes motívumait ismerik föl,
hanem művészi pályájának több korszakát, egymástól megkülönböztethető periódusát és változatos kifejezési eszközét is számon tartják. Bálint
Endre állandó megújulásra képes, igazságkereső,
másokkal is, önmagával is vitatkozó művész. Vannak korai fauvos képei, kapcsolatot tartott az
Európai Iskola tagjaival, hatottak rá Vajda Lajos
művészetének motívumai és szürrealista látomáBÁLINT ENDRE ÉS FELESÉGE PÉCSEN,
sai, dolgozott vászonnal, festett fára, készített met1963 ŐSZÉN

84

tiszatáj

szeteket, fotómontázs-sorozatokat, nem idegenkedett könyvek, irodalmi szövegek illusztrálásától, sőt a bábszínházi plakátrajzolástól sem.
Amikor 1959-ben átvettem az előző évben indult Jelenkor szerkesztését, a folyóirat
hangsúlyozott törekvése lett, hogy irodalmi és művészeti lappá váljon. Mégpedig a modern magyar művészetet támogató folyóirattá. Ehhez az alapot, az ihlető bátorítást mindenekelőtt a tizenöt évi párizsi tartózkodás után, 1940-ben hazatért, azóta Pécsett élő és
alkotó, az Európai Iskola tagjaként ismert Martyn Ferenc (1899–1986) művészetében
láttuk, és a „falakat” az ő emberi és művészi kapcsolataira építettük. Martyn személyes
jelenléte mellett fő támogatónk, ötletadónk, képanyaggal, kézirattal, újabb kapcsolatok kiépítésével segítőnk az Esztergomban élő fiatal művészettörténész, Dévényi Iván (1929–
1977) volt. Dévényi írásait, esztétikai szemléletét a Vigiliában havi rendszerességgel megjelenő képzőművészeti krónikájából ismertem. Sűrűn érkező kéziratai, levelei újabb és
újabb ötleteket adtak a szerkesztéshez. Ily módon volt jelen szerkesztésem idején, 1964.
augusztusáig a folyóiratban művével, írásával, illetve róla szóló tanulmánnyal a huszadik
századi magyar képzőművészet számos kimagasló alakja: Barcsay Jenő, Bálint Endre,
Borsos Miklós, Breuer Marcel, Czóbel Béla, Egry József, Ferency Béni, Kassák Lajos,
Martyn Ferenc és még sokan mások.
Bálint Endrével is Dévényi Iván hozott össze, és teremtette meg a kapcsolatot. Bálint
1957. óta öt évig Párizsban élt, 1962 nyarán jött haza végleg. Már a következő évben szerepelt a Jelenkorban. Először (1963. 8. sz.) két rajzát közöltük, majd ugyanebben az évben
(1963. 11. sz.) újabb rajza, Halott mesterem: Vajda Lajos emlékének című verse, valamint
Vajda Lajos Barátok című rajza és Dévényi Ivánnak a rajzhoz fűzött kommentárja látott
napvilágot. Újabb Bálint Endre-művek közlésére a következő évben is kétszer került sor.
Az 1964. évi 5. számban jelent meg Bálint Endre Szentendrei ablakrács-variációja, valamint műmellékleten két illusztrációja a Párizsban kiadott Jeruzsálemi Bibliából. Ugyanebben a számban közöltük Dévényi Iván Látogatás Bálint Endrénél című írását. Az 1964.
évi 7. számban egy korai, 1948-ban született tusrajza, pontosabban mozaikterve (Poseidon, a vizek ura) látott napvilágot.
Ezek a közlések természetesen levélváltásokkal jártak együtt, de kapcsolatunk nemcsak a Jelenkor köré szerveződött. Bálint Endre feleségével együtt 1963 őszén egy napsugaras, ragyogó nap Pécsre látogatott. Akkor találkoztunk először személyesen, s pécsi
látogatásunkról fényképeket készítettem. (Az egyik Az exponált idő című könyvemben
látható. A másik itt jelenik meg először.) Eljuttatta hozzám Vajda Lajos-tanulmányának
kéziratát is, de ennek közlésére már nem kerülhetett sor a Jelenkorban. (Az írás a Valóság
1964. évi 6. számában jelent meg némi módosítással.) Már kifelé állt a szekerem rúdja
a Jelenkortól, amikor a Pécsi Nemzeti Színház igazgatósága megbízást adott a színház bemutató előadásaihoz leporellószerű műsorlapok (műsorfüzetnek jóindulattal sem nevezném) szerkesztésére, illetve összeállítására. Nos, e színes műsorlapok címlapjának és grafikai anyagának megtervezésére Bálint Endrét kértem meg. Ezt a munkát is szívesen vállalta, és relikviáim között megmaradt O’Neill Amerikai Elektrájának, valamint Nicolai
A windsori víg nők 1964-es pécsi bemutatójának közös, Bálint Endre tervezte műsorlapja.
Azt követően sem szűnt meg kapcsolatunk, hogy irodalompolitikai okok miatt eltávolítottak a Jelenkor éléről. Bálint Endre derűsen és szellemesen vigasztalt levélben, találkozásra hívott Pestre, én hívtam balatoni nyaralónkba, Balatonfenyvesre, tájékoztatott mun-

2006. január
kájáról, egészségi állapotáról, betegségeiről, meglátogattam Budapesten a Rottenbiller utcában, meghívót küldött 1967-es esztergomi kiállítására, rajzaival, illusztrációinak próbanyomatával ajándékozott meg. Továbbá elküldte Szabadi Judit róla írt könyvét (Corvina,
Bp., 1969.): a csomagolópapír, amiben a könyvet küldte - rajta a címzés és a feladó Bálint
kézírásával - , megmaradt, de a könyv valamelyik költözésem során elkallódott.
Bálintot meleg barátság fűzte Kassákhoz. Esztergomi kiállításának megnyitására Kassákot kérte meg, majd amikor Kassák halála után, 1975-ben Esztergomban megrendezték
a Tiszteletadás Kassák Lajosnak kiállítást, annak megnyitóját Bálint Endre mondta. Az
augusztus 15-i megnyitón Bálinttal személyesen találkoztam. (Közös fényképünket Az exponált idő című könyvben közöltem.) A megnyitó vendégei közül Kassák Lajosné, Pilinszky János, Dévényi Iván arcára emlékezem. A látogatók a nyerstégla borítású teremben a paravánokon a java magyar művészek Kassák tiszteletére festett alkotásaival találkoztak.
Amikor betegsége Bálint Endrét megakadályozta abban, hogy fessen, az ecsetet írótollra, pontosabban írógépre cserélte. Önéletrajzi visszaemlékezéseit a nyolcvanas évek
elején az Életünk közölte sorozatban Életrajzi törmelékek címmel. Élvezetes, színes előadásban, ugyanakkor leleplező őszinteséggel vetette papírra emlékeit. Amikor a „törmelékek" a Magvető Kiadó gondozásában, a Tények és Tanúk sorozatban könyv alakban is
megjelentek, ezzel a dedikációval küldte el munkáját: „Tüskés Tibornak szertettel Bálint
Bandi. 1984. XI. 19."
Előbb a Hazugságok naplójából című kötetében (Magvető, Bp., 1972.), majd az Életrajz törmelékekben ismét találkoztam Pilinszky Jánoshoz írott versével, melyről az 1984es könyvben azt mondja, „talán Párizsból, a hatvanas évek legelejéről írtam". Mivel éppen
ebben az időben gyűjtöttem anyagot a Szépirodalmi Kiadó megbízására, az Arcok és Vallomások sorozatba Pilinszkyről készülő munkámhoz, Bálint Endrétől azt kértem, hogy írja
meg emlékeit Pilinszkyről, valamint - mivel a tervezett könyvben gazdag képanyag is elhelyezhető - adjon Pilinszky költészetének ihletére készült rajzot. Emlékeit megírta, ezeket teljes teijedelemben most adom közre, az illusztráció, illetve a rajz kiválasztását azonban Vattay Elemér barátjára és rám bízta. Könyvemben (Szépirodalmi, Bp., 1986.) végül
is Bálint Endre Pilinszky Jánosnak című verse jelent meg a festőművész kézírásával
(a verset Vattay Elemérnek másolta le 1985-ben, és itt a vers keltezése „Páris, 1959"), valamint a könyvben Bálint Endre arcképét és egy 1954-es jelzésű, „Pilinszky-motívumokra"
készült rajzát találhatta meg az olvasó.
A Pilinszky-ügyben történt levélváltásunk volt az utolsó.
Bálint Endre 1986-ban halt meg.
Tíz levele, egy nyomtatott meghívója, egy dedikált könyve és több grafikai munkája
maradt rám. A leveleket időrendben - a stílus jellegzetességeinek megőrzésével, de a mai
helyesírás szabályai szerint - adom közre. A keltezés itt mindig levél élén szerepel. Az
eredeti levelek a Petőfi Irodalmi Múzeumban találhatók.

^ ^

86

tiszatáj

[Budapest, 1963.] okt. 3°Kedves Barátom!
Köszönettel vettem levelét és a mai napon el is küldöm e pár sorral együtt 3 rajzomat
- melyből 2 1951-ből való és a harmadik ugyanabból az időből, melyből már a lap közölt
is1 rajzot (1954-55).
Valóban kérném vissza a rajzokat - a két 1951-ből valót - , viszont a „Groteszk ceremónia" címűt (1955) kérem fogadja el szeretettel tőlem tiszteletem jeléül, mint ajándékot.
Üdvözlettel
Bálint Endre
Kézzel, ceruzával írt levél, borítékban. Ajánlott. Cím: T. „Jelenkor". Tüskés Tibor
Pécs, Széchenyi utca 17.1. Feladó: Bálint, Budapest, VII. Rottenbiller u. 1. II. 17.

szerkesztőmnek,

2.

Postabélyegző: 1964. [febr. ?]
Kedves Tibor!
Itt küldöm a kért grafikákat 2 .
Fekvő helyzetben gondoltam el. A tusrajokat felére
Circa így:

redukálva.

Sajnos betegen csináltam, de remélem, nem késtem el és megfelel? Ha nem tudnátok
bármilyen ok miatt használni, akkor sem történik baj.
Szeretettel ölel
Bálint Bandi
Kézzel, ceruzával írt levél, borítékban. Ajánlott. Cím: Tüskés Tibor szerkesztő úrnak, Pécs, Széchenyi tér 17.,Jelenkor" szerkesztősége. Feladó: Bálint Endre, Budapest, VII. Rottenbiller u.i.
3-

[Budapest, 1964. márc.]
Kedves Tibor.
Köszönöm leveledet és igen megnyugtat, hogy a kért grafikák3 a műsorfüzethez megfeleltek. Itt küldöm két klissirozható rajzomat a cikkhez'» mellékletnek (Dévényi), melye-

1

Bálint Endre két rajza először a Jelenkor 1963. 8. számában jelent meg: 686. és 709. p. - Bálint
Endre újabb rajza megjelent: Jelenkor, 1963. 11. sz. 1079. p. Ugyanitt látott napvilágot Bálint
Endre: Halott mesterem: Vajda Lajos emlékének c. verse, Dévényi Iván rövid szövege Vajda Lajosról, valamint Vajda Lajos rajza, melyen „a felső fej a művész önarcképe, a másik Bálint Endréről készült".

Tüskés Tibor 1964-ben a Pécsi Nemzeti Színházban bemutatott darabokhoz összehajtogatott műsorlapot szerkesztett. E műsorlapokhoz - például az 1964-ben bemutatott O'Neill: Amerikai
Elektrájához - a grafikai anyagot - kérésére - Bálint Endre készítette el.
3 L. Bálint Endre 1964. [febr.?]-ban írt levelét.
2

4 A cikk: Dévényi Iván: Látogatás Bálint Endrénél. Jelenkor, 1964. 5. sz. 449-451. p. A cikk mellett
Bálint Endre munkái: Szentendrei ablakrács-variáció. Jelenkor, 1964. 5. sz. 451. p., valamint mű-

2006. január
ket Neked ajándékozok (mint a dedikációból ki is derül). Egész újak, tegnap készültek. Remélem, nem késtem el.
Dévényi igen szép megemlékezést írt apámról, halálának negyvenedik évfordulója alkalmából a Vigiliában, talán láttad? De a rólam írt dolgozatot, sajnos nem láttam, így hát
külön izgalommal várom az áprilisi Jelenkort.
Jó lenne újra találkoznunk - talán lenne is egy javaslatom: Van egy 25 gépelt oldalon
írt komolyabb dolgozatom Vajda Lajosról 6 - ezt az ó'sz folyamán Esztergomban fel is olvastam egy nyilvános előadáson, s most arra gondoltam, hogy Pécsen bizonyára komoly
közönsége lenne?... Tudnál-e tenni valamit egy meghívás érdekében: TIT, vagy egyéb szervek? Vetítéssel vagy anélkül, ahogy lehet. A „Valóság" kotlik 8 most a kéziratomon. Továbbá mit gondolsz egy pécsi Bálint kiállítás? lehetőségén? Bizse Jancsival 10 vagy Martynnal11 kellene ez ügyben tárgyalni. Fáradoznál ez ügyekben? 12 Tekintve hogy egészségem
kissé jobb, képtelen vagyok tudomásul venni az elhervadásra ítélésemet.
Várhatom soraidat?
Szeretettel ölellek
Bálint Endre
Géppel írt levél, kézi aláírással, boríték nélkül.
*

(Bálint Endre: Vajda Lajos)
Boldog csend honolt Vajda emléke és hagyatéka fölött e 22 év alatt és szerencsére
senki sem sietett hagyatékát kisajátítani. Sokszorosan boldog lehet Vajda, hogy nem érhette meg szellemi társainak képletes kivégzését és nem kellett átélnie érzékenységének
a nagy hazugságokat. Tudott egy titkot, amit kortársai közül csak nagyon kevesen tudtak,
hogy meghalni könnyebb, mint hazudni. Vajda Lajos életében soha nem hazudott, egyetlen képének és életművének soha nem volt egyetlen elrendezetlen parcellája sem. Képeinek ki-kihangsúlyozott szerkezetessége mögött a dolgok egymással való szerves összefüggésének tudata volt és csak ezen a szigorúan körüljelzett formán belül engedett magának
olyan rögtönzéseket, amely az érzelem és értelem ingajátékának elengedhetetlen követ-

5

6

7
8

9
10
11
12

mellékleten az ún. Jeruzsálemi Biblia két nagyalakú illusztrációja. Bálint Endre másik „Klissirozható rajza" megjelent: Poseidon, a vizek ura. Mozaik terv. Jelenkor, 1964. 7. sz. 605. p.
Dévényi Iván: Bálint Aladár emlékezete. Vigilia, 1964.183-185. p. Bálint Aladár (1881-1924) író,
a Nyugat egyik vezető kritikusa.
Bálint Endre 17O) gépelt oldalas tanulmánya Vajda Lajosról megmaradt Tüskés Tibornál. A Jelenkor nem közölte.
Az előadásra nem került sor.
A tanulmány végül is megjelent a Valóságban. 1964. 6. sz. 40-50. p. = Bálint Endre: Hazugságok
naplójából. Magvető, Bp., 1972. 92-102. p. Mivel a tanulmány Tüskés Tibornál kéziratban megmaradt és nyomtatásban megjelent változatának első bekezdése jelentősen különbözik egymástól, az alábbiakban a kézirat első, eredeti, kéziratos változatát itt közre adjuk.
Ekkor nem rendeztek Pécsen Bálint-kiállítást.
Bizse János (1920-1981): festőművész.
Martyn Ferenc (1899-1986): festőművész.
Bálint Endre levelén Tüskés Tibor ceruzajegyzetei mutatják, hogy foglalkozott a pécsi előadás és
kiállítás kérdésével.

Ili®

tiszatáj

kezménye. Vajda mindig komponált és nem fragmentumokban gondolkozott. Élesen vette
szemügyre a tárgyakat, innen a tiszta rajz igénye és megvalósítása, és festői logikája kivételesen éles volt. Pár esztendővel ezelőtt, amikor utoljára láttam rajzait és képeit kiállítva, megdöbbentett probléma felvetésének gazdagsága. Egy nemzedék számára elegendő lenne megmunkálni mindazt, amit egy oldalpillantással éppen csak szemügyre vett,
lejegyzett.
4-

Postabélyegző: Szentendre, 1965. márc. 16.
Drága Tiborkám.
Isten malmai lassan őrülnek...
Nehezen születik egy levél Pécs felé, de mivel érzéseimben feléd - a lustaságot leszámítva - bűntelen vagyok, nem is feszengek nagyon amiért nem írok, ha csak azért nem,
hogy abban a minuttumban nem válaszoltam egy szamárnak tűnő feltételezésedre, ami
bennem, mintha kettéválasztaná Tüskés Tibor „szerkesztő urat" Tüskés Tibortól, akit szeretek és jóbarátnak hiszek.
Halál a szerkesztőkre!
Éljenek a tanárok!
Vesszenek a folyóiratok!
A szegény magyar irodalomnak sok minden másra lenne szüksége miképpen a képzőművészetnek is, mint szétrágcsált frázisokra, unalmas banálitásokra, banális unalmakra.
Ammen!
Tiborkám, lenne egy igen nagy kérésem:
Ma reggel fél kilenc felé a dicsőséges Nemzeti Galériából kifelé jövet összeakadtam
Bizse Jancsival, de mivel bennem egy néhány évszázadnyi düh és keserűség matatott, erkölcsi és anyagi, fizikai és lelki, szellemi és más kiborulások miatt és mert álmos is voltam,
nagyon rövid és kesernyés üdvözlések után úgy indultam a lépcsőn lefelé, hogy még utána
is másfél órával azon töprengtem, hogy kivel is váltottam szót, míg nem egy fekete kávé
után feljajdultam nejem társaságában: hű az áldóját, ez a derék Bizse János 13 volt, és mi
a fenét fog gondolni rólam, hogy az[t] sem kérdeztem, mi van vele, családjával és a pécsi
barátokkal?
Tiborkám, beszélj Jánossal és mond[d] meg neki a tényállást, szépítgetés nélkül, de
olyan záradékkal, hogy változatlanok érzéseim felé, és hogy egyre szenilisebb vagyok, meg
hogy szeretettel üdvözlöm.
Hát én nem bánnám, ha már látnálak. Mikor lesz érkezésed a Rottenbillerre? Valahogy erőm csökkeni [!] érzem... Nem tudom, hogy a hosszú téltől-e, vagy egyéb várakozásoktól, de nehezen tudom magamat elvonatkoztatni attól a rideg ténytől, hogy túl vagyok
az ötvenen és létem nem hogy konszolidálódott volna, de olyan bizonytalan a döntő vonatkozásaival, mint egy huszonötéves kezdőé... Hát ebben a Spannoniában így él mindenki, aki mást gondol és akar, mint a nyájas birkanyáj? Miért, hogy mindig a valódi értékeit tagadja le, nyomorítja meg és kergeti szét? Ha mind ez az erő, ami egy ilyen helyzet
elviselésére pazarlódik, talán az alkotás érdekébe koncentrálódna, nem lenne az mindenki

13

Bizse János. L. a. 3. sz. levelet.

200ó. január
számára jobb és hasznosabb? Ócska falragaszok, bőröndcímkék, meseillusztrációk helyett
- képek? Nem ez lenne Bálint Endre és a magyar kultúra számára is a hasznosabb? Ma
például láttam a magyar Nemzeti Képkrematóriumban, hogy az állam micsodákat vásárolt meg... Kinek? Miért? Kinek a nevében? Látod Tiborkám, milyen naiv szamár lettem
öreg koromra?
Kérlek, közöld, ha készülsz Pestre, ígérem, nem engedlek el üres kézzel.
Szeretettel ölellek és üdvözlöm családodat.
Bálint Endre
Szeretettel
Bálint Iri
Tiborkám, az általam illusztrált könyvek:
Dávid Cante: Old meg sarudat. (Európa)
Franz Kaffka [!]: Kastély. (Európa)
Kék szarvas. (Keleti mesék). (Móra)
és most jön:
Mándy Stefánia: Bíborpiros madár. (Móra)
Géppel írt levél. Borítékban. Bálint Iri üdvözlete és Bálint Endre utóirata kézzel írt. Címzés: Tüskés
Tibor író. Pécs, József u. 13. Feladó: Bálint E. Budapest, VII., Rottenbiller u.17.

5Postabélyegző: Budapest, 1965. júl. 20.
Kedves Tibor és Iván 14
Köszönöm a lapot - s gondolom, három újságról adhatok hírt: 1. megszületett unokám, az Eszter, 2. nem megyek Lengyelbe, mivel a Budakeszi-i Szanatóriumba[n] kísérlem meg elhagyott kilóimat visszaszerezni, 3. úgy látszik „mégis forog a föld", mivel, hogy
az őszi műcsarnoki kiállításra egy képemet a három közül bevették - ha csak őszig újabb
kultúr csataharc nem következik, és ki nem „rámolják". Hát ez van...
Tiborkám, erős bűntudatom van, hogy a „Könyv" című nénit^ elfelejtettem megkeresni, de hát biztos nem történt nagy baj emiatt. Remélem?!
Mindenkit szeretettel ölelek együtt és külön-külön.
Bálint Bandi
Iván, ha pesti utadra indulsz, keress meg itt engem. Előtte hívj fel. írj. Ölel
Bandi
Kézzel írt levél, borítékban. Címzés: Tüskés Tibor író. Balatonfenyves. Feladó. Bálint Endre. Korányi Szanatórium. [Budapest] XII. Pihenő u. 1. J. pavilon, G. fektető.

6.
Budapest, 1965. november 7.
Kedves Tiborkám.
Egyszer régen elindultam a kies balatoni Tüskés birodalom 16 és halakat rejtő szép vizek felé, de gondolom Te is tudod, hogy micsoda ármányok laknak szép női szemek fene-

14
15

Dévényi Iván (1929-1977): Esztergomban élő művészettörténész.
A Könyv c. folyóirat szerkesztőjéről lehet szó.

Ili*

tiszatáj

kén, s így Balatonszemesen valahogy horogra akadtam és töredelmesen bevallom: hűtlenségen kaptam rajt' magam, ami a NŐK felé majdnem dicséretes lehet, de nem Tüskés Tibor barátom felé, akivel nem csak halakra lestünk volna, de szavakra is, amelyeket ilyenolyan szorongásainkra szegeztünk volna, mert tudom jól, hogy Neked sem lehet könnyű
egy szépre álmodott és nemesre gondolt munkálkodást feladni 17 . És hogy szereped milyen
fontos volt és hasznos, azt jobban bizonyítja egy üres és gondolattalan és Tüskéstelen
„Jelenkor" - a jelenkori és nem a Te általad irányított...
Kérlek, bocsássál meg hosszú szótlanságomért, de talán jól esik Neked, ha megírom,
hogy sem az én, sem a párom szeretete nem csökkent irányodba és sokat beszélünk Rólad
és jól esne nekünk is hinni, hogy ugyanígy vagy Te is...
Ha Pesten járnál, szívesen látunk mindig és szeretnék valami képecskét is adni Neked.
Lusta, undorító festő-ember vagyok és várom, hogy soraiddal megvigasztalsz és Magadról is beszámolsz.
Szeretettel ölellek és add át üdvözletünket feleségednek is.
Bálint Bandi

Géppel írt, kézi aláírású levél, borítékban. Cím: Tüskés Tibor író, Pécs, József utca 13. Feladó: Bálint Endre, Budapest, Rottenbiller u. 1. II. íy.

7Budapest, 1978. augusztus 1.
Kedves Tiborkám,
kérem elnézésedet, hogy erre a régi nyomtatványra írok 18 , de akár hiszed, akár nem:
nincs írólapom és gondolom nem olyan tragikus ez. Hát ha valakinek köszönnivalója van,
az inkább én vagyok, hiszen szeretetteljes soraid a legjobbkor találtak szíven: csaknem három éves szanatóriumi tartózkodásom alatt beállt nálam egy olyan hatalmas szellemi krízis, ami kizárta szinte teljesen az odaadó munkát és egy dologra voltam képes: pár hét
alatt vagy 120 fotómontázst csináltam s közülük 30-40 olyat, amit magam is elfogadhatónak érzek. De a festés az nem megy; sem erőm, sem invencióm nincsen, de ennek ellenére 3 hétre Zsennyére megyek, ahol már megkíséreltem az újjászületést többször is, de az
utolsó két alkalommal fiaskóval jártak próbálkozásaim. Sajnos nekem is hiányzik Dévényi
Iván19, de annyi barátom és közeli ismerősök „ment el", hogy jó magam is elkezdtem félni
attól, hogy nemsokára...
Tiborkám! Kimondhatatlanul jól estek soraid, de én annyira méltatlannak érzem magamhoz értékeléseidet és nagyon zavarban is vagyok, hiszen ki vagyok én tulajdonképpen?
Tudom, hogy valaha festő voltam és nem köhögő-gép, aki lerongyolódottan várja az „idők
jobbrafordulását". Nem járok sehova, de ma egy ismerőssel levitettem magam, kocsival
Szentendrére, hogy megnézzem az ottani új főtéri múzeumban lévő képeimet, hogy milyen is volt az, amikor még festettem? Igazán nem lettem nyugodtabb, és zavart képeim
sokfélesége is: igaz, hogy évekre elosztva talán bocsánatos bűn változgatni így meg úgy?
De hát a „töltelék" anyag annyira kimerítő volt, és fáradtságomat csak szép leveled oldotta
16
17
18
19

Tüskés Tiboréknak Balatonfenyvesen volt nyaralójuk.
Tüskés Tibort 1964. augusztus 15-én irodalompolitikai okokból távolították el a Jelenkortól.
A plakát Bálint Endre 1977-es budaörsi kiállítására készült.
L. az 5. sz. levelet.

2006. január
és jó kívánságaid meghatottak, de annyira, hogy várom már a személyes találkozást is veled. Nem tudom, láttad-e már a nagy Vajda 20 kiállítást? Ha „Párizs megért egy misét", ez a
kiállítás megér egy feljövetelt Budapestre! Mi - néhányan - , akik évtizedek óta írásban és
szóban, tettekben és egyebekben sokat ágáltunk Vajda elismertetése ügyében, Vajda
„megérkezése" után úgy leszünk lesöpörve e szellemi porondról, ahogy azt E. Fehér Pálok21 akarják, de hát ez már nem is érdekes. Nincs mit bánnom, hiszen nem hiszem, hogy
bármiféle hazugság terhelné lelkiismeretemet. Soha nem voltam a „ma így, holnap úgy"
érdekképviselője és már remélem nem is leszek. Tiborkám, ha feljönnél (16-ig vagyok
Pesten) kapnál is tőlem valami színes holmit, aminek még talán örülnél is. Siófokon van
most a Művészet folyóirat kiállítása, ahol több művemmel szerepelek; többek között
a nagy „Triptichon ikonosztázzal" és „Motívumaim természetrajzkönyvéből" című nagy
képsorommal és még két vászonnal és négy fotómontázzsal. Könyved 22 még nem jött meg,
de előre is köszönöm.
A régi szeretettel és barátsággal ölellek:
Bandi
Géppel írt, kézi aláírású levél, borítékban. Cím: Tüskés Tibor író, Pécs, 7625, Surányi u. 25. Feladó:
Bálint Endre, 1111 Budapest, XI. Budafoki u. 41/b. V. 20. A levelet Bálint Endre Fotómontázsok
a Jókai Mór Művelődési Ház kiállítótermében, Budaörs, Szabadság út 26. című kiállításának plakátjára írta. A plakáton a festőművész Kérés a látogatókhoz című írása olvasható.

8.
Budapest, 1984. november 16.
Kedves Tibor!
Köszönöm hosszú leveledet! Nagyon jól esett, hogy nem estem ki emlékezetedből és az
is, hogy „felhánytorgatod" 70. évemet. A Kritikában megjelent P. Szűcs J ú l i a i a legnagyobb meglepetésemre az „egekbe röpített" engem, holott én őt nyilvánosan soha nem
szidtam! De bevallom, jól esett, miképpen az állami kitüntetésem is - bizonyára olvastad,
hogy megkaptam a „Szocialista Magyarországért Érdemrend kitüntetést". Úgy látszik,
a hivatalosok már tudják azt, hogy nincs sok időm hátra: Igyekeznek ilyenféle balzsamokkal
bekenni a sokmindenféleségektől alaposan felhorzsolt testemet.
Elnézésedet kell kérjem a késedelmes válaszom miatt, de mentségemül szolgáljon,
hogy megírtam a kért emlékezést Pilinszky Jancsiról2«, - ha egyáltalán használható számodra?
Nem tudom, hogy tudsz-e a „nagy" Műcsarnok-beli kiállításomról, ami e hónap 23-án
nyílik délután 5 h-kor, és nyitva marad december 30-ig. Jól esne, ha megnéznéd, talán
néhány új montázsomat nem ismersz, valamint lesznek olyan képeim is...

20
21
22

23
24

Vajda Lajos (1908-1941): festőművész.
E. Fehér Pál (1936-): újságíró, kritikus.
Valószínű Tüskés Tibor Műteremben című, a Dunántúlon élő képzőművészekkel készített interjúkat tartalmazó könyve. Jelenkor, 1978.
P. Szűcs Julianna: Bálint Endre hetvenéves. Kritika, 1984. okt. 18. p.
Az emlékezést Tüskés Tibor kérte Pilinszky Jánosról készült könyvéhez.

^^ 92

tiszatáj

A könyvnek megkaptam tiszteletpéldányait23, de újabb késedelmet szenved a könyvkereskedelmi forgalmazása, tekintettel arra, hogy a könyv kötője slendrián munkát végzett és a kiadó újra kötteti.
Vattay Elemérrel 26 ma beszéltem telefonon és közölte, hogy találkoztatok.
Hosszú évek óta nem festek, viszont nagyon sok montázsom tanúskodik arról, hogy
hosszú betegségem ellenére nem adtam fel oktalan handa-bandámat a fotó-kleiszter és
olló hármasának segítségével.
Tiborkám, még egyszer köszönöm leveledet és remélem, talán nem is olyan sokára találkozni tudunk.
Baráti szeretettel ölellek
Bandi
Géppel írt, kézi aláírású levél, borítékban. Cím: Tüskés Tibor író, H-7625 Pécs, Surányi M. u. 25.
Feladó: Bálint Endre, Budapest, XI. 1111 Budafoki u. 41/b.
9-

[Budapest, 1984.]
Pilinszky

Jánosról 27

Jancsival 28 való megismerkedésemnek, mint minden ismeretségnek előtörténete van,
és számomra nem is akármilyen előtörténete. Ezerkilencszázötvenhárom kora nyarán az
Állami Bábszínház műhelyébe mentem, ahol sógorom, Jakovits József 29 , a kitűnő (de teljesen mellőzött) szobrászművész volt a műhely vezetője, aki a Színház műhelyeiben dolgozóknak bemutatott engem, és így a festőműhelyben dolgozó három igen vonzó és tehetséges nőnek is. Bródy Verának 30 , a televízióból jól ismert Malacka rajzolójának, aki azóta
már Párizsban él egy filozófus professzor nejeként, de ott, Párizsban is megmaradt „bábosnak" és hozzá sikeresnek! Ország Lili31, a teljesen egyéni piktúrát létrehozó festőművész volt a másik, aki pár éve halt meg fiatalon, és akivel szellemi kapcsolatunk mindkettőnk számára igen gyümölcsöző volt. Koporsója előtt Pilinszky János mondott rendkívül szép beszédet, olyat, amit érdemes volt publikálni a Vigiliában 1978. novemberében.
A harmadik festőnő Márkus Anna 32 volt, nagyon vonzó, szellemesen okos jelenség, aki Vészi J ó z s e f n e k 3 3 (Pester Lloyd nagynevű főszerkesztőjének) volt az unokája. Márkus Anna
szintén Párizsban él, és Anna Mark néven lett festő és nem is akármilyen. Ő volt igen rövid ideig Pilinszky Jancsi felesége. Azt hiszem, két-három hónapi „viharos" együttlét után
Bálint Endre: Életrajzi törmelékek. Magvető, Bp. 1984. A Tények és Tanúk sorozatban megjelent
könyvet ezzel az ajánlással küldte el: Tüskés Tibornak szeretettel Bálint Bandi. 1984. nov. 19.
26 Vattay Elemér (1931—): fotóművész.
27 A följegyzést Bálint Endre Tüskés Tibor kérésére vetette papírra, amikor Tüskés Tibor Pilinszky
Jánosról szóló könyve számára anyagot gyűjtött. (Tüskés Tibor: Pilinszky János. Szépirodalmi,
Bp., 1986.) A gépiratos följegyzést Bálint Endre Pilinszky Jánosnak című verse zárja.
28 Pilinszky János (1921-1981): költő, író.
29 Jakovits József (1909-1994): szobrász. Az Európai Iskola tagja volt.
3° Bródy Vera (1924-): festő.
31 Ország Lili: (1926-1978): festő.
32 Márkus Anna: (1928-): Anna Mark néven Párizsban festő.
33 Vészi József: (1858-1940): író, újságíró, szerkesztő.
25

2006. január
szűnt meg a házasságuk. Akkoriban nagyon féltettük Jancsit, akit ez a válás rendkívül
megviselt. Azt hiszem, Pilinszkyt egyrészt környezetének iránta érzett szeretete segíthette
át a válságon, másrészt önereje is, amiről élete folyamán nem egyszer tanúskodott, így
a háború alatt is, amikor magyar katonaként élhette át a koncentrációs táborok iszonyatos
látványát, és ez az élménye egész lírájának meghatározójává lett. Költészetének semmit
nem ártott az „elhallgatás" időszaka sem, és nyugodtan leírhatom, hogy az én piktúrámnak sem.
Az igazságnak tartozom, ha megírom: minden kölcsönös rokonszenv ellenére ritkán
találkoztam Jancsival, de jelleme és szelleme engemet is megerősített, és egész lényének
„képét" több esztendős párizsi kint létem alatt is magamban hordtam.
Egyébként Párizsban Jancsi volt felesége, férjével, Citrom G á b o r r a l a legjobb barátaimmá lettek. így azt sem tarthatom véletlennek, hogy mecénásom, dr. Citrom Pál35 (nagybátyja volt Citrom Gábornak) pontosan öt éven át adott hajlékot nekem és teljes ellátást
díjtalanul Epinay sur Seine-ban, egy ideg- és elmeszanatóriumban, de túl mindezen franciaországi utazásaira magával vitt és vásárlója volt képeimnek.
Dr. Citrom Páléknál festettem azokat a képeimet, amelyeket a „párizsi időszaknak"
ismernek itthon, és ugyancsak nála készítettem nyolc hónap alatt a „Jeruzsálemi Biblia"
ezerre tehető illusztrációit. Pár évvel ezelőtt dr. Citrom is végleg elment, igaz, hogy önként
hagyta ott világunkat és csodálatos, hétszobás lakását: benne egy csodálatos könyvtárat és
képeimet és néger faragványokat. Az utóbbi években sorra „mentek el" a hozzám közelállók, mint Ország Lili, anyám, Pilinszky János, Bíró Gábor3^ és Lux L á s z l ó 7 . . .
Még mindig Párizs: az ötvenes évek vége felé írtam Pilinszky Jánosnak címmel egy
verset, amit szeretnék most itt újra publikálni. Azért újra, mert az 1972-ben kiadott „Hazugságok naplójából" 38 című kötetemben már megjelent.
3

Géppel írt följegyzés, boríték nélkül.
ÍO.

[Budapest], 1985. dec. 25.
Kedves Tiborkám,39
köszönöm nagyon kedves leveledet, de sajnos kutya rossz állapotban vagyok, nem beszélve mindkét szememen lévő szürke hályogról, ami nem enged már dolgoznom. Viszont
nem értek egyet azzal a koncepcióval, ami „kézzel foghatóan kötődne valamely Pilinszky

34 Citrom Gábor: Márkus Anna Párizsban élő férje.
35 Dr. Citrom Pál: Franciaországban élő orvos.
Bíró Gábor (1919-?): építész.
37 Lux László (1909-?): építész, egyetemi tanár.
38 Bálint Endre: Hazugságok naplójából. Magvető. Bp., 1972.
39 A levél előzménye: Amikor Tüskés Tibor kézhez kapta Bálint Endre Pilinszky Jánosról szóló följegyzését (L. a 9. sz. levelet), Pilinszkyról szóló könyve számára olyan művek reprodukcióját kérte
a festőművésztől, amelyek „kötődnek valamely Pilinszky vershez". A könyvben végül Bálint Endre
Pilinszky Jánosnak című - a gépiratos följegyzés szerint - 1959. végén, Párizsban írt verse a festőművész kézírásával olvasható, valamint Bálint Endre egyik, Pilinszky motívumokra készült
rajza látható. A könyv második kiadásában (Kráter Műhely Egyesület, Bp., 1996.) csak Bálint
Endre Pilinszkyről szóló verse jelent meg a festőművész kézírásával.
36

^^4tiszatáj
vershez". Ha már egyébként is úgy ítéled meg, hogy „számos közös vonás van" kettőnk
művészete között. Gondolom, Vattay barátom'»0 jó szemmel tudna kiválogatni egy-két
olyan rajzomat, ami a versek szellemével - nem tartalmával talán egyeznek? - Ha ez így
konveniálna neked, akkor írjál nekem postafordultával, ha nem, akkor is boldog Újévet
kívánok, és változatlan szeretettel gondolok rád!
Kérlek, ne vedd rossznéven válaszomat.
Mégegyszer kellemes ünnepeket kíván a régi barátsággal
Bandi
Géppel írt képeslap, borítékban. A kép Bálint Endre fekete linómetszete. Címzés: Tüskés Tibor író.
Pécs, Surányi M. u. 25. Feladó: Bálint Endre. 1111 Budapest, Budafoki u. 41/B.

4° L. a 8. sz. levelet.

2006. január

95

SIMAI MIHÁLY

Folytatólagos föltámadás
EGY IGAZSÁGKERESŐ HETVEN ÉVE

Horváth Dezső 1936. január 14-én született. Csillagjegye tehát a Bak. Szepes Máriától
tudjuk, hogy Babilonban a király tizenkét legfőbb tanácsadóját a Bak-szülött öregek közül
választották. Bölcsességük és hajthatatlanságuk miatt az ő tanácsukat kérték ki a nagy
döntések előtt. Keményen megmondták az igazat a királynak is. Sokan gyűlölték, de nélkülözhetetlennek tartották őket.
Horváth Dezső a barátom. Azt hiszem, minden lényegeset tudok róla. Amit legbiztosabban tudok: mióta tollat vett a kezébe, törleszt.
Tartozást törleszt.
Azt, amivel az igazságnak tartozunk – mi, XX–XXI. századi kortársak.
Törlesztett újságíróként – nem most, mikor „ugatni már szabad”, hanem az „átkosban”, a „gengszterváltás” előtti évtizedekben. Meg is gyűlt miatta a baja. Tanúsíthatom
(egy szobában „gályáztunk” akkor a DM-nél), hogy átlag kéthetente volt valami kisebb
balhéja vagy nagyobb botránya, hol a járási pb., hol a város, hol a megye prüszkölt valami
neki nem tetsző írástól, kritikától. Feketébb bárányt már festeni se lehet, mint amilyen
ő lett a Hivatal szemében. Az olvasók viszont keresték-szerették a cikkeit, s úgy látszik, Főszerkesztő-Nagypistánkba is szorult valami a babiloni bölcsességből, mert nagyon sokszor
kiállt mellette.
Ha csak néhány H. D.-művet olvasott is valaki, könnyen megállapíthatja: ez a szerző
kérlelhetetlen igazságkereső. Pontosan jelöli ezt egyik, mércéül állított mondása: „Szavával szép az ember.”
Ezzel az ars poetikával nem volt könnyű megjelentetni az első riportokat az „ÉS”-ben,
de aztán sorra-rendre „életet vitt” a folyóiratba. Utóbb, ahogy puhult-lágyult a diktatúra,
a Magyarország felfedezése sorozatban, a Szépirodalminál megjelent az első könyv, a rég
tervezett-dédelgetett mű egy általa tökéletesen föltérképezett, de tízből kilenc ember számára szinte ismeretlen szeletéről a magyar valóságnak. A tizedik ember című tanyaszociográfia kiemelkedő, vészharangszavú, megrázó darabja volt a felfedezés-sorozatnak,
megtetézve mélységes együttérzéssel, emberszeretettel, de számtalan ésszerű változtatásjavaslattal is.
Sokszorosan igazolt igazság, hogy az életet igazán szeretni és csodának megélni csak az
tudja, aki már volt súlyos helyzetben, életveszélyben. Az én Dezső barátom életműve egy
pokoljárást követően virágzott ki. Annyi konfliktus-vállalás, falba-ütközés után talán törvényszerű is volt, hogy a kemény-konok kobakjában kialakult egy vésztjósló agydaganat,
s végül neki is „utaznia kellett a koponyája körül”. Jó szerencse, hogy egy csodálatos kezű

96

tiszatáj

idegsebész professzor, dr. Bodosi Mihály szikéje megszabadította a Zölddiónyi Veszedelemtől, s ő, láthatóan újjászületve, visszatérhetett a megszépült-megédesedett EgészségÉletbe. Azóta még nagyobb szeretettel, figyelemmel, alkotókedvvel fordul az élhető Élet és
az emberi lélek felé.
A pokoltornác színeiről és az újrakezdés gyötrelmeiről, gyönyörűségeiről szól a Klinikai föltámadás című katartikus könyve (1991). S mintha csak a természet ősi rítusához
akarna igazodni, azóta folytatólagossá tette a föltámadást: évente jelenik meg egy-egy
napsárga borítójú új műve a könyvhét tájékán, gazdagodik, teljesedik, kristályosodik az
életmű. Se húsz fillérrel, se fél szóval nem szeretnék adósa maradni senkinek – szokta
mondogatni, s a „törlesztő-részletek” ott virulnak a könyvespolcokon: Móra kőpárnája
(1994), A röhögő katona (1996), Aranyhajcsár (1997), Terus ángyi (1998), Ezredes úr,
hadra vágva (1998), „Mivé lettél, csángómagyar?” (1999), Vipera (2000), Parasztpassió
(2002), A semmi ember (2002), Dani Jani (2003), Szelebőce (2004), Cseremalac voltam
(2005).
Bölcs irodalomtörténészek bizonyára sokkal szebben elmagyarázzák majd, mi a jó
ezekben a könyvekben. Én csak mint egyik első olvasójuk, mint nem-hivatalos, de ínyenc
széppróza-kóstoló próbálom magamnak megfogalmazni, mit szeretek bennük. A legjobb
elbeszélői hagyományt folytató, nagyon egyéni, összetéveszthetetlen stílust…? Az anyanyelv édes ízeit, játszi színeit…? A lendületet, a sodrást…? A költői túlzásokat, humoros
csavarásokat…? A gondolatgazdagságát…? A mesélő áradást…? A szűkszavú tömörséget…? A pontos megnevezést…? Az örökös változtatni-akarását…? Mindezt – így, együtt.
Meg még azt, hogy a huszadik század kétharmadának magyar valóságát akárki megismerheti ezekből a napnál világosabb napsárga kötetekből.
Meg még azt is, hogy jómagam otthon érzem magam a történetekben. Valahogy rám is
„igazodik”, amit megír. Hisz ami a harmincas évek közepétől máig egy magyar életbe belefért, az mind benne van – akár keserves, akár vigalmas – ezekben a konok figyelemmel
filmező írásokban. Jó példa erre a Szelebőce. Nyilván azért is érzem magamhoz nagyon
közel, mert az ív – a háborús, veszélyekkel teli gyerekkortól az ötvenes éveken át Ötvenhat
forró napjaiig, majd az „átkos” elejétől a végéig, s a tanítástól az újságírásig – rokon a saját életsorsommal. Úgyhogy nekem minden fejezete, minden célzása, utalása, riposztja,
vágása a személyes ráismerés örömét is hozza. Ez nálunk is ilyenformán történt, ez velem
is (vagy a barátaimmal) megesett, ez a mi családunkban (utcánkban, falunkban…) is hasonlóképp… Az élmény átsüt a sorokon, s még a keserű emlékek mögött is ott vibrál valami a sokféleképp megrabolt, mégis reményt ragyogó ifjúságból.
S most hadd fordítsam személyesebbre a szót!
Kedves Dezső! Tudom, sok csalódást is hozott az elszállt hetven év. Tudjuk, olyanok is
elárultak, akik éveken át melletted ültek szűk baráti társaságban… S mikor az igazat róluk
megírtad, még te kaptad a viperamarásokat. Ez így igaz.
De ennél százszor fontosabb, hogy besúgva, besúgatlanul mindig világolni akartál
a világnak. Hogy tudtad, amit Hamvas mond A láthatatlan történetben: „A fény csak abban
válik áldássá, aki másnak is ad belőle. Mert amikor bennünket elküldtek, az útra bocsátó
hatalom így szólt: Rád bízok minden embert külön, kivétel nélkül mindenkit. Segíts, adj
enni, adj ruhát, mindenkire vigyázz úgy, mint magadra, és ne hagyj senkit a sötétségben
elmerülni. Amit szerzel, amit elérsz, amit tudsz, amit átélsz, oszd meg!”

2006. január

97

Százszor fontosabb a szolgálat, amit vállaltál és teljesítesz. Fontosabb, hogy szeretnek
téged a Múzsák, és az Igazság őfelsége elégedett Veled. Fontosabb az öröm, hogy megint
új könyved megjelenését várjuk. Címe A fölfedezetlen Magyarország, s nagyívű folytatása
lesz első könyvednek: vagyis az ezredvégi-ezredeleji magyar tanyavilágba kalauzol bennünket.
Kedves Dezső!
Hetven fölött már egyik-másik év taposóaknaként viselkedik, úgyhogy csak könnyedén, szinte lebegve szabad a átlépni hetvenegyedikre; puhán, gyöngéden, mintha virágszirom volna a láb alatt. De ha már az elsőt meglépjük, a többi már szinte magától…
Ezt a játszi könnyedségű mozgást nevezik „hetvenkedésnek”. Tudom, hogy Neked remekül fog menni…!
Isten éltessen! Őrizzenek Jóangyalaid!
Ölel
Simai Miska

„A T I S Z A - P A R T O N

M I T K E R E S EK ?”

„Beleszülettem a zene szeretetébe”
BESZÉLGETÉS TEMESI M ÁRIA OPERA -ÉNEKESNŐVEL

Temesi Mária a Szegedi Tudományegyetem Zeneművészeti Főiskolai Karának tanszékvezető énekprofesszoraként méltó folytatója, továbbvivője a Berdál Valéria és Sinkó
György által megteremtett szegedi énekiskolának, amelynek egykor maga is növendéke
volt. 1979-ben Szegeden szerzett ének- és zongoratanári diplomát, majd a Zeneakadémia
opera tanszakán folytatta tanulmányait, ahol kitüntetéses diplomával végzett – Bellini
Normájának címszerepét énekelve az Erkel Színházban. Pályája kezdetén rangos nemzetközi viadalokon bizonyított, 1981-ben megnyerte a Rio de Janeiro-i, 1985-ben pedig a philadelphiai Luciano Pavarotti-énekversenyt. Giuseppe Patané dirigálásával 1982-ben a Lohengrin Elzájaként debütált a Magyar Állami Operaházban, ahol ma már vezető Wagnerszoprán: Ortrud, Erzsébet, Éva, Senta, Sieglinde és Brünnhilde megformálója. Wagneralakításaiért 2000-ben Liszt-díjjal tüntették ki. Sokoldalúságát mutatja, hogy nemcsak
a Wagner-operák főszerepeiben, hanem többek között Toscaként, Manon Lescaut-ként,
Aidaként, Ameliaként, Desdemonaként, a Don
Carlosban Erzsébetként, A szicíliai vecsernyében Elenaként is sikert aratott, valamint Mozart, Csajkovszkij és Richard Strauss operáinak hősnőit is életre keltette. Gazdag repertoárjában a kortárs magyar operák, például
Szokolay Sándor Ecce Homo című zenedrámájának Léniója vagy Madarász Iván Utolsó
keringőjének Asszonya is szerepel. Előbbiért
1992-ben Bartók-Pásztory Ditta-díjat, utóbbiért Artisjus-díjat kapott. A Hamburgi és a Berlini Staatsopertől Prága, Pozsony, Drezda, Zürich, Köln, Milánó, Nizza, Toulouse, Strasbourg, London, Isztambul, Ankara, Kairó,
Lisszabon és Montevideo operaházain át a
madridi Teatro de la Zarzueláig és az athéni
Herodes Atticus Amfiteátrumig hosszan sorolhatnánk azokat a nevezetes színházakat,
koncerttermeket, ahol fellépett. Nemcsak
opera-, hanem oratórium- és dalénekesként is
elismerést szerzett: Schönberg Gurre-dalok
című nagyzenekari művének magyarországi

2006. január

99

ősbemutatóján ő énekelte a női főszerepet a Nemzeti Filharmonikus zenekarral, Kocsis
Zoltán vezényletével. Fellépett Münchenben, a berlini Schausspielhaus-ban és a stuttgarti
Liederhalléban – legutóbb a legendás Fiorenza Cossottóval. Számos lemezfelvételt készített, Wagner-heroinák című CD-albumát a világhírű orosz karmester, Jurij Szimonov dirigálásával, a Magyar Rádió Szimfonikus Zenekara közreműködésével 2004 karácsonyán
jelentette meg a Hungaroton Classic. Művészetét Juventus-díjjal és Székely Mihály-emlékplakettel is elismerték. Az éneklés mellett a tanítást is hivatásának tekinti. Hamari Júliától, Marton Éván, Polgár Lászlón át Sass Sylviáig a magyar énekművészet legnagyobbjai
tartanak mesterkurzusokat meghívására Szegeden, ahol kétévente az ország fiatal énekesnövendékeinek egyik legrangosabb seregszemléjét, a Simándy Józsefről elnevezett énekversenyt is megrendezik. Temesi Máriával szegedi kötődéséről, énekesi pályafutásáról és
művésztanári munkájáról beszélgettünk.
– Úgy fogalmazott egyszer: észrevétlenül beleszületett a zene szeretetébe.
– Igen, mert édesanyám zenével nevelt. Sokat énekelt nekem, én pedig jó médiumnak
bizonyultam. Édesanyám mandolinon és hegedűn is játszott, több kórusnak is tagja volt.
A petőfitelepi óvoda vezetőjeként dolgozott Szegeden, s a szűkebb közösségben úgy figyeltek a szavára, mint ma a miniszterelnökére az országban. Több generáció nőtt fel a szárnyai alatt. Alázattal és tiszta lélekkel befogadtam, amit tőle és később a tanáraimtól kaptam. Mondták is mindig: szivacsként szívom magamba a tudást. A sorsom ki volt jelölve:
a belém kódolt genetikai örökség szerencsésen kibontakozhatott a környezetnek, a családi
háttérnek köszönhetően. Ma is őrzök egy régi farsangi fényképet, melyen négyévesen
a petőfitelepi kultúrház színpadán szerepelek: a „Brumm-brumm Brúnó, mókás medve...”
kezdetű dalocskát énekelve és táncolva egy óvodás társammal. Mindig a szereplés, a muzsika volt az életem. Petőfitelepen jártam általános iskolába, ahol már akkor megszerettette velünk Kodályt és Bartókot Kati néni – dr. Hofszang Józsefné –, akinek meghatározó
szerepe volt zenei pályára kerülésemben. Emlékszem, milyen öröm volt, amikor a gyermekfül számára bizony nehéz művekben meghallottam egy gyönyörű harmóniai váltást
a sok vájt fülűeknek való, bonyolultabb hangzásban. Gyerekkori barátnőmmel és osztálytársammal, Suvada Arankával – aki most a Szegedi Nemzeti Színház énekkari szólistája –
összenéztünk: Hallod te is, hogy ez milyen gyönyörű? Szinte észrevétlenül vált életem részévé a zene. Általános iskolai énektanárunk, Kati néni agilis zenepedagógus volt, gyakran
küldött bennünket versenyekre is. Például Gárdián Gáborral – aki ma elismert zenetanár
Szegeden – zongora-cselló duettekkel arattunk sikereket kisdobos és úttörő kulturális
szemléken. Később népdalénekléssel hoztam sorra el az aranyérmeket, ami megerősített
abban, hogy zenével kell foglalkoznom. Gyerekkoromban otthon bármit csináltam, kíséretként öntudatlanul szinte mindig énekeltem. Énekelve beszélgettünk sokszor barátnőmmel – nem csoda, hiszen három éves koromtól már zeneóvodába jártam. A szegedi
református lelkész felesége, Kádár Lászlóné Kató néni volt kisgyerekkorom első komoly
zenepedagógusa. Nagyon sokat köszönhetek neki. Olyan alapokat tanított meg szolfézsból
játékosan, mesébe foglalva, szinte észrevétlenül, amelyekre a zeneiskolában is bátran
építhettem. Riesz Béláné Varga Klára és Delleyné Halama Piroska folytatta később ugyanezt az alapos elméleti felkészítést, ami hihetetlenül fontos volt további zenei fejlődésemhez, és ami – tanárként tapasztalom – gyakran hiányzik a mai énekes növendékeknél. Azt
hiszem, a zenei képzésre duplán érvényes: amit gyermekkorban kezdünk tanulni, sokkal

100

tiszatáj

alaposabban vésődik be, és később szinte behozhatatlan tudást jelent. Szerencsés voltam,
mert hangszeres növendékként erős és módszeres zeneelméleti képzést is kaptam Szegeden. Legbüszkébb azonban egyik évvégi zeneóvodai bizonyítványomra vagyok, amit nemrégiben találtam meg a szülői ház padlásán, és amelyről sejtésem sem volt. Ez áll benne:
kimagasló tehetség. Négy évesen kaptam Kató nénitől.
– Nem énekesnek, hanem zongoristának indult. Miért ezt a hangszert választotta?
– Ma is jól emlékszem a pillanatra: álltunk anyukámmal a Tisza-parton a zeneóvoda
bejáratánál – a mostani Belvedere-épületben volt az óvoda –, és gyorsan el kellett döntenünk, hogy milyen hangszert választunk. Anyukámnak a zeneiskolában a csellót javasolták, mert az olcsóbb hangszer, és lehetett kölcsönözni is. Valamiért hevesen tiltakoztam,
mindenáron zongorázni akartam. Anyukám végül félretéve az észérveket, beíratott zongorára. Nem volt könnyű a zeneiskolai tanulmányokat is vállalni. Délelőtt Petőfitelepen jártam iskolába, utána hazamentem, ki kellett hamuznom a cserépkályhát, meg kellett etetnem a tyúkokat, majd – sokszor bokáig érő sárban – el kellett hoznom az ebédet a Vízügytől. Négy órára bevillamosoztam a zeneiskolába, ahonnan már sötétben értem haza, és
majd csak azután, este következett a tanulás. Elég rideg dolgok voltak ezek, de eszembe
sem jutott, hogy megpróbáljak kibújni a rám váró feladatok alól. A fiamon látom azonban,
hogy a mai generáció teljesen más mentalitással nő fel. Sokkal szabadabb az akarat, hiányzik az alázat, a feltétlen elfogadás és a tisztelet. Mi még a napi munkát – legyen az
szénhordás, kukoricatörés vagy nagytakarítás – természetesnek és kikerülhetetlennek
tartottuk. Szívósan hajtottunk, de kitartóan haladtunk is előre. Szüleim, bár erről sosem
beszéltek, arra tanítottak, hogy csak kemény munkával lehet eredményeket elérni. Igaz,
megvolt a rendszeresség és az állandóság is az életünkben. Emellett, érdekes módon, bőven akadt időm játszani is: a tollaslabdától a bújócskáig, a babázástól a tánciskoláig, diszkóig mindenhez volt kedvem. Nyugodt kertvárosi környezetben nőttem fel, de a kreativitás mindig jelen volt az életemben. Kamaszkoromban aztán rám is rám tört a világtól való
elszakítottság Tatjánáéhoz hasonló magányérzete, amit az olvasmányaimba temetkezésen
túl diszkóba járással próbáltam elűzni. Első férjemet is – aki később jogászdoktor lett –
ott ismertem meg. Hétvégéken különben egész nap tanultam és zongorát gyakoroltam,
miközben anyukám fantasztikusan finom ételeket főzött. A családi körben elköltött vasárnapi ebédek hangulatát ma is fontos emlékként őrzöm, és természetesen továbbvittem
saját családomba.
– Vaszy Viktor vezetésével akkoriban a szegedi színház operatársulata országosan
elismert volt. Emlékszik, mi volt az első opera, amit látott?
– Hogyne! Tizenhárom évesen zeneiskolai énektanárunk, Szél Pálné Marika vitt el
bennünket egy Don Giovanni-előadásra, amiben későbbi mestereim, Berdál Valéria és
Sinkó György is énekeltek. Lenyűgöző világot, szavakkal ki nem fejezhető csodát jelentett
számomra a színház. Később nagyon sok előadást láttam, sőt Valikának köszönhetően
a főpróbákra is bejárhattam.
– Mikor döntötte el, hogy zongorázás helyett inkább énekel?
– Mindig is éreztem, hogy énekelni, színpadon szerepelni szeretnék. Amikor nyolcadikos voltam, és a továbbtanulásról kellett döntenem, még teljesen vékony, éretlen gyerekhangom volt. Mutáltam, és kétvonalas D-nél tört a hangom. Akkor senki nem magyarázta

2006. január

101

el, hogy a mutálás természetes fiziológiai folyamat a lányoknál, ami akár húszéves korig is
eltarthat. Berdál Valériánál felvételiztem, aki háromvonalas E-ig skáláztatott, de nem vett
fel a konzervatóriumba, mert tört a hangom. Sírva fakadtam, mert zongorából már az elő
felvételin úgy találták, nem vagyok elég felkészült, azzal a tudással nem fognak fölvenni.
Az addigi zongoratanárom épp akkor beteg lett, a felvételiig pedig volt még néhány hét.
Egészen véletlenül – vagy talán a Gondviselésnek köszönhetően? – átosztottak Mocsay
Pálnéhoz, Cuki nénihez, aki szenzációs zongoratanár volt. Segítségével értelmet kapott
a gyakorlás, néhány hét alatt olyan szintre hozott fel, hogy simán bekerültem a Tömörkénybe, ahol végül zongora főtárgyból is jelesre érettségiztem. Nagy szerencsém, hogy
a zeneművészeti szakközépiskolában kitűnő képzés folyt. Zeneelméletet Frank Oszkártól
tanultam, és Huszár Lajos is tanított. Tizenhat évesen kerültem zongoristaként Kerek Ferenchez, aki később a főiskolán is végigvitt. Harmadikos koromban sikerült felvennem az
ének szakot is, Berdál Valériától a stílusos, átélt előadásról és a megformálásról nagyon
sokat tanultam. Bizonyították ezt a sikerek is: kétévnyi középiskolai énektanulás után
megnyertem az Erkel-diákünnepeket Gyulán, majd győztem egy országos énekversenyen
Debrecenben, ahol Sándor Judit volt az elnök, akitől évekkel később megtudtam, hogy
már akkor csillagot tett a nevem mellé. Zongoristaként becsületes, szorgalmas, jeles növendék voltam, futottak is az ujjaim, és elég jó technikám volt, de akadtak nálam technikásabb, jobb növendékek is. Akkoriban rövid ideig karvezetőképzőbe is készültem a Zeneakadémiára, de szerencsére meggondoltam magam, amikor Mihálka Gyurka bácsi azt
mondta: ezt csak akkor szabad csinálni, ha az embernek erről szól az élete, ez a szíve minden vágya. Nagyon szerettem vezényelni, de éreztem, hazugság lenne, ha ezt választanám.
– Érettségi után hogyan került a szegedi színházhoz?
– Felvételiztem a Zeneakadémia ének szakára, ami ilyen rövid énektanulás után nagy
bátorság, túl korai lépés volt. Persze nem is vettek fel. Máshová viszont nem jelentkeztem,
mert hiába érettségiztem jelesre zongorából, nem éreztem kedvet, elhivatottságot ahhoz,
hogy zongoratanár legyek. Berdál Valéria segítségével a Szegedi Nemzeti Színházban balett korrepetitorként kaptam munkát. Pál Tamás zeneigazgató operaénekesként is akart
szerződtetni, mert hallotta tőlem a Don Pasqualéból Norina áriáját. Valika azt mondta,
szó sem lehet róla, hiszen nem volt a teljesítményem mögött átfogó, alapos énektudás,
csak jól betanított nekem egy áriát. A következő évben már a szegedi főiskola ének és zongora szakára, valamint a Zeneakadémia magánének tanszakára is jelentkeztem. Szegedre
rögtön fölvettek, Budapestre másodjára sem, hiszen énekesként még mindig nem volt
megfelelő a felkészültségem. Akkor azt hittem, itt a világvége. Utólag látom: ez volt a szerencsém. Szegeden Sinkó György lett az énektanárom, aki hangilag megalapozta a pályám. Személyiségfejlődés, hangi és hormonális érettség tekintetében kifejezetten jót tettek nekem a szegedi főiskolai évek. Még a színházban dolgoztam, amikor volt tanárom,
Hofszang Józsefné nyomatékosan figyelmeztetett: nehogy elkutyuljak. Ha nem vesznek fel
a Zeneakadémiára, mindenképp szerezzek valami tisztességes, kenyérkeresetre is alkalmas diplomát. Ezért végeztem el a zongoratanári szakot is. Lakatos Katalinnál kezdtem
a főiskolai zongoratanulmányaimat, majd amikor ő kiment Amerikába, Kerek Ferencnél
folytattam egészen a diplomáig. Lakatos Kati volt az első mecénásom, aki olyannyira hitt
énekesi kvalitásomban, hogy segítette tanulmányaimat. Például a salzburgi Mozarteumban, ami az akkori szocialista országok állampolgárai számára szinte megfizethetetlenül

102

tiszatáj

drága volt. Katiék ma Washingtonban élnek, férje befutott gasztroenterológus. Többször
találkoztam velük fellépéseim során Amerikában.
– Kevesen vállalnak a zeneművészeti főiskolán egyszerre két ilyen nehéz főtárgy szakot, mint a zongora és az ének.
– Mert mindkettő teljes embert kíván. Valahogy nekem mindig úgy alakult az életem,
hogy egyszerre több dologban is helyt kellett állnom. Nem volt könnyű két szakon elvégezni a főiskolát. Este 11-kor jártam haza, mert az órák után a színvonalas koncerteket
is mindig meghallgattam. Ma is emlékszem Kocsis Zoltán nagyszerű szegedi zongoraestjére, Jeney Zoltán és Vidovszky László kortárs zenei koncertjére, Ruha István hegedűművész hangversenyére. Akkoriban már Pestre is jártam előadásokat és operavizsgákat
nézni. Előadások után ott aludni persze nem volt pénzem, így előfordult, hogy a ceglédi
váróteremben töltöttem az éjszakát a szegedi vonatcsatlakozásig. De megérte!
– Operaházi kolléganője, Tokody Ilona is Petőfitelepen nőtt fel. Ismerték egymást?
– Ilonával egy utcában laktunk, 18 éves koromban fél évig tanultam is nála. A Tömörkényben épp elkerültük egymást, mert én abban a tanévben kezdtem zongoristaként,
amikor ő az érettségi után zeneakadémista lett. Amikor az énektanári diplomájának megszerzésére készült, Berdál Valika javaslatára én lettem a zeneakadémiai tanítási gyakorlatához szükséges növendéke. Neki köszönhettem, hogy bemehettem a legendás énekmester, Sipos Jenő néhány órájára is. Akkoriban hallottam Pitti Katit is először egy operavizsgán, ugyanazon, amelyiken Ica csodálatos Pillangókisasszony-nagyáriát énekelt. Jó barátságba kerültünk, és számomra ösztönzést jelentett énekesi pályájának alakulása, illetve az
– a gyönyörű legatói – ahogyan énekelt.
– Főiskolásként is figyelemmel kísérte a szegedi operaegyüttes előadásait?
– Szinte minden este ott ültem a színházban, amikor operát játszottak. Számomra
a szegedi társulat volt a legek legje: az elsötétedő nézőtér, a csodálatos színpadképek, Horváth Zoltán nagyszerű rendezései, az oboa és hárfa jellegzetes hangzása, és a valódi színészi játékkal társuló igényes zenei megoldások. Harmadéves koromban én még énekelhettem Vaszy Viktor és Szalatsy István dirigálásával is. Vaszy olyan volt Szegeden, mint később a Zeneakadémián Mikó András. Nem beszélt sokat, de mindig fontosat mondott.
Vaszy Viktor személyiségének kisugárzásával, szigorúságával olyan munkafegyelmet, koncentrációt teremtett, hogy az énekesek pusztán a jelenlététől is mindig a maximumot
akarták kihozni magukból. Sok szép szegedi előadásra emlékszem, többször is megnéztem
a Don Pasqualét, a Figaro házasságát, az Aranykoporsót, az Álarcosbált, a Toscát. Gregor
József, Sinkó György, Gyimesi Kálmán, Karikó Teréz, Juhász József, Réti Csaba és Berdál
Valéria alakításai megmaradtak bennem.
– Milyen énekmester volt Sinkó György?
– Úgy éreztem, ő is boldog volt, hogy kapott egy jó növendéket. Számomra pedig nagyon komoly, tudatos hangképző mesternek bizonyult. Az első perctől hitt bennem és erősítette az önbizalmamat, ráadásul örömmel menedzselt is engem. Fellépéseket szervezett
a zsinagógában, a városházán, a Bartók Béla Művelődési Központban és az Ifjúsági Házban. Kellett egyfajta fizikai, lelki és emberi felnőtté válás is ahhoz, hogy énekesként is
éretté váljak. Ez azokban az években történt meg, amikor az ő irányításával készültem

2006. január

103

a pályára. Én voltam nála a favorit. A közös munkának látszott az eredménye is. Szép viszszajelzéseket kaptam, úgy éreztem, van értelme ezt a pályát választani. Végzősként 1979ben nagy siker arattam az athéni Maria Callas Nemzetközi Énekversenyen. Mindig olvastam a Muzsikát, amelyből sokszor erőt merítettem, ezért csalódottan láttam benne az athéni versenyről megjelent beszámolót. Nagyon fájt, hogy a cikkben épp csak megemlítették, hogy egy szegedi főiskolás lány hozta el a különdíjat. Még a nevemet sem írták le. Abban az évben a Zeneakadémiáról nem küldtek énekeseket erre a versenyre, Sinkó Györgynek pedig majdnem az állásába került, hogy indítani mert egy vidéki főiskolást. Ezt nem
értettem, hiszen hazai megmérettetés után juthattam ki Athénba. Nagyon becsültem,
tiszteltem, és később budapesti fellépéseimre is többször meghívtam Sinkó Gyuri bácsit.
A kilencvenes évek végén azt tapasztaltam, főiskolai kollégaként teljesen más ember volt,
mint amikor még engem tanított. Sajnáltam, hogy szakmai féltékenysége miatt megromlott a viszonyunk.
– A szegedi főiskola elvégzése után felvették a Zeneakadémiára. Mi várta ott?
– Sok-sok félelem, kétely volt bennem. Ezeknél a nagy fordulópontoknál sohasem volt
biztos, hogy valóban rá tudok lépni arra az útra, amit szívemből szerettem volna. A Zeneakadémián Kutrucz Éva nénihez kerültem, aki mint egy anya, olyan szeretettel segítette
minden növendékét. Minden héten egy órát a lakásán tartott a Nyugati térnél. Remekül
zongorázott és nagyon sokat tudott a dalokról, operákról, oratóriumokról és egyáltalán
a zenéről. Bakki József zeneszerző és korrepetítor volt a legerőteljesebben analizáló tanárom, aki a lelkemet is „ápolta” friss zeneakadémistaként. Az első pár hónapban meglehetősen légüres térben éreztem magam, amikor így fogalmazott: „Tudja Mari, azért van ez,
mert Szegedre már nem, ide még nem tartozik.” Tökéletesen helyre tett engem akkor ez
a válasz, és megújult erővel tudtam tovább dolgozni. Mikó András, az Operaház akkori főrendezője színpadi gyakorlat mesterem volt és nagyon szeretett. Igazi otthonra, meleg
bölcsőre találtam a Zeneakadémián. A Szegeden megalapozott tudásra építve hamar utolértem azokat az énekeseket, akikkel még tizennyolc évesen sikertelenül együtt felvételiztem a Zeneakadémiára. Később magánúton Takács Paulánál tanultam, aki igazi olasz
énektechnikát adott át, majd László Margitnál és Adorján Ilonka néninél tökéletesíthettem tudásomat. Ilonka nénitől a szabad torokkal történő éneklés tudatos technikáját lehetett elsajátítani annak, aki valóban partner volt ehhez a sok-sok türelmet és kitartást
igénylő munkához. Sok hasznos tanácsot kaptam tanáraimtól és sok mindent ellestem
kollégáimtól is. Hálás vagyok mindenkinek, akitől tanulhattam! Részt vettem a weimari
Franz Liszt Musikhochschuléban és a Salzburgi Mozarteumban a neves kontraalt, Lore
Fischer dal- és oratórium mesterkurzusain is.
– Hogyan indult a pályája?
– Én is azok közé tartoztam, akikre már a zeneakadémiai operavizsgákon felfigyeltek.
Felkért a Magyar Rádió, a Filharmónia és a még virágkorát élő Interkoncert is. Tapasztalatlan voltam, mindenkinek eleget szerettem volna tenni, amiből konfliktus is lett, két
szék közt majdnem a pad alá estem. A külföldi menedzserek tekintetében is sok-sok buktatója van a mi pályánknak. A Maria Callas Énekverseny különdíja után Toulouse-ban is
részt vettem egy nemzetközi versenyen, ahol úgy lettem harmadik, hogy nem adták ki az
első díjat. A toulouse-i sikernek köszönhetően jutottam el 1981-ben a Rio de Janeiro-i

104

tiszatáj

nemzetközi énekversenyre, amelyre nem lehetett benevezni, hanem a világ legrangosabb
versenyeinek előző két évi győzteseit hívták meg. Többek között Micaela és La Wally áriáját, egy Richard Strauss-dalt és volt tanárom, Bakki József egyik dalát vittem, amit a kritika külön kiemelt. Tengerparti szállodában laktunk, rendkívül meleg volt, így éjszakára
nyitva hagytam az ablakot, bejött a hideg levegő, és alaposan megfáztam. Izgulhattam,
hogy meggyógyulok-e az elődöntőre. Végül az elődöntőről beszámoló egyik brazil újság
címe rólam szólt: „Briliánsan szerepelt a magyar szoprán”. A döntő is jól sikerült, első díjat kaptam. Pedig amikor egyetlen magyar versenyzőként megérkeztem Rióba, nem is
akartak versenyezni engedni, mert nem érkezett meg a jelentkezési lapom. Valahogy elkeveredett útközben, így nem voltam regisztrálva.
– Gondolom, a sikerek után nem volt nehéz szerződést kapnia az Operaházba...
– Először nem is akartak felvenni, mert – gyanítom, egy akkor már pályán lévő kolléganőm hatására – Mihály András nem nagyon kedvelt engem. Nem estem kétségbe, mert
két éves szerződést kínált a Saarbrückeni Opera. Verdi Traviatájának címszerepével kellett
volna debütálnom, ami hangilag akkor nagyon jól feküdt nekem. De amikor ezt megtudták itthon, a Lohengrin Elzájával indítva rögtön szerződtettek az Operaházba. Erősen kötődtem a férjemhez, szüleimhez, ezért akkoriban úgy gondoltam, nem jó, ha az ember elhagyja a szülőhazáját, és feléget maga mögött mindent. A szocializmus éveiben nem lehetett előre látni, hogy néhány év múlva rendszerváltozás lesz, és akkor mindent egészen
másként értékelnek majd. Nem voltak könnyűek az első évek. Emlékszem, épp Giuseppe
Patanéval készültünk a Lohengrin premierjére, amikor megjött az előző évi Rio de Janeiro-i versenygyőzelmemnek köszönhető három lisszaboni koncertfelkérés. Hatezer dolláros szerződés volt, ami akkoriban számomra óriási pénznek számított. Háromezerötszáz forint volt az operaházi fizetésem, az albérlők házában laktam, és alig tudtam megélni. Frissen végzett jogászdoktor férjemmel majdnem éhen haltunk. A gáncsoskodó
ellendrukkerek hatására azonban nem engedtek ki a koncertekre. Pedig váratlanul a Lohengrin-premiert is későbbre halasztották, így problémát sem okoztam volna. Visszaélve
a hatalmukkal vagy helyzeti előnyükkel, többen belém törölték a lábukat akkoriban. Én
pedig voltam olyan becsületes és egyenesen gondolkodó, tapasztalatlan szegedi kislány,
hogy be is sétáltam a csapdába. De ki tudja, mire voltak jók ezek a nehézségek? Később
mindenesetre megtanultam kezelni ezeket a szituációkat, tehát végül is megerősödve kerültem ki ezekből a „szakmai” tapasztalatokból.
– Hogyan emlékszik a Pavarottival való találkozásra?
– Életem egyik legszebb emléke volt az 1985-ös Pavarotti Énekverseny. Négy évvel korábban Polgár László és Gulyás Dénes tért haza győztesen erről. Először Modenába hívtak
ki bennünket, ahol Pavarottival is dolgozhattunk. A színház gyönyörű dísztermében készültünk a koncertre, ahol a tenoróriás személyesen tanított és javított bennünket. Fantasztikus élmény volt a vele való munka. A philadelphiai döntőre való indulásom előtti
napon azonban az Operaházban váratlanul betettek nekem egy Otello-előadást. Úgy
éreztem, ez csak azért lehet, hogy jó fáradt torokkal menjek ki versenyezni. Előtte ugyanis
intenzív próbaidőszakban voltam a Don Giovanni-beállásom miatt. Mindent elkövettek,
hogy a padlóra küldjenek. Polgár Laci azzal biztatott: „legalább jól be leszel énekelve”.
Philadelpiában csodálatos, odaadó magyarokkal találkoztam. Nagyon jól sikerült a ver-

2006. január

105

seny, az ugyancsak Szegedről indult mezzóval, Komlósi Ildikóval együtt én is győztesen
térhettem haza. Itthon nem nagyon akarták tudomásul venni a külföldi sikereimet, pedig
rangos előadások sorozatában éltem meg óriási személyes sikereket. Például a Hamburgi
Staatsoper Don Giovanni-előadásában, ahol Donna Annaként Samuel Ramey volt a partnerem. Itthon, ha valamelyik operaházi darabban jól szerepeltem, akkor az vagy gyorsan
lekerült a műsorról, vagy nem írtak ki rá többször. Kedves kolléganőm, Kalmár Magda az
egyik előadás szünetében elmesélte, hogy annak idején vele ugyanezt tették. Kölnben
a Titus kegyelme című Mozart-operában Vitellia szerepében arattam sikert, és fantasztikus
kritikákat kaptam, de amikor itthon is bemutatták, nem kaphattam meg a szerepet. Aki
nem volt benne a brancsban, azt igyekeztek marginalizálni. Szerencsére azóta sokat változott a világ. De erő kellett hozzá, hogy az ember azt a sok küzdelmet végig tudja csinálni,
és ne törjön meg a zene iránti szeretete. 1988-ban volt egy fantasztikus euforikus pillanat
az életemben, amikor Petrovics Emil behivatott az igazgatói irodába, és azt mondta: úgy
látja, hogy bár sok mindent elénekeltem, főleg külföldön, de idehaza nem kaptam meg azt
az elismerést, ami megilletne. Ezért nekem adja a Toscát első szereposztásban. Életemben
akkor beszéltem másodjára Petrovics Emillel, akit nagyon tiszteltem, a Tosca pedig régi
álmom volt, így a beszélgetés után olyan boldog voltam, hogy madarat lehetett volna velem fogatni. Két nap múlva azonban csöngött otthon a telefon, Petrovics Emil titkárnője
hívott, hogy az igazgató úr feltétlenül beszélni szeretne velem. A Zeneakadémián randevúztunk, ahol Petrovics Emil legnagyobb meglepetésemre azt mondta: Nem is olyan jó
szerep az a Tosca! Tudja mit, magának inkább Izoldát kellene énekelnie. Nem voltam még
harmincéves sem, a hangom tönkretételéhez egészen biztosan telitalálat lett volna. Egy
világ omlott össze bennem. Mint kiderült, az egyik befolyásos kolléganőm elérte, hogy ő
kapja meg a szerepet. Más ehhez hasonló esetet is tudnék mesélni, bőven akadnak ehhez
hasonló sztorik a pályán.
– Beugrással sok előadást megmentett már, emlékezetes esetként tartják számon
A walkür 1995-ös operaházi premierjét, amikor az egyik főszereplőt helyettesítette óriási
sikerrel.
– Magam is meglepődtem, amikor megkaptam Sieglinde szerepét, ráadásul váratlanul
nekem kellett énekelnem a premieren. Az történt ugyanis, hogy az első szereposztás
Sieglindéje az első felvonásban lebetegedett. A szünetben telefonáltak az Operaházból,
hogy azonnal menjek be. Hidegkútról kellett bejutnom, így a közönségnek egy órát kellett
várakoznia, hogy folytatódhasson az előadás. Kétségbe voltam esve, mert az előző napi főpróbán benáthásodtam. Híres Wagner-énekes idős kolléganőm, Delly Rózsi hallott a főpróbán, és azzal bíztatott: „Meglátod, ha színpadra lépsz, elfelejted még a náthádat is!”
Valóban így történt, és óriási sikerem volt. Megkaptam a Székely Mihály-emlékplakettet,
később Liszt-díjjal is kitüntettek a Wagner-szerepekért. Akkoriban volt olyan évad az
Operaházban, amikor negyvennégy szoprán várta a feladatokat. A gáncsoskodások ellenére sok szép főszerepet elénekeltem és énekelek ma is. Nem vagyok elégedetlen, úgy érzem, megbecsülnek ma már idehaza is. Csak azt sajnálom, hogy ezen a teljes embert, soksok lemondást követelő énekesi pályán lassan az állandósult létbizonytalanságban élve
kell teljesítenünk. Egyre magasabbra emelt lécet kell átugornunk, egyre kevesebb pénzért.
De jó érzés, hogy például a Wagner-előadásainkon ott ülnek a nézőtéren a bécsiek, az

106

tiszatáj

amerikaiak vagy az ausztrálok, akik a magyar közönséggel együtt lelkesedve tapsolnak és
bravóznak.
– Mennyire fogadja el a Wagner-szoprán skatulyát?
– Azzal együtt, hogy imádom Wagnert és talán nem tűnök nagyképűnek, ha azt mondom: beszélem is a német zene nyelvét, egyáltalán nem fogadom el ezt a skatulyát. Puccini
gyönyörűséges dallamai úgy hatnak rám is, hogy azonnal kinyitják a lelket és torkot, azaz
fantasztikus zenei élményt jelentenek. Hajlékonyabb testi-lelki hozzáállást követelnek,
mint Wagner súlyosabb, oszloposabb, fennkölt és magasztos mítosz-hősei. Mindenestre
akár Puccini, akár Wagner, hálával köszönöm a sorsnak, hogy ilyen nagy művekkel találkozhatom, és az éneklés által én is testileg-lelkileg része lehetek a Zenének.
Bizonyság arra, hogy pontosan tudják, más szerepekben is jó vagyok: nemrégiben délben szóltak, hogy aznap délután 5-kor próbálnom kell Kesselyák Gergellyel – és este már
Toscát énekeltem olaszul, ami természetesen egész más technikát és zenei formálást igényel. A számtalan Wagner-szerep mellett ma is szívesen énekelek Verdi- és Puccini-hősnőket Az egyik operaházi karmester mondta nemrégiben egy zongorás próbám hallatán:
annyira olasz a hangom és a lelkem, hogy folyamatosan Verdi-szerepeket is kellene alakítanom. Gazdagabb tónusú lett a hangom, s az évek és a tanítás során úgy erősödött meg
a mélységem, hogy nem veszítettem el a magasságomat sem. Toscát ma is szívesen énekelem. Erőteljes drámai érzékkel rendelkező énekesnek tartottak mindig, ezért nemcsak
a Wagner-szerepekben, de a lendületes és vérbő olasz vagy egyéb figurákban is – mint például a Parasztbecsület Santuzzája vagy a Jenufa Sekrestyésnéje – jól érzem magam.
– Hogyan és miért kezdett sikeres énekesi pálya mellett tanítani is?
– Sokszor a legnagyobb dolgok csöndben érkeznek. Manon Lescaut szerepére készültem, millió gondom, bajom volt, amikor Weninger Richárd, a szegedi főiskola akkori igazgatója keresett telefonon. Azt kérdezte, el tudnék-e menni néhány énekszakos hallgatót
levizsgáztatni, mert Berdál Valéria megbetegedett. Szegeden már azt is megkérdezte,
lenne-e kedvem tanítani. Akkor is benne voltam az énekesi lét sűrűjében, sok feladatom
volt, de úgy gondoltam, mellette be tudom illeszteni a tanítást is az életembe. Nem éreztem azt a belső tiltakozó hangot sem, ami annak idején a karvezetéstől visszatartott, vagy
amire nem hallgattam, amikor első házasságomat megkötöttem. Elvállaltam, és utólag kiderült, hogy komoly, nagy és jó döntés volt. A tanítás ugyan rengeteg energiát kivesz belőlem, de zeneileg, művészileg abszolút pozitívan hat vissza rám. Több lettem tőle. Saját
énekesi kvalitásaim kiteljesítéséhez mindenképp hozzájárult. Szerencsés pillanatban kaptam a lehetőséget, mert akkor már technikai értelemben is felkészült voltam, megtanultam addigra már fáradtság nélkül órákon át beszélni
– Tudomány az éneklés?
– Annak ellenére, hogy senki sem szereti misztifikálni, letagadhatatlan – és világhírű
kollégáim mesterkurzusai is folyamatosan megerősítenek ebben –, hogy a helyes énektechnika elsajátítása igenis tudomány. Ha valaki nem felkészülten, tudatosan énekel, akkor lehet, hogy sikeresen megcsinál négy-öt főszerepet, de a hatodiknál „kificamodik”,
tönkremegy a torka. A profi, folyamatos operaénekesi munkát csak megalapozott tudással, felkészülten lehet bírni. Vannak nagyon komoly előadóművészi, technikai és zenei felkészülési etapok, amiket meg kell tanulni, tudatosítani és automatizálni kell. Ez pedig

2006. január

107

ugyanolyan törvényszerűségekkel leírható tudomány, mint bármi más. Kiváló német szakkönyveket olvastam erről, amelyekben mindezt szakszerűen, pontosan le is írták.
– Kevés olyan gyakorló operaénekes akad Magyarországon, aki egyben habilitált
professzor is.
– Tudtommal én vagyok az első, aki aktív énekesként habilitált. Olyan világot élünk,
amikor nem elég a kitüntetéses diploma, a nemzetközi énekversenyeken aratott siker,
a lemezfelvételek, a napról napra sikerrel teljesített előadások, hanem felnőtt fejjel vizsgáznunk is kell. Nem tudom, feltétlenül szükség volt-e arra a kutyacsaholásra emlékeztető
igyekvésre, amit Magyarország csinál az Európai Unióhoz való csatlakozás ürügyén. Miért
megyünk bele, hogy megkérdőjelezzék például a magyarországi tanárok vagy orvosok felkészültségét? Újból és újból a határidő és bizonyítás stresszhelyzetét kell átéljük, mert
magyarnak születtünk és nem vagyunk elég jók e nélkül? Férjemnek is – aki húsz éve közel kétezer beteg megbecsült háziorvosa – summa cum laude orvosi diplomája és két sikeres szakvizsgája után háziorvosi szakvizsgát is kellett tennie, mert épp ezt találták ki az illetékesek. Az orvosok fele letette, a másik fele nem, mert közben törölték az egészet. Csak
az felejtődik el, hogy egy felnőtt ember a napi munka és a család mellett már nem annyi
szabadidővel rendelkezik, mint az egyetemisták. Mire ez a sok vizsgázás, vizsgáztatás és
milyen áron? Sérülnek a családi és a baráti kapcsolatok az idegrendszeri túlterhelés mellett, amit egy vizsga még a kevésbé izgulósaknak is jelent. Mellesleg egy muzsikus az állandóan kitűzött előadásaival, koncertjeivel bizonyít a legfényesebben. De mit lehet tenni,
az ember beáll a sorba, habilitál, és ha azt akarja, hogy később ne köthessenek bele, megszerzi a DLA-fokozatot is. Nem biztos, hogy a papír számít, hiszen a tudás bemutatás nélkül is felhalmozódik. Tanárként – bár Pesten élek – nagyon erősen érzem a vidékkel
szembeni ellenállást. Sok budapesti szakember azt gondolja, hogy a vidék szakmailag is
elmaradottabb, mint Budapest. Örömmel tapasztalom a diplomavizsgáink és a mesterkurzusaink kapcsán, hogy a Zeneakadémia tanárai mindannyiszor elismerően beszélnek
a szegedi ének tanszakról. Büszke vagyok arra, hogy tanszékvezetőként a volt tanáraim által
megteremtett híres szegedi énekiskola méltó folytatója lehetek. A hagyományokra építve
a szakmai munka színvonalát kollégáimmal, Andrejcsik Istvánnal és Szécsi Edittel biztosítani tudjuk, sőt talán valami újat és többet is tudunk adni. Például Rálik Szilvia, Kátay
Natasa és Cseh Antal olyan alapot kaptak Szegeden, amire építve sikerrel indulhattak el
a pályán. Bár mindhárman az ifjú operaénekesi generációhoz tartoznak, máris befutott
énekesek. De sok hasonlóan jó képességű énekpedagógus is kikerült már tőlünk. Úgy érzem, vezető szerepet töltünk be a vidéki főiskolák között. Sinkó Györggyel együtt én is ötletadója voltam tíz évvel ezelőtt az országos Simándy József Énekverseny megteremtésének, amelynek tradícióvá tételében óriási szerepet vállalt a szegedi önkormányzattól Kerek Attila.
– Jól láttam, hogy a tanszéken még kínai hallgatójuk is akad?
– Igen, ki kell nyitni a kapukat. A szegedi zeneművészeti karon zongora, hegedű vagy
ének szakon végzett növendékeink ugyanúgy el tudnak indulni a világba, mintha a Zeneakadémián szereztek volna diplomát. Növendékeim közül többen felvételt nyertek már
külföldi zenei egyetemekre, Stuttgartba, Grazba, Kölnbe, Palermóba. A mesterkurzusok
szervezése, szponzorok keresése rendkívül sok energiát igényel, miközben a tanszék mű-

108

tiszatáj

ködtetése is sok szellemi és adminisztratív munkával jár. Foglalkozom azzal a gondolattal,
hogy még több külföldi növendéket fogadjunk. Egyelőre csak három énektanár dolgozik
velem együtt a tanszéken, így több növendék oktatását egyelőre nem tudjuk vállalni.
A magánének tanszék énekes hallgatói létszáma évek óta harminc körül van, és évről évre
emelkedik a hozzánk felvételizők száma.
– Énekesként mostanában milyen feladatok várják?
– Márciusban a négy operaházi Jenufa-előadáson éneklem Kostelnicka szerepét, újra
alakítom Erzsébetet is a Tannhäuserben. Két szólóestre készülök a Magyar Rádióban.
Éneklem az operaházi Ringben A walkür Sieglindéjét, a Siegfried Brünnhildéjét is, amire
már most edzek. Szívem fájdalma, hogy nem túl szerencsésen vannak időben elosztva
ezek az előadások, arra már nem tudnak figyelni, hogy egyenletesebben terheljék az énekeseket. Ősszel alig volt feladatom, tavasszal viszont dömping lesz.
– Mennyire meghatározó munkája szempontjából a családi háttér?
– Az énekes teljesítményét nagyban befolyásolja fizikai, fittségi állapota, és az is, hogy
a lelki élete mennyire rendezett. Hazudnék, ha azt mondanám, hogy Pilisborosjenőn tökéletes idillben élünk. De nem panaszkodom. A férjem orvos, a fiam kamaszodik. A napokban őrületes harcot kellett vívnom velük, hogy két ír szetterünkkel eljöjjenek sétálni.
Aztán rádöbbentek, hogy milyen szép is ez a vidék. Kell, hogy legyenek az ember életében
olyan oszlopok, amelyekre mindig támaszkodhat. Nekem ez a családom. Ha Szegeden vagyok, akkor az anyám és a testvéreim családja. Ha nincs fellépésem, élvezem az otthonlétet. Hobbim a lakberendezés, szeretek képzőművészeti albumokban gyönyörködni.
Egyre jobban érdekel a művelődéstörténet, a történelem, mert az utazásaim, a látott történelmi filmek, illetve az olvasmányélményeim alapján ma már sokkal több mindenhez
tudom kötni a megtanultakat.

Hollósi Zsolt

November 21-én – a Paksi Atomerőmű Rt. szervezésében – rendhagyó irodalomórán és
irodalmi esten vett részt szerkesztőségünk. Az Erősáramú Szakközépiskolában és a paksi
Városi Könyvtárban a Tiszatájat Olasz Sándor és Hász Róbert, szerzőinket Nagy Gáspár
képviselte.
*
November 28-án a Magyar Írószövetség klubjában kettős könyvbemutatót tartott a Németh László Társaság. Monostori Imre Németh László esszéírásának gondolati rétegei
című kötetét Görömbei András, A prózaíró Németh László című tanulmánykötetet N. Pál
József mutatta be.
*
A Petőfi Irodalmi Múzeum, a Magyar Írószövetség kritikai szakosztálya és a Tiszatáj december 13-án a Károlyi-palota Lotztermében mutatta be Nagy Gáspár Közelebb az életemhez című könyvét, mely
a Tiszatáj könyvek sorozatban jelent meg.
A 2004-ben kiadott Szavak a rengetegből
című kötet folytatásáról Görömbei András
és Olasz Sándor beszélt.

Februári számunk tartalmából
JUHÁSZ FERENC, GÖMÖRI GYÖRGY, SZÖLLŐSI ZOLTÁN versei
LATZKOVITS MIKLÓS, TANDORI DEZSŐ prózája
BÁLINT PÉTER esszéje Kass Jánosról
BERNÁTH ÁRPÁD Klebelsberg Kunóról
Tanulmány Nemes Nagy Ágnes Az öt fenyő című regényéről

Ára: 350 Ft
Előfizetőknek: 300 Ft

9 7 7 0

13 3

11 6 0 0

8

0 0 6 0 1

