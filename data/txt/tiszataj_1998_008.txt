tiszatáj
1998. A U G . * 52. ÉVF.

József Attila Tudományegyetem
fctugyar Irodalomtörténeti

Könyvtárt
6722 Sxcged, Lgyctcuu u. 2—6j

Kiss Benedek, Kovács András Ferenc,
Marsall László, Nagy Gáspár versei
Alföldy Jenó, Panek Zoltán,
Zalán Tibor prózája
„Honnan jövünk? Mik vagyunk?
Hová megyünk?"
(Borbándi Gyula, Kabdebó Tamás,
Sulyok Vince hozzászólása)

Beszélgetés Pataki Ferenc festőművésszel

tiszatáj
IRODALMI FOLYÓIRAT

Főszerkesztő:
OLASZ SÁNDOR

A szerkesztőség tagjai:
ANNUS GÁBOR
(szerkesztő)
HAJÓS JÓZSEFNÉ
(szerkesztőségi titkár)
HÁSZ R Ó B E R T
(olvasószerkesztő; próza)

tiszatáj
Megjelenteti a Tiszatáj Alapítvány Kuratóriuma
a Csongrád Megyei Önkormányzat, a József Attila Alapítvány,
a Soros Alapítvány és a Nemzeti Kulturális Alap támogatásával.
Felelős kiadó: Tiszatáj Alapítvány.
Szedés, tördelés: Tiszatáj Alapítvány.
A lapot nyomja: Officina Nyomdaipari Oktató és Termelő Kft., Szeged.
Felelős vezető: Dr. Kékes Tiborné.
Internet-cím: http://www.lib.jgytf.u-szeged.hu/tiszataj/
E-mail cím: tiszataj@aida.Ub.jgytf.u-szeged.hu
Szerkesztőség^ 6741 Szeged, Rákóczi tér 1. Tel. és fax: (62) 312-670. Levélcím: 6701 Szeged, Pf. 149.
Terjeszti a HÍRKER Rt. és az NH Rt. Előfizethető a hírlapkézbesítőknél és a Hírlapelőfizetési
Irodában (Budapest, XDI. Lehel u. 10/A, levélcím: HELIR, Budapest 1900), ezen kívül Budapesten a Magyar Posta Rt. Hírlapüzletági Igazgatósága kerületi ügyfélszolgálati irodáin, vidéken
a postahivatalokban; közvetlenül vagy postautalványon, valamint átutalással a Postabank Rt.
11991102-02102799-00000000 pénzforgalmi jelzőszámra.
Egyes szám ára: 100 forint.
Előfizetési díj: negyedévre 300, fél évre 600, egész évre 1200 forint.
ISSN 0133 1167

Tartalom
LII. ÉVFOLYAM, 8. SZÁM
1998. AUGUSZTUS
KOVÁCS ANDRÁS FERENC: Calvus Achata felé hajózik; Óda baráti redaktoromhoz! ...........................
MARSALL LÁSZLÓ: Robbantó Rézmus balladája; Egy
aktuál-politikai beszéd vázlata ................................
ZALÁN TIBOR: Papírváros (Egy lassúdad regény újabb
fejezete) ....................................................................
KISS BENEDEK: Időváltozások; Fénykereső; Amíg átfordul a naptár lapja .................................................
NAGY GÁSPÁR: László Gyula halálhírére; Egy augusztusi álom – rögtönzéssel ..........................................
ALFÖLDY JENŐ: Nagy tett-toll .....................................
PANEK ZOLTÁN: Lábasfejű szófukarének .....................
ERDÉLYI ERZSÉBET–NOBEL IVÁN: „A valósághű valóság mindig mélyen meghat” (Beszélgetés Panek
Zoltánnal) ................................................................

3
5
7
28
30
32
42

46

„Honnan jövünk? Mik vagyunk? Hová megyünk?”
BORBÁNDI GYULA: A nyugati magyarság a századfordulón ........................................................................
KABDEBÓ TAMÁS: Két magyarságkép ...........................
SULYOK VINCE: Norvégia magyarságképe ..................

54
63
69

KRITIKA
MÁRKUS BÉLA: Tudom, nagy nyári délután lesz (Nagy
Gáspár új versei) ......................................................
NÉMETH JÁNOS ISTVÁN: A rejtőzködő történelem
nyomozója (Vekerdi László–Herczeg János: A véges végtelen) .............................................................

77

83

„A Tisza-parton mit keresek?”
HOLLÓSI ZSOLT: „Úgy érzem, zöld utat kaptam” (Beszélgetés Pataki Ferenc festőművésszel) ..................

89

Szerkesztői asztal ........................................... a belső borítón

ILLUSZTRÁCIÓ
PATAKI FERENC munkái a 41., 82., 88. és a 96. oldalon

KOVÁCS ANDRÁS FERENC

Calvus Achata felé hajózik
Caius Licinius Macer Calvus
(Kr. e. 82. – 42.)
neoterikus római költő emlékére

Most búcsúzom, Catullusom, köszöntelek!
Hagyd hátra Róma hősi bűzét, mert a bőrödhöz ragad!
Hagyd már a lelkes rothadást s a lepénzelt lelkendezőket
Te is! Hagyd ügybuzgóbb, akarnok senkiháziakra! Ők harsognak ma bármely
Fórumon, s mögötted is majd összesúgdolóznak suttyomban ők minden
Lepusztult, ebszaros sikátorban, mely vedlik, megkopott, homályos, szűk,
Mint homlokuk mögül magasra szellent ősi szellemük! Hagyd rájuk.
Hadd el, hadd zabáljanak, pofozzanak csak héroszin, vásári sárban
Henteregve, mint hirtelen legyűrt, jól megtekert kofák a szutykos
Suburában... Hadd el, hisz úgyis ők útszéliek! Élősködők, csököttek
És hetvenkedők, kik csapszékekben férfiak csupán: hol patrióták,
Hol meg pártosak, s egy langyos fröccsért folyton lángoló
Latinságukról nyálasan fecsegnek... Csak megfizesd! S már mellük
Döngetik! (Sosem fejük – pedig kobakjuk bizton kongana!) Torkig
Beteltem. Menten indulok. Hajónk Brundisiumban bontja vásznait.
Vitorláink már széltől viselősek: föl-földagadnak, szépen
Domborulnak, miként szelíd, várandós asszonyok, mondják, athéni
Messzi ég alatt... Vigyázz magadra, Caiusom! Harapj, ha bunkók
Bántanak! De mégse tedd... Töltsél inkább Tibursban kupádba
Tűz-falernusit, löttyintsd a földre: rám igyál! Ígérem én is
Érted úgy teszek, s a másik korty chiosit reád köszöntöm
Kábult távolokban, hol számkivetve, társtalan, barátom, majd
Mind a kettőnk elveszett, keserves, boldog lelkéért iszom...

4

tiszatáj

Óda baráti redaktoromhoz!
Füst Milánt mottónak másolván,
mogorván, majdnem füstmilánosan –
Egyed Péternek küldöm szeretettel

Tudod!... Már minden ellenemre van. Én sem kívánok többé táncokat.
Olyat nem tudsz mutatni, pajtás, nem, olyat talán a knídoszi táncmesterek
Sem mertek feltalálni! Se más zenét – minek nekem? Süketnek? Magam
Csináltam olykor jó egynéhány dallamot, s csak azt dúdolgatom, vagy még
Azt sem. Csak hallgatok... (Vagy majdnem hallgatok.) Tudod te is. Tovább
Te is tudod már: az életed javát, a mélyen rejtezőt, s a néma férfikort.
Ha néha fáj: szemérmes, óvatos. Másrészt merész: sok semmiben sajog, de
Minden senyved véle, tőle, bévül... S a szellemek! Sikátorokban surrogók,
S egyéb sötétedő sugalmak! Minden súlyosabb. S a májusok sem régiek –
Csupán a dolgok lelke hű, a kedves könyveké! Ha megnyílnak, ha kelletik
Maguk. Azonban az más szajhaság. S emlékszel-é, hogy verseket rakosgatánk
Kötetbe hajdanán? S milyen magasban! Szinte visszafojtva lélegzetünket,
Már-már lázasan, s mégis nyugodtan, szinte hűvösen, mint két görög szobor
Athéni iskolák lassult sétányain... Hogy észre sem vevénk, midőn kigyúlt
Alattunk, égni kezdett, s már füstölögve fuldokolt szirénahangba bolydulón
A tömbház! S a tűzoltó becsengetett, dörömbölt, s majd összetört, míg rőt,
Böhöm kocsik száguldoztak le-fel, mint konyhában ha csótány szertefutkos,
Hős félelemben... És milyen hosszan borozgatánk, beszélgeténk, barátom,
Hajnalig! Csak félszavakkal, értőn, mint a szentek – s tán szótlanabbul,
Mint a bűnre készek egy mindörökre bűntelen világban, mely csak fonákját
Tudja fölmutatni... Nem is kívánok más szentségeket már.

1998. augusztus

5

MARSALL LÁSZLÓ

Robbantó Rézmus balladája
– „Telibarkázta magát
a füzes.”
– „hogy kitől is kaptam én
a fülest?
az titok haverom,
de még ma
teli-kufferrel jön
a tégla,
ott lesz a peronon.
Valaki ha éppen
ügyes?”
– „Bent rézsüs eszű
üres,
ránézésre hülye.”
– „Most! hasításra jó
a bicska,
Tűnés-rohanás kecskebucska!
Futok is, ott a helyem,
kis opfer!
Tüstént tárja magát
a koffer.
Óra van odabent
ha ketyeg...?”
– „Nyúldalj csak befelé,
a pecek?
Csiklandozd, haverom.”

6

tiszatáj
Most robban
szétcafatolva röpül,
csarnokban
elkeni légnyomás
és tüzes
veszékes a jaj, a baj.
halott
a füzes
partja üres.

Egy aktuál-politikai beszéd vázlata
Az állítmány helye még marad kipontozva „........”
mielőtt az alany kimondatott volna „... A ... és ...”
A határozók már a helyükön: „Tárgyilagos érdekegyeztetéssel...” (ide még kell valami).
Már kész a hasonlat is. „Mint jóravaló
alkotmánytisztelő emberek, és ... a ...”
És a metafora (kötelező) „A jogegyenlőtlenség
nadályát laposfogóval csípjük ki a ... testéből...”
Valahol akad új alany is: „Mi”, vagy... „Mink”
(szóhasználat ügyvéd szerint: „in loco, (c=k.).
Az állítmány helyére már dulakodik: „bizonyos vagyok...”
„meg vagyok győződve…” és... „rendeznünk kell...”
A vázlat egy halászó kölyök meg egy presbiter kezében,
A fenébe is! A kölyök: „béka prickolt a szemembe.”
A presbiter: „Tiszteld apádat meg anyádat, hogy...”
Lehet hogy a sötétség vázlatos? Inkább hideg, mint meleg?

1998. augusztus

7

ZALÁN TIBOR

Papírváros
EGY LASSÚDAD REGÉNY ÚJABB FEJEZETE
a fürdőhelyen azon a nyáron különösen sok volt a verekedés
A saját köhögésemre
riadtam fel, de még mielőtt megmozdultam volna, észrevettem, hogy a vállamon nyugszik a feje, súlytalanul és szerencsétlenül, akár egy férges dió, jellegtelenre összeszáradt arcocska reszketett közvetlenül az enyém mellett, melyet
még az ébredés göcsörtjei is átrajzoltak, hirtelen nem tudtam, hogyan került
a karom a feje alá, vagy a feje hogyan a karomra, mindegy persze, és persze
csak bizonyos nézőpontból az, hiszen, ha én magamtól nyújtottam oda, akkor
akármit is gondolhat most, még olyat is, hogy képes és hajlandó lennék föleleveníteni azt a régi dolgot, amikor a barátom is velünk, még, de erről nem szívesen, ám, ha ő furakodott a vállamhoz, amíg aludtam, nem vagyok köteles
semmiféle testi közelségnek tekinteni a helyzetet, hacsak tolakodásnak nem,
hunyorogva fürkésztem szétszivárgó tekintetét, mintha még aludnék, pedig
dehogy, és csak nézett felém szerencsétlenül, rettenetes, ha egy nő még a szemét sem tudja tisztán megtartani, ráadásul kellemetlen, savanyú szag csapott
meg hirtelen, szag, ami nyilván belőle jött, és mégsem belőle áradt, nem testi
szag volt tehát, hanem egészen más, a lelkéből, a pórusain át szivárgott föl ez
a kellemetlenség, talán semmi kis életének a szétbomló maradéka, penészedő,
félig megemésztett történetei, emlékei párolognak föl ilyenkor, mint a föld
kérge alól a mérges gázok, melyek a természetfilmekben elpusztítják az egzotikus völgyek gyanútlan kígyóit és a rájuk vadászó gyönyörű tekintetű hatalmas sasokat (ennek a gondolatnak a szépségétől kicsit elbódultam, túlkomolyság azért nem lépett fel persze), bárhogy igyekeztem is, nem bírtam sokáig
a szagot, megpróbáltam visszafojtani a lélegzetemet, de ettől azonnal köhögnöm kellett, moccant, segítőkészen felém fészkelődött, az arcomért nyúlt, ez
a mozdulat megrettentett, megkönnyebbülésemre mégsem ért hozzám, homlokom fölött haladt el a lassított simogatás, arcom csontjaiban éreztem a kezéből áradó hideget, szertartását végző pap mozdulatára emlékeztetett, aki nem
érint, csak jelzi az isteni jelenlétet, sóhajféle szakadt ki belőlem, erre csikorgósan felmosolyodott, erős kényszert éreztem, hogy valamivel oldjam a kínos helyzetet, legalább másítsak egy keveset rajta, ezért a fejem fölött óvatosan, hogy zajt ne csapjak, hátranyúltam, abba az irányba, ahol a maradék bort
remélhettem, s valóban, kibontott szájú üvegeket találtam az ágy fejénél,

8

tiszatáj

egyenként érintettem meg ujjam hegyével valamennyit, csak érintettem, már
meg sem kellett billentenem az üvegeket, főleg nem kellett fölemelnem őket,
évek során finomult ki bennem az a különös képesség, hogy érintésre is pontosan meg tudtam állapítani, van-e bor bennük, sőt, azt is, hogy mennyi, de most
nem jártam szerencsével, az összes tapintásra üresség volt a válasz, a fölösleges
erőfeszítéstől megint megfájdult a fejem, de már nem mertem több mozdulatot
megkockáztatni, a nő pedig, aki eddig mereven feküdt az oldalamon, s úgy
tett, mintha nem venne semmit sem észre pokoli szenvedésemből, meglepő
gyorsasággal lecsúszott az ágy túloldalán a földre, valamit motozott, s egyszerre, mintha csak bábszínházat játszanék, megjelentetett eltűnése helyén egy
üveg bort, no nem teljes üveget, de legalább a háromnegyede megvolt még, tartotta türelmesen, várta, mikor veszem el tőle, ezt akkor egyfajta elfogadtatási
játéknak véltem a részéről, de nekem nem sok kedvem volt ivás helyett játszani a sértődöttet, engedni kényszerültem, bár kétségtelenül terhes volt számomra a jelenléte, a szívességtétele nélkül is, lassan nyúltam az üveg felé, föl
ne kavarjam az eltűnte után lecsöndesedett, kocsonyásodó homályt, annál hevesebb mozdulattal ragadtam meg a palack testét, amikor elértem végre, de
nem tudtam elvenni tőle, olyan erősen tartotta, hogy megmozdítani sem bírtam, beledermedtünk hát ebbe a különös, groteszken erőlködő helyzetbe, és
sejtésem se volt, játszik-e, vagy komolyan nem fogja elengedni a zsákmányát,
a gyomrom tájékáról a hangomat hallottam fölszivárogni gyengén, engedd el,
az isten szerelmére, de egyáltalán nem reagált rá, így az is elképzelhető volt,
meg sem szólaltam, csak akartam a könyörgést, belül nyilván könyörögtem is,
és mert nem érkezett kétségbeesésemre válasz az ágy mögül, ismét ráncigálni
kezdtem azt a kurva üveget, de most már végképp nem volt elég az erőm ahhoz, hogy elvegyem tőle, közben a testemben agresszív és fájdalmas alkoholkívánás áradt szét, az első korty nehezen csillapítható szomja hasított a nyelvembe, némán, egyre vadabbul küzdöttünk egymással az üvegért, mit akarsz,
ugye, meg akarsz ölni, te ribanc, lihegtem, amikor már biztosan tudtam, hogy
nem leszek képes megszerezni tőle a bort, de most sem válaszolt, feküdt vagy
kuporgott az ágy másik oldala alatt-mellett, s irtózatos erővel tartotta azt az
átkozott üveget, az én erőm pedig egyre fogyott, már szúrásokat és lüktetést
éreztem karomban, ujjaimból hirtelen elillant a tartás, nagyot sóhajtva kénytelen voltam elengedni, visszahanyatlottam a verejtékemben ázó párnára, köhögés fogott el újból, de mintha csak megszokásból, és közben láttam, hogy az
üveg lassan oldalt fordul a kezében, kibuggyan a száján a bor, vörös patakban
folyik a lepedőmre, s én képtelen voltam megakadályozni ezt, és mind magasabbra emelkedett az üveg alja, az ágyat elfoglalta a hatalmas vörös folt, a színjáték végén pedig a nő feje is megjelent az üveg magasságában, töklámpás, jutott eszembe, gyermekkorom kedves játéka, épp olyan torz volt, ahogy vészjóslóan imbolygott a félhomályban, erre kicsit elvigyorodtam bent, bor kell,

1998. augusztus

9

bor, sziszegte, hát akkor rágd szét érte a lepedődet, te szemét, és most újra éltek a szemei, tisztán kivehető gyűlölet sugárzott belőlük és vérszagú diadal,
nézett rám, mint aki most fizet meg mindenért, mindenért, amit azért nem
tartott fontosnak elmagyarázni vagy részletezni, de rá kellett jönnie, hogy nem
ismer eléggé, mert maradék erőmet összeszedve nehézkesen hasra fordultam,
arcomat belefúrtam a lepedő vörös mocskába, és szívni, kirágni kezdtem a hitvány szövetből a bornedvességet, hörögve szaggattam a lepedő rostjait, felsértett ínyem vére hamarosan összekeveredett a nedves lepedőből kiszívott kesernyés borízzel, még láttam, mert egy pillanatra fel tudtam emelni a fejemet,
hogy sír, de nem volt időm foglalkozni a sírásával, sietnem kellett, a matrac be
ne igya az életem fenntartásához nélkülözhetetlennek feltűnő tócsát, rágtam,
nagyokat nyögve végtelen ideig szívtam és ütemesen nyeltem, azután elájultam, annyira elhasznált voltam, egy lepke súlyától is elveszítettem volna az
eszméletemet, utolsó pillanataimban még éreztem valami szokatlant, valami
idegent és embertelent, olyasmit éreztem, mint amit érezhet az olyan ember,
aki boldog, talán
Hogy
miért, azt senki sem tudta, de az bizonyos, hogy amikor megérkeztünk, azzal
fogadtak bennünket, nagyon kell vigyázzunk, különösen éjszaka, a fürdőhelyen azon a nyáron különösen sok volt a verekedés, egyébként olyan meglehetősen céltalan verekedések ezek, magyarázták, minden ok, indok és figyelmeztetés nélkül támadnak rá védtelen emberekre a fiatal suhancok, ütik
őket, ahol érik, a jobb holmikat lehúzzák róluk, de ezt természetesen egy percig sem vettük komolyan, hangoskodva elhelyezkedtünk a szanatórium keleti
szárnyában, és amíg vártunk, a terasz előtt hajladozó hatalmas pálmákra figyelmeztünk, a legkisebb fiút zavartuk el sörért, és még nem ért vissza,
Törppapának csúfoltuk alacsonysága és véznasága miatt, de őt ez látszólag
csöppet sem zavarta, ellenkezőleg, mintha egyenesen hízelgett volna neki,
hogy a társaságunkban lehet, noha ő volt közöttünk a legidősebb, természetszerűen vállalta a csicskás-szerepet, a vonaton is csak fizetett és figyelmeskedett, teát és söröket szállított a hálókocsinkba, két végtelennek tűnő napig
utaztunk, míg elértük a tengert, egészen addig ittunk és aludtunk, vagy éppen
hajszoltuk minden eredmény nélkül a vonatban felbukkanó csajokat, és vártuk
a nagy találkozást, vele, ki jobban izgatott bennünket nőknél és italoknál, a
magasból pillantottuk meg először, mintha szerpentinen araszolgatott volna
lusta vonatunk, egyre magasabbra és magasabbra kanyarodtunk, vakító reggeli
napfényben ázott lent, nagyon messze, a tenger, mégis, mintha közvetlenül a
lábunk alatt hullámzott volna, fiúk, ez kibaszott szép, érzékenyedett el
Richter, aki matematikus volt, okos és kiszámíthatatlan lélek, szia tenger, te
fasz, s vadul villogni kezdtek szemüvege mögött a szemei, hosszú
mutatóujjával ábrákat rajzolt a vonat ablakára, mágikus ábrák lehettek, mert

10

tiszatáj

nem érintette az üveget, és rajzolás közben átszellemült az arca, soha nem láttuk még ilyennek, igaz, nem ismertük túl régóta, s a megismerkedésünket követő időszak is elsősorban kocsmákban ücsörgéssel telt, zavaros, romantikus
pusztulásmítosz, legyintett rá később egy ismerősöm, uncsi kis ügyek, rég túl vagyunk már ezeken, de akkor még nem voltunk túl rajtuk, zavartan összevigyorogtunk Mátéval a megérintett lélek láttán, röhögni nem mertünk rajta, lehet,
mert magunkban is éreztünk valami méltóságteljes meglepetést, Máté volt
a szépfiú négyünk között, magas, kisportolt, erős, állandóan jókedvű, tehát
szerencséjére semmi veszélyesen emberi nem volt benne, a nők szerették, jobban és nem úgy, mint engem, ő a hódító volt, a férfi, aki mindegy, okos-e vagy
ostoba, kedves vagy pokróc, szeret-e, vagy csak játssza, társ-e, vagy csak él a felkínálkozó lehetőségekkel, valaki-e az ágyban, vagy csak jajgatva élvez el az első
pár lökés után, neki minden jól állt, a gyengeség is, az ócskaság is, mindent elviseltek tőle a nők, az olyanok, akik velem kellett volna legyenek, hát igen,
soha nem volt szinkronban a női ész és a női öl, a legokosabb lányok rakták
szét a legszebb combokat előtte, nem törődve, mennyire megalázó számukra
a felkínált futó baszás, szinte csak erre volt igazán rendszeresítve, bár ez sem
okozott túl nagy örömet neki, világ életében író akart lenni, prózaíró, aki hatalmas regényeket ír és világsikert arat velük, hát persze, ehhez azonban öt oldalt sem volt hajlandó megírni életében, így aztán mindig a mi íróüdvöskénk
maradt, az enyém is, mert, természetesen, én sem tudtam a hatása alól kivonni
magamat, én is elhittem, hogy tehetséges, bár ennek soha, semmivel nem adta
egyértelműen a tanúbizonyságát, elfogadtam, hogy a tehetséges embereknek
nem kell bizonyítaniuk, bár én mindenért megküzdöttem az életben, nem is
tudom, miért lettem építész, s ha az lettem valamikor, az vagyok-e még, büntessük meg a Törppapát, javasolta a bájosan szadista Máté arisztokratikus kedvességgel, túl sokat kellett várni a sörre, az ötletet készséggel hagytuk jóvá, így
amikor a kis ember lihegve és verejtékezve megérkezett, valamennyien rávetettük magunkat, és mindenféle magyarázkodás nélkül rettenetesen összegyűrtük
a szerencsétlent, aki sértődötten el is vonult a szoba legtávolabbi sarkába, amitől persze nem hatódtunk meg túlságosan, számolatlanul ittuk a langyos söröket, ez a sör olyan, mint a húgy, vakkantott fel valaki elégedetlenül, tudom, én
húgyoztam bele, hallottam évekkel később egy ócska filmben a párbeszéd válaszoló mondatát, és húsz év múlva csattant fel az akkori nevetés, de már magam
voltam és a visszhangom is elhagyott akkorra, ittunk és dühöngtünk, egy elegáns szanatóriumban mégis csak lehetne legalább egy-két üveg hideg sör, a vad
zöld pázsiton könnyű léptek, nagyon szőke finn lány haladt el a terasz előtt,
nem sietve és nem is ráérősen, épp helyén valónak tűnt fel a tempója, én ezt
a nőt szeretem, állt fel teátrálisan Máté és a terasz korlátjához sietett, én ezt a
nőt szeretem, ismételgette makacsul néhányszor, persze röhögtünk a jeleneten,
és ez a nő, Sylvie, igen derekasan viselkedett, amikor Mátét összeverve meg-

1998. augusztus

11

hozták egy döglött estén, ruhátlanul, összekucorodva hevert a furgon mocskos
platóján, vacogott és állati rémület volt a szemében, minden érintésre összerándult, a teste teli volt sebbel, szája erősen vérzett, ütésnyomok és karmolások szaggatták szét a finom vonásokat, egyetlen kérdésre sem volt hajlandó válaszolni akkor, csak feküdt, mereven feküdt napokig, nem evett, a nagy kék
eget bámulta egykedvűen, Sylvie pedig egész idő alatt körülötte szorgoskodott,
főzött és mosott rá, tisztogatta és borogatta a sebeit, hideg söröket töltött a sebektől feketéllő ajkak közé, mert teát nem volt hajlandó a beteg a szájába
venni, elvarázsoltan turbékoltak e különös egymásra szorultságban, kezdettől
fogva a teraszon laktak, így nem zavartak vele senkit, oda vitte ki Máté az
ágyát, amikor egy este valóban megjelent Sylvie-vel az oldalán, senki sem
tudta, honnan szerezte elő, hiszen a teraszjelenet óta hírét sem hallottuk a
lánynak, fehér ruha volt rajta, finnsárga bőre észbontóan ragyogott ki a könynyű és finom anyagból, Sylvie itt fog lakni, mondta Máté, csak úgy mellesleg,
elhaladtában mellettünk, erre nagy és gyanús csönd támadt, csak Törppapa
morgott, hogy itt aztán nők ne aludjanak, de őt senki sem vette komolyan,
mindenki tudta, hogy nem volt még dolga nővel, azért a méltatlankodás, mely
természetesen irigységet takart, akkor este vacsorázni sem voltak hajlandóak
velünk, kivonultak a teraszra, és rögtön szeretkezni kezdtek, mi pedig kártyáztunk hajnalig, és hallgattuk a nyögéseket és sikoltásokat, azután néhány még
keményebb éjszaka következett, amelyeket miattuk voltunk kénytelenek ébren tölteni, halkan kommentáltuk egymásnak a teraszról beszűrődő monoton
hangjátékokat, melyek szünetében egy-egy árnyék suhant be kintről, egyszer
egy kényes atlétatest, másszor egy lengő mellű, lobogó hajú amazon, mindketten mindig meztelenül, és sohasem együtt, röhögtünk, mert a Törppapa ágya
felől állandó nyikorgást hallottunk, rejszol a kis fasz, röhögött Richter, anyád
rejszol, te bunkó, vicsorgott ágya felől Törppapa hangja, s persze nem hagyta
abba az onanizálást, különösen akkor hatalmasodott el a nyikorgás, ha Sylvie
lebegett át figyelemre méltó idomaival a szobán, ilyenkor áldottuk a holdfényt
és fiatal szemeink teljesítőképességét, melyek infraberendezésnél élesebben
emelték ki a félhomályból a fiatal test édes vonalait, Máté Sylvie-nek sem
mondott semmit arról az estéről, ha fölemlegettük elkomorodott és hallgatásba merült, az orvos szerint sokkot kapott, a jegyzőkönyvet felvenni kiérkező rendőrt is erről tájékoztatta, majd megnyílik egyszer, de erőltetni
semmiképpen sem szabad, aki ettől a hivatalos közléstől láthatóan megkönynyebbült, visszadugta gyűrött jegyzettömbjét műbőr táskájába, és sietős léptekkel elment, hogy soha többé ne térjen vissza kihallgatni a pórul járt külföldit, lassan mi is napirendre tértünk a dolog fölött, Sylvie jelenléte megszokottá
szürkült egy idő után, már nem vártuk az éjszakai meztelen kifutásokat a fürdőszobába, fülünkben a természetes zajok közé jelentéktelenedtek a teraszi
szeretkezések sóhajai, hörgései és sikoltásai, a lány ottlakásából csak később

12

tiszatáj

támadt egyetlen konfliktus, amikor Máté vészjósló arccal rontott ránk a teraszról, melyik aberrált fasz emelte el Sylvie bugyiját az éjjel, ordította bele
a szoba áporodott levegőjébe, bosszankodva kászálódtunk ki homályos reggeli
merevedésünkből a bántóan erős mediterrán valóságba, de mielőtt barátunkat
még melegebb égtájra küldhettük volna el, egyetlen ugrással Törppapa ágya
mellett termett, lerántotta róla a takarót, a takaróval együtt repült a bugyi is,
Máté diadalmasan fölragadta, majd undorodva vágta a méltatlankodás és megszégyenültség között dönteni nem tudó, félig még alvó Törppapa képébe,
mosd ki, te állat, tiszta ragacs az egész, de Törppapában közben a méltatlankodás kerekedett felül, kipattant az ágyból, és szokatlan bátorsággal ott termett
Máté mellett, ez ilyen volt már este is, kérlek, tagolta el a mondókáját, külön
hangsúlyt helyezve a kérlek szóra, erre valamennyien röhögni voltunk kénytelenek, az anyád volt ilyen, édeske, harsogta a felháborodástól őrjöngő Máté, de
abban a pillanatban csattant a kis ember ökle az arcán, majd, mire föleszmélt
volna, ismét kapott egy nagyot és pusztítóan pontosat az orrára, szemét elöntötte a könny, állára patakzott a vér, hörgött, mint a nekivadult állatok, előrelendült, hogy széttrancsírozza a nekibátorodott véznaságot, de mi már rajta
voltunk Richterrel, ledöntöttük a svábbogaras padlóra, egy elegáns szanatórium keleti szárnyába hogyan kerülnek svábbogarak, villant át rajtam (hamarosan emberpoloskák is, de erről később), arcomat a kövezet hidegére szorította le Máté lába, egyszerre nem tudtam, hogy kerültem alája, valószínűleg
egy pillanatra elkábultam az eséstől, ahogy Mátéval együtt lezuhantunk, azért
erősen fogtam a combját, tartottam, a pálinkát, a pálinkát hozd már, hallottam
valahol a fejem fölött Richter hangját, s amikor végre ki tudtam szabadítani
Máté lábának fogságából a fejemet, azt láttam, hogy Törppapa üvegből önti
a pálinkát a velünk viaskodó, eszét vesztett hősszerelmes szájába, aki egy darabig prüszkölt, köpködött és nyelt, hogy azután megadja magát a sorsának, elernyedjenek a tagjai, mindketten lazítottunk a szorításunkon, s amikor már
semmilyen ellenállást nem tapasztaltunk, elengedtük a testet, nem mozdult,
feküdt vérben és pálinkában ázó arccal, hanyatt a kövezeten, megöltük, törte
meg a beállt csendet Törppapa tárgyilagosan, ezt nem lehet megölni, te marha,
röhögött Richter, csak egy kicsit berúgott, bele is rúgok, megint röhögött, és
tényleg belerúgott, azután az ajtó felé pislantva megcsendesedett, tessék, madám, mutatott rá a földön fekvő testre, Sylvie került elő rémült képpel valahonnan, a magáé, hadonászott a részegek ostoba bátorságával Richter, viheti
a teraszra, aztán kezdhetnek mindent elölről
Amikor magamhoz tértem, először a plafonon rejtelmes lassúsággal araszoló pókot láttam
meg, abban a keskeny sávban kísérelt meg helyváltoztatást, ahová egy vékony
fénycsík szökött be valahonnan, erős, életre való állat volt, ezüstösen ragyogtak körülötte a fonalai, régen lehetett takarítva itt, tűnődött el bennem, de

1998. augusztus

13

csak legyintettem rá, ismét éreztem a savanyú szagot, fejem viszont puha, alig
érezhetően lüktető hideg párnába merült, ez jó volt, sejtettem, ha elengedem
magam, ismét beleringat az álomba, erről azonban hamarosan le kellett mondanom, mert kiderült, hogy a párna női öl, a nő öle, ettől megint rám jött
a frász, nyugodj, kicsi, itt vagyok veled, suttogta a közelemből, de én nem nyugodtam meg a kedveskedő, mégis szárazan pergő szavaktól, ellenkezőleg, kétségbe ejtett az új helyzet, hogy ennek a nőnek az ölében vesztegel a fejem,
rosszullét fogott el, mert éppen szándékaimmal ellentétesen kezdtek a dolgok
alakulni, a savanyú szagtól pedig hányinger, mégsem éreztem magamban elég
erőt ahhoz, hogy irányítani kezdjem a sorsomat, rászánjam magamat valamire,
már-már annál a pontnál tartottam, hogy érdemesebb lenne lassacskán kijózanodni, legyen bármi is az ára ennek, leginkább persze belehalnék, ez is világosan fogalmazódott meg valamelyik elhagyott agyszegletemben, mindegy, legyen úgy, vagy ha mégis megmaradnék, vége lenne a hátralévő időre megálmodott hanyatló nyugalmamnak, mindegy, zakatolt bent, be kell áldozni a nem
kis erőfeszítéseket követelt éveket, s rögtön utána kirúgni innen ezt a tolakodó
párát, de nyomban irtózatot keltett bennem annak a gondolata, hogy fel kell
majd állnom, fülembe belevijjognak a sötétítő függöny szétszaladó karikái, elönti a szobát az a sok rettenetes fény, láthatóvá válnak a kövezetet vastagon
elborító üvegszilánkok, közöttük a kenyérdarabok, szalámivégek, szétlocsolt
italok megfakult, vagy még penészedő foltjai, összetapadt papír zsebkendők,
gusztustalan és szégyenletes terhüktől átitatódva, alsógatyák, elrongyolódott
trikók, ingek vastag koszcsíkkal a nyakukon, a pralinés doboz és a belőle elszállt, formatervezett műanyag vacak, amelynek szebb változatait jégtartónak
használtam a boldogtalan békeidőkben, mindegy is mi, az ár összességében
mégis csak túl nagy volt ahhoz képest, amit ez az alám fészkelődött, összeaszott jószág képviselt, valamit megérezhetett a bennem tusakodó indulatokból, mert tartózkodóbb lett, nagy kurvák vagytok ti, férfiak, csattant fel keserűen, mondhatott volna persze mást is, de ahhoz valakinek kellett volna lennie, legalább annak, aki fiatal korában volt, s hogy nem válaszoltam, megkönnyebbülésemre elvette a homlokomról a tenyerét, végre, szakadt ki belőlem a sóhaj, megpróbálkozhattam volna persze, hogy értelmezzem, mit akar
ezzel az indulatoktól fölpuffadt közhellyel mondani, vagy főleg, akarni mit
akar vele, vagy velem, de az igazat megvallva, nem érdekelt túlságosan a dolga,
azon tűnődtem ismét, hogyan kerülhetek ki ebből a kényelmetlen helyzetből,
mármint, hogy a fejem valaki ölében, akihez semmi közöm, lebegve a savanyú
szagok között, lebegve a hidegségek között, mert nem csak a combja volt hideg a nőnek, hanem az öle is, mintha jégbarlang szája lenne a pinája, meddő
hideget árasztott fejemre, tarkómra, hova lett a borom, suttogtam gyámoltalanul, agonizálva e váratlanul rám szakadt jégkorszakban, száraz volt a nyelvem,
kicserepesedett, merev gyökérdarab, amit nem lehetett forgatni, csak idétlenül

14

tiszatáj

mozgatni le és fel, hova tetted, nem volt nyálam, hogy visszaadjam nyelvemnek a nedvességét, így a megszólalás forró levegője azonnal heveny fájdalmat
okozott a számban, megittad, nevetett, szétrágtad a lepedőddel együtt, vagy
csak úgy tett, mintha nevetne, szerencsétlen jószág, karolta át váratlan hévvel,
valamitől egészen felbátorodva, a nyakamat, és nem emlékszel semmire, s valóban, legnagyobb meglepetésemre vörös foltokkal tarkított rongyok közt hevertem, amik lehettek éppenséggel egy széttépett és összemocskolt lepedő maradványai is, néztem, és egyszerre észrevettem a soványságomat, szánalmas
voltam, ahogy takaratlan meztelenségben hevertem a lepedőn, de hogyan vetkőztem le, téptem föl az agyamat, mikor, s történt-e valami, nyilván ő volt, de
miért, ha levetkőztetett, és a feltépett agyban nem találtam semmi értelmezhetőt, ne nyúlj hozzám, nyafogtam, s elhúzódni próbáltam, takarj be, de erőszakos volt és erős, tartott ellenségessé merevedő karral, nem megbaszni akarlak,
nyöszörögte, beszélgetni, beszélgess velem, nem voltunk valami nyerő páros,
hát nem, ugye, nem akarsz semmit se tudni, ráncigálta a nyakamat, minden
szónál rántott egyet rajta, mint egy profi birkózó, és már nem hatolt el hozzám a fájdalom, csak fáradt szégyen fogott el a meztelenségem miatt, hiába,
hogy a szeretőm volt valamikor, most megalázott a kényszerű föltárulkozás
előtte, azt hiszem, az ember a volt szeretői előtt tud a legszégyenlősebben viselkedni, egyébként hogyan, másrészt pedig régen nem gondoltam a testemre,
nem foglalkoztatott, csak használtam, mert volt, és mindig kéznél volt, használtam, vagy inkább használtam el, strapáltam le, s attól a pillanattól fogva,
hogy testileg sem érezhettem különbnek magamat annál a másiknál, az addigi
méltóságérzet ugyanis csak-csak tartotta bennem a lelket, valahogy azt sem
zárhattam ki, hogy a savanyú szag belőlem árad szét és árad vissza nyomban
belém, hogy a saját rothadásom, megemészthetetlen múltam és életem szaglik
föl, s tér vissza tovább romlasztani, rohasztani a bensőmet, ugye, rossz szagom
van, suttogtam felé erőtlenül, föladva addigi tartózkodásomat, nyugodtan
megmondhatod, és nem várakoztatott sokáig a válasszal, rossz, ingatta magát a
töklámpa, de nem ez a baj, hangjában nyoma sem volt a győztes fölényének,
indulat sem már, együttérzés rajzolta át a vonásait, a végén talán még inni is
ad, kezdtem reménykedni, de nem, annyira azért nem hatódott meg a gesztusomtól, hogy beszédbe elegyedtem vele
a lelkedben rohadsz, öreg
a lelkedben
rohadsz
valami angyal, ezüst keze lehetett, állt meg a hátam
mögött, és súghatta, hogy vágjak bele az arcába, keményen és kíméletlenül,
soha nem ütöttem meg nőt életemben, nem is tartottam magam képesnek erre,
hogyisne, egy nőt megütni, az indulatot persze ismertem, ami az ütést elindítja, azt mindenki ismeri, aki férfi, és valaha szeretett egy nőt, csak a mozdu-

1998. augusztus

15

latot nem, ami közvetíti a büntetésbe és megalázásba súlyosodó felháborodást,
csak arra a megütésre találtam ugyanis mentséget, amit a kétségbeesés vagy felháborodás indít el, így hamisnak éreztem volna bármilyen egyéb indulattól is
felbátorítva megütni egy nőt, a legnagyobb problémám az lett volna ugyanis,
ennyire már ismertem magamat, hogy tenyérrel vágjak-e bele az arcába, vagy
fonákkal, visszakézből, a kézfejemmel csapjak le rá az orra táján, a mozdulat
pillanatától tehát már nem volt őszinte sem az indulat, sem a gesztus, ráadásul
nekem ahhoz sem volt elég erőm, hogy fölemelkedjem a párnáról, mégis fölemelkedtem, mintha ezüst kéz emelt volna, nyilván az vezette a karomat, szorította ökölbe az ujjaimat, lendítette előre, és a töklámpás megint eltűnt az ágy
mögött, száraz kis puffanást hallottam, majd sokáig csönd, és még több csönd,
kézfejemben pedig megsűrűsödött az a pillanatnyi érintés, ami a száraz kis
arcba csapódáskor keletkezett, égetett, és a beállt hallgatással mind elviselhetetlenebbé vált az ütés emléke, akarsz még beszélgetni, zuhantam vissza előző
helyzetembe, na, miről beszéljünk, kapkodtam levegő után, mert elhagyott az
angyal, és maga után hagyta nekem az ütés okozta ijesztő fáradtságot, sokáig
nem válaszolt, azután halkan, tárgyilagos hangon, mintha ítéletet hirdető bíró
lenne, ugyanott fekve, ahová a pofon levitte,
miért élsz még mindig, ha nem érdemled meg az életet
Közelebb hajolt hozzám, egészen közel, érezhettem édeskés kölnijének az illatát, kivehettem
a bőre pórusait, a férfias ráncok között gubbasztó fáradt verejtékcsöppeket,
különös táj volt ilyen közelről az arca, élettelen, akár a hold az ember tolakodó megjelenése előtt, kezdődő részegségének tudtam be, hogy az illendőséget félretéve belemászik a pofámba, egész felsőtestével közelített, így bizalmaskodása egyben fenyegetést is hordozott, a kölnin már átütött sörtől és a cigarettától áporodott szájszaga, még nem beszélt, de látszott rajta, hogy fontosat
akar mondani, csak most figyeltem föl arra, mennyire izgatott, meg kell neked
mondjam, hadarta, és zavarában nyomban nyelt is egyet, ez persze komikus
volt, minden erőmet össze kellett szednem, hogy ne röhögjek fel hangosan,
hanem igyekezzem érdeklődő képet vágni, ez félig-meddig talán sikerült is,
mert valamivel nyugodtabb tempóban, de változatlan belső vibrálással folytatta, meg kell mondjam, bár nem tartozik rátok, így mondta, rátok, pedig
csak kettesben ültünk az asztalnál, és ismét nyelt, most már lassú kortyokkal
a söréből, isten tudja, hányadik korsónál tartottunk, délután óta fent ültünk
egy világítótoronyból átalakított emeleti söröző teraszán, alattunk az éjszakai
tenger mormogott egykedvűen, melyből tegnap délután kiemelkedett, akárcsak hatalmas őskori szörny lenne, alig száz méterre tőlünk, fürdőzőktől,
előbb csak sötét körvonalait vettük észre, bálna, bálna, kiabálta valamelyikünk, és félelemmel keveredő izgalommal lestük a kísérteties lassúsága miatt
egyhelyben lebegni látszó hatalmas víz alatti árnyat, ez nem bálna, kontrázott

16

tiszatáj

egy másik hang, ez nem mozog, és tényleg nem láttuk a mozgását, csak később
győződhettünk meg róla, hogy emelkedik felfelé, mert egyszerre megjelent
a hullámok fölött, ha nem bálna, akkor micsoda, fogott el bennünket a pánik,
mert túl közel volt hozzánk, s mi túlságosan mélyre úsztunk be a tengerbe
ahhoz, hogy visszafordulhattunk volna, ez cápa, a fehér cápa, rebegte még
valamelyikünk, cápának túl nagy, és nem elég fehér, és nem elég mozgékony,
nyugtattuk magunkat, később még az oldalán végighúzódó narancssárga csíkot
is ki tudtuk venni, szörnyű ormótlan volt, nem tudtuk, csak éreztük rettenetes
méreteit, sokáig állt ott, a tornya pedig nem nyílt ki, gyanítottuk, hogy
a gyomrában várakozó katonák vannak, és ezek a katonák látnak minket, ezek
lőni fognak, baszd meg, ordította Törppapa, és egymagában a part felé kezdett
csapkodni, mi pedig a szájnyílásunkig merülve, hogy minél kisebb célpont legyünk az átkozottnak, vacogó fogakkal vártuk, mi fog történni, sokáig semmi
sem történt, nem háborús filmben vagyunk, suttogta Máté, de nem értékelte
a humorát senki, a szörny egyhelyben állt és bámult bennünket láthatatlan szemeivel, azután, amikor már nehezen lehetett bírni a várakozást és a mozdulatlanságot, mintha megszánt volna bennünket, lustán merülni kezdett, mi pedig
ekkor rémültünk meg igazán, mert amíg szemben láttuk várakozni, addig tudtuk, hol van, de innentől kezdve bárhol lehetett, legázolhatott bennünket, valakiből kitört az ordítás, ami átragadt a többiekre, önkívületben, sikoltozva
hajszoltuk magunkat a part felé, már külön-külön, nem törődve a másikkal,
ordítva csapkodtunk, mintha elment volna az eszünk, mindenki a saját életéért
úszott, később pedig, amikor már kirepedezett tüdővel, szétszórva hevertünk
a parti homokon, Richter cinikusan felröhögött, ez egy tengeri trójai faló volt,
és jól beszoptuk, de most nyugodt és sötét volt a tenger, persze, a tegnapi eset
óta nem tudtuk ezt a nyugodtságot úgy szemlélni, mint előtte, ösztöneinkben
hatalmas vasszörnyek fenyegető életterévé keményedett a tenger, ahova pedig
annyira szerettünk a szanatóriumból éjszaka leereszkedni, le a fákkal és bokrokkal benőtt hegyoldal ösvényén, jó volt csúszkálni, belekapaszkodni a velünk csatangoló lányok meleg húsába, összerezzenni az ismeretlen eredetű éjszakai hangokra, melyekről nem tudhattuk, állatoktól, vagy közelben rejtőzködő emberektől származnak-e, rendeltünk még egy sört, mert percek óta csak
némán ittunk, anélkül, hogy észrevettem volna, elkalandozott mellőle a figyelmem, s ő ezt megértően eltűrte, ki tudja, mióta várakozott már, hogy befejezze elkezdett mondatát, ez egy nagy csoda, intett megbocsátóan fejével
a tenger felé, valamit akartál mondani, próbáltam rendbe tenni előző neveletlenségemet, kétszer is elkezdted, igyekeztem visszaszerezni a bizalmát, szomorkásan csillogtak a szemei, ugye, te észrevetted, tette fel befejezetlenül a kérdést,
de én nem vettem észre semmit, főleg ott, úgy, ráadásul ő volt az első olyan,
akivel találkoztam, meg sem értettem, mire céloz, de amikor kimondta, egyszerre érthetővé vált számomra szégyenlős tartózkodása minden közös meg-

1998. augusztus

17

mozdulásunkban, visszahúzódása harsányságunktól, hogy miért nem a tengerre járt le velünk fürödni, miért szerette, ha elmegyünk vele előbb a szanatórium közös zuhanyzójába, miért fürdött olyan hosszan és lassan, elsőnek érkezett és utoljára hagyta el a penészedő falú, rideg fürdői homályt, miért vállalkozott olyan készségesen, hogy megmossa a hátunkat, az én hátamat még soha
nem mosta meg apámon kívül senki férfi, talán, ha testvérem lett volna, az
más, akkor talán természetesebben vettem volna tudomásul az érintéseit, de az
egykékben, épp az állandó szülői sterilitás miatt, erős taszítás alakul ki az idegen emberi tapintásokkal szemben, különös és borzongató volt tehát, amikor
a zuhanyzóban mögém lépett a szappanával, meztelen volt természetesen ő is,
lassú, alapos mozdulatokkal kente, maszatolta át a hátamat, néha a fenekemet
is, ilyenkor zavarba jöttem, de csak nevetett, egészséges fogait elővillantva, voltál katona, mit izélsz, és én nem izéltem, de most, hogy a korsója fedezéke
mögül azt lehelte felém, buzi vagyok, érted, ne mondd, hogy nem vetted észre,
az összes akkor elhessegetett zavarom előkerült, fogalmam nem volt, mit lehet,
vagy kell ilyenkor mondani, nem baj, szaladt ki a számon, de rögtön meg is
bántam, mert valami szánalomféle keveredett a meggondolatlan szavakba,
alaptalan megbocsátásféle, hiszen azt sem tudtam pontosan, mi az, amit mondott, s főleg mit követett el, csak annyi tapasztalatom volt erről, amennyi a
külvilágból csapódott belém agresszívan, s tokozódott be feldolgozatlanul a lélekhúsba, olyasmi, hogy nem egészen kóser a dolog, minimum abnormális és
szégyellni kell, vagy inkább szokták, de ezek halvány derengések voltak, valójában tanácstalan voltam és értetlen, a kollégiumban kezdődött, fogott hozzá
a magyarázkodáshoz, bár nem kértem erre, nyilván a megdöbbenésemen és értetlenségemen akart enyhíteni, az is lehet, megérezte az iránta feltámadt idegenkedésemet, amit nem voltam képes kivédeni, noha tudtam, éreztem, hogy
alaptalan változás megy végbe bennem, s legfőképpen erkölcstelen is belenyugodnom, hiszen soha nem lépett túl azokon a kereteken, amelyeken túl tolakodóvá, vagy kellemetlenné vált volna a viselkedése, mégis, mégse, egy olyan
szobába kerültem, ahol már hárman, a felsőévesek, itt egy darabig hallgatott,
ilyenek voltak, amikor erre rájöttem, megpróbáltam elkerülni közülük, de elkaptak és mind a hárman megerőszakoltak, aztán megint és megint sorra vettek az elkövetkező éjszakákon, és én nem mertem beárulni őket az igazgatónak, kicsi és védtelen voltam hozzájuk képest, bizonyítani sem nagyon tudtam
volna, mit művelnek velem, és attól is féltem persze, hogy elkerülök a kollégiumból, s nem leszek képes albérletet fizetni egyedül, azután meg, ezt nyilván
nem nagyon fogod megérteni, egy idő után azt vettem észre, hogy már nem is
olyan kellemetlen, már nem megalázó, hogy jó, hogy egyre türelmetlenebbül
várom a közeledésüket, elmúlt a szégyen is belőlem, és tudod, váltott váratlanul témát, amikor Mátét összeverve meghozták, akkor én egész éjszaka zokogtam, s mintha, amíg erről beszélt, most is könnyek jelentek meg a szemében,

18

tiszatáj

ekkor értettem csak meg, miről van szó, miért mondta el nekem a titkát, reménytelenül szerelmes Mátéba, aki természetesen Sylvie-vel élt még ekkor is
a teraszon, s ezt mindenki tudta, ő is, csak hát az érzelmeinek nagyon nem tud
parancsolni az ember, ismét szeretetet éreztem iránta, erősebb és mélyebb
szeretetet, mint azelőtt bármikor, nagyon szenvedsz, kérdeztem félénken, s
anélkül, hogy akartam volna, megsimogattam abroszon reszkető kézfejét, nem
válaszolt, bólintott, mert már sírt, és mert a sírást én nem nagyon viselhetem,
férfiakét pedig különösen nem, merre van itt a klozet, ragadtam meg szelíd és
bizalmaskodó, a részegségtől kissé szétesett mozdulattal a vállát, az alagsorban
lent, felálltam, ekkor éreznem kellett, hogy a sörök és a tenger teljesen elnyomták a fejemet, mire visszajövök, már ne sírj, szóltam vissza biztatólag,
s akkor még nem gondoltam, nem is gondolhattam, hogy meglehetősen sok
idő fog eltelni addig, míg ismét látni fogjuk egymást, elhaladtomban egy pillanatra meg kellett kapaszkodnom a magas bárpult szélében, a pult mögött tüsténkedő telt fehér asszony diszkréten elmosolyodott a mozdulatomra, a lépcsőt szerencsére gond nélkül megtaláltam, meredeken vezetett lefelé a kilátótorony oldalához tapadva, botladozás közben hol a tengert láttam, hol a fehér
falú nyaralókat, a lépcsősor alján egy rendőr állt, idegenül és meredten nézett,
szórakozottan lóbálta kezében megtermett gumibotját
kinyitottam a szememet,
idegen fehér falakat láttam, emberek jártak el mellettem, belebámultak a képembe, mozgott a szájuk, de nem hallottam, mit mondanak egymásnak, azután egy női arc hajolt fölém, fájdalmat éreztem a karomban, elsötétült előttem minden
olyasmit kellett volna mondanom, ne haragudj, de nem jött ki hang a számon,
akkorra már bántam, nyilván, hogy megütöttem, ismeretlen érzéssel kellett
szembe néznem, mégpedig azzal, hogy én is egyike lettem a megütőknek, ráadásul egy nő megütője, ócska és simlis kis figura, szarházi, aki a gyengébbet
veri, nyoma sem volt bennem a várt elégtételnek, még kevésbé büszkeségnek,
na lám, mégiscsak férfi vagyok, ám se férfiasság, se mégiscsak, rohadtul szégyelltem magamat, hiába volt jól elhelyezett kis ütés, pontosan a helyén, nem
erősebb a kelleténél, épp akkora, hogy feldöntse, még mindig ott hevert az ágy
mellett, ahová levitte a pofon, a törött üvegeken, bizonyára összevagdalták
szegényt a cserepek és szilánkok, bár ezt sem akarhattam őszintén, inkább tartottam tőle, hogy ez megtörténhetett, már a pofon is túlzás volt az én szintemen, nem még az üveg és a vér, ráadásul kicsit féltem is tőle, hogy bosszút áll,
s ennek nem csak az esélye volt meg, erővel rendelkezett hozzá, ezért bátor
lépésre szántam el magamat, hozz bort, szóltam rá hidegen és követelődzőn,
mielőtt még bármit válaszolhatott volna, megelőztem, bort, azután majd beszélünk, nem felelt, a várakozásban felismeréssé vált a kellemetlen érzet, hogy
valami töri a hátamat, komoly nehézségek árán kikapartam magam alól a va-

1998. augusztus

19

lamit, a fekete könyv volt, amit eddig folyton a kezében szorongatott, el nem
tudtam képzelni, hogy került alám, nyilván akkor, amikor odafészkelődött
a vállamra, történhetett, ezt a könyvet meg vidd a francba, de nem mozdult
erre sem, így egy pillanatra visszatartottam a lélegzetemet, s megkönnyebbülten hallgattam egyenletes szuszogását, hála istennek, nem csaptam agyon, alszik az árva, mélyen és békésen, szánalom, de rögtön utána harag fogott el, láttam már, nekem kell lemennem, le a sarokig, ahol a közért van, de a gondolattól is irtózat fogott el, hogy kilépjek az utca fényeibe, még ha a szomszéd
lány biztosan szembe jött volna, talán, ha ő talán, de nem jött senki, kövér
napfény sárga zsírjában ázott az utca, én meg vonszoltam rajta végig magamat,
fuldokolva benne, túl az első rosszulléten, amit a felkelés okozott, úgy rángatott a fejem, mintha vizet lötyögtettek volna benne, jobbra-balra kilengett
a felsőtestem, egy idő után szerencsére kiegyenlítődött a folyadékszerűség, megnyugodott odabenn a valami, és végre fel tudtam egyenesedni, óvatosan, fel ne
ébresszem, kikerültem a földön alvó testet, talpam alatt csikorgott az üvegtörmelék, fehér üveg, zöld üveg, zöld üveg, még egy zöld, de ez most megint
fehér volt, élvezettel figyeltem a roppanásokat, mosakodásra azonban nem vitt
rá a lélek, csak beletöröltem kifelé menet valami fogasról lelógó ruhafélébe az
arcomat, szórakozottan dobáltam magamra elöl lévő ruháimat, gatyát nem vettem, minek, a nadrág úgyis eltakarja azt, ami nem tartozik a nagynyilvánosságra, különben sem tudtam, merre keressem valamikor, valahová ledobott alsóneműmet, a régen kikapcsolt hűtőszekrény tetejéről kapartam össze valamennyi pénzt, nem sokat, talán két-három üveg borra elegendőt, gondosan
összeszorítottam a szemhéjamat, úgy léptem ki az ajtón, pár percig álltam és
szenvedtem ott, mert lezárt szemhéjaimon keresztül iszonyatosan támadott
a fény, kevéske, de nagyon hasznos és szükséges várakozás után, a lehető leglassabban, résnyire nyitottam a szememet, az irritációnak megnyíló szem így is
nyomban teliszaladt könnyel, végigcsordult az arcomon a forró és sós víz,
amikor pedig végre megállt a könnyezés, cserepesedni kezdett a szemfelszínem, szúrós érzet, szárazság foglalta el az addigi csapadékbőséget, nem várhattam tovább, bizonytalan léptekkel indultam útnak, szerencsére kevés járókelő
akadt az utamba, mindegyik megbámult és kikerült, rossz állapotban lehetek,
szövegeztem meg magamban fölöslegesen azt, amit amúgy is tudtam, tekintetem a lábamra esett, nem volt rajtam cipő, a vastag gyapjú zokni mindkét orrán nagy lyuk tátongott, komikusan kandikált ki belőle hosszú, piszkos-fekete
körömben végződő nagylábujjam, ennek ellenére eszemben sem volt visszafordulni, mentem elszántan a célom felé, kinőtt zoknijaimban, hadd röhögjenek, ha kedvük telik benne, csak bátran, nesztelen léptekkel a bolt felé, ahol
szintén utat engedett mindenki, amit rémült, sőt, viszolygó elhúzódásnak is
nevezhetünk, meg kellett állapítanom, ez a fogadtatás minden képzeletemet felülmúlóan hervasztó volt és elkeserítő, leprásként kezeltek az emberek, még

20

tiszatáj

inkább összeroppantam azonban amiatt, hogy megint emelték a bor árát, tenyerembe vettem a pénzemet, sötét, hámló tenyérben feketéllettek az érmék,
legfeljebb két üvegre futotta, természetesen a leghitványabbakból, kellett neked olcsó pusztulásmítosz, barátocskám, a pénztárhoz érve ismét zavart keltettem a vásárlók között, tüntetően nem állt be mögém senki a sorba, inkább felduzzasztották a másik kettőt, és vártak, várakozás közben pedig rólam beszélgettek, fél füllel hallottam, azt kifogásolták, miért italra költöm a pénzemet,
hogy nézek ki, és persze, csakis a pián jár az esze az ilyeneknek, toprongy,
emberi roncs, csőlakó, ehhez hasonlókat mondtak, féreg, segítettem ki őket
tettetett vidámsággal, ja, és még az emberiség szarcsimbókja is, szóltam vissza
nekik a vállam fölött, erre elhallgattak, közben valahonnan előkerült az üzletvezető, kopaszodó, pocakos, hajdani agitproptitkár-fajta férfiú, hozzám lépett,
fizessen kérem, és azonnal hagyja el a boltomat, olyan mozdulatot tett, mint
aki meg akarja fogni a karomat, de félúton meggondolta magát, visszarántotta
a kezét és a háta mögé dugta, épp ez volt a szándékom, uram, próbáltam meg
lebilincselően rámosolyodni, pontosan, hogy fizetek és megyek, de ez nem
volt elég neki, ezentúl nagy ívben kerülje el az üzletemet, sziszegte a galléromba, tudja maga, hogy én híres építész vagyok, motyogtam neki cinkosan,
hát hogyne, szaladt szét a szája, én meg a walesi herceg, na ehhez mit szól,
hülyékém, de ezt én nem hittem el, még akkor is ezen gondolkodtam, amikor
a házam elé értem, miért éppen a walesi herceget mondta, mondhatott volna
akármit, ezzel annyira megzavart, hogy a pénztárosnőnek nem az odakészített
hamutartójába szórtam, hanem egyenesen a kezébe nyomtam a pénzt, mire
eszelősen fölsikoltott, leszórta a pult alá az érméket, és a pénztárpult csapóajtóját feltépve, sivalkodva, a pénzek által megérintett tenyerét messze eltartva
magától, elrohant a raktár irányába, látja, mit csinált, az istenit a fejének, csattant fel az üzletvezető, menjen már, mire vár, és fenyegető pózba vágta magát,
de nem mozdultam, az apróra várok, kérem, nekem pénz jár vissza, erre ő is
feltépte, bár ellenkező oldalról, a pult csapóajtóját, valamit matatott a pénztárgép oldalán, mire az kiköpte a rekeszes pénzesfiókot, belemarkolt a százasokba, és odaszórt néhányat elém, fogja, és tűnjön el innen, az arca lángolt az
indulattól, nem is indulat volt ez már, hanem gyűlölet, nem tudtam megmozdulni, szerencsére a vásárlók nem méltatlankodtak, nem szóltak közbe, csak
álltak és vártak, ekkorra ugyanis a másik két pénztárnál is szünetelt a kiszolgálás, a pénztárosok a gépük mellől kihajolva, érdeklődve figyelték a fejleményeket, nekem nem jár ennyi vissza, kérem, mondtam halkan, igyekeztem nyugodt maradni, nehogy megfájduljon a fejem, mert akkor végem, az ember farkasszemet nézett velem, vidd a pénzt és takarodj, sziszegte, de ekkor már teljesen megbénultam belül, a kezemet sem bírtam megmozdítani, néztem a geci
kis agitpropost, aki ki akar tiltani a boltjából, a maga helyében én nem mernék
letegezni egy értelmiségit, azoknak az időknek már vége, tanácsoltam neki sze-

1998. augusztus

21

líden, a pénzét pedig dugja fel magának, eresztettem rá a slusszpoént, most
rajta volt a megdermedés sora, ettől kicsit megnyugodtam, visszatért a normális lélegzetem, ismét mozdult a lábam, a karom is, elvettem a két üveg kocsisbort a futószalagról, a százasokat pedig egy híján lesöpörtem a földre, azt megtartottam, elvégre járt vissza pénz, és méltóságteljesnek feltűnő, hangtalan
zokniléptekkel elhagytam a boltot, jó a csukád, haver, szólított le az ajtóban
egy szerencsétlen, nem adod el, kapsz egy százast, ha befogod a pofádat, azzal
a kezébe nyomtam az üzletvezetőtől megvont százast, de a hálálkodását nem
vártam meg, ahogy csak rossz lábaimtól tellett, húztam magam hazafelé, már
rettenetesen vágytam egy korty borra, reszkető kezem csak harmadszorra talált bele a kulccsal a zárba, de nem tudtam elfordítani, csak később jöttem rá,
hogy azért, mert már van a kulcslyukban egy másik kulcs, mégpedig belülről,
az a ribanc megtalálta a pótkulcsomat, nyomtam a csengőt, természetesen
minden eredmény nélkül, semmilyen mozgást nem idézett elő odabent a csengetés, az erőm pedig, melyet megsokszorozott a várható borok ígérete, a szokásos hirtelenséggel elillant, lecsúsztam az ajtófélfa mellett a földre, előráncigáltam a szatyromból az egyik üveget, meglendítettem, és a nyakát lecsapva
róla, mohón a számhoz kaptam, de rögtön fel is ordítottam, mert a csonka
nyak hegyes pereme beleállt az ajkamba, erőt vettem magamon és a fájdalmon,
inni kezdtem a meleg lőrét, ekkor persze előkerült a szomszéd lány, vihorászva mért végig, na mi az, szomszéd bácsi, pihengetünk, pihengetünk, kérdezte szemtelenül, egy kisfiú volt vele, Andorka, Andorka, szarok a markodba,
kiabálta, és csúfondárosan rám öltötte a nyelvét, sőt, egy követ is felkapott az
aszfaltról, és felém dobta, szerencsére nem talált el, nem bántam túlságosan, de
nem egészen értettem, miért szólít Andorkának, Andorka gyermekkorom
fagylaltosa volt, triciklin járta a külvárost, mérte a citrom- és vaníliás gombócokat, a környék hülyéjét Bárónak hívták, hát persze, könnyebbültem meg,
honnan is tudhatná ez a kisfiú, hogy én nem az Andorka vagyok, hanem
a Báró, hiszen akkor még nem is élt, amikor
egy reggel majd arra ébredsz, hogy olyan vagy, mint az apád
emberek jártak el mellettem, belebámultak a képembe, mozgott a szájuk, de
nem hallottam, mit mondanak egymásnak, azután egy női arc hajolt fölém,
fájdalmat éreztem a karomban, elsötétült előttem minden, forgolódás valamilyen sötét és forró, sokáig tartó nedvességben, melyet csak pillanatokra szaggatott fel Sylvie meztelen teste, szőkén és szemérmetlenül nyomakodott hozzám,
az arca felé nyúltam, de áthatolt rajta a kezem, közben szörnyen szégyelltem,
hogy ezt teszem, hiszen ő másé, és nem is kívántam így soha, vagy talán mégis,
és a szégyent ez tette nehezen elviselhetővé, iszonyatos erővel szívott magához, magába a teste, a mellére tapadtam, üggyel-bajjal kibontottam magamat
a páncélszerűen rám dermedt nadrágomból, ám hiába akartam beléhatolni,
nem éreztem a teste ellenállását, egyszerűen átzuhantam az ölén, mindenébe

22

tiszatáj

ugyanígy hatolhattam volna bele, vagy akár sehogy, átjárható volt az egész
teste, ami borzalmat keltett abban a pillanatban, mintha ködből, vagy inkább
füstből állt volna össze, gomolygott, égő avar illata terjengett a sötétben, aztán
apámat láttam, halott apámat egy hosszú jegenyesoron ballagni, háttal el, egy
kutya baktatott mellette egykedvűen, korcs kis jószág, nem volt benne semmi
játékosság, könnyedség, ami a kutyákban azért lenni szokott, valamit kiabáltam utána, nyilván, hogy állj meg, fordulj felém, apa, de nem fordult meg,
pedig nagyon szerettem volna az arcát, látni, mert hátulról is kivehettem, hogy
van arca, mint régen, és forgás ismét, sokáig, verődés boltozatokhoz, fájdalmas
nyilallások mindenfelé a testben, és megint a nő, de most nem nyúlt hozzám,
nézett, azután csak annyit mondott, menjen fel az emeletre, és mosakodjon
meg, ezen csodálkoztam, egy idegen nő hogy beszélhet velem így, mi köze
hozzám, egyáltalán, hogy kerül ide, később persze a kérdés is megfordult, én
hogy kerültem ide, ahol ez a nő van otthon, és kisebb-nagyobb rendszerességgel fölém tolja a lepény képét, nem volt csönd, de nem volt zaj sem, minden
letompított volt, vagy csak úgy éreztem, a plafont tudtam először azonosítani
a körülöttem keletkezett rendetlenségben, plafon, tehát fekszem, s mert két,
egymáshoz nagyon közeli fal egyikének tövében volt a fekhelyem, melyről
hamarosan meg tudtam állapítani, valami sebtében felállított pótágy, rájöttem,
egy koszlott folyosón fekszem, amit megerősített az is, hogy mindenféle
emberek járkáltak mellettem, anélkül, hogy ügyet vetettek volna rám, hol
vagyok, kérdeztem egy jóságosnak feltűnő ráncos öregasszony-arcot, aki
rövidke időre megállt mellettem, a táskájában matatott, végül rám pillantott, és
el is komorodott rögtön, megcsóválta a fejét, s szótlanul arrébb ment, s ez a fel
nem oldott bizonytalanság arra késztetett, hogy magammal foglalkozzam
a továbbiakban, például azzal, hogyan kerültem ide, de hiába törtem a fejemet,
mindösszesen annyira emlékeztem, hogy egy emeleti sörbár lépcsőjén ballagok
lefelé, hol az éjszakai tengert látom, hol a lenti fehér falú nyaralókat, meglehetősen viharvert állapotban vagyok, egy rendőr áll a lépcsősor alján, és engem néz, én pedig rávigyorgok, de innentől semmi, mintha megszűnt volna
a létezésem, eltűnt a rendőr, valami baj lehet velem, eszméltem rá a helyzetemre, nagy baj, mert nem tudok fölemelkedni, a fejem visszahúz a párnára és
zúgás lakik benne, s mintha csak az egyik szememmel látnék, a szám teli van
idegen anyaggal, ami büdös és keserű, vagy inkább sós, álmosságot érzek, de
nem tudom lecsukni a szememet, mert ismét megjelenik a nő, felfigyelek rá,
hogy fehér köpenye van, amilyen az ápolónőknek, segítek, mondja, meg kell
mosakodnia, ezzel zavarba hoz, miért kellene segítenie nekem, egyáltalán,
honnan tudja, hogy segítségre van szükségem, nem vagyok beteg, legfeljebb
gyengén másnapos, és nyomban kicsire szorul össze a gyomrom, Máté villan
az eszembe, akit egyszer bedugtak valami mocskos detoxikálóba, rácsos ágyban ébredt reggel, átdorbézolt éjszaka után, mint egy állat, föl sem tudott emel-

1998. augusztus

23

kedni a szomorú alkotmányban, dührohamot kapott és egész nap ordított,
a rácsot rángatta és verte, este felé bejött két nagy állat, lefogta, és az orvosnő
belenyomott egy injekciót, amitől olyan lett, mint akinek elgurult az egyik
kereke, állandóan mosolygott és bárgyú dalocskákat énekelt napokon át, ugye
nem, nyögtem ki, amikor a nő fölemelt, ugye, nem csináltam semmi rosszat,
csak a fejét rázta, a hónom alá nyúlt és megtartott, mert a lábam nem engedelmeskedett, rá kellett jönnöm, még járni sem tudok egyedül, meleg volt
a teste, puha és biztonságos, teljesen rá kellett nehezednem, hogy haladjunk,
lépcsőkön botorkáltunk felfelé, erős orvosságszag terjengett mindenhol, ugye,
kórházban vagyok, hol lenne, nem is szanatóriumban, vakkantotta durván, és
mentünk, vagy inkább vonszolódtunk tovább, a férfi zuhanyzó bejáratánál
megállt, berúgta az ajtót, s a bent mosakvó-fürdő emberekkel mit sem törődve,
odahúzott egy mosdókagylóhoz, majd jövök, mondta, miután meggyőződött
arról, hogy meg tudok állni a magam lábán, a vállán lévő törülközőt átdobta
az enyémre, s elviharzott, pedig most lett volna szükségem igazán támaszra,
mert a tükörben elém táruló látvány minden addigi sejtésemet fölülmúlta,
a fejemet hatalmas fehér, átvérzett turbán takarta, s a kötés egyik szememet is
teljesen lefedte, az arcom feketéllett az alvadt vértől, az ajkam egy nagy, vörösen tátongó repedés mentén a kétszeresére dagadt, vér borította a nyakamat,
az ingemet is, alvadt vér a mellemen, le egészen az övemig, nem tudom ki, de
rettenetes mészáros munkát végzett rajtam, fölemeltem a kezemet, és az is
feketéllett, meg sem mostak ezek a dögök, úgy operálták szét a fejemet, persze
nem lehettem biztos abban, megoperáltak-e egyáltalán, vagy csak bekötöztek,
a sok állástól és bámészkodástól erősödött a szédülésem, így szó sem lehetett
mosakodásról, kapaszkodtam a repedt kézmosó peremében, azután elsötétült
minden megint
apa lent feküdt az árokban, hóna alatt egy öszszelapított tortát szorongatott, apa a tortával az árokban, az én szép, kicsi, törékeny, részeg apám
a rendőr jóságosnak látszott, alig élemedő férfiú, aki reggelenként lenyomja a minimum harminc fekvőtámaszt, malackás bőre vígan rózsállott elő kékes inggallérjából, kicsi tokarengedezés, még épp férfias kivitelben az is, apró, élénk és folyton derűs szemek, jártak ide-oda, fürgén és felhőmentesen, hát így a rendőr, aki az
ágyam szélén ücsörgött, türelmesen egyensúlyozva a billedékeny alkalmi jószágon, meghagyandó, nem igazán a rendőröknek valók ezek a kórházi pótágyak, de férfias szuszogással vissza- és visszatornászta magát az esetleges dőlésekből, megrendülésekből, ilyenkor hangos olyh’-t kiáltott, szája szétszaladt
a fején, megvakarta a tarkóját, a mozdulattal, na látod, öcsém, az igazi rendőr
még a pótágynak sem dől be, időnként pedig megpaskolta az arcomat, egyszer
még bele is csippentett, nem erőszakosan, amúgy apás-babás alapon, tekintete

24

tiszatáj

ez idő tájt jósággal és elérzékenyüléssel volt tele, szinte könnye csordulásáig
ügyelt arra, hogy ne érezzem a megérkezésétől kezdve árvának magamat, ami
szükségképpen azzal járt, hogy valóban nem éreztem magamat annyira elesettnek, jó elestél, bátyuska, heherészett fel időnként, a betyár mindenit, és
tovább vakargatta a tarkóját, én pedig időről-időre elaludtam, ébredéseimkor
pedig ott ült a rendőr fölöttem, ugyanabban a tarkóvakaró pózban és ugyanabban a negédes tekintetben, ami egy idő után, árvaság-feloldás ide vagy oda,
egészen terhes kezdett lenni, amit ő alighanem megérzett véres tekintetemből,
mert folytonos vigyorgása tűnődésbe, majd észrevehető csalódásba csapott át,
haza kellene már menned, bátyuska, mondta végül egyszerűen és csöppet sem
kedvesen, megpróbáltam felemelni a fejemet, nem sikerült, de amikor közöltem ezt vele, csak nevetett és csóválta gallérja fölött a rózsaszín, feszes malacbőrt, nem a fejeddel mész haza, bátyuska, hanem a lábaddal, azt próbáld meg
felemelni, megpróbáltam és sikerült, az a pillanat volt, amikor bárminek elfogadtam az igaz voltát, a lábemelési csodatételnek is, emberem felállt, utat engedve ezzel a felkelésemnek, ami elég gyalázatos mutatványként sült el, mivel
a lábam ugyan felemelkedett, sőt, a fenekem is, de a fejem ott maradt a párnán,
ennek következtében fél testemmel leestem, a másik felével felakadtam egy pillanatra a pótágyra, de a Villon óta lehúzónak tudott segg ragaszkodott a magasabb régióihoz, így lerántotta azt is a kövezetre, a kurva anyját, futott át az
agyamon a fájdalom és a következő ájulást megelőző gondolat, itt is svábbogarak vannak, de mennyi svábbogár, mégpedig, menni fog ez, bátyuska, csak ne
hagyd el magad, tizenhét kilométerre vagyunk a szállásodtól, meg se kottyan
egy ilyen fiatalembernek az ilyesmi, pattanj fel, vár otthon a meleg ágy a bábuskáddal, és én először gondoltam a helyzet komikumára, vagy inkább fantasztikumára, vagy inkább mindkettőre, hiszen ki tud különbséget tenni
olyankor ezek között, amikor az ember szétvert fejjel fekszik a kövezeten, fölötte áll egy csupa egészség, élet és vidámság malacrózsaszín képű rendőr, de
a feje olyan magasan van, amit soha el nem érhet halandó fekvő, és szólongat,
nógat, indulásra ösztökél, lám, már meg is ragadja a karomat, fáj, nyögöm az
első rántására, elmúlik, böffent felém egy flegma fokhagymás bíztatás, de a hangnem rögtön átcsap méltatlankodásba, bátyuska, ha te nem emeled a nagy
seggedet, akkor én hiába rángatlak, hát nem érted, hogy haza kell menned, és
hangjában már türelmetlenség is bujkál, nem maradhatsz itt tovább, suttogja
lejjebb eresztve a gyönge malacbőrt, de nem magyarázza meg, orvul a derekam
alá nyúl, egy hirtelen mozdulattal fölránt, ordítok a fájdalomtól, ami főleg
nem tetszik a hivatali személynek, nem érti, hogyan fájhat a derekam, ha a fejem verték szilánkokra, bátyuska, ha ordítasz, hát én verem be a pofádat, és
megint nevet egészséges fogazata, és már állunk is, erősen tart a hónom alatt,
biztonságot ad a karolása, vállára hajtom a fejemet, akár a szerelmesek, szép
pár vagyunk, vihog, csak össze ne vérezz, húzni kezd, roppant fájdalmaim van-

1998. augusztus

25

nak, mintha a koponyámba nyúlna a kezével, s ott megragadva valamit, vonszolna a nyúlós homályon át, most szépen kimegyünk innen a szabadba, vízvezetékszerelő-kék ajtók előtt haladunk el, várakozó nyomorultak között,
akik ügyet sem vetnek ránk, legfeljebb a rendőr láttán húzódnak félre bátortalanul, a lábam erőtlenül vonszolódik utánunk, mintha egy fehér úszósapkás
fókával táncolna a rendőr az álarcosbálon, de büdös vagy, bátyuska, lihegi,
csak úgy magának az ember, de kibaszottul büdös, a különös pár végre ellebegvonszolódik a bejárati ajtóig, a rendőr térdmagasságba emelt lábával kitámasztja
a kivételesen zöldre mázolt tömör faajtót, egy határozott mozdulattal, hatalmas nyögés kíséretében kipenderít a föltárulkozó résen, leírhatatlanul erős
fény csapódik a szemembe, el- és megvakulok abban a pillanatban, ne, a kurva
anyádat, ne, üvölti, a rettenetes fényhomályban valami olyasmit látok, hogy
egyik kezével a rendőrsapka után kap, a másikkal énutánam, de mindkettőnket elvéti, a sapka mögé pottyan a túlméretezett sárrácsra, én elé, legurulva
a lépcsőn, áll a rendőr, vakarja két kézzel a tarkóját, a rózsaszín malacbőrön
verejtékek gyémántjai peregnek lefelé, lefelé a gyémántok, a rendőr tündöklő
gyémántjai
a nap tűzött a dögre, teljesen
elveszítettem az időérzékemet, nem tudtam már, mennyi ideje ülök kábulatban a saját ajtóm előtt, rettenetesen unatkoztam, és közben elkezdtem bűzleni,
húgyoznom is kellett, mégsem vitt rá a lélek, hogy behúzódjam a kerítés melletti ecetfa árnyékába, a kocsmával pedig meg sem próbálkoztam, féltem, felismer az asszonka, s visszafektet egy hajdanvolt történetbe, ahol már semmi
keresnivalóm, bent a nő teljes némaságba burkolózott, csak remélhettem, hogy
nem pusztította el magát, párszor azért odatapasztottam a fülemet az átmelegedett papundeklihez, de semmit sem tudtam hasznosítani a fülem és a forró
ajtólemez találkozásából a nehezen viselhető fájdalmon kívül, a zajtalanság
persze meg is nyugtatott, nem pakolászik odabent az anyáskodó élőlények
legerősebb reflexének engedelmeskedve, legfeljebb elhever, alszik, kipihen,
relaxálja az előbbi huzavona fáradalmait, a borom viszont sajnálatos módon
a végét járta, többször megfordult a fejemben, melyben egyébként, ezzel párhuzamosan, elkezdődtek a szokásos nehéz lüktetések is, hogy végleg kizáródtam a saját életemből, a megszerkesztett pusztulásból, erőltetett, modoros pusztulásromantika, forgattam a felöklendezett szavakat megdagadt nyelvemen,
erőltetett a lófaszt, a pusztulás megéléséhez, sőt, átéléséhez elhatározás kell,
fantázia és némi bátorság, mondjuk nem kevés, nem pedig romantika, ha az
ember a saját kipárolgásától szédül a saját ajtaja előtt, közben szörnyen kell
húgyoznia, mégse mer, az nem romantika, még csak nem is élet, s főleg nem
mindösszesen kitaláció, mert mitől lenne élet a kétségbeejtő semmittevés, más,
valami finomabb ez, egyfajta értelmiséginek készült, valójában önfeloldó szédület, amikor valaki abból a világból kísérli meg a kilépést, amelybe már be-

26

tiszatáj

lerágta magát, féreg hosszú évek szívós munkájával az almába, visszamenőleg
összetörni az érettségi bankett vendéglői porcelánjait, lehúzni a gyűrűsujjról
a diploma emlékéül kapott pecsétgyűrűt, és a pontos vonalakkal megkomponált
tervrajzokkal együtt lehúzni egy látszólag semmit sem érő, mert mérőeszközökkel nem behatárolható, létforma bugyborgó klozetjén, a lehettem volna felcserélés az úgy vagyok, hogy nem leszek tartástalan perspektívájával, mert az efféle tartásosdi, mint az előző, fedezéképítés is egyben, mögéje húzódva remekül fel lehet cserélni a vállalkozást a modellek felvállalásával, elfolyni inkább,
hajt valami egy idő óta, hogy inkább szétfolyni, beleömleni a külvilágtól leválasztott odú nyomorúságosnak feltűnő formáiba, s felvenni annak a kitüremkedéseit, ez persze legalább annyira sablonos, mint az a másik, és mégis,
mégis van, ami nagyon is elkülöníti attól, ez pedig a lélek hazatérése önmagához a szenvedésein keresztül, szétroncsolódása a megigazulásához, a történő
időt, a cselekvések színterét megtartó időt felcserélni az emlékek felforrósodó
jelenidejével, az egyetlen értelmezhető és szerkeszthető valósággal, nem élni
akartam már, csak emlékezni, tehát mégis élni akartam végre, ez a csak azonban egy általam lényegibb forma felé közeledés lehetőségét jelentette, az emlékeimhez pedig úgy véltem a legközelebb hatolni, ha a keleti filozófusok módjára, de nem a ő rendszerüket, főleg nem filozofálgató faszverésüket alkalmazva, kivonom magam a saját életemből, bogarat a páncéljából, csigát a házából, taknyot az orromból, és természetesnek elfogadva halálra ítélésem eme
módját, sértődés nélkül fosztom meg magam fénytől, értékektől, ítéletektől,
szándékoktól, vakablak alá vetem meg az ágyamat, s elindítom végtelenbe
tartó utazásomat a múlt nehéz szagú díszletei között, miközben minden rezdülésemet figyelem abban a másik időben, egyúttal a másik időbe beleereszkedő
jelenvalóságomat is, hallgatom a keletkező hajszálrepedéseket, nyomon követem, hogyan mélyülnek és szélesednek sebekké, hogyan forrják vissza magukat
és hogyan válnak tályogokká később, természetes tehát, hogy valami elutasítja
bennem a tapasztalatot, mely egyszerre jelentené a kilépésemet magamból és
a más beengedését magamba, ezt egyetlen módon kerülhettem ki, ha átoldom
magam a gondolataimba, s megpróbálom külső kiterjedésemet, az arra fordított figyelmet, az arról való gondoskodásomat a minimálisra redukálni, s ez
már sikerült volna is, jóllehet az éhenhalás árán, lásd a cigány lovát, de ez a nő,
ez a szikkadt fekete nősténykreatúra most idejött és belerondított a gépezetbe,
porszem csak, jelentéktelen tétel, de a szerkezet máris szétroncsolódott, azzal,
hogy beékelődött valahova
több magány, több erő
azért beengedhetne, cserében, hogy kiengedett egy csomó, az érkezéséig otthonossá szelídült magányállatot, dobolt a halántékomban a meleg, lehet, már
be is húgyoztam, rémültem meg, azzal az istenverte könyvvel meg mit akart,
ki sem nyitotta, bele se néztem, csak hurcolja magával, mint a Bibliát, vagy

1998. augusztus

27

mintha bíró a büntető törvénykönyvet, elborzadtam, mert megjelent előttem
pengevékonyra összehúzott, ezüstté feszített szája, igen, most bent vannak ketten, a nő meg a könyv, bent basszák egymást, és hullámzott velem a lépcső,
amin ültem, az én életemben még soha nem volt egyetlen olyan pont sem,
amelyik szilárd lett volna, csoda, hogy eddig egyszer sem kaptam tengeri betegséget, bár még kaphatok, ha ennyire süt a nap és ennyire hánykódik seggem
alatt a felforrósodott, rapcsos műkő
a tarkómnál fogva odanyomott
a falhoz, sárgára mázolt, kék ablakkeretes ház előtt álltunk, s a szabad kezével
vadul integetett az utcán elhaladó autóknak, de egyenruha ide, egyenruha oda,
le se szarták rendőrünket az autósok, aki egyre idegesebb lett, időnként elengedett, és az úttest pereméig futott, hogy radikális nyomatékát képezze hivatali akaratának, ilyenkor viszont lassan, hangtalanul lecsúsztam a fal mellett
a földre, úgyhogy vissza kellett futnia a járda foghíjas kövezetén vergődő véres
kupachoz, felrángatnia, a fülébe kiabálnia, ne, bátyuska, ne basszál már ki
ennyire velem, így sohasem fogunk hazatérni, a hangja messziről jött, de erős
volt mégis, és hasogatta a fejemet, forogtak velem a szemközti park hatalmas
öreg fái, majd hirtelen mind fölkerült az égre, ne, bátyuska, az összes szentre
kérlek, már megint elestél, szedd össze magadat, mindenki bennünket néz, dühöngött, majd egy idő után már nem törődött velem, csak a megállítandó autókra vadászott, összekuporodva hevertem a fal tövében, cipők koppantak,
csosszantak az arcom mellett, szinte a számba léptek, de egyik sem csodálkozott el rajtam, szájpadlásom kiszárította a nap, föld ízét éreztem, barna, meleg
távoli földszagot, majd a rendőr erős markolását a tarkómon, húzott maga
után egy furgonhoz, feldobott a platóra, csakúgy nyekkentem, fejem odaütődött a fölforrósodott vaslemezhez, az ütéstől rögtön megjelent a téglagyár kéményének az alkonyi sziluettje, horgászbotokkal ballagunk a hűvösödő délutánban, szitakötők és őket üldöző fecskék felhői között, a zsákban köles volt
már,
köveket kellett egy zsákban cipelnem, anya

28

tiszatáj

KISS BENEDEK

Idõváltozások
Esik... Holnap is esni fog?
Esik biz még holnapután is!
De ettől csak az eb nyafog:
elnyel mindent a kanális.
Most meg szakad a hó, a hó!
Fehérre meszeli a világot.
Mégis, mondd, mire való
bömbölnöd érte, mint vadállat?
Azt akarom most: Nap tüzeljen,
s lám: hatalmasan Nap ragyog,
s mint felhőcskét, viszik a lelkem
mennyekbe pajzán angyalok.

Fénykeresõ
Párkányomon vadgalamb sziesztázik,
nézem: zsendülő március van.
S egyszerre vadezüst kavargás, mint
mennyei virágzás bugyra ha buggyan.
Megzavarodva a galamb elszáll.
Zavart szívvel nézek ki én is.
Hahó, hó! csapongóbb a gondolatnál!
– Tavasz lesz, tudom, mégis, mégis.
Tavasz lesz, nyár lesz, ver a sugár,
s én, ki már jegessé kérgesedtem,
sorvadok a Nap úr-lábainál.
S fénybe veszek, ki fényt kerestem.

1998. augusztus

29

Amíg átfordul a naptár lapja
Szemed rámvirrad, s lassan
szétárad bennem a reggel.
Szeretem, mikor lekattintod
fejem fölött a holdat,
s útjára indítod a Napot
szerelmeddel.
Borongós ilyenkor a lélek odva,
csupa nyirok,
latyak,
harmat.
Szeretem, ha felragyog fölöttem
haláltól eloldó
nagyhatalmad.
Meddig még, meddig
ez a kegyelem,
ez a szentség?
Nélküled-órákon
nélküled-karaván
az egész álló nap,
nagy egyedülség.
Törmelék-idő termelődik
a homály piszkos lepedéke alatt
nélküled
estig,
mikor a csillagok hínárja közt
a hold ladikja
megfeneklik.
Az hoz meg újra,
a hold ladikja
csillagok hínárján fönnakadva.
Villanyfény szitál szép homlokodra,
s átfordul susogva
a naptár lapja.

30

tiszatáj

NAGY GÁSPÁR

László Gyula halálhírére
Királyi hites helyen
Váradon érte a halál
hosszú élet után
Erdély nagy fiát
magyarok minden tudóját
professzorok professzorát
Szent LÁSZLÓ GYULÁT!
(1998 június)

Egy augusztusi álom – rögtönzéssel
(G2 egy ismeretlen matematikai képletből)

Sok évvel később
amikor bárgyúló augusztus jött
egy váratlan szökést
még éppen meghiúsíthatott volna
az a régtől foszladozó szerződés
mely a feleket arra kötelezi...
de én nagyon akartam
ezt az augusztust
s te híve lettél
az őrült rögtönzésnek
hogy ma éjjel nekivágunk...
mint a tankok
ha parancsot kapnak
s nem kell nagykabát
se bőrönd
csak egy árva telefonhang
a határon átcammogó expressz
holt idejéről...

1998. augusztus

31
már az éj zakatolt
és erdők álcázták az álmot
ne álmodozz
csak utazz
mintha ezt dúdolta volna Brünnél
a jegyeket vizsgáló kalauz
foglald vissza ifjúságodat
foglald vissza azt a szájbavert
sarokba állított nyarat...
valószínűtlenül szép
cseles átszivárgás
a hajnalra ébredő város
ellenőrzési pontjain
megkerülve a folyó felől
áradó harangszót
és fölbukkanva a föld alól
már ott a téren
ott a szobor tövében...
valami étek
valami kifli-majszolás
valami tej
de inkább hajnali sör
hogy még jobban lejtsen
a tér
de váll a vállhoz
vagy hát a háthoz
védelmezőn
egy pad volt
a magasles
ahol megpihentek
a boldog szökevények...
mint valami tribünről
nézték az olimpia után
röpködő rúdugrókat
akik így köszöntötték
az aranyvárost
– lécek fölött a szabadságot –
s velük voltak a szökevények
velük ott a Vencel téren.
(1998 június)

32

tiszatáj

ALFÖLDY JENÕ

Nagy tett-toll
Az ágyútalp élre állított két oldalsó vaslemezét vaskos traverzek tartották
össze, pontosan annyi ülőhelyet kínálva az indiáncsónak hét utasának, amenynyi kellett. A háborúból itt maradt, csövét, závárzatát vesztett roncs volt
a kenu. A delawárok kisbaltával faragott evezővel lapátolták a levegőt; az előző
nap ásták ki a csatabárdot. Át kellett kelniük a Hód-folyón, hogy a Hét Hold
Mezejénél partot érjenek. A Hód-folyó egy lövészárok volt, amelyben még
a kora tavasszal döglött patkányt találtak a hóolvadékban lebegve. Nem nyúltak hozzá, mert egy páncélököl fémtuskóján feküdt. Az árok már hónapok óta
száraz volt, de a fiúk minden evezőmerítésnél hallani vélték a víz csobbanását.
A Senki Kertje – mely valójában a Légrádi Társaság tulajdonát képező, meglehetősen nagy kiterjedésű, fás-bokros telek volt a budai domb lejtőjén – a varázsló által készített térkép szerint ilyen helynevekkel ékeskedett: Nyulak Ligete, Totem Tisztás, Manitu Fája, Musztángfuttató. A derékig érő fűvel és
gyommal felvert egykori kaszáló volt a Szavanna. A domb felőli, keleti rész
a Felkelő Nap Orma nevet viselte; az út mellett, a kerítés mentén húzódó terület, a nyugati oldal értelemszerűen a Lemenő Nap Völgye elnevezést kapta.
A Hód-folyón átevezve az indiánok a Főnök magasra emelt kezének intésére a kenu aljába rejtették evezőiket és bevonták a kormánylapátot. Ketten elfoglalták őrhelyüket a Hét Hold Mezeje s a Lemenő Nap Völgye közti sűrű
csalitosban, közel az úthoz, ott, ahol a léckerítésen a háborúban átgázolt egy
páncélos. Az őrszem szerepe Csalánnak és Megtalálónak jutott. Két másik harcos, Sas és Tűzgyújtó leguggolt a vályoggödörhöz, amelyet még az előző este
bőven meglocsoltak, hogy jól tapadjon az agyag; ők a muníciót készítették elő
a varázsló, Vízibúvár irányításával. További két delawár – a Főnök, azaz Erős
Medve és helyettese, Csomóbontó – tőrrel, bicskával vesszőket vágott a mogyoróbokor fiatal suhángjaiból. A vályoggödör partján sorakozó gyurmákat
a sársuhintó végére tűzték, és próbahajításként megcélozták az út legközelebbi
villanyoszlopát. Csomóbontó lövedékei messze, az út túlsó oldalán csapódtak
be a kerítés mögötti gyümölcsfa lombjába. A főnök is csak harmadikra találta
el a villanyoszlop szurokkal bekent törzsét. Elégedetlenül morgott:
– Nem lesz könnyű dolgunk, szemből süt a Nap.
Ő is leguggolt lőszert gyártani, sok munícióra volt szükség. Csöndben dolgoztak, az indián nem beszél fölöslegesen. Percek teltek el, mire Erős Medve
izmos nyakát a többiek felé fordítva újra megszólalt. Csomóbontónak volt
karórája – büszke volt rá, mert viaszos vászonba csavarva elásták az ostrom

1998. augusztus

33

előtt –, őt kérdezte meg, mennyi az idő. Máskor a totemoszlop árnyékából olvasták le az alá rajzolt félkörön, hogy hány óra, de most háború volt, és nem
lehetett kicsinyeskedni, mert a horgascsőrű madárfejjel ékesített oszlop hat
kőhajításra volt innét, a főnökék wigwamja mögött. Erős Medvéék egy földszintes vályogházban laktak, mely valamikor évtizedekkel ezelőtt az egykori
angolkert és gyümölcsös kertészének háza lehetett, mielőtt a tulajdonos eladta
volna a hatalmas telket a Légrádi-testvéreknek, akik hagyták a parkot elvadulni, s papírbálákat tároltak a szabad ég alatt, nem tudni, miért. Az időjárás teljesen tönkretette a hatalmas, rotációs nyomtatásra szánt tekercseket. A háborúban sok mindenről nem lehetett tudni, miért van úgy, ahogy van. Ez is ilyen
talány volt, de az indiánok azzal tették túl magukat rajta, hogy Bizon-mezőnek
nevezték el a Lemenő Nap Völgyének ezt a papírbálákkal megrakott részét.
A nagy indiános könyvben olvasta Vízibúvár, hogy az észak-amerikai bölényt
bizonnak nevezik. Némelyik tekercs az ostrom alatt kézigránát- vagy ágyútalálatot kapott, csonkán lengette sörényét.
Pontban hat órában állapodtak meg tegnap a feketelábok követeivel. Ekkor
kezdődik az ütközet.
Pontosak voltak. A szemből tűző napfényben kirajzolódott az árnyékuk,
ahogy a léckerítésen túl mélyen lehajolva keresték maguknak a fedezéket.
A torpedó nagyságú, bomba-formájú, kibelezett sztalingyertya mögött hármannégyen hasaltak, a kilőtt páncélkocsi oldalában öten-hatan rejtőztek. (A sztalingyertya színesen égő, makaróni vastagságú szálakból álló töltetét már régen
elgyújtogatták a delawárok és más, környékbeli gyerekek – szabad préda volt
a rengeteg széthányt lőszerrel, bajonettel, rohamásóval és egyéb hasznos, békés
célokra felhasználható katonaholmival együtt. Az ejtőernyőzsinórt ruhaszárítókötélnek használták, az ágyúgolyó hüvelyéből virágváza lett, a légelhárító
töltényhüvelyéből öngyújtót fabrikáltak az ügyesebbek.)
A delawár törzs harcosai Erős Medve utasítására feltűzték az agyaggyurmát
sárvetőik végére, és vadgesztenyével töltötték meg zsebeiket. Az ellenség törzsfője, Repülő Tomahawk is kurta parancsszavakkal irányította embereit. Túlerőben voltak, ám a delawárok elfogadták a feketelábok feltételét: az ostromlók másfélszer annyian lehetnek, mint a védők. Az út felől, az egyik fedezék
mögül felhangzó kiáltásra lövések zúdultak a Senki Kertjének bokraira. A delawárok kivárták, míg az első sortűz sár- és vadgesztenyezápora elült – kővel
dobni tilos volt –, majd ők hajítottak. A lövésváltások szabálytalanabbá váltak,
némelyik harcos lemaradt a gyurma fölerősítésével, vagy a vadgesztenye fogyott ki zsebeiből; a tűzpárbaj egyenetlen ritmusban, de folyamatosan zajlott.
Megtaláló, a varázsló öccse volt a legkisebb indián. Bátyja, a varázsló kedvéért engedték meg, hogy ott legyen a csatában. Nála csak Kis Hód, Erős Medve
unokaöccse volt fiatalabb, de ő nem lehetett a törzs tagja, még iskolába sem
járt. Lánytestvérével együtt vasárnaponként hozta el apjuk a suszterékhez,

34

tiszatáj

akiknek háza előtt, a diófa alatt nagy snapszercsaták, fröccsözések folytak. Abban a házban laktak, amelyikben Megtaláló és Vízibúvár nagyszülei, csak nem
az emeleten, hanem a földszinten. Kis Hód nővére már másodikos volt, alig
fiatalabb, mint Megtaláló, de egy lány végképp nem vehetett részt az indiántörzs életében, legfeljebb azt engedték meg neki a harcosok, hogy az esti tűzgyújtáshoz rőzsét szedjen. Szép nevet adtak neki, fekete szemével és loknis hajával ő volt Hajnalcsillag – Csillának hívták –, mégis megsértődött, és távol
maradt az indiánoktól. Kis Hód még selypített, de mindig ott lábatlankodott
Erős Medve körül, aki rendszerint türelmesen válaszolgatott kérdéseire. Most
azonban nem volt itt, az indiánok attól tartottak, hogy elszólja magát, amikor
némán kell meglesni vagy becserkészni az ellenséget, netán eltalálja egy lövedék. Megtaláló örült, ha elhozták, mert olyankor nem ő volt a legkisebb.
A nagyobbak viselkedése mégis sokszor Kis Hód ellen hangolta őt. Sokszor
hirtelen szerepváltásra volt szükség, amikor a felnőttekhez alkalmazkodni kellett, s váratlanul föl kellett függeszteniük az indián viselkedési formákat. Megtaláló sokszor lemaradt ezekről a gyors váltásokról. Ha például a nagyszülei –
szájuk előtt hangtölcsért formálva kezükből – átkiabáltak ablakukból a Senki
Kertjébe, hogy bátyjával együtt menjenek haza ebédelni, ilyeneket kiabált
vissza: „Majd megyünk, de még legeltetjük a musztángokat”. Ezért megsemmisítő megjegyzéseket tettek rá, még Erős Medve is morgott, hogy nem kell
mindent világgá kürtölni, és Csalán azzal gúnyolta, hogy Kis Hód is jobban
érti a dörgést, mint ő. Igaz, hogy mindenre rákérdezett, hogy miért, miért, de
– Megtalálóval ellentétben – nem állított semmit fölöslegesen. Neki viszont
mindenről véleménye volt, és ez láthatólag idegesítette az öregebb indiánokat.
Most bizonyítani akart. Jó szeme volt, ezért is hívták Megtalálónak – ha
műanyag gyöngyök gurultak szét a fűben a fejdísz pántjának fűzése közben, őt
kiáltották, hogy jöjjön összeszedni. (Fakeretre sűrűn cérnát feszítettek, kereszthímzéssel közéjük illesztgették a gyöngyöket, s szemrevaló mintákat fűztek össze, úgy, ahogy Borvendég Deszkás Sándor – indián nevén Fehér Szarvas
könyvének illusztrációiból ellesték. Vízibúvár elégedetten állapította meg,
hogy a szvasztika eredetileg egyáltalán nem számított horogkeresztnek, nem is
a náciktól, hanem a régi rómaiaktól származik, s az indiánok a rómaiaktól függetlenül, ősidőktől fogva használták ezt az motívumot.) Megtaláló azzal szerzett a többiek előtt némi elismerést, hogy elég jól dobott: vadgesztenyével
húsz lépésről eltalálta a vadkörtefán fityegő tojásgránátot, s amikor kést dobált, sovány karját olyan ügyesen lendítette meg, hogy a kés a levegőben négyet-hatot pördülve is beleállt a jegenye törzsébe, úgy, ahogy a Tarzan titkos
kincse című filmben látta. Egyszer a Dunán úgy megkacsáztatott egy lapos kavicsot, hogy ötöt-hatot pattant a víz színén, kár, hogy csak Vízibúvár volt jelen.
Közelebb merészkedett a kerítéshez, hogy jobban célozhasson. Repülő Tomahawk az út túlsó felén állt egy villanyoszlop tövében, de erről az oldalról

1998. augusztus

35

fedezetlenül hagyta fejét. Megtaláló összeszedte minden erejét, hátravágta a sársuhogót, és előre lendítette, illetve ahogy a nagyobbaktól hallotta, megsomta
a sárgolyót. A rugalmas vesszőről süvítve vágódott el a lövedék. Repülő Tomahawk a halántékához kapott, s hátával a kerítésnek dőlve, ülésbe csúszott le.
– Eltaláltam! – kiáltotta Megtaláló. Szíve úgy kalapált az izgalomtól és az
örömtől, hogy fájt. A feketelábok odafutottak Repülő Tomahawkhoz, aki
majdnem olyan vállas és izmos volt, mint Erős Medve. Arcát a kezébe temette,
felsőteste kínlódva vonaglott.
– Fegyverszünet! – kiáltotta a feketelábok egyik alvezére, egy felnőttesen
kemény arcú, köpcös fiú, Kígyófog, látva, hogy a főnök harcképtelenné vált.
Dühösen beszélt a társaihoz, miért nem fedezték jobban a törzsfőt. Fenyegetően nézett befelé a Senki Kertjébe.
– Ezt még megkeserülitek – mondta halkabban, és köpött egyet. Csak Megtaláló hallotta, aki a kerítéshez legközelebb foglalta el tüzelőállását a sűrű orgonabokorban. A feketelábok Repülő Tomahawk vörösödő, majd lilára színeződő halántékát vizsgálgatták, késpengét szorítottak rá, hogy fel ne dagadjon.
Az ütközetet nem lehetett folytatni. Erős Medve kihirdette, hogy a feketelábok szabadon elvonulhatnak. Amikor látta, hogy az ellenséges harcosok a főnöküket körülvéve visszavonulnak, berogyasztotta térdét, s indián szerepéből
kizökkenve, két kezét ökölbe szorítva, könyökből csibészesen keresztbe vágta.
– Ezt nektek! – kiáltotta utánuk búcsúzóul, majd odalépett Megtalálóhoz.
Kezét a fiú vézna vállára tette.
Megtaláló sápadtan állt, vékonyka lába remegett. A nyár elején Pápanyögéren nyaralt a kántoréknál, megnézhette a szomszédban Matild néniéknél az
újszülött kiscsikót. Annak a lába remegett úgy, amikor fektéből üggyel-bajjal
feltérdelt és szédelegve fölállt, mint most neki.
Vízibúvár a vályoggödör mellett rendezgette a fegyvertárat. Az esti tábortűznél nyársnak is jók lehetnek a hajítóvesszők a szalonnasütéshez. Erős Medve
nem szólt, a hatást várta, hogy Megtaláló törje meg a csöndet. Megtaláló egy
darabig semmit sem tudott mondani, lesütötte a szemét, de mielőtt még túlságosan megnőtt volna torkában a gombóc, kinyögte:
– Én találtam el Repülő Tomahawkot.
Erős Medve fölényesen, de jóindulatúan nevetett.
– Láttam. Holnaptól Vadbivaly lesz a neved. Az esti tűzgyújtásnál megkapod a nagy tett tollat. Vízibúvár készíti elő.
Megtaláló hamarjában nem tudta, örüljön-e vagy tiltakozzon. Szerette nevét, büszke volt éles szemére, mellyel olyan apró pókokat is észrevett, amelyeket Vízibúvár szemüveggel sem látott. Bárkivel utazott, a Budagyöngye megállójában elsőnek mindig ő észlelte, hogy nyolcvanegyes vagy nyolcvanhármas
villamos közeledik-e. Ezután Vadbivaly lesz? Félt a csúfolódástól. Erős Medve
elnevezései mindig találóak voltak, akinek egyszer nevet adott, azt addig nem

36

tiszatáj

lehetett róla levakarni, míg Erős Medve nem akarta. De most nem tetszett
a Vadbivaly. A bivaly lomha és nagy, ő pedig kicsi és… és ügyes is, Erős Medve
látta, mennyire. Megtaláló nem érzett magában elegendő vadságot ahhoz, hogy
Vadbivaly legyen, csupán a csata előestéjén, a tábortűznél rendezett harci tánc
közben játszotta a vad indiánt ijesztőnek vélt grimaszokkal és fegyverrázogatással. Igaz, ezért Csalán csúfondáros megjegyzést tett rá – a tetoválás ürügyén
a szeplőire célozgatott, majd cingár karját és Popeyt, a matrózt emlegette, akinek a spenótevéstől hirtelen megnő a muszklija –, a többiek nevettek rajta. Az
is igaz, hogy erősen kikelt magából, ha bántották – „hülye dagadt, könnyű
a kisebbet csúfolni”, kiabálta ilyenkor panaszosan, mert hozzá képest majdnem mindenki dagadt volt, de ő maga ezt sem vadságnak érezte, csupán a rajta
esett méltatlanság jogos kifejezésének.
Vízibúvár guggolva rakosgatta a lövegeket, nem nézett föl, úgy bólintott rá
a főnök által javasolt Vadbivaly névre.
– Vadbi lesz – mondta, ízlelgetve, hogyan fogja otthon becézni az öccsét.
– Bí és Bú – szellemeskedett Csalán, akinek mindig volt valami csípős elmésség a tarsolyában, azazhogy a csalánlevelet rejtő totemzacskójában. A többiek vigyorogtak. Ült a szójáték, Vízibúvárt a szertartásokon kívül valóban
Búnak rövidítették.
– A vékony Í meg a kétszer olyan széles Ú – tudálékoskodott Csomóbontó,
aki egy kissé irigykedett a varázslóra, mert hétről hétre a törzs életében kitűnően hasznosítható és meglepő ismeretanyagot szerzett az indiánokról különböző könyvtárakban, s nemcsak a Ludovika uszodájának mélyvízében, hanem
a különféle indián törzsek antropológiai és etnográfiai leírásaiban is kitűnően
búvárkodott. Vízibúvár az esti tábortűznél hosszas kiselőadásokat tartott az
apacsok, dakoták, delawárok és más törzsek hősies harcairól a sápadtarcúak ellen, s egy fényes indián győzelemről Custer tábornok és hadserege fölött; erről
különben filmet is láttak a moziban Az utolsó emberig címmel (a film indulószerű zenéjét Megtaláló sok-sok évtizeddel később is el tudta fütyülni); az indiánok pontosan úgy harcoltak, mint az ősmagyarok, szétszórt menekülést
színleltek, majd bekerítő hadmozdulattal megfordulva a fehérek fölé kerekedtek, a cheyennek főnöke lóhátról nyilazta le az utolsónak hagyott sápadtarcút,
a különben szimpatikus Custer tábonokot. Vízibúvár azt is kiderítette, hogy
a feketelábok tévesen használják jelképeiket. Az egyik követük, Kígyófog például úgy állított be hozzájuk a hadüzenet átadására, hogy nevetséges módon
egy afrikai – föltehetőleg bosambo – néger lábpereccel díszített lábfej volt ráfestve az ágyékkendője elejére, amelyet nadrágja fölött, az övébe tűzve viselt,
s a hegyes fog, amely amulettként lógott Kígyófog nyakában, csakis egy rég elhullott kutya szemfoga lehetett.
– Nem csípi a nyelvedet a csalán? – fordult bosszúsan a szójátékot gyártó és
a saját tréfáján túl hangosan nevető Csalán felé. Megtaláló örült a visszavágás-

1998. augusztus

37

nak, mégis szomorkásan gyanakodott, hogy Vízibúvár nem őt, nem is együtt
a kettőjüket, csupán a saját, külön bejáratú varázslói tekintélyét védi meg.
– Itt az idő, hogy köszöntsük a lemenő Napot – mondta Erős Medve a vitát
elvágva. Magas, szőke fiú volt, az egész iskola legjobb dobója. A legnyurgább
jegenyét is magasan keresztülhajította stukklabdával. Széles vállát apjától, zöld
szemét vékony termetű, folyton valamiért aggodalmaskodó anyjától örökölte.
Megtaláló nehezen szokta meg, hogy Erős Medvét mennyire félti az édesanyja,
folyton rimánkodik neki, hogy vigyázzon magára, pedig ő az egész törzset
meg tudja védeni, még Kis Hódra is van gondja. Csodálkozott azon is, hogy
Erős Medvét Dódinak szólítják a szülei. Hogy lehet a főnök Dódi, amikor ez
afféle bébinév? Többször is megmagyarázta magának, hogy valamikor ez a nagy,
erős fiú is kisgyerek volt. Néha elábrándozott, milyen jó lenne, ha egyszer
a szülei pesti lakásához közeli játszótérre Erős Medvével mehetne le. Biztosan
elbánna a környék hírhedt verekedőivel, akik időnként minden ok nélkül
gyomorszájon vágják vagy elbuktatják a gyengébbeket. Vele aztán nem kezdhetne ki a csúnyán hirtelenszőke Oláh, aki rögtön pofára megy a bunyóban,
s az ellenfél közös elgáncsolásában oly gyakorlott két Weisz sem tudná leteríteni. Erős Medve talán még a nagyobb Hidegh-fiúval is kiállhatna, de az
már annyira erős, hogy nem bánt senkit, a verekedősek nem a legerősebbek
közül kerülnek ki; Erős Medvét sem látta még verekedni, pedig mindenkinél
bátrabb volt. Kora tavasszal, nem sokkal az utcai harcok elülte után egy szál
magában vette föl a harcot a feketelábokkal: kéretlenül, pusztán jóérzésből
meghajigálta őket, amikor észrevette, hogy őt és Vízibúvárt meg akarják verni,
amikor a templomból hazafelé jövet közéjük tévedtek. Vízibúvár nem volt valami nagy verekedő, szemüveget viselt, és a fejében volt az ereje. Erős Medve
nélkül szorultak volna; a feketelábok végül azért engedték el kettőjüket, mert
Erős Medve – akkor még csak Dódi, azaz Józsi –, gúnydalt is rögtönzött Repülő Tomahawkról és csapatáról, amitől Repülő Tomahawk majd megpukkadt a méregtől. Azóta megalakították a delawár törzset, Sztanó és Gosztonyi
után a Metzger-gyerekek és mások is csatlakoztak hozzájuk, föl merték venni
a harcot a túlerőben levő feketelábokkal.
A törzsi imádság szertartásának vezetése a varázsló tiszte volt. Vízibúvár az
emelkedőn magasodó, villám- és gránátsújtotta magános tölgyhöz, Manitu Fájához vezette a csapatot, szembefordult a totemoszloppal, s úgy helyezkedett,
hogy a lebukó Napkorong az oszlop hegyére szögelt, horgas csőrű madárfej taraja legyen. Karjukat mindnyájan széttárták, behunyt szemmel fürösztötték
arcukat a sárgára, majd vörösesre színesedő fényben. Vízibúvár megadta a hangot, közösen elénekelték a törzsi imádságot. Vízibúvár egy könyvben talált rá
a dalra – Csalán rosszmájúskodása szerint a szöveg is a varázslótól származott.
Az ima dallamát bevallottan ő szerezte. A szöveget Megtaláló így jegyezte
meg: „Wakonda dédu, wapadin atonhe, Wakonda dédu, wapadina natonhe”,

38

tiszatáj

ami Vízibúvár szabad fordításában azt jelentette, hogy „Köszöntünk téged,
Nap, köszöntünk téged, aláhanyatló Nap”.
Másnap délelőtt Megtalálónak otthon kellett maradnia nagyszüleinél. Nem
lehetett jelen, amikor Vízibúvár előkészítette számára a nagy tett tollat. Lement a kertbe, szedret csipegetett a kerítés mentén elburjánzott bokorban.
A hamvaskék gyümölcs szemei már túlérettek voltak, szárastul kellett letépni
őket, úgy lehetett leszopogatni a szárukról. Édességükön áttetszett az erdei bogyók fanyar vadnövényíze.
A földszinti lakás ajtajában Csilla jelent meg. Kis bölcsőben kaucsukbabát
ringatott, beszélt hozzá. Megtaláló odalépett hozzá, nézte a sötéthajú lányt.
Érdekesnek találta, hogy ívelt, sűrű szemöldöke középen kissé összenőtt. Szép
arca volt, nem véletlen, hogy az ostrom idején az orosz katonák neki hordták
a karácsonyfadíszeket a szomszéd házakból, némelyiktől cukorkát és más finom falatokat is kapott, ő pedig énekelt nekik: „Hess légy, ne szállj rám, Beteg
vagyok én, Legyezz engem, Péter bácsi, Meggyógyulok én”. Most úgy tett,
mintha észre sem vette volna a kisfiút.
Megtalálóban volt egy cseppnyi fölényérzet a lánnyal szemben, noha a légópincében másfél hónapot közösen vészeltek át. Ő delawár volt, az pedig
csupán egy sápadtarcú squaw – szkváv, miként a nagyobbaktól hallotta. Tetszett neki, ahogy a babáját ringatta, falun is épp így altatták a kicsiket a fiatal
asszonyok.
– Tudod, hogy a nénik előre megrágják az ételt, és úgy adják a kisgyerekek
szájába? – szólalt meg. – Úgy mondják, hogy megcsócsálják.
– Tudom, én is láttam falun a rokonaimnál – válaszolta a kislány. – Én is
megcsócsálva adom Marcsának a kenyeret, ha már három hónapos lesz. Most
még cuclizik.
Megtalálónak nem tetszett ez a szó, elfordult. A Marcsa névtől sem volt elragadtatva. Mennyivel szebb neve van Csillának. De nem akarta elrontani
a kislány játékát.
– Hol a papája? – kérdezte.
– Kinek a papája? – állt meg a lány keze egy pillanatra. – Ja, Marcsáé? Nincs
itthon. Nem jött haza a háborúból – sóhajtotta. Eltűnt szegény. Alighanem
fogságba esett.
– Amerikai vagy orosz fogságba? – érdeklődött Megtaláló. Csilla gondolkodott.
– Azt hiszem, az angoloknál... illetőleg a franciáknál van.
Megtaláló szeme felcsillant.
– A nagybátyám is francia fogságban sínylődik. – Örült, hogy ő is olyan választékosan tudja magát kifejezni, mint amikor Csilla olyanokat mondott,
hogy „alighanem”, meg „illetőleg”. Rátett még egy lapáttal: – Úgy hírlik, a franciák nem valami jól bánnak a magyar foglyokkal. De már kaptunk levelet
a nagybátyámtól, kórházban fekszik, és ő a tolmács.

1998. augusztus

39

– Hogy lehet ő a tolmács, ha kórházban fekszik? – kérdezte Csilla.
– Úgy, hogy az őröknek meg az orvosoknak ott is kell beszélniük a foglyokkal. A lány bólintott, és tovább ringatta-etette a babáját, majd megszagolta, s fontoskodva mondta:
– Tisztába kell tennem. Úgy látom, bepisilt. – Kihámozta ruháiból a kaucsukbabát, és zsebkendőt hajtogatott a lába közé. Megtaláló úgy tett, mintha
félrenézne.
– Az indiánoknak is ilyesféle ágyékkendőjük van – mondta, s egy kis ideig
hallgatott. Hirtelen felbátorodott. – Tudod, mit mondok neked? Lehetnél
a squawom.
– Kicsit megborzongatta a szó.
– Az micsoda?
– Jaj, hát nem tudod? Az indiánok feleségét hívják így. Nso Tsi például
majdnem Old Shatterhand squawja lett a Winnetouban. – Amikor Vízibúvár
részleteket mesélt neki a Winnetouból, magyar népmeséken és a János Vitézen
alakuló ízlésével nehezen fogadta el, hogy Old Shatterhand végül nem kelt
egybe a szép, fekete varkocsos indiánlánnyal, de erről most hallgatott.
– Papást-mamást akarsz játszani? – kérdezte a lány. Megtalálónak tetszett az
ötlet, csak az elnevezéssel nem volt kibékülve. Jó ötletnek tartotta, hogy papást-mamást játsszon a loknis hajú és érdekes szemöldökű lánnyal. Csupán az
a sejtelem szorongatta kissé, hogy ha Vízibúvár, Csalán vagy Csomóbontó
megtudná, hogy papást-mamást játszik Hajnalcsillaggal, szörnyen kicsúfolnák,
amit sehogy sem bírna elviselni. Talán még Erős Medve is ugratná, pedig lehet,
hogy neki már van valahol squawja... Mégis vonzotta a játék, csak nem tudta,
hogy kezdjen hozzá.
– Nem bánom. De ilyenkor éppen mit is kell csinálni a gyerekkel? Elvihetjük a játszótérre.
– A játszótérre nem vihetjük, mert ott még az ostrom előtt oltómedencét
ástak a légósok, és tele van békákkal. – Csilla lebiggyesztette a száját – Utálom
a békákat.
– Múltkor egy kaviccsal telibe találtam egyet – dicsekedett Megtaláló. Hirtelen dagasztani kezdte mellét a büszkeség. – Képzeld, tegnap az ellenséges
törzsfőnököt is eltaláltam itt – és mutatta a halántékát.
Csilla elkomolyodott.
– Az veszélyes. Nem szabad senkit fejbe dobni.
– Micsoda? Akkor te nem tudod, mi a harc! De hiszen ők támadtak! Követekkel üzentek hadat, és túlerőben is voltak! Repülő Tomahawk egy évvel öregebb mint Erős Medve, és az apját kitüntették a háborúban!
Csilla nem sokat értett ebből, csak hajtogatta a magáét:
– Hogyne tudnám, mi az, hogy harc, amikor nemrég háború volt. De csak
a rossz gyerekek dobálják egymást. Nem szabad ilyet csinálni.

40

tiszatáj

Megtaláló sértve érezte magát. Nemsokára meg fogja kapni a nagy tett tollat, és egy squaw rosszaságnak meri mondani a hőstettét.
– Orvost hívok a gyerekhez – mondta hirtelen ötlettel, hogy szabadulhasson, de el se rontsa a játékot. Sarkon fordult, és felszaladt az emeleti lakásba.
Ebédkor Vízibúvár meghagyta öccsének, hogy csak egy órával később induljon utána, mert Erős Medve így rendelkezett. Megtaláló egyre izgatottabban várta a pillanatot, amikor Erős Medve – Vízibúvár varázsigéinek kíséretében – átadja neki a fejpántra illeszthető kendermagos tollat, amelynek szárát
finom, fehér lúdpelyhek csokra díszíti. A tyúktollat sastollnak tekintették
természetesen; valódi sastolla csak Sasnak volt – innen a neve –, édesanyja kalapkészítő volt, tőle szerezte, roppant büszke volt rá.
Megtaláló erőltetett lassúsággal bandukolt a Senki Kertje felé, tudva, hogy
korán van még. Otthon azonban nem bírta tovább a várakozást. A járda szélén
csak minden második kőre lépett rá, ez volt a szokása, most ezzel is késleltette
az időt.
Egy kapualjból előbújva hirtelen vagy fél tucatnyi alak vette körül. A feketelábok voltak. Megtaláló boldog izgalma jeges rémületté változott. Repülő
Tomahawk másfél fejjel magasabb volt nála, a többiek is jóval nagyobbak, erősebbek. Megtaláló vézna fiúcska volt, esélye annyi sincs, mint az éhes macskákkal körülvett egérnek a konyha közepén.
A feketeláb főnök feje ragtapasszal volt leragasztva, a lilás elszíneződés ittott kilátszott alóla. Így is tekintélyesnek hatott serkenő bajszával, pedig Csalán
a rá jellemző szóficamítással kitalált neki egy csúfnevet: Balogh Gyuri helyett
Gyalog Burinak mondta, amit aztán Lovas Gúnárnak ragozott tovább.
– Ez dobott meg téged – mondta izgatottan egy feketeláb, az, aki a legkisebb volt a törzsben. Megtalálóval egyidős lehetett, az ő cipője sem igen lehetett nagyobb, mint huszonkilences.
Repülő Tomahawk csípőre tette a kezét, úgy méregette Megtalálót.
– Hány éves vagy te? – kérdezte. Megtaláló nem akart felelni. Tudta, hogy
az indiánok akkor sem vallanak, ha kínzócölöphöz kötözik őket, és tomahawkkal, lándzsával vagy tőrrel dobálják körül, úgy, ahogy valamelyik este
a Budagyöngyénél sátorozó vándorcirkusz artistáitól látta. Hallgatott.
Kígyófog lépett előre. Haragos volt az arca. Megtaláló félelmetesnek találta,
mert oldalt, az állkapcsánál úgy rángott a rágóizom, mint Erős Medve apjáé
cipőtalpalás közben – az rettentő erős ember, Erős Medve is tartott tőle, pedig
nyugodt, hallgatag férfi volt. Kígyófog lehajolt, és nyújtott tenyérrel Megtaláló
vézna lába szárára csapott. Csípett az ütés, de a kisfiú inkább hallotta, mint
érezte. Lába most még jobban remegett, mint az újszülött kiscsikóé Matild
néniék istállójában. Már a nyelvén volt, hogy kimondja: hét múlt. Ha megmondja, hogy ennyire fiatal, talán nem verik agyon.

1998. augusztus

41

A Ludovika irányából ekkor futva közeledett egy feketeláb, akire a törzs jelen levő tagjai több más harcossal együtt az őrséget hagyták a táborukban.
Messziről kiabálta Repülő Tomahawk nevét, ezúttal nem az indián, hanem
a rendes nevét.
– Gyuri, Gyuri, Balogh Gyuri! Szűcs Jóska kezében felrobbant a gránát!
Nem volt benne a biztosító szög, mondtuk neki, ne játsszon vele, de piszkálta,
tőből letépte a karját!
A feketelábok döbbenten néztek egymásra. Repülő Tomahawk futni kezdett a Ludovikán és a templomon is túl fekvő táboruk irányába. A többiek
követték. Kígyófog még egy szúrós pillantást vetett Megtalálóra, majd megfordult, és a többiek után sietett. Hát ez volt az a robbanás, amelyet néhány perce
hallottak, de senki sem törődött vele, akkoriban nem volt meglepő egy-egy távoli dörej.
Megtaláló furcsa ürességet érzett magában. Még remegett a lába az ijedtségtől. Megkönnyebbülésébe valami szégyenféle vegyült. Nem folytatta útját
a Senki Kertje felé, hanem megvárta, míg a feketelábok eltűnnek, majd ő is
visszafelé, a saját házuk felé indult. Az a döntés érlelődött benne, hogy nem
akar Vadbivaly lenni. Inkább ne legyen az övé a nagy tett toll, de ne legyen ő
Vadbivaly.
Bekéredzkedett Csillához.
– Megjöttem az orvostól. Azt üzeni, hogy vigyázzunk a gyerekre, ne engedjük akármivel játszani. – Lenyelte a könnyeit. Egy indián nem sírhat, különösen egy lány előtt.

PATAKI FERENC: ÖRÖK ÉVA (1984)

42

tiszatáj

PANEK ZOLTÁN

Lábasfejû szófukarének
Felkattintottam a villanyt: hajnali félhárom múlt egy-két perccel. Eloltottam a villanyt. Pedig a küzdelem még korántsem ért véget. Mondd ki tehát
bátran – bíztattam magam –, mondd ki a szót, ami hirtelen (legnagyobb rémületedre) nem jutott eszedbe magyarul. Holott rengeteg szót tudsz anyanyelveden, nem is sejted, milyen sokat, nyelvtestvéreidhez hasonlóan; a világ egyik
leggazdagabb szókincsének társtulajdonosa vagy! Meglehetősen jól ismered azt
az „idegen” nyelvet is, amin pár perccel ezelőtt a hajnali rádióműsorban elhangzott a szó: caracatita. Magyarul azonban nem akart „beugrani”! Megrémültél. Mi ez?! Lapsus. No, majd csak eszembe jut. Hiszen tudom; ahogyan
mondani szoktuk: itt van a nyelvem hegyén! De: most nincs ott, hiába keresem. Mi törölte emlékezetemben (remélhetőleg átmenetileg!) anyanyelvem egy
szavát?! Egyre gyakrabban fordul elő velünk ilyesmi? Szorongva kérdem.
Egyik fülem a párna, a másik a takaró – mint kazánfűtő diákkoromban
a csépléskor a lógerban, amit akkoriban még én is szérű helyett mondtam így.
A szó magyar megfelelője mintha csúfondárosan bújócskáznék velem. Vagy inkább egyenesen gonoszan! Csapj le rá, mondd ki bátran: Polip! Igenám, de
amikor a másik oldalamra fordulnék, az elalváshoz fészkelődve – újra kiveri
valami a fejemből; az idegen szó diadalmasan foglalja el a magyar megfelelő helyét. No, ennek a fele sem tréfa. Azonnali vizsgálatot indítok. Mondd ki tehát
– ha kell többször egymás után! – igenám, csakhogy mit? Ismét nem jut
eszembe a magyar megfelelő. Ennek – vélem csodálkozó rémülettel – a fele
sem tréfa! Ki kellene találnom valami módszert, amivel memorizálni tudom
a megtalált magyar szót. Mondjuk ilyesfélén: már majdnem elfeledett régi, szerelmünk (javítva: nincs elfeledett szerelem!) becenevének négy betűje (a második betűn ékezetfölösleg), valamint becses nevünk (ha van ilyen) egyik, szerencsére megfelelő betűjéből, helyreállhat ismét – legalábbis bennünk – a világrend! A – meglehet – csupán számunkra fontos.
Nono, lassabban az amúgyis lassan ellustult szellemű testünkkel! Mert mi
van akkor, ha újabban netán újabb ősrobbanás van körülöttünk készülőben!
Mármint a magyarok körül; pontosabban: a magyar nyelv épsége, majdnemhogy léte körül?! Veszélyben legbensőbb hazánk, a nyelv! E mondat után nem teszek felkiáltójelet (egyelőre!), mert leginkább saját indulataim fojtják belém
a kiáltó szót. Azt kérdi a minap egy elég ritkán futunk össze barátom, hogy én
hol szoktam nyaralni? Én – válaszoltam – újabban egyre gyakrabban AFÁZIÁBAN. – Mire ő: Affene a jódolgomat! – Nem figyel oda: nem érdemes kiábrándítani. (Afázia: „a központi idegrendszer zavara: a beteg képtelen gon-

1998. augusztus

43

dolatai kifejezésére – beszédben, ill. írásban – v. mások beszédének megértésére”. De mondhattam volna Agenéziát is – hátha már beléptem a tökéletlen fejlődés korába.) Mindenesetre lassacskán odajutok, ahová Harold Pinter Gondnoka: – Az embernek kell egy óra. – Minek magának egy óra? Kilép a sufniból,
a toronyórára lát! – Igen; egy darabig tudom is, hány óra, de aztán megint nem
tudom, hány óra! (Emlékezetből idézem!) Most ismét elbújt az emlékezetemben annak az állatnak a neve! Bújócskázik, mielőtt végleg eltűnne?! (Az agráfiára, az írásbeliség elvesztésére a jelek szerint még várni kell!)
Az efféle baljós tünetfellobbanások esetén rendszerint előveszem emlékezetjátékomat, A Hét Főbűnt, aminek a szövegét az én új meg újabb kommentárommal szoktam felidézni. Most is. Kevélység: Oly bizonytalanul tartjátok karotokon a jövendőt! – Fösvénység: Csak ti nem tudjátok igazán, mennyit ér az
ember egyetlen perce is röpke halhatatlanságában! Bujaság: Jeges tenger vagytok, amely bármikor vízbe fojtaná az élet folytatását! Irigység: Ti csak gúnyolódtok, ha felszisszenünk a fájdalomhoz! Torkosság: (és nem: nassolás!) Tudtok
telhetetlen érdekből ölelni, átkozott józanok, ti! Harag: telve a ti lelketek gonosszal, miközben az emberiség örökre karonülő gyermekünk marad. Jóra
való restség: A legkegyetlenebb bűn a közöny, minden gonoszba belehajszolónk! Mi mindnyájan jóra való restek.
„Veszély esetén maradj veszteg!” – mondta Kutuzov, a mitugrász Napóleon
legyezője. De én máris felkelek, és előbb a sötétben próbálom előkeresni szellemi mankónak, a Magyar Nyelv Értelmező Szótárának megfelelő kötetét.
Azaz, ebben az indulatban még azt sem tudom, melyik kötetet vegyem elő – és
sötétben?! Újra felkattintom tehát a villanyt – itt tudományos kutatás folyik,
kérem! a tanuljunk könnyebben, gyorsabban tárgykörében. Miközben egyébként a keresett szót már elég régecske pilop-nak kell ejteni újabban, de mi nem
értesültünk róla idejében. Milyen megejtő, ugye? Rohamos és rohadt dolgok
történnek velünk mostanában! És nagyon régóta. De majd még. És egyre.
Nos? „Szólt a holló: Sohamár!” Mármint arra, hogy mikor lesz ennek vége?
Tanuljunk könnyebben, gyorsabban felejteni magyarul! Az idő pedig halad és
hallgat. Nagy László nem: „Tedd a csodát, ne magyarázd!”
Ellenérveinknek a felét sem tudtuk eddig felsorakoztatni. Aztán valamely
ritka vihar-csillapodtán, a benső és külső csendünk viharában mintha isten
malmai őrölnék, post festam, újra meg újra elősorakozó okos érveinket. Nem
beszélve a jobb házaknál szokásos ún. lelkiismeret-furdulásról. Hiszen könynyű, áttetsző mentében a dolgok! De szinte semmi dologban nem érveink célszerűbb-méltányosabb alkalmazása iránt furdalja esendő énszentségünket a kíváncsiság! De nem ám! Majdcsakleszvalahogy. Az efféle, észrevétlenül a fejünk
fölé gyülekező viharfellegek ellen (pontosabban: elhárítására) immár nincs is
esélyünk fellépni. Egyébként minden család – engedelemmel legyen mondva –
„bolond család”, csak ők azt hiszik, hogy csupán az övék az. Fejünk-indulatunk-haragunk a távolodó villámok padlásán. Mindennapjainkban pedig ördö-

44

tiszatáj

gök vicsorognak elő minden szegeletből. És nem ám kasmolásra csupán, ahogyan felénk, Szatmárban, mondják a kölyök-macskák karom-próbáló játékára.
Vajon ki írja meg végre eligazítóan és főleg mikor: hogyan kell elszántabban és
módszeresebben felejteni anyanyelvünket? Hogy legyünk végre és minél hamarabb fittebbek, az idegen hátsófelek buzgóbb nassolásában?! Egy francia táborszernagy sátra előtt hordozható árnyékszékén ülvén nagydolgában, az egyik
udvaronca olasz anyanyelvén így kiáltott fel a látványra: „Curo di angeli!” És –
bocsánattal legyen – megcsókolta az angyali feneket. Az azóta eltelt néhány
évszázad pedig hallgat. Valaki sokatmondóan hallgat; míg másvalaki sokat
elhallgatva mond és mond. És vannak iszonyú mindenmondók. Például én is!
De nem ezt akartam mondani. Megvan a polip magyar anyakönyvi kivonata!
Sietek ismertetni, mielőtt holmi betű-őserdőbe bujdokolna előlem ismét.
Tehát: A Magyar Nyelv Értelmező Szótárában (V. kötet) a póling és a politechnika címszavak között többen-magyarok okulására (itt tömörítve!) ez áll:
„1. (Áll) A lábasfejűek közé tartozó puhatestű ragadozó tengeri állat; fején két
hatalmas szem és nyolc – szívókoronggal ellátott – mozgékony kar van
(Octopus vulgaris). (Átvitt értelemben az embert és állatot is megtámadó lobos
duzzanat).” Nos, idáig kergetett engem a magyar nevének kinyomozása. Elég
bonyolult, ugye. Mindjárt kiderítem fölöttünk a nyelvi eget! Én eleddig csak
élőszóban hallottam tél-túl ezt a szót, hogy: tesó. Fogalmam sem volt, mit jelent, tehát végül megérdeklődtem. És majdnem békességesen tudomásul vettem; ilyen is van. A minap azonban a Magyar Rádió egyik gyermekműsorában
(Miska bácsi levelesládája, Szerkeszti: Padisák Mihály) hangzott el három alkalommal is. Egyik legszebb magyar szavunk, a testvér helyett. Ezért bátorkodtam azóta elszomorodni – minden egyéb bánatom tetejében.
Még nincs vége. A rákövetkező héten a Miska bácsi „határok nélküli” levelesládájából újabb meglepetés ért. Ezúttal egy erdélyi, gyergyócsomafalvi kisleány emlegette „levelében” az ő „tesóját”. Gyanítom, hogy ebből a műsorból
kellett megtudnia, miszerint neki nem testvére, hanem tesója van. Tanulja meg
végre! Mit eredetieskedünk itt holmi ócska magyar szavakkal, határokon innen és túl?! Jobban odahallgatván kiderítettem, hogy e rádióműsorban két felnőtt hölgy írtja, írja, gyúrja, nyomorosítja, „fésüli át” a gyerekek eredetiben
valószínűleg bájos botlásokkal, gyakorlatlan sutaságokkal teli leveleit, kilúgozván belőlük szinte minden csínyt és lelket! Méghozzá kegyetlenül-könyörtelenül! Majd a „Padisák-csapat” néhány állandó, fiú és leány gyermekfelolvasói
„valósághűen” bedarálják a szövegeket a mikrofonba. Így kapunk aztán műsoronként némely látszatakadémikusoknál is jobban fogalmazó „kisiskolásokat”.
A jelek szerint nem csupán határok nélkül, hanem nyakló nélkül dolgoznak
e műhelyben: idejekorán megtanítják a műsornak író gyermekeket kesztyűbe
dudálni! Csak semmi eredetieskedés: mi majd megmondjuk, mit és hogyan gondoltok ti! Mi ez, ha nem egyfajta, már-már nyílt nyelvi terror! E csapat saját
szája ízét áterőszakolja immár az erdélyi magyarokra is?

1998. augusztus

45

Senkit sem akarok korlátozni az ő beszédében, hitében, gondolataiban,
megnyilatkozásában – viszont engedtessék meg nekem is megvédenem egy
árva magyar szót. Tisztában vagyok vele, hogy talán már el is késtem e divatjamúlt buzgalommal. A nyelveket (szándékosan nem írok „idegen” nyelveket),
később tanuljuk több-kevesebb sikerrel; anyanyelvünk mintha bennünk terem; anyanyelvünk együtt terem velünk. Ha valaki azután kemény tanulással
még ad is magára a továbbiakban – az derék dolog – volt valamikor. Hiszen,
hogy egyebet ne mondjak, anyanyelvünk a lélek legfontosabb támasza és
irányjelzője. Rengeteg mindent lehetne még elmondani erről, dehát a papír
nem nyújtható és az olvasó is ember. Sapienti sat! És ne feledjük: Az igazság
egy és oszthatatlan, ezért nem jut belőle minden népnek és minden embernek!
Különben pedig fénysebességgel sebeznek olykor még a jóindulatú szavak is.
Igenám: de tátott szájból kiesik az anyanyelv! Némely jószavainkat pedig
tovább marja a vakrozsda. Ha minden szentnek maga felé hajlik a keze, mit
művel(het) a „nyolckezű” polip?! Nem beszélve a szapora nyelvirtásban működő afáziáról. Anyanyelvünk a sokféle zűr és zavar korában mindnyájunk
egyre szorongatóbb magánya. Miközben igazán szellemi biztonsági övünkként
kellene működnie. És bizonyára túlhajtott szigoromban még azt is megkockáztatom hozzátenni, hogy a mind sűrűbb nyelvbotlásaink zöme már-már
egyfajta erkölcsi botlással ér fel. Hétágra süt a nap a zilált szellemi viszonyokra
is. Íme, egy példa: Miközben az Akadémiai Kiadónál 1994-ben megjelent Idegen szavak és kifejezések kéziszótára a haver szót szerepelteti, a sokkal kevésbé
elterjedt tesót nem. Kutuzov-effektus? Veszély esetén maradj veszteg?!
Jó néhány esztendőkkel ezelőtt már írtam néhány fájdalmas sort arról,
hogy az Ismeretlen Katona megannyi világ-emlékműve mellett (és nem helyett!) miért nincs a világon sehol egyetlen emlékműve sem Az Ismeretlen Katona Édesanyjának?! Arról nem is beszélve, hogy a sok-sok büntetlen háborús
bűnös hadvezérnek viszont van – és a nevüket is tudjuk. Olykor és gyakorta
mintha csak vadállatok volnánk, nem pedig elmék és – tesók! Ki érti ezt? Mikor fogja ezt valaha is megérteni valaki? Az ismeretlen katona (így, kisbetűvel!)
a szuronyról való levétel mindennapi képe. Emlékszem, édesanyám az I. után
a II. világháborúban, édesanyám a második világháborúban már akkor négy
gyerekkel: (három fiú és egy leány) bármelyik hozzánk beszállásolt katonát
egyforma anyai szeretettel fogadott, mindegyre azt ismételgetvén, hogy „Ezt
a fiút is siratja valahol az édesanyja!” Ilyen okos szavakat még Sir Winston
Churchill sem tudott mondani. Pedig akkoriban szerintem ő volt a legokosabb
ember a lángokban álló világon. Ő, mint igazán gyöngéd lélek, mindig együtt
nézvén a kutyájával a televízió háborús képeit – az iszonyatosabb jeleneteknél
gyöngéden eltakarta kutyája szemét. Ó, kéj! Azaz: Oké.
(1997. X. 28.)

46

tiszatáj

„A valósághû valóság mindig mélyen meghat”
BESZÉLGETÉS PANEK ZOLTÁNNAL
– Csaknem negyedszázada írta e sorokat: „A huszadik században a legnagyobb kaland
megmaradni ott, ahol születtünk.” Panek Zoltán hogyan élte át ezt a kalandot?
– Immár – ha megérem 1998. január 22-t – hetvenéves koromban nem leszek a régi,
de még az új sem. Még nincs tehát vége! Jó néhány év óta, mielőtt az írógéphez ülnék,
előbb mindig gondosan megborotválkozom. Nem emlékszem, mióta alakult ki ez
a szokásom, de immár nem tudok változtatni rajta. Voltaképpen mindig ilyen voltam:
leginkább önmagamnak meglepetés. Azt szeretem, ha valamely gondolat úgy áramlik
elő, hogy szinte belopózik az éppen készülő írásba. Nini, mondom, hát ezt rejtegette
az eleddig csak készülődés?! Így történhetett az idézett mondattal is. „Az öröm illan” –
de a keserűség addig nem mutatja arcát, amíg bensőnkben, szinte titkon, meg nem érik
– aztán egyszer csak kirobban. Mondanom sem kell: váratlanul. Ha nem tartanám túl
merésznek, azt is mondhatnám: az író lelke titkon működik. Én sohasem voltam rest
akár legnyugodtabb, illetve legnyugtalanabb álmomból is felkelni, hogy villanyt
gyújtva, nyomtatott betűkkel leírjam valamely gondolatomat, ami eszembe villant. Ha
reggelre netán kiderült róla, hogy szamárság, – sebaj, majd legközelebb „álmodom” helyette jó gondolatot; azaz: „használhatót”. Hanem ezzel a „legnagyobb kalanddal”
megjártam. Leírtam valamely írásomban, meglehet, amikor már torkig voltam-voltunk
a romániai magyar léttel; még nem dőlt össze a világ – hanem azután a bázeli utamon
az olvasók nyomban azzal fogadtak: hogyan értsék ők e dolgot? Máris volt min vitáznunk! Egyáltalán: meglehet, csakis a magyaroknak juthatott eszébe ilyesmi, miután
minket akár otthon, akár a nagyvilágban (nem túlzás!) ért ebben a forgószél században
a legtöbb gond-baj-nyomorúság. De mi még mintha ezt is kibírtuk volna! (Nem kívánom az ellenségemnek sem.) Felállni a deresről – és világgá menni: bátorság; de újra
meg újra a deresre vonatni magunkat – hát az már nem valami „nem az a legény, aki
adja, hanem aki állja”. Írtam volt: szerelmem a saját fejünkben termő gondolat. De
mondogattam magamban azt is, hogy: Ne menjen le a Nap a te haragod nélkül!
– Magyarországra költözését „átsodródásnak” nevezte egy beszélgetésben. Mit takar ez
a szó, ez a fogalom az író életrajzában?
– Pontosan azt takarja, amit e szóval mondani akartam. Vagyis: a valóságot. Én
ugyanis ezelőtt tíz esztendővel, végre újra kaphattam útlevelet (1988 januárjában hatvanadik életévemet töltöttem be), egy kis pihenőt, világlátást engedélyeztem magamnak. Eladdig (1958-tól), ha nem tévedek, mindössze harmadszor jártam Magyarországon, a nyugati portyára való átutazást is beszámítva + egy könyvheti meghívást. Pécsett (nem gépkocsi) baleset ért, kórházba kerültem, a gyógyulás elhúzódott, gyógyszerfüggőség állt elő, itt kellett maradnom. Mindenem Kolozsváron: tizenkét papírzsákban lapkivágataim, jegyzeteim, könyvtáram, új Lada gépkocsim, válásaim után
maradt egyszoba összkomfortos lakásom. „Szerencsére” már nyugdíjas voltam. Színésznő leányomra „hagytam” mindenem (egy meglehetősen kalandos élet „hagyatékát”); úgyszólván új életet kellett kezdenem. Ettől számítva – miután egy író barátom
szerint „rossz oldalra” álltam – ezelőtt csak egy évvel tudtam Kati leányom szervezésében és segítségével öröklakást venni; eladdig valami tizenhárom (!) albérletben, álbér-

1998. augusztus

47

letben, ólbérletben tengődtem. Mindezt nem panaszképpen, csupán a pontos válasz
érdekében mondom el! Természetesen néhányszor „lerománoztak”, amint az édes hazánkban még mindig szokás; akiket én Erdélyben vendégül láttam, és saját gépkocsimon körbehordoztam, rendre elfordultak tőlem. De máig megmaradt négy-öt hűséges,
segítő barátom! A Magvető Kiadó két szerződést is kötött velem (Jovánovics Miklós),
majd azt csakhamar Hegedős Mara elvtársnő keresztülhúzta, mint számítást! Holott
1978-ban már megjelent volt a Magvetőnél (Megvetőnél?) egy válogatott novelláskötetem (Prométheusz felmentése). Mindez a kezdeti nehézség immár elmúlt, de jobb helyzetem nem lett! Egyszóval én, a pogány, aki már a szatmári jezsuiták gimnáziumában is
pogány voltam, Magyarországon megismerkedtem a magyarok istenével! Nem igaz tehát, hogy a legnagyobb kaland megmaradni ott, ahol születtünk? („És így múlik el az
életünk!” – Példabeszédek könyve.) „Uram, nem vagyok méltó, hogy hajlékomba jöjj”
– tíz éven át nem volt hajlékom!
– Ezek szerint az olyan szavak, mint „itthon”, „otthon”, „hon”, „haza” sajátos (átalakuló) megfogalmazást nyernek az írói fogalomtárban?
– Enyhén szólva. Ám ez esetben segítség: A saját befolyásom alá kerültem! Alig hiszem, hogy ezt jobban meg lehetne fogalmazni. De mondjam szelídebben: Bizonyos
hatással volt rám az életem; általában az élet. Magyarnak születésem és máig megőrzött
magyar anyanyelvem okán-jogán Magyarország a hazám, de máig nem honom, csupán
egy ideje otthonom. („Bújt az üldözött... s nem lelé honját a hazában”.) Szülőhelyemet
és ottani honomat tíz évvel megszületésem előtt elvették, ennek ellenére haza csakis
oda tudok menni; mindenesetre: amely talpalatnyi földön ott éppen állok, az számomra ma is magyar föld. Legalábbis Szatmárban, Kőszegremetén, Józsefházán, Somogyi Károly, anyai nagyapám házában – valamely nyári zápor mögötti hegyeim
porzó kékségében; Kolozsváron és Szovátán. Valójában mindössze ennyim maradt
enyém a világból! Csak „amennyit a szív felfoghat magába”, és ami még befogad effajta
földönfutóként. Otthon tucatjával akadnak „önjelölt törzsfőnökök”, akik a ki tudja,
milyen bajai felé forduló „újvilág”-ban könnyedén kimondják az ítéletet: „Nem közülünk való”, mármint azokra, akik nyakukba veszik a világot, illetve netán édesanyaölnek vélik magyarként Magyarországot. De bezzeg e „törzsfőnökök” csak azután ítélkeznek így, miután ők megnyugtatón elrendezték csemetéiket „idetúlra”, ők viszont
holmi „gyökérérdekből” otthon maradnak. Legfeljebb a gyógykezelés céljából „áttelepülőknek” nézik el az „árulást”. Így tehát sem künn, sem benn, akár a küszöb, és a küszöbön ül az átok! Mondok csak egyetlenegy példát. A főváros XIII. kerületében, nem
sokkal átsodródásom után, az orvosi rendelőben, teljesen váratlanul, ám annál gonoszabb indulattal az idős körzeti orvos (nevezem doktor Szőnyegnek, de inkább
dr. Pokrócot kellene mondanom) imígyen szólt hozzám: „Hogy magukkal milyen
nagylelkű a magyar állam!” Ha akkor nem borítottam rá az asztalt, immár nem teszem. Elmondhattam volna pedig, hogy belátom, igazán ezt a bánásmódot érdemlem,
hiszen édesapám, Panek Dezső (mozdonyvezető és még legalább kilenc vasas szakma
tudora) mindössze két világháborút veszített el a magyaroknak: az elsőt, majd a másodikat is! Olasz hadifogságba esvén a 13. isonzói csatában mint rohamgéppuskás szakaszvezető, Erdély egy részének visszacsatolása után ráduplázott magyar katonai hősiességére. Orvosban ritkán láttam ennyire gyűlölni beteget, mint dr. Pokróc. Többek
között ezért is mondhatom bátran, hogy bizonyos jótékony hatással volt rám az élet.
Dehát nem csoda. Édesapám már Észak-Erdély visszacsatolása után két héttel csendőri
felügyelet alatt állott – egyetlen mondatáért: „Nem ezeket a magyarokat vártuk!”.

48

tiszatáj

Bizony igaz, amit egy meglehetősen okos embertől hallottam: „Néha egyedül is sokan
vagyunk!”
– Műveinek egyik motívuma a magányosság. Az élet találkozik az irodalommal?
– Alighanem minden írásműről elmondható: a formálódása idején, megírásakor (és
néha bizony sorsában is!), hogy maga a magányosság szorult helyzete és egyfajta fényűzése. Tartok tőle, hogy erről az eleddigiek után vaskos tanulmányt – könyvet lehetne
írnom. De minek? Valamely gyümölcsfa gyökereire a termése utal – az hirdeti világgá.
De ne túlozzak! A magány, amit valamely írásmű elkészülte igényel, nem feltétlenül
elszigetelődés a világtól. Mindenesetre egyfajta folyamatos külső és belső csend, amiben megszülethet, beérhet, papírra kerülhet, ha így jobban tetszik. Németh László
(mutatis mutandis!) az egyfolytában társaságban magát illegető „lángelmét” is figyelmezteti a veszélyre: az írónak nem öntetszelgően szónokolnia kell, hanem elmélyült
magányban körmölnie! A kérdés második részét – engedelemmel – nem egészen értem. Az élet találkozik az irodalommal?! Az élet megy a maga útján, nemigen törődik
az effajta öngyötrő, önemésztődések produktumaival; olykor még az igazán remekművekkel sem. Esetleg később; későn és tél-túl módon; fontosabb, hogy az irodalom
találkozzék az élettel, vagy legalábbis az irodalom mindenkor az élet érverésén tartsa
szépen-okosan-merészen fogalmazó ujjait. Szerencsés és ritka esetben az irodalomnak
is lehet némely hatása az életre, de inkább neki kell szemfülességét izzó lelkével, igazmondásával és a kedveskedvetlen kollégákat „lefőző” formaművészetével egyesítenie az
igazság, a tragikum és a még fellelhető emberi szép megmutatásában. No, de talán elég
is a szónoklatból! Én úgy próbáltam megszerkeszteni az életemben az írást, hogy először is: kizárólag írógépbe írtam; hozzászoktattam magam ahhoz, hogy valamely szerkesztőség legnagyobb zsibvására közepette is kikapcsoljam magam evilágból; szigorúan
sikerült elérnem, hogy a nap és éj bármelyik szakában írhassak, írni tudjak (már
amennyire tudok: sietség és restség nélkül), ráadásul teljesen függetlenül attól, hogy mi
lesz majd az írás további sorsa. (Van olyan novellám, amit valami húsz év után fejeztem be!) Mindezt azonban és mindig csakis benső békém meglétének esetén, illetve éppen annak helyreállítása érdekében egyfajta gyógymódnak is használtam. Átmenetileg
abbahagyni valamely írást, illetve nem elsietni, siettetni valamely mű (elkapkodott) befejezését: – nem „barbár” dolog! És nem győzöm ugyanakkor hangsúlyozni: átmenetileg abbahagyni valamely mű befejezését, illetve folytatni csakis akkor szabad, ha éppen
remekül megy a szöveg (csak akkor lesz kedvünk folytatni!). Minden ember magányra
születik – illetve élete végéig minden bizonnyal magányossá lesz; már úgy értem: legbelül, ahová tulajdonképpen még mi magunk sem látunk be. Ám ne feledjük, hogy
a magány legalább annyira a lelkünk maga, minden kudarcban-bajban-sértődöttségben,
mint amikor – nagy ritkán! – valamint az oly tünékeny győzelmek italából villanásnyira megittasulunk. Én azt is leírtam, hogy amikor Kőszegremetén édesanyám – még
óvodás sem voltam! – magamra hagyott a vegyesboltban egy rizskásás zsákon: a világot
éreztem elveszni! Talán akkor? – egy életre megtanultam, hogy számtalan helyen rendezzem be magam számára az önkéntes magányt (az írás számára, természetesen) –
anélkül, hogy a világ és közvetlen környezetem lüktető életéből-ritmusából kizártam
volna magam. Számomra az írás egyszerre volt gyógyír szinte mindenre és természetesen unaloműző is. Végtére is: egyszer utánanéztem – valami 1200 oldalnyi novellám jelent meg (csak a novellákat számítva és nem például a tárcákat is) könyv alakban. És:
ma is vállalom valamennyi szerzőségét. Könnyű nekem: ugyanis le sem tagadhatom

1998. augusztus

49

őket, nevem alatt látták meg a napvilágot! Aki a magányt okosan tudja a javára fordítani, annak nincs sok baja az unalommal!
– A férfi–nő kapcsolat konfliktusainak motívumait talán Strindbergtől, Karinthy Frigyestől is örökölte?
– Sajnálom (ne udvariaskodj alakoskodva, Zoltán! – figyelmeztetem saját magam),
egyáltalán nem, hiszen még Karinthy Frigyest is csak nagyon későre és hézagosan olvastam. Semmiféle rokonságot nem érzek egyikőjükkel sem. Dehát nem csupán ők;
szinte minden író a maga is termelte szerelmi csalódásokat-örömöket úgy énekelte
meg, keseregte-panaszolja világgá: éppoly hiábavalón és teljes részvétlenség mellett,
mint Achilleusz Thétisznek, istennő anyjának a borszínű tenger partján, amikor elveszik tőle Brízéiszt! Ez már így volt-van-lesz (rosszul?), amióta többnyire csalódott
szerelemben ég a világ! Erről szól a világirodalom! Minden ember érezheti úgy – joggal! –, hogy egyedül ő örökölte a világ minden fájdalmát. Mert így igaz!
– Kosztolányit az anyanyelv atyamesterének tartja. Netán elődnek, példaképnek is tekinti?
– Példaképnek mindenképpen, elődömnek semmiképp! (Uram, nem vagyok méltó!)
Még legmerészebb elbizakodottságom pillanataiban sem! (Mindenkinek vannak ilyen
pillanatai – szerintem; ám lehet, hogy effélét is csak elbizakodottan állíthatok. Mindenesetre Anyanyelvünk atyamestere című vallomásom elmondja.) Keserű tejről érik a dió –
ez egyik novellám címe; ha nem csalódom, ebben az írásban vallom be, hogy a józsefházi papírhéjú nagydiófánk megfigyelő állását én már A fára mászó báró (Italo Calvino)
című nagyhatású európai novella előtt legalább húsz évvel „megvalósítottam”. Nyárikonyhánk fölé fészket építettem oda magamnak, afféle rejtekhelyet, senki sem látott,
én mindent láttam és hallottam. De nem is ez a lényeg. Hanem az, hogy ebben az írásomban fogalmaztam meg az egyik alcímében: Gyertek le a diófáról – a második világháború végén világgá röpített felhívásomat – miután tudom-tudtam, hogy a második
világháború után többen vagyunk megmaradtak, de mintha kevesebben az okosak! Az
a kevéske össz-ész többfelé oszlik?! Nem vigyázunk – következésképp – jól a világra?
Legalábbis nem mindnyájan és valóban nem okosan. Egy darabig fiúk vagyunk, aztán
elmegyünk égbekiáltónak? Annyi bátorságot azonban, gondolom, vehetnék magamnak, hogy leírjak egy olyan gondolatsort, amit nyilván sokkal szellemesebben, leírhatott volna Kosztolányi Dezső is. (Címe: Szamarak nadrágban) „Majdnem vesztemre,
vagy inkább okulásomra? ausztrál kollégám, a nyájösztöndíjas, akiről kiderült, hogy
voltaképpen nemzetközi jogot hallgat, de a büntetőjog is érdekli, elcipelt egy izgalmasnak ígérkező bírósági tárgyalásra. Egy köztiszteletben álló módos, felelős beosztású,
vadászszenvedélyéről híres fölött ítélkeztek. (Mondják, hogy okos könyvet írt a vadon
élő állatok szépségéről; még sem sikerült megszereznem.) Duplacsövű vadászpuskájának mindkét, egyidejű lövésével halálra sebezte gyönyörű, fiatal feleségét, akit különben rajongva szeretett. Családi háromszög esete kizárva. A főtárgyalásig tettének oka
ismeretlen volt. A tárgyalóterem zsúfolásig megtelt. Úgy festett a dolog, hogy a jó
megjelenésű, negyvenes vádlott csak az egyetlen fiúgyermekük szórakoztatására tartott
szamara is hamarosan csíkosba öltözik. (Helyi szokás.) Alapos gyanú alapján vették
őrizetbe. Ő maga is bevallotta, hogy bűnös, csupán tettének oka volt ismeretlen – önmaga előtt is. A vádlott az utolsó szó jogán, egyszer csak azt kérdezte: – „A trónörökösöket is lelövik, ugye? Lőjék le, mert én már belezavarodtam a trófeáim számontartásába. Mellesleg sohasem fogom utolérni Ferenc Ferdinánd osztrák–magyar trónörö-

50

tiszatáj

kös hatezernyi lelőtt szarvasát. Akkor meg minek. Holló a hollónak. A hiéna nem
eszik keselyűt! Nem a fenét. Mindenevők vagyunk. Én ezennel ünnepélyesen kijelentem, hogy egyetlen állatot sem fogok ezentúl bántani. De igenis lelövöm, irgalmatlanul
lelövöm: az apácamajmokat, a vörösmajmokat, a huszármajmokat, a lúdtalpúakat,
a tyúkszemeseket, a szamárfülűeket, a farkastorkúakat, a tyúkmellűeket, a kacsacsőrű
emlősöket, az oroszlánszívűeket, a kacsázókat, a tehénszeműeket, a sárkányrepülőket,
a sárkányfogveteményeket, az apaállatokat, a krokodilkönnyeket hullatókat, az öszvértermészetűeket, a vizslatekintetűeket, a hangyaszorgalmúakat, a felszarvazottakat,
a medvemozgásúakat, a kutyahűségűeket, a falubikáit, a struccpolitikusokat, a hárpiákat, a birkatürelműeket, az éjjeli pilléket, a pókhasúakat, a sasszeműeket, a lajhársebességűeket, a hörcsöggondosakat, a részegdisznókat, a hiúzszeműeket, az éjjeli baglyokat,
a nyúlszívűeket, a farkasvakságúakat, a lófogúakat, a házisárkányokat, a kakaskodókat,
a kaméleonokat, a borjúszájú inget viselőket, a disznófejű nagyurakat, a nyúlcipősöket, a kecskeszakállúakat, a halálszemes pillangókat, az őzikeszelídeket, a jaguárgépkocsiban ülőket, a musztánggépkocsikat vásárlókat, az őzlábúakat, a fennhéjázókat,
a karcsú lórikat, a tyúkeszűeket, a kakukkfiókákat, a békaseggűeket, a lábasfejűeket,
az őszapókat, a piaci legyeket, a cápafogakkal vigyorgókat, a hableányokat, a hattyúdalukat zengőket, az ostoba libákat, a hernyózöldeket, a kilóg a lólábúakat, a kacagó
hiénákat, a nevető indiai ludakat, a kacagó gerléket, a röhögő békákat, az ausztráliai
rongyhalakat, a verébszürkéket, a csizmás kandúrokat, az iszósgödényeket, az imádkozó sáskákat, az egérutat nyerőket, az embernek emberfarkasait, a majomparádékat,
a veszett kutyákat, az őrült kakadukat, a csókolózó galambokat, az áspis kígyókat,
a pápaszemes kígyókat, isten báránykáit, a faltörő kosokat, a bűnbakokat. Írót tolláról, madarat barátjáról. (A tárgyalóteremben az abszolút Kelvin-fok lehetett immár
a hőmérséklet.) – Mert – folytatta a vádlott – ő már rájött tettének okára. Felesége
nyuszifogú volt! Tessék utánanézni. Ne lett volna nyuszifogú! Szerette, ha így becézte.
A közvádló nyuszifülű. Az esküdtek mind rókalelkűek. A hallgatóság is. A védője
nyúlszájú. A bíró farkasnyakú. Az esküdtek viszont mind-mind rókalelkűek! De ezt
már mondta! Kéri a távcsöves puskáját! – Ennyit akart mondani.”
– Van olyan műve – mint például a Szeptember végén percről percre – esszé?, vallomás?, novella? –, amelyben a szöveg költői elmélkedéssé változik. Ebben is alapvetően lírai
alkata nyilatkozik meg?
– Őszinte leszek: nem tudom, sőt: fogalmam sincs. Szerencsére az efféle tűnődések
nem is érdekelnek igazán. Így éreztem, így írtam. Erre kötelezett egyébként a valósághű valóság is, ami mindig mélyen meghat, sőt olykor egyenesen elérzékenyít. Írom
tehát, ahogy érzem, látom, befogadom – és megkísérlem minél hűebben visszaadni –
hátha megbocsát neki, mármint a szövegemnek, maga a valóság! Ami ezerszer szebb,
több, rejtőzködőbb, kitárulkozóbb: mert és hiába: mert nem sikerül utánoznunk, mivel gyönyörű-ronda-mellbevágó-elringató-okos-örökragyogású titkaival ijesztő édesanyánk ő! Akik elhitetik önmagukkal, hogy ők lírai alkat, de nem minősítek senkit.
Van nekem amúgy is épp elég bajom. Nem beszélve minden beindult írásom befejezéséről (elég a közepét megírni?), nem beszélve a csak ezután következő aggályoskodásról – dehát hol van manapság már a horatiusi kilenc évig érlelő = pihentető a megjelentetés előtt?! Együtt, versenyt rohanunk a világ szétziláltságával, mondjam: zűrzavarával; fittyet hányunk maholnap minden szabálynak, még szerencse, ha olykor
maga a kívül-belül borzas szerző érteni véli mindenki mástól különbözni akaró és persze a szerzőre önmagára sem hasonlító szövegét.

1998. augusztus

51

– Néhány kötetének címe (Mélyrepülés, Mélységmámor, A földig már lépésben) egyfajta repülésélményre utal, vagy csupán a távlat szimbolikáját olvashatjuk ki ezekből a művekből?
– Remélem, hogy nem csupán „a távlat szimbolikáját”. A mélyrepülés a válságot
jelzi, nem is valami eredetien; a mélységmámor közismerten a búvárokat fenyegető veszélyre utal. A földig már lépésben a zuhanás fékezett „végállomása”: emlékszem, egy
rövidebb írásomban leírtam a kőszegremetei magányomban megfigyelt apróságot, miszerint az esőcseppek valamely fa levelére érvén – onnan már „lépésben” teszik meg az
utat a földig. Jelen esetben a szülőföldig – így hát valamiféle „rejtett” szimbolikája van,
hogy egyik regényem címéül választotta a leányom. Így bíztam e címre valami négyszáz oldalnyi szöveget. Szerintem nem rossz az, hogy valamely sűrűbb szöveget féligmeddig rejtjeles cím hordoz a vállán.
– Műveiben több soron találkozhatunk montázsszerűen alkalmazott epigrammatikus
gondolatokkal, aforizmákkal; az aforisztikus gondolkodás pedig filozofáló hajlamra utal.
A filozofikus gondolkodás közel áll Panek Zoltánhoz?
– Aligha: nem. Én egyszerűen úgy írok, ahogyan gondolkodom. Azaz szerintem –
meglehet, olykor-gyakran bonyolultan –, de igyekszem világosan, érthetően, fokozott
nyelvi gonddal megformálni a mondandómat. El a mondat szintjétől, a nagyobb egységekig. Az, hogy nem volnék bizonyos fokig és értelemben „bonyolult”, az persze
nem állítható. Többnyire nem vagyok úgynevezett könnyű olvasmány. De mielőtt
zavaromban a kérdéstől agyonbonyolítanám a dolgot, inkább fordulok egyik kedves
bírálómhoz, egy szövegrészét idézem: „Mert Panek Zoltán voltaképpen nem regényt
vagy novellát épít dühös és pontos türelemmel, hanem mondatot. Mindig mondatot,
csakis mondatot. Vagyis: prózát?” Az eredeti (valódi) próza a hömpöly (minden egyéb
azért még lehet igaz, sőt igazi). „Ezért tanúsít figyelmet minden iránt, ami leírható,
úgy, hogy semmi, egyetlen kötőszó se legyen elmozdítható a helyéről; s ezért követeli
azt a figyelmet és fegyelmet, amelyet ritkán s igencsak drága áron kaphat meg egy leírhatatlan jelenség-pályákon keringő galaxisban. Hitvallók tanújaként és hitváltók kortársaként Panek a mondatban hisz, az értelmes nyelvi építmény erejében és tartósságában, abban tehát, hogy a nyelv túlélheti a meghasonlásukat közlők és közléshiánnyal
küszködők légszomját, elfelejtetten is megmaradhat. Ambíciója csak látszólag szerény,
amikor kimondottan megvallja, hogy nem érez magában sem váteszi, sem néptanítói
elhivatottságot.” (Szilágyi Júlia) Írásaimból olvassanak ki bármit, de ne magyarázzanak
bele semmit! Ettől ugyan nem javul a közérzetem, a magánérzetem viszont nagyon!
Amint egyik versemben megírtam: „Sebeket kapni szeretek / össze ezek tartanak végül /, tetőtől, talpig / egyetlen forradás!” Az pedig, hogy a filozofikus gondolkodás
közel áll-e hozzám vagy sem, nem tudom. Nem foglalkoztat. A filozófia mint olyan –
távol áll tőlem, talán az egy Szókratészt kivéve (Michel de Montaigne-ről novellát és
esszét is írtam). Mondhatnám úgy is, hogy egyenesen undorodom a hetet-havat összehordó, vég nélkül fecsegő, többnyire zagyva szövegelőktől; szerintem elég sok bajt
okoznak a világon! Különösen az ún. önjelölt „filozófusoktól”, akik elvégzik az egyetem filozófiai szakát, majd még „jelentősebb” fecsegő-kötetek megírása előtt önmagukat máris „filozófusokként” jelentik be. Ismerek egy ilyen alakot! Aki elfelejti, hogy
csak a filozófia középiskolai oktatására szerzett diplomát, de nem az önkényesen használt rangra is! Kezdte azzal, hogy lekésvén az „igazi” marxizmus-leninizmus korszakot, már csak arról cikkezett egy ideig, hogy milyen nagyszerű filozófus volt Marx

52

tiszatáj

Károly fiatalkori műveiben. Aztán az Engels Frigyessel közösen fogalmazott nagyszerű gondolatuk: „A szerelemben mutatkozik meg a leginkább, mennyire vált emberivé az ember természetes magatartása.” Nohiszen. Károly ölelte, Frigyes fedezte a cseléddel való szerelmét. Tessék nekem békét hagyni! különösen, hogy a végre könyv
alakban is megjelent filozófusunk támogatója a milliós támogatás kapcsán kikezdőket
azzal hessegette el a „filozófusunk” közeléből, hogy a könyvet máris „számtalan
nyelvre lefordították”! Tessék nekem békét hagyni. Amennyiben filozofáló hajlamot
fedeznék fel magamban, azonnal intézkedni fogok! Addig viszont undorodom. Amikor idáig jutottam jogos-jogtalan mérgelődésemben, eszembe jutottak az én „támogatóim”: kritikusaim-méltatóim-elmarasztalóim eddigi pályám folyamán. Kós Károly
szerint (tőle tanultam egy beszélgetésünk alkalmával) az írónak illendő mindenkor,
méghozzá saját kézírásával, minden kritikusának megköszönni a róla írott méltatást és
kritikát! Nos, én e tekintetben alapos hátralékot halmoztam fel az idők folyamán. El is
határoztam nyomban, hogy nekilátok az utólagos törlesztésnek – ennek az interjúnak
a keretében. A dolog haladt-maradt, de aztán egy éjszaka arra riadtam fel, hogy ez
a hátralékom noszogat immár le is róni, legalább a nevük felsorolásával. Íme, ahogyan
hajnalig eszembe jutottak; nyilván néhányra már nem emlékszem, illetve nem jutott el
hozzám írásuk, ezért elnézést kérek! (Vegyesen vannak erdélyiek és magyarországiak,
de hiányoznak a románok és néhány – ritka! – külhoni.) A lista 1997. július 17-én éjszaka készült. Tehát: Szakolczay Lajos, Szávai János, Baránszky-Jób László, Kabdebó
Lóránt, Ágh István, Taxner-Tóth Ernő, Berkes Erzsébet, Szentmihályi Szabó Péter,
Széles Klára, Erki Edit, Kolozsvári Papp László, Ördögh Szilveszter, Nagy Sz. Péter,
Reményi József Tamás, Pósa Zoltán, Rónay László, Cs. Gyímesi Éva, Bogdán László,
Romulus Vulpescu, Majtényi Erik, Páskándi Géza, Köteles Pál, Kocsir Mária, Szász
János, Gálfalvi Zsolt, Csiki László, Lászlóffy Aladár, Mózes Attila, Vásárhelyi Géza,
Láng Gusztáv, Mester Zsolt, Szilágyi Júlia, Nagy Pál, Gyöngyösi Gábor, Antal Péter,
Kántor Lajos, Marosi Péter, Szőcs István, Bálint Tibor, Dénes István, Bán Magda, Tamás Gáspár Miklós, Rácz Győző, Mikó Ervin, Krilek Sándor, K. Török Ildikó, Hajdú
Győző, Éltető József, Király László, Bretter György, Szirák József, Hanák Tibor,
Székelyhidi Ágoston, Szávai Géza, Dobos Mariann, Robotos Imre, Kuti Márta, Baróti
Pál, Görömbei András, K. Jakab Antal, Szilágyi Domokos, Méliusz József, Bajor Andor, Monoszlóy M. Dezső, stb. Ezen méltatóim közül mindössze hárman-négyen írtak
rólam elmarasztaló bírálatot – nyilván nem fedem fel, kik voltak ők; hiszen velük
szemben a felsoroltak közül legalább tízen több alkalommal is megtisztelő figyelmükre méltatták valamely munkámat. Megkésett köszönet valamennyiüknek! Mindig
hangoztattam, hogy műveimről írjanak bármit, de ne olvassanak ki belőlük kényükkedvük szerint akármit! És igen: a legtöbb filozófusról elmondható: „Ha hallgattál
volna, filozófus maradtál volna.”
– Novelláiban a történet egyre inkább háttérbe szorul, jelképessé válik, és ez az olvasót
időnként erős szellemi erőfeszítésre készteti. Tudatos alkotói szándék sugallja ezt az írói
módszert?
– Erre, akárhogyan forgatom a kérdést, nem tudok eligazítóan, illetve megnyugtatóan válaszolni. Írása, novellája válogatja. Az ilyesmi nem tudományos elhatározás és
kidolgozott előre-módszer kérdése; legalábbis az én esetemben. Az, hogy valamely író
időnként vagy állandóan, gyakorta erős szellemi erőfeszítésre készteti olvasóit, – részben az írón, de a sohasem egységes szellemi szintű olvasón is múlik. Az írók – talán

1998. augusztus

53

szerencséjükre, illetve bizonyos értelemben sajnálatukra is ! – nem látják, mikor valamely olvasójuk unottan teszi félre művüket, illetve, ha valaki jóleső örömmel újraolvassa! Olykor kozmikus tér és idő választja el olvasóitól az írót. És ez ellen nincs mit
tenni. Hányan értik, hányan és miért kedvelik meg valamely szerzőt, kilencvenkilenc
esetben sohasem tudja meg az illető íróművész úr; ír és beszél a vakvilágba, lehet, hogy
a könnyebben emészthető műveknek tömegesebb a közönsége; ám az is előfordulhat,
hogy egy-két gondolatára, telitalálatára, hangulatára a jobb szerzők is emlékeznek valahányan. Szerintem az írónak meg kell becsülnie az egyetlen olvasóját is; és tegyük fel
a szinte abszurdot: túlél egyetlen mondatom, talán már nem éltem hiába! És persze,
vannak olyan olvasók is, akik az írás szerzőjéhez hasonlóan egyáltalán nem értik a kezükbe kerülő könyvet, ám mégis szakértően beszélnek róla. Ez sem semmi, ahogy manapság mondják. Hiszen végeredményben: minek van igazán értelme egyáltalán?!
– Az antik szerzők iránti rokonszenve is ébresztgeti az életszeretet filozófiáját?
– Kétségtelenül! Például ki ne szeretne bele Lukianoszba? A könyvek csakhamar
maguk alá fogják temetni a világot, az emberiséget, könyvtonnák iszonyú súlya alatt
roskadozik a Földgolyó. Már szerencsére nem kell, mert nem is lehet elolvasni őket;
sem idő, sem alkalom, sem türelem, és a mindenre gőgösen legyintő közöny kizárja
a könyvekkel a hajdani lelki-szerelmi, szellemi-gondolati viszonyt, de legalább a barátságot, a megismerkedés utáni tartósabb emlékezést – rohanunk, szinte iszonyodva,
a mindent elárasztó betűtenger elől, a képek, képsorok-filmek iszonyatos üldözésétől,
amelyek ízekre szedik a belső, természetgyógyító lelki egyensúlyt, naponta szétzilálásunk alig tud az új napon megújulni. Senki sem tudja, még csak nem is sejti, mi lesz
ennek a vége. Vigyázz, ha jön a holnap! Szeretjük az életet, egyre makacsabb szerelemmel, de az élet már nemigen hajlandó viszontszeretni minket.
– Baránszky-Jób László írta 1970-ben egyik Panek-műről szóló kritikájában: „A regény
írója, mint a modern regény képviselőinek többsége, nem hisz többé a műfajban.” Milyen
műfajban hisz akkor? Egyáltalán: Miben hisz Panek Zoltán?
– Arra a kérdésre, hogy miben hiszek, egyetlen rövid mondattal válaszolni tudok:
A végtelen: önmagába visszatérő egyenes vonal. A világot ugyanis szerintem megváltani
nem lehet, de azért mindenki tesz valamit a megváltás ellen. Talán ezért hazudik szinte
mindenki annyit, amennyi a másikba belefér: a többivel ugyanis nincs mit kezdenie!
És ezért hordunk szinte valamennyien láthatatlan fejkakukkot. Hogy ez mi légyen,
máris mondom: Ha egy gondolat bemegy a fejbe, az onnan többé ki nem jő. Hacsak
azért nem, hogy megmutassa magát. Baránszky-Jób László nem csupán értő és átvilágító kritikusom volt, hanem atyai jó barátom is. Máig büszke vagyok rá, hogy gyűjteményes kritikai kötetében öt erdélyi íróról írt egy-egy hosszabb tanulmányt: Szilágyi
Domokosról, Szilágyi Istvánról, Szabó Gyuláról, Benkő Samuról és rólam. „Hiába,
hogyha elhiszem / és ha mégsem, hát hiába. / Egyedül a feledés elegenciája / mentheti
költészetbe a látszatot”: így fejeztem be egy vallomásos versemet. Ugyanabból a ciklusból: „A csillagok is férgek, és mi is csillagok.” Emberi sors, de legyek szerényebb:
emberi sor: Minden voltam, leszek Semmi.

Budapest, 1997. október 8.

Erdélyi Erzsébet - Nobel Iván

54

tiszatáj

GAUGUIN : D’où venons-nous ? Que sommes-nous ? Où allons-nous ?

BORBÁNDI GYULA

A nyugati magyarság a századfordulón
Századvégi mérleget készíteni talán még egy kicsit korai, hiszen még van előttünk
másfél esztendő és közben történhetnek események, amelyek módosíthatják a nyugati
magyarok állapotáról rajzolt képet. Arra azonban már megérett az idő, hogy a kezdő
lépéseket az elmúlt évtizedek változásainak felmérésére és amolyan pillanatkép elemeinek összerakására megtegyük.
Ha visszatekintünk az elmúlt néhány évtizedre, annyit már első szemrevételezésnél
megfigyelhetünk, hogy a nyugati diaszpórákban élő magyarok száma állandóan fogy.
A történelem különös kegyének tudhatjuk be, hogy az országtól vagy a Kárpát-medencétől távol élni kénytelen magyarok mind kevesebben lesznek, annak jeleként,
hogy csökkentek az okok, amelyek magyarokat arra kényszeríthetnek, hogy hazájukat elhagyják és idegenben keressenek új lakhelyet, otthont, élet- és munkalehetőséget;
elsősorban azonban olyan viszonyokat, amelyek nem akadályozzák az egyéni és közösségi szabadságot, a jövőről történő egyéni és felelősségteljes döntést.
Magyarország 1989–90-től újból független és önálló állam, a nép ismét önnön gazdája és olyan politikai berendezkedéssel rendelkezik, amely lehetővé teszi a többségi
akarat akadálytalan érvényesülését. Ezzel a többségi akarattal lehet nem egyetérteni,
helyességében és bölcsességében kételkedni, visszásságaira és buktatóira rámutatni, veszélyeit előre látni, károsnak és ártalmasnak tekinteni, de mint demokratikus akaratmegnyilvánulást tudomásul kell venni, legitimitását el kell ismerni, ami nem zárja ki,
hogy a megváltoztatására irányuló törekvés ugyancsak legitimnek minősüljön, vagyis
demokratikus és törvényes módszerekkel új többséget és új közakarat kialakulását
kezdeményezni lehessen.
Az új magyar állam megteremtését oly sok szabad és független szellem élete legfőbb
céljainak tekintette, és némelyek létrejöttéért még üldöztetést, börtönt, sőt halált is
vállaltak. Ebből az országból elmenekülni már nem kell. Természetesen lehetnek még,
és lesznek még olyanok, akik életük új teréül és képességeik szabad kifejtése színhelyéül
hazájuk helyébe idegen országot választanak. A majdani közös Európában élve, a szabad lakhely- és munkahelyválasztás jogához folyamodva akár rövidebb, akár hosszabb
időre külföldre távoznak, de a demokratikus Magyarország aligha fogja polgárait távozásra kényszeríteni vagy ösztönözni. A nyugati magyar diaszpórák tehát, mondhat-

1998. augusztus

55

nánk, hála Istennek, nem fognak kapni a hazából, vagy akár a vele szomszédos országokból említésre méltó utánpótlást.
Ez egyfelől örvendetes jelenség, másfelől azzal a következménnyel jár, hogy a nyugati magyarok száma állandóan csökken, az elkerülhetetlen asszimiláció következtében a diaszpórák gyengévé válnak és az együvé tartozás erői elernyednek. Aminek sajnálatos kísérőjelensége, hogy gyérülnek azok a források is, amelyek a hazai, de még
inkább a kisebbségi sorsban élő és a segítségre rászoruló magyarok támogatását lehetővé teszik.
Megfigyelhető, hogy az együttérzés és közösségvállalás erénye a dolgok természeténél és az emberi gyarlóságnál fogva jóval gyengébb azoknál, akik már külföldön születtek, őseik származási helyével közvetlen kapcsolatuk nincs, a Kárpát-medencei tájakról és emberekről személyes élmények híján csak közvetve szereztek tudomást, magatartásuk és viselkedésük már idegenben alakult ki, érzelmeikkel inkább az ő születési
helyükhöz kötődnek, csak másodsorban szüleik hazájához. Nem szabad tehát azon
csodálkoznunk, hogy a hazai és kisebbségi sorban élő magyarok iránt megnyilvánuló –
főleg anyagi – segítőkészség olyan arányban csökken, amilyen arányban a nyugati magyarok fogynak és a többséget már a, nagyrészt külföldön született, második vagy
harmadik nemzedék alkotja. Ez persze nem érvényes mindenkire, hiszen szép számmal akadnak ellenpéldák, de az idő múlásával mind erősebb lesz az imént érintett fejlődési irány.
Hogy ma hányan élnek magyarok nyugati tömbökben és kisebb csoportokban, arról eltérő adatokat találunk a különféle felmérésekben és közlésekben. Kellő statisztikai adatok hiányában csak becslésekre vagyunk utalva. Ennek megbízhatóságát illetően fontos szempont, hogy mely kutató kit tekint magyarnak. Hol kezdődik és hol
végződik a magyarként való minősítés? Van, aki – mint legutóbb a „Magyarország
2000” nevű budapesti tanácskozás egy nyugati résztvevője – kétmillióra becsülte a nyugati diaszpórákban élő magyarok számát. Vannak, akik az egymilliót tekintik reális
számnak. Minden attól függ, hogy a számítás mire alapozódik. Arra-e, hogy valaki hol
született, kérdezés esetén minek vallotta magát, mi az anyanyelve, családi körben
milyen nyelven beszél, milyen etnikai csoporthoz kötődik?
E tekintetben csak kevés fogódzót nyújtanak a bevándorlási és letelepedési statisztikák, hiszen ezek a nyilvántartások nem a nemzetiség után, hanem az után az ország
után érdeklődnek, ahonnan a bevándorló, a menekült vagy a letelepedő érkezett. Ilyen
összeállításokban az erdélyi, felvidéki, délvidéki, kárpátaljai magyarok románokként,
szlovákokként, szerbekként, horvátokként vagy ukránokként szerepelnek. Sok félreértésre adnak okot az Egyesült Államokban nyilvánosságra hozott népszámlálási adatok, amelyek arra a kérdésre adnak választ, hogy a megkérdezettek ősei között milyen
nemzetiségűek voltak. 1990-ben egymillió hatszázezer amerikai állampolgár közölte,
hogy elődei között magyar is volt. Viszont arra a kérdésre, hogy a megkérdezettek családjában milyen nyelven beszélnek rendszeresen, a valamivel több mint másfél millióból csak 150 ezer, tehát 9 és fél százalék mondta azt, hogy magyarul.
A másfél millió amerikai magyar túlzás és a családban magyarul beszélő 150 ezer
jóval kevesebb, mint a magyarnak tekinthetők száma. Dávid Zoltán, az 1996-ban elhunyt kiváló demográfus 800 ezerre becsülte az amerikai magyarok számát. Böjtös
László, Clevelandben élő magyar közéleti vezető, 650 ezerről tud, és a Magyarok
IV. Világkongresszusára kiadott tájékoztató füzetben is 650 ezer szerepel. Más kimutatásokban 700–750 ezerre rúg a becslés. Ha ehhez hozzávesszük a Nyugat-Európában és

56

tiszatáj

a világ egyéb országaiban élő magyarok számát, akkor minden túlzás nélkül beszélhetünk egymillió nyugati magyarról.
Ezek életében az 1989–90-es magyarországi rendszerváltozás, kiegészülve az ország
függetlenségének és önállóságának visszanyerésével, majd olyan fontosságú volt, mint
a magyarországi lakosság körében. A Nyugaton élő magyarokban mindig erős volt a hazai rokonaikkal, barátaikkal, ismerőseikkel, honfitársaikkal való sorsközösség tudata,
a szülőföld szeretete, a magyar nyelvhez való ragaszkodás, a magyar hagyományok és
kultúra ápolásának igénye és ezért érzékenyen reagáltak mindenre, ami a hazában és
a Kárpát-medencében történt. A megszállók távozása, valamint a demokrácia győzelme
ugyanolyan eufórikus örömöt és lelkesedést váltott ki belőlük, mint az ország lakóiból. A többi között azért is, mert ismét akadálytalanul látogathatták meg szülőföldjük
vagy szüleik szülőföldjének városait és tájait, visszatérhettek az elhagyni kényszerült
hazába, újból szembesülhettek az ország és a nép mindennapos életével, gondjaival és
problémáival. Voltak, akik úgy érezték, hogy ehhez a nemzeti sikerhez egy kevéssel
ők is hozzájárultak, amennyiben a bizakodást és a szabadulás reményét ébren tartották, a világról adott híradásaikkal annak tudatát növelték, hogy egyetlen zsarnokság
sem tarthat örökké, az önkény uralma és az elnyomók ideje nem korlátlan, előbb vagy
utóbb lehullanak a magyarokat a magyaroktól elválasztó falak.
A szabadság és a demokrácia kivívásában a nyugati magyarok közvetlenül nem vettek részt. Közvetve is csak úgy, hogy lakóhelyeiken, az őket befogadó országokban
azokat a politikai erőket és irányzatokat támogatták, amelyek céljuknak és feladatuknak tekintették a többi között azt, hogy az európai kontinens két részre szakadottságának megszüntetésén fáradozzanak, a földrész egységének újbóli megteremtésére törekedjenek, a Nyugaton bevált demokratikus berendezkedés kiterjesztésén munkálkodjanak. E szándék megvalósítását siker koronázta. A szabadság eszméjén nevelkedett, vagy a szabadság eszméjét magukévá tett emigránsok az ország felszabadulását kitörő örömmel fogadták és az új demokratikus rend támogatását legfőbb teendőik közé
sorolták.
Ezzel kapcsolatban két dolgot érdemes megemlíteni. Az egyik az, hogy a magyar
emigránsok a szabadság és függetlenség bekövetkeztét kezdetben a nyugati demokráciák és a kommunista diktatúrák közötti összecsapás kimenetele eredményeként képzelték el, és abban a feltételezésben éltek, hogy a változás nemcsak az önkényuralmi
rendszer teljes lebontásával, hanem képviselőinek és haszonélvezőinek félreállásával
történik meg. A nyolcvanas évek közepétől, főleg Gorbacsov uralomra kerülése után
végleg nyilvánvalóvá lett, hogy a nyugati hatalmak nem törekszenek nyílt konfrontációra, hanem békés úton kívánják a demokrácia térnyerését és a megszállt országok
önállósodását elérni.
A megegyezéses hatalomváltás gyakorlatilag úgy folyt le, hogy a Szovjetuniónak
elkötelezett és diktatórikusan kormányzó politikai vezetőség tárgyalásos úton adta át
a hatalmat az ellenzéki és demokrata erőknek. Ez azzal a következménnyel járt, hogy
a régi rendszernek a fordulattal és hatalomváltással egyetértő képviselőit az új rendnek
el kellett fogadnia, velük együttműködnie és közvetlenül vagy közvetve a hatalom részesévé kellett lennie. Ez önmagában nem okozott volna nehézséget, hiszen a demokrácia eszméjének lényeges eleme az embereknek a változáshoz való joga, valamint ennek mások által való tudomásulvéte és méltánylása. Magyarországon is kiderült, hogy
szép számmal voltak a korábbi politikai elitben is a demokratikus gondolkodásra hajló

1998. augusztus

57

férfiak és nők, akik nem haboztak a szabadság, a függetlenség és az önállóság ügye
mellé állni, amikor eljött e nemes célok megvalósításának az alkalma és lehetősége.
Nehezebb és körülményesebb volt azonban az emigránsoknak – vagy a volt emigránsoknak – olyan helyzeteket tudomásul venniük, vagy azokkal megbarátkozniok,
amikor a régi rendszer emberei gondolkodásuk, világnézetük, beállítottságuk korábbi
viselkedésük gyökeres megváltoztatása nélkül, merőben önmagukat átmentendő álltak
a nekik eszmeileg idegen új rendszer mellé, olykor nem is ügyelve arra, hogy változatlanul vallott elveiket, politikai vagy emberi kapcsolataikat, a régi rendszer iránti nosztalgiájukat és kötöttségeiket legalábbis leplezzék.
A volt kommunisták demokráciához való csatlakozásának őszinteségét gyengítették az olyan esetek, amikor némelyek úgy hajtották végre az átállást, hogy önbírálatokat nem végeztek, vétkeket nem bántak meg, még csak tévedéseik, gyarlóságaik és emberi gyengeségeik megnevezésétől is ódzkodtak. A nyugati magyarokban az ilyen esetek kételyeket ébresztettek és bizalmatlanságot keltettek, ami oda vezetett, hogy még
ma is akadnak, akik a rendszerváltozást nem tekintik – helytelenül – annak, amit a fogalom kifejez, mivel a régi rend sok képviselője a változás érzékelhető jelei nélkül került újból a közélet előterébe. Ez azért is baj, mert veszít általa a rendszerváltozás hitele, jóllehet a mai Magyarország más, mint volt a régi, azzal egy napon nem is említhető. A hatalmi ágak szét vannak választva, önállóan működnek, az országnak szabadon választott, tehát legitim kormánya van és a demokratikus intézményrendszer teljesíti feladatát.
A másik körülmény, amelyre ugyancsak érdemes kitérni, a volt emigránsok meglehetősen szerény részvétele az új Magyarország életében. A hazában való visszatérés,
a társadalom működésébe való bekapcsolódás, a szellemi újjászületésben történő részvétel és a gazdasági átalakulásban vállalt szerep csekélyebb volt, mint azt korábban elképzelni lehetett. Ez némileg összefügg azzal a ténnyel, hogy a rendszerváltozás nekik
túl későn következett be. Legalábbis ahhoz, hogy nagyobb számú magyar költözzék
vissza a hazába és vegyen részt az 1989–90-ben elindult demokratikus átalakulásban.
Nehezen válaszolható meg a kérdés, hogy az imént említett elkésettségtől eltekintve
a helyzet más lett volna-e, ha a fordulat nem tárgyalás és megegyezés, hanem összecsapás
eredményeként történt volna meg. Elég az hozzá, hogy az emigránsoknak nem egy legyőzött és befolyását vesztett uralkodó elittel kellett szembesülnie, hanem egy tárgyalási és megegyezési partnerrel, amellyel korábban még élesebben állt szemben, mint
a magyarországi ellenzék.
Amikor ez utóbbinak egy tekintélyes és választást nyert tömbje kormányra került,
teljes mértékben élvezte a nyugati magyar emigráció többségének együttérzését és bizalmát. Amikor viszont kiderült, hogy a nemzeti elkötelezettségű és keresztény erkölcsi elveket valló új kormányzó együttesnek a nyugati magyarok többsége által nehezen
felfogható és méltányolható engedményeket kellett tennie egyfelől a hajdani nomenklatúra, másfelől az ezzel szemben mindjobban megértő és elnéző volt fegyvertársak javára, az emigránsokban a csalódottság érzése jelent meg. Ez részben azért is következett be, mert az újjászületett Magyarország nyugati partnerei is többé-kevésbé a hajdani politikai elit iránti türelmet és elnézést ajánlották. A volt emigránsok nagy része
ezt ellenezte, vagy legalábbis kedvetlenül fogadta. Ennek következménye a hazai állapotok alakulásával szembeni, sok helyütt észlelhető emigráns elégedetlenség vagy a közöny lett.

58

tiszatáj

Az 1994-es választások eredménye ugyancsak csalódást és lehangoltságot tükrözött.
Az a körülmény, hogy a nagyrészt ugyan megváltozott és a múltból való tanulásra
készséget mutató, magát szocialistává átkeresztelt, de mégis kommunista eredetű, kialakulású, hagyományú és beidegződésű utódpárt nyomasztó többséget kapott, és –
koalíciós partnerrel ugyan – kormányt alakíthatott, azok nézetét látszott igazolni, akik
szerint lényeges változások nem történtek és továbbra is azok kormányoznak, akiktől
ezt a lehetőséget a történelem 1989–90-ben megvonta. Sokan a választók emlékezetkiesését emlegették és a szavazópolgárokat hibás döntésükért elmarasztalták. Ám a legtöbben elfeledkeztek arról, hogy a magyarországi választási eredmények külföldön
többnyire kedvező méltánylásban részesültek és a Nyugat, vagy amit annak nevezünk,
minden fenntartás nélkül elfogadta őket mint a magyar nép akarat-megnyilvánulását.
A volt emigránsok jelentékeny hányada azonban az eredménnyel megbékülni nem tudott. Igazolva látta a jövőt illető félelmeit és aggodalmait, különösen azután, hogy
a kormánypolitika megnyugtató és biztató elemeinek jelenlétével egyidőben a múlt némely nem éppen rokonszenves figuráinak a közéletben való újbóli feltűnése is észlelhető volt.
Ezt még akkor is zavarónak érezték többen, amikor jelét vették annak, hogy az
1994-ben kormányra került koalíció a feltételezettnél kedvezőbb teljesítményeket
nyújtott, nem annyira gazdaság- és szociálpolitikájában, a múlttal való nyílt szembenézésben és a közbiztonság javításában, valamint a lakosság rend és egyenlő elbánás
iránti igényének a méltánylásában, mint inkább a külpolitikában, beleértve a nyugati
biztonsági rendszerbe való beépülést és az európai integrációban való részvételt, valamint a kisebbségi sorban élő magyarokkal való viszonyt. Az 1994 utáni kormánypolitikát kísérő bizalmatlanság és a szükségesnek vélt intézkedések elmaradása miatt érzett
csalódás azzal a következménnyel járt, hogy a nyugati magyarok egy részében – különösen tengerentúlon – növekedett az emigráns szereptudat, feltámadtak a hajdani
emigráns beidegződések és helyenként elhalványult a késői Kádár-rendszer és a mai
közállapotok közötti különbségtétel iránti érzék. Ez, sajnos, olykor a szélsőséges gondolkodás és szóhasználat előtt is utat nyitott.
Az imént használt fogalmak, mint a „sokan”, „többen”, „némelyek”, statisztikailag
nem alátámaszthatók, adatszerűen nem igazolhatók, mert nem készültek a nyugati
magyaroknak a hazai viszonyokat érintő nézeteiről felmérések, vagy akár csak közvélemény-kutatások. Mégis, a nyugati magyar sajtóban megjelenő vélemények és személyes megfigyelések arra mutattak, hogy jóval nagyobb volt azok száma, akik a fennálló közviszonyokkal és kormányzati intézkedésekkel elégedetlenek voltak, mint
azoké, akik elégedettséget mutattak és a szociál–liberális koalícióval rokonszenveztek.
Kérdés volt természetesen, hogy az említett kormányzat mennyiben érezte érdekének a nyugat-európai és tengerentúli magyarok jóváhagyását és támogatását. Minden
külső jel azt mutatta, hogy nem nézte közönnyel ezek magatartását és véleményének
alakulását. A „Magyarország 2000” elnevezésű tanácskozásnak immár három alkalommal való és nem kis költségekkel járó megrendezése azt mutatta, hogy a kormány
figyelemmel kísérte a nyugati – főleg sikeres, fontos szellemi, politikai, gazdasági tevékenységét folytató, helyi vagy nemzetközi befolyással rendelkező – magyarok felfogását, és arra törekedett, hogy őket a maga számára – bizonyos vonatkozásban, persze,
az ország és a nemzet számára is – megnyerje, magyar érdekek külföldi képviseletére
és védelmére mozgósítsa, valamint közreműködésükkel önnön tekintélyét növelje.
E szándékában a kormány nagyfokú körültekintésről és bölcsességről tett tanúságot,

1998. augusztus

59

amennyiben a meghívottak körét igen tágan vonta meg, nemcsak azokra terjesztve ki
a meghívást, akik világnézeti, politikai vagy személyes okokból híveinek vagy rokonszenvezőinek számítottak, hanem azokra is, akik némely kérdésben és ügyben vele
szemben álltak. Ezzel kétségtelenül a kezdeményezés és vállalkozás javát szolgálta, de
ugyanakkor elhomályosította azt a többek részéről feltételezett kezdeti szándékot,
hogy a Magyarok Világszövetségének vetélytársát teremtse meg és ennek kongresszusaival, valamint egyéb, olykor az MSZP–SZDSZ koalíció által idegenkedéssel fogadott
aktusaival szemben ellensúlyt alkosson. Ha valóban ez volt a szándéka, akkor ez kudarcot vallott, mert a tanácskozások résztvevőinek egy jelentékeny hányada a világszövetség által rendezett tanácskozásokon is tevékenyen részt vett.
Az imént érzékeltetni próbált helyzetnek ellentmondott az 1998 májusi országgyűlési választások eredménye. Az „emlékezetkihagyás” évét a jó emlékezés éve váltotta
fel. Bebizonyosodott, hogy a közelmúlt iránti nosztalgia, a szocializmus iránt táplált
remények és várakozások ideiglenesek és rövid életűek voltak. Bebizonyult, hogy napjainkban is sikerrel kecsegtet minden nemzeti demokratikus ellenzéki összefogás, ha
céltudatos, egységes és nem a résztvevők önös egyéni érdekei vezérlik. Általa elérhető
az uralmon lévő kormányzattal szembeni érzületnek a demokrácia eszközeivel és
módszereivel történő kifejezése és a hivatalban lévő kormányzat leváltása. A Fidesz–
Magyar Polgári Párt és a vele összefogó ellenzéki erők összehangolt fellépése megbuktatta az MSZP és SZDSZ uralmát, megnyitotta a szükségesnek érzett változások útját
és esélyét. E siker megingatta azt a sokhelyütt – főleg külföldön – kialakult véleményt
– amelyben, bevallom, magam is osztoztam –, hogy a nemzetközi kívánalmakat kielégítő, készséges partnernek mutatkozó és külső bizalommal megajándékozott, de a korábbi társadalmi rendszer némely elemének és jegyének fenntartásában érdekelt csoportok hosszú időre meghatározzák a – 1994-ben kétségtelenül közakaratot kifejező –
magyar kormányzati politika jövőjét, különösen azután, hogy a velük szemben álló
arcvonal bomlófélben lévőnek látszott. A legutóbbi választásokon az is kiderült, hogy
az 1989–90 utáni rend szilárd, legalábbis annyira, hogy szabadon érvényesülhessen
a demokratikus váltógazdaság.
Az új kormányzatnak nemcsak a gazdasági és szociális problémákat kell megoldania, közbiztonságot teremtenie és a rend iránti igényt kielégítenie, de arról is bizonyságot kell tennie, hogy a fiatalok elszántságán és lendületén kívül annyi tehetséggel és
tudással is rendelkezik, amelyet a feladatok és a sürgető tennivalók megkövetelnek. Be
kellene bizonyítania, hogy a kommunizmus után szerzett ismeretek alkalmasabbak
a demokrácia adta feladatok elvégzésére, mint az elmúlt években annyit emlegetett és
a kommunizmus alatt elsajátított „szakértelem”; amely talán jó volt egy diktatórikus
rendszerben, de – mint bebizonyult – nem alkalmas demokráciában adódó feladatok
teljesítésére.
Arra az új vezető garnitúrának mindenesetre fel kell készülnie, hogy nehéz idő
előtt áll. Sok akadályt kell leküzdenie. A többi között a legutóbbi választásokon alulmaradt pártok ama előrelátható igyekezetét, hogy az új parlamenti többség és kormány helyzetét megnehezítsék. Feltehető, hogy némely csoportok és egyének nem belülről, hanem kívülről óhajtják majd a most hatalomra került erők hitelét rontani és
velük szemben ellenérzéseket kelteni. Számítani lehet arra, hogy ennek folytán nyugati politikai körökben és sajtóorgánumokban erősödni és szaporodni fognak az olyan
hangok, hogy Magyarországon veszedelmeket magában rejtő jobbratolódás következett be, szélsőjobboldali szólamok és törekvések jelentkeznek és az antiszemitizmus je-

60

tiszatáj

lei észlelhetők. Ez kétségtelenül árt majd Magyarország hírének és tekintélyének. Különösen most, az Európai Unióhoz és a NATO-hoz való csatlakozás légkörében. Az új
kormánynak már kezdettől fogva foglalkoznia kellett az ilyen hiedelmek és beállítások
leküzdésének módozataival, kézzelfogható bizonyságot szolgáltatva arról, hogy megalapozatlanok és indokolatlanok az ezirányú félelmek, hangsúlyozva, hogy a belpolitikai fordulat nem rejt magában fenyegető veszedelmeket. Ha a kormányra került új
erők következetesen kitartanak programjuk mellett és a demokratikus rend megszilárdításán munkálkodnak, bizonyosan csökkentik azok esélyeit, akik esetleg választási
csalódásukat úgy próbálják enyhíteni, hogy a külföldi közvéleményt a választás győztesei ellen hangolják.
Ebben az új vezetők valószínűleg támogatókra találnak a nyugati magyarok táborában, ahol az ellenzéki győzelmet örömmel és megnyugvással fogadták. A megváltozott összetételű parlament és kormány sokkal inkább számíthat a volt emigránsok rokonszenvére és együttműködési készségére, mint az előző.
Ha a nyugati magyarok az 1989–90-es fordulat óta eltelt nyolc-kilenc esztendőre
visszapillantanak, magukat érintő kedvező és kedvezőtlen változásokat észlelhetnek.
Kedvező változás volt elsősorban a hazával való közvetlen és rendszeres kapcsolat
ápolásának lehetősége. Ezzel a lehetőséggel a hajdani emigránsok szívesen éltek, hiszen
nemcsak rokonaikkal, barátaikkal és ismerőseikkel kerülhettek zavartalan érintkezésbe, hanem a hazai intézményekkel és közösségekkel is. Ennek jelentőségét tévedés
volna lebecsülni, hiszen különösen a hivatási életben gyakorlati haszon is származhatott belőle. Ugyancsak szorosabbra vált a szomszédos államokban élő magyarokkal
való kapcsolat, amely a magyarok által lakott tájak mai életének megismerését mozdította elő és segített az egész nemzetben való gondolkodás, magatartás és cselekvés elmélyülésében. A nyugati magyarok – minden részrehajlás és elfogultság nélkül megállapítható – eleget tettek, főleg anyagiakban, annak a többiekénél előnyösebb helyzetükből fakadó kötelezettségüknek, hogy támogassák a kedvezőtlenebb viszonyok között élő, főleg az idegen környezetben szórványokként tengődő nemzettesteket. Érdemes lenne egyszer tudományos eszközökkel és módszerekkel felmérni – nem kérkedés céljából és nem is jótevőként való tetszelgés szándékával, hanem merőben csak történeti tények rögzítése érdekében –, hogy a nyugati magyarság milyen mértékben segítette a Kárpát-medence magyarjait anyagi gondjaik enyhítésében, szellemi igényeik kielégítésében és közérzetük javításában.
Kedvező változásnak tekinthető, hogy megnyílt a szabad hazatérés és hazalátogatás
lehetősége. Ez, persze, mindig fennállt, de míg a kommunista uralom alatt, kisebb-nagyobb mértékben és alkalmanként, össze volt kötve az uralkodó rendszer melletti hűségnyilatkozattal és különféle kívánatos gesztusokkal, 1990 óta a nyugati magyarok
minden feltétel és a hatalomnak tett engedmény nélkül visszatérhetnek szülőföldjükre,
vagy oda, ahonnan szüleik származtak. Tény viszont, hogy ezzel az adottsággal és lehetőséggel, minden előzetes számítás és feltételezés ellenére, csak viszonylag kevesen
éltek. Ennek magyarázata, hogy sokakat olyan életkorban ért a felszabadulás és a szabad hazatelepedés ideje, amikor az ember csak nagyon nehezen változtat lakhelyet és
az utazásban is eléggé mértéktartó. Másfelől az emigráció sokaknak olyan hosszú ideig
tartott, hogy idegenben gyökeret eresztve, családot alapítva, hivatási pályán előrehaladva és eredményt elérve, túlságosan sok rokoni, baráti, ismerősi, közösségi és más
kapcsolati szálat kellett volna elvágni. Így az érzelmeket háttérbe szorítva a maradás
gyakorlati haszna kerekedett felül. Ezért van, hogy minden várakozástól eltérően oly

1998. augusztus

61

kevesen választották a hazatérés útját. Viszont annál gyakoribb a kétlakiság, vagyis
a tartózkodási hely megoszlása a külhon és Magyarország között. Főleg a második és
a harmadik nemzedék tagjai vállalkoznak rá, hogy hosszabb-rövidebb időre munkát
vállalva Magyarországra utaznak, majd visszatérnek külföldi lakhelyükre. Ennek nem
lebecsülendő a haszna, hiszen ezek a fiatalok egyfelől megismerkednek a mai magyar
világgal és otthonossá válnak a magyar nyelvben, másfelől visszatérve állandó lakhelyükre hivatási pályájukon hasznosíthatják Magyarországon szerzett ismereteiket és tapasztalataikat.
Ugyancsak előnyös változásnak könyvelhető el az, hogy – és ismét főleg a fiatalokra gondolva – mintha a nyugati magyarok szemléletében csökkentek és enyhültek
volna a hangulati elemek, a dolgok megközelítésének módozatai. Gyérebbé vált a különféle szólamok puffogtatása és a nagyotmondás kedvelése. Nyugodtabb lett a hang és
gyakoribb a józan, tárgyias, szakszerű, megfontolt beszéd.
Emez előnyös változásokon kívül szólni illenék az előnytelen és kedvezőtlen változásokról is. Ezek száma meglehetősen nagy. Elsősorban talán az érdemel említést,
hogy megszűnt a nyugati magyarok körében korábban észlelhető erős belső kohézió.
Persze, szellemében, politikai tájékozódásában és magatartásában sohasem volt egységes. Viták, ellentétek, olykor éles összetűzések gyakran robbantak ki. Mégis, a hazában
és a környező országokban kialakult kommunista rendszertől való közös idegenkedés
és fellépés, az idegenben való élés és érvényesülés azonos problémái összeforrt táborrá
tették. Ha nézeteltérések és viták támadtak, ezek nem azért lobbantak fel, mert az elhagyni kényszerült szülőföld állapotát illetően eltértek a nézetek, hanem azért, mert
majd mindenki más és más taktikát tartott követendőnek a közös ellenféllel szembeni
küzdelemben.
Ma ez az összetartó erő hiányzik. Ennek következtében a mai nyugati magyarok
inkább egyéni és csoportos, de kevésbé nagy közösségeket átölelő együttes állásfoglalásokra és akciókra vállalkoznak. E tekintetben Európában még rosszabb a helyzet,
mint a tengerentúli országokban.
A részeire bomlott hajdani emigrációban kevés az integráló erő, és ez a magyarázata annak, hogy gyengült a cselekvési készség is. Fontos nyugati – főleg nyugat-európai – magyar szellemi műhelyek (Új Látóhatár, Irodalmi Újság, Szemle, Katolikus
Szemle) bezártak. Némelyek azért, mert úgy érezték, hogy feladatukat és küldetésüket
befejezték, nincs többé szükség rájuk, dolgos tagjaik pedig folytassák munkájukat hazai orgánumoknál és hazai pályatársaikkal szoros együttműködésben. Mások azért
szűntek meg, mert akik irányították és a tennivalókat elvégezték, abba a korba kerültek, amikor már nehézzé és terhessé válik minden munka. A nyugati magyarság elerőtlenedése abban is megnyilvánul, hogy nincs utánpótlás. Értékes kezdeményezések és
vállalkozások azért bomlanak fel és maradnak abba, mert nem akad, aki folytassa.
A szellemi ernyedtség jele, hogy nincsenek – főleg Nyugat-Európában – fiatalok, akik,
mint elődeik negyven vagy ötven évvel ezelőtt, megteremtenék és életben tartanák
a közösségek kulturális intézményeit és fórumait.
Ami ma még létezik, kevés kivételtől eltekintve, a hatvan-hetven évesek nemzedékének műve. Ha ezek is kihullanak a sorból, összeomlik a nyugati magyarok szellemiértelmiségi hálózata. Nincsenek, vagy csak elvétve találhatók nyugati magyar folyóiratok. A kevés létező nagyrészt kétlaki, amennyiben Magyarországon készül és Nyugatról tartják el (Szivárvány, Magyar Műhely, Arkánum, Nyugati Magyarság, Nemzetőr). Amerikában és Ausztráliában még csak van magyar sajtó, a helyiek által írva,

62

tiszatáj

szerkesztve, nyomtatva és olvasva. Európában már csak a katolikus Életünk és az
ausztriai Bécsi Napló jelenik meg, kiegészülve egy pár kis példányszámú, korlátozott
terjesztésű, lokális érdeklődést kielégítő vagy egyesületi közlönnyel.
A valamikor oly jelentős értelmiségi körök tevékenysége is csökkent, ha meg nem
szűnt. A szellemi és anyagi erőt nem a nyugati tagok látókörének tágítására és tudásuk
gyarapítására, hanem a Kárpát-medencei érdeklődők tájékozódási igényének kielégítésére fordítják. A tanulmányi hetek és napok, valamint kisebb összejövetelek résztvevőinek többsége magyarországi és Kárpát-medencei, nem pedig nyugati, akiknek javára és
érdekében ez értelmiségi körök annak idején megszülettek.
Csaknem összeomlott a könyvkiadás és könyvterjesztés. Nyugati szerzők immár
Magyarországon jelentetik meg műveiket, mert kevés – főleg Európában – a kiadó,
a nyomda és a terjesztő. Számos akadálya van annak, hogy külhoni íróknak és tudósoknak Magyarországon vagy a környező országokban megjelent művei eljussanak
a nyugati diaszpórákban élő olvasókhoz. A Kárpát-medencében kiadott nyugati magyar könyvek csak elvétve kaphatók Nyugaton. Szerencse dolga, ki mikor juthat el
például Budapestre vagy Erdélybe, hogy az ott megjelent nyugati magyar alkotásokat
megvehesse. Lassan oda jutunk, hogy Nyugaton élő magyar alkotóművészek és tudósok nevét Budapesten, Pozsonyban vagy Kolozsvárott jobban ismerik, mint Párizsban, Londonban, Rómában, New Yorkban vagy Torontóban. A helyzet tehát lehangoló. Vannak, akik az anyaországtól várnak segítséget, de annak másra kell a pénz.
A nyugati magyaroknak maguknak kellene magukon segíteniük, és anyagi erőforrásaikat az őket érintő célokra fordítaniok.
Derűsebb és megnyugtatóbb a helyzet az egyházak és az ifjúsági szervezetek esetében. Nem véletlenül kerültek egymás mellé, hiszen a magyar fiatalok nevelése – főleg a
hétvégi iskolákon és a cserkészeten keresztül – az egyházak szívesen vállalt feladata és
munkája. E tekintetben még elég sok a pozitív jelenség, ámbár aggasztónak tűnhetnek
azok a jelek, amelyek az asszimiláció erősödéséről tanúskodnak. Pedig az egyházaknak
és az ifjúsági nevelő intézményeknek nemcsak arra kellene törekedniök, hogy a rájuk
bízott fiatalok hitükben erősödjenek és erkölcseikben nemesedjenek, hanem arra is,
hogy a magyar nyelvben és kultúrában otthonosak legyenek. Remélni lehet, hogy ez
az olykor sok áldozattal járó munka nem szakad meg, és azt vállaló személyek és tanintézetek zavartalanul végezhetik áldásos tevékenységüket.
A jövőben a nyugati magyarok számára a legfontosabb és legsürgetőbb feladattá válik még működő intézményeik fenntartása és azoknak a hiányoknak a pótlása, amelyeket a megszűntek maguk mögött hagytak. Elgondolkodtató, hogy azok a magyar
szórványok, amelyek oly készségesen és gyorsan állnak minden fontos magyar érdek
mellé és semmilyen áldozattól nem riadnak vissza, ha a bajba jutott és rászoruló Kárpát-medencei magyarokról van szó, haboznak kellően támogatni önnön intézményeiket és a gyermekeik magyar jövőjét szolgáló kezdeményezéseket. Különösen Európában tűnik fel, hogy míg a hazai és kisebbségi magyar felkérésekre oly gyorsan nyílnak
meg a szívek és a pénztárcák, a saját céljaikat szolgáló felhívásokra nincs vagy bizonytalan a válasz. A magyarságot a szabad Nyugaton ugyanolyan veszélyek fenyegetik,
mint ott, ahol visszaszorítják és üldözik. Az asszimiláció ott a legerősebb, ahol nem
erőszak eredménye, hanem az állapotok diktálta természetes, lassú és csendes folyamat. A magyar nem a nyomásban és szorításban vész el, hanem a kellemes környezetben, a többséghez való szinte észrevétlen alkalmazkodásban és a hovatartozandóság
szabad megválasztásában. Nem Szlovákiában és Erdélyben, hanem Ausztriában, Né-

augusztus
m

etországban, Nagy-Britanniában és a tengerentúli földrészeken. A nyugati magya. ö a k minden lehetőségük megvan, hogy önmaguk és gyermekeik magyarok maradi a k . Magukra vessenek tehát, ha nem ezt teszik.
Ma méltán és joggal sürgetnek maguknak - mármint, akik útlevéllel rendelkező
m
^gyar állampolgárok is - az országos választásokon szavazati jogot, az ország ügyeibe
alo beleszólás lehetőségét, a közelmúlt eseményeinek és politikailag cselekvő szeméi n e k az elbírálásában meghallgatást, az önkényuralom áldozatainak, üldözöttjeinek
^ kárvallottjainak jóvátételt és kárpótlást, az érdemek illő méltánylását, a száműzetése
n töltött évtizedek alatt felhalmozott tudásnak és tapasztalatnak az ország érdekében
a
' ° felhasználását, az adok és kapok tekintetében a feleket megnyugtató kölcsönösséDe mindezeket megelőzően a maguk portáján kellene rendet teremteniök, kellő
'Zonyítékokat szolgáltatni arra vonatkozóan, hogy meg akarnak maradni és gyermej^'ket is meg akarják tartani, mégha idegen környezetben is, magyarnak, magyarok
°zósségében, és a magyar nyelv, szellem, hagyományok vonzáskörében.

K A B D E B Ó TAMÁS

Két magyarságkép
4n

Solok

Nemcsak a kép változik, az évek, évtizedek, évszázadok folyamán: a néző is.
Y " ö t s z á z a d n a k a részben az impériumból származó brit egységét ma megbontja az
r . * t e v ő népekre való önkéntes széttagolódása: ma angolokról, skótokról, walesiektí ' l r e , k r ő 1 ~ 'S en > hamarosan - cornwalliakról is beszélünk. Mindezzel együtt a konentalis nyelvhasználatban az „angol" szinonimája volt és maradt a britnek, tehát
u
Pan az írek azok, akik így számon kívül maradnak.
Va
n egy történelmi kép s ezen az idő csak annyiban változtat, hogy a kapcsolatok
lo
ad
' feltárásával vonalgazdagabb lesz a grafika, tehát a további satíroz ás mélységet
sé ^ G á z o l á s n a k . Persze szellemi képről van szó, ami, a kitapintható fogódzók segít, a tudatban formálódik meg, alakul. A török hódítással összeszabdalt Magyar0r
ig ,Za§ nem állt össze szerves egésszé az angol tudatban addig a pillanatig, amíg a Szas
agharcot le nem verték és - Pulszky és brit segítőtársai nyomán - az angol sajtó
^ m e r t e t t e a magyarokat az angol közvéleménnyel. Ezt a képet aztán elmélyítette
p S s u th angliai, amerikai föllépése, s így alakult az a nézet, hogy Garibaldi, Mazzini és
h a p ° U r e gységesedő Olaszországához hasonlóan, a magyarok is egy geográfiailag megdel [° a t ° hazát bírnak, mely része ugyan az Osztrák Birodalomnak, noha aláren1
helyzete nem kívánatos.
^»al István, Jeszenszky Géza, Czigány Lóránt és mások történelmi és irodalmi
m
e ][< P°ntból igyekezték a „fogadtatás", a „befogadás", a „magyar-barátság" címkéivel
tt; e s
egyre szépülő képet felmutatni, habár a történészek, politikusok, írók és neV e ] „°
2
ött s . Z e m ^ e t e " a közvélemény nehezen meghatározó össztudata és hozzáállása köm
m d i g is volt és maradt különbség. A Punch a közép és felsőosztályok szatirikus

64

tiszatáj

a magyarokról szóló cikkeket és rajzokat. Ezt persze, hellyel-közzel Haraszti Éva megtette, ott és ahol felhasználva a folyóirat cikkeit, ahol éppen szüksége volt rá.
Egy ponton az Osztrák–Magyar Monarchia az Angol Világirodalom ellenségévé
lett. Az 1910-es években nyilvánvalóvá vált, hogy a Központi Hatalmak az Entent-tal
szemben állnak és hogy Közép-Európa a német érdekszférába került. Az idősebb
Seton-Watson Trianon-párti fellépése meglehetősen összemocskolta a Magyarországról
alkotott képet, melyet a háború, majd az új német-szövetség alaposan elrútított. Világos, hogy a mindenkori politikai hatalmak befolyásolják, sőt manipulálják a mindenkori közvéleményt, s ezen Teleki Pálék angolbarátsága csak keveset módosíthatott.
Ugyanakkor az angolok individualisták voltak és maradtak. Voltak hungarophil
társaságok, a két háború között is, volt – a háború alatt – a BBC igen hatásos és jó minőségű magyar osztálya, volt egy Koestler, aki magyarságát ugyanúgy vállalta (habár
pszihózisnak nevezte), mint Gábor Dénes, a hologram feltalálója. Keynes emlékezett
cambridge-i magyar barátjára és Macartney „Elemér” egyre másra írta magyartárgyú és
magyarbarát történelem könyveit.
Az 1956-os magyar forradalom, mint a bomba robbant bele a világ közvéleményébe. A fürge angol sajtó tudósítói Bécsen keresztül, majd Budapestről közvetítették
a politikai átalakulás és a honvédő harc híreit. Gondoljuk meg, arról volt szó – a dolognak ezt az aspektusát domborították ki – hogy a hidegháborús ellentábor blokkjából kitörni készültek a magyarok. Tudjuk, hogy ez végérvényesen csak 1989-ben sikerült, de 56 nélkül – ami exponálta a szovjet gyengeségét – 1989 nem következhetett
volna be, vagy ha igen, akkor sokkal később és más formában.
Az angolok úgy fogadták 1956-ban a menekülő magyarokat, mintha kebelbarátaik
lennének, mintha nem lett volna első és második Világháború, amikor rossz oldalon
álltunk. A Macartney féle történelemszemlélet – habár konzervatív módon – egyszeribe felülkerekedett és a történelem süllyesztőjébe söpörte a „Scotus Viator” (id. SetonWatson) sarat; az Aczél–Méray féle társadalomlátás és helyzetkép-bemutatás mint
a demokratizálásra irányuló óhaj csapódott le: a magyar közgazdászok, muzsikusok –
eddigelé ismertek – hirtelen keresettek és ünnepeltek lettek, és Nagy-Brittania minden
egyetemére bekerültek a menekült magyar diákok. 24.000 menekült, az összes tizenegynehány százaléka ment keresztül Anglián, a fele az Újvilág felé igyekezetében ideigóráig maradt, a többi, illetve azoknak leszármazottai ma is ott van.
1956 decemberében (én akkor érkeztem Villachból Andoverbe, egy katonai repülőgépen), jó volt magyarnak lenni. Mindenkit elláttak, szívesen fogadtak, majd-mindenkit munkához, vagy továbbtanuláshoz segítettek, a forradalom résztvevőire felnéztek. Igen, így volt ez többé-kevésbé egyéb nyugati országokban is, de talán talmibb
szervezettséggel és csökkenőbb empátiával. Most már tapasztalatból: az angol tudatban
kialakult az a tartós benyomás, hogy a magyar dolgozni akar és tud. Kezdetben legtöbbünknek mindegy volt, mit. Csomagolóként kezdtem egy üzemben, unokatestvérem egy farmon dolgozott, egykori barátnőm cselédlánynak ment, barátom egy építkezésnél kapott munkát. Idetartozik, hogy mindenki kinőtte magát. Az angolok tanúi
voltak gyors emelkedésünknek, helyváltoztatási hajlandóságunknak, tudáséhségünknek. Mivel az „átlag angol” – ha van ilyen – nem olyan volt, mint mi, megtelepedettek,
létrejött egy mondás, mely nem annyira maliciózus, mint amilyennek látszik:
Miről ismeri föl a magyart?
Hogy mögötted megy be a tolóajtón és előtted jön ki.

1998. augusztus

65

Másképpen megfogalmazva, de még mindig az ő szavukkal: „A magyarok buzgók”.
„Csöndes magyarral már igen, megbékélt magyarral még nem találkoztam.”
Az 1956 és 1989 közti 33 év angol tapasztalata kifényesítette azt a régebbi, tehát az
1849-es magyar képet, mely szerint a magyar serény, függetlenségre vágyó, nagyigényű
és harcrakész. Háromszázegynehány magyar diák tanult angol egyetemeken: ezeknek
kétharmada időben, azaz némi késéssel diplomázott. Ha belevesszük ebbe a kezdeti
nyelvi nehézségeket és ha hozzáadjuk, hogy a diplomázottak közel húsz százaléka kitűnő vagy jeles minősítést kapott, akkor az angol benyomás igazoltnak, valósnak látszik. A fenti időszakban Mikes György humoros könyvei alapján az angol nemcsak
a magyar-mivolt humoros skiccét kapta meg, hanem egyenesen elvárták még a mindennapi magyaroktól is a szellemességet, vagy legalábbis a vicceket. Most nem feltétlenül
arra gondolok, hogy mikor a Hyde parkban elfogtak egy magyar hattyú-tolvajt, és azt
mondták neki, hogy a „hattyú a királynő szárnyasa”, így felelt az ipse: „Éppen neki
készülök libapecsenyét sütni”, hanem, arra, vagy arra is, hogy a problémákra tőlünk
a szellemes megoldásokat várták. Walesi példa, hogy a helybeli „Bodlonfa” háznév mellett magyar színházi rendező barátom „Mandulafá”-nak nevezte a házát.
„Só, bors és patkányméreg”, volt a megboldogult Vajda Albert egyik könyvének
címe s ez, sub rosa, implikálta, hogy mi magyarok lennénk az angol élet sava, borsa,
s olykor patkánymérge.
A kép angol fókuszolásához hozzájárultak a magyar sporteredmények. Kezdődött
ez az aranycsapat 6:3-as győzelmével, még 1953-ban, amikor Puskás a magyar név egyik
angol szinonimája lett, folytatódott az olimpiai eredményekkel, melyek akkor és azóta
túlszárnyalták az angolokéit. Bár krikett-ben és rugby-ban sosem alakítottunk (meg
sem próbáltuk) az angol vívók, vízipólósok, eveződök és kajakosok fölnéztek ránk, az
atléták – a feketebőrűek dominációja előtt – és az úszók egyenrangúnak tekintettek.
Egy brit példa. Második egyetememen, Cardiffban, bekerültem a walesi vízipóló válogatottba is – én, ki otthon be nem kerülhettem volna mondjuk a Fradi, vagy az Újpest
csapatába. A szintkülönbség tehát adva volt, a hajtáshoz való hajlamot pedig magunkkal hoztuk.
Vizinczey fellépéséig csak a Mikes könyvek számíthattak a sikerkönyv jelzőre az
angol könyvkiadásban, holott, kisebb-nagyobb irodalmi próbálkozásainkkal egy
tucatan közülünk megpróbálkoztak úgy magyarnak maradni, hogy angolul is írtunk.
Az otthoni magyar irodalmi termést, tehát az exportra szánt szépirodalmat: Móriczot,
Kosztolányit, Krúdyt – korábban Mikszáthot – későbben Szabó Magdát, Lengyelt, Esterházyt, Nádast észre sem vették, ők, Brittaniában, koron és körön kívül maradtak.
Mikszáth, a századelőn amerikaiakat és főleg németeket hódított meg, de angolokat
csak Konrád: manapság. A versfordítások dandárját a Tábori–Kabdebó duó készítette,
de ők nem jutottak el antológiájukkal a kivitelezésig, holott, a hatvanas évek csaknem
minden jelentős angol költőjét mint műfordítót szerepeltették (volna) benne. Ez így is
megmozgatott száz angol–walesi–skót intellektuelt és kialakult az a nézet, hogy a magyar (egyelőre bebizonyítatlan) versíró nagyhatalom. Ehhez hozzájárult a New Hungarian Quarterly munkája és a Ted Hughes–Csokits János kettős Pilinszky verseskötete.
Megnőtt az ázsiója Juhász Ferencnek és – Gömöri György révén – ismertebbé vált
Nagy László is. Többen fáradoztunk azon, és immáron félsikerrel, hogy József Attila
arca belejátsszon a képbe. Ami a színpadot illeti Molnár volt, van és marad London
vezető színháziban, az egyéb bemutatókat: Örkény, Határ, Az ember tragédiája
(most!) egykézen és egyesével lehet megszámolni.

66

tiszatáj

A fenti időszakban az angol egyetemi és középiskolai oktatás olyan injekciókat kapott magyar észből, szervezőképességből és találékonyságból, melyet szinte változatlanul érez, mivel a nyugdíjazottak helyére fiaik kerülnek, illetve az ösztöndíjas, vagy pályadíjas magyarországi utánpótlás. Csaknem minden szakterületen, a nyelvészettől
a számítástechnikáig, a könyvtárosságtól a mérnökkar ágazataiig találunk magyar exponenst – s ez nem akármi. Mert, egyenlőség ide vagy oda, ahhoz, hogy egy magyarból pl. egyetemi könyvtárigazgató lehessen, mint lett Czigány Magdából Londonban,
többszörösen le kell köröznie angol pályatársait. És most még egy angol mondás, pozitív és negatív kicsengéssel:
Arra a kérdésre, hogy milyen szerepet töltesz be az egyetemen, így felelj:
A rezidens magyar intellektuel vagyok.
Számtalan vicc, anekdota, utalás van arra is, angolok között csakúgy, mint magyarok között, hogy mihelyst összekerülnek, a magyarok Angliában is magyarul beszélnek. Ez ugyebár udvariatlanság, amit ezzel a bocsánatkéréssel hidalunk át: „Bocsánat,
most az istenek nyelvén beszéltünk.”
Malcolm Bradbury-nek, Anglia egyik legjobb regényírójának mindez nem feltétlenül imponál. Doctor Criminále c. regényének főhőse éppenséggel egy hadovahuszár
magyar intellektuel.
A szabadság kitörésének évétől kezdve tömörebb sorokban járnak az angol turisták
széphazánkba és élményeik zsákmánya továbbalakítja az otthonról és az otthoniakról
alkotott képet. „Az a nemzet, mely kitermelte magából a két nagy ökonómust, Káldort és Baloghot, előbb-utóbb az Európai Közösség oszlopos tagja lesz”, mondta nekem egy angol tanár. „Magyarországra enni és fürödni megy az ember”, ez volt a pilóta véleménye. A hivatalos küldöttségek áradoztak a magyar udvariasságról, a személyesen bevásárlók panaszkodtak. Könyvtárigazgató kollegáim el voltak ragadtatva attól, hogy szerény anyagi juttatásokból milyen fényesen működtetünk könyvtárakat,
ám kárpálták a nagy könyvtárkolosszusban dolgozók szerény teljesítményét. Más vélemény: egyes intézményekben túlzott az anyagiasság, másokat ma is megfojt a bürokrácia. (Nem elírás, saját szógyártmányom.)
Összegezve: a britek kedvelnek bennünket. Ez elsősorban ötvenhatnak köszönhető, de nem utolsó sorban a mai igyekezeteknek. Hogy Közép-Európa van-e vagy
nincs, azt nem nagyon hiszik, vagy tudják (elvitatkoztam ezen egyszer az LTS hasábjain) és abban sem biztosak, hol lenne Erdély igazi helye. Egy angol történészt idézek:
„Transzilvánia olyan provincia, mely nemzetiségekből áll, tehát egyik nemzetnek sincs
joga hozzá.” E véleménytől függetlenül az angol szerint egy nemzethez az tartozik, aki
odavalónak vallja magát, s ha ez igaz, akkor most sem rossz bolt Angliában magyarnak
lenni.

Írek
Az írekéhez képest a magyar, vagy a lengyel történelem sikersorozat. Kelta viszályok és századok viking nyomása után Szent István korában egy pillanatra mintha
egyesült volna Írország, hogy utána ismét szétmarcangolódjék, ismét a vikingek, majd
a britek keze által. Így ment ez – összeesküvés, felkelés, forradalom hegyén-hátán, míg
végül 1919-ben kierőltetett megegyezéssel kettéválasztották Írhont: hat északi megyére, angol fennhatóság alatt, azaz huszonhat egyéb megyére, három tartományon
belül, mely az Eire, avagy az Ír Köztársaság nevet kapta.

1998. augusztus

67

Az írek szeretik a magyarokat, talán minden más népnél jobban, hisz sohasem voltak vagy lehetnek szomszédaik. A szeretetnek történeti, helyesebben történetfilozófiai
gyökere van. Az írek akkor is tudták magukról, hogy írek, és származás szerint kelták,
amikor hivatalosan brit állampolgárok kellett, hogy legyenek, s amikor több hasznot
húzhattak (vagy húzhattak volna) a brit komaságból, mint az ír nemzeti érzések ápolgatásából. A Kívülálló 1919-ig nem nagyon tudhatta, ha írországi emberről volt szó,
hogy őslakossal vagy angol, esetleg skót telepessel van-e dolga. Íme egy példa. Kossuth,
s vele együtt a magyar történetírás úgy tudta, hogy Roger Casement senior „Indiából
jött gazdag angol úr volt”. Ez az úr ugyanis Kossuthot meglátogatta Kiutahiában és
kézbesítette a magyar vezető segélykérő sürgős levelét Palmerstonnak. Az angol külügyminiszter közbe is lépett Kossuth érdekében.
Négy esztendővel ezelőtt, egy ír tanársegéd, névszerint Seamas O Siochain, nyomra
vezette e sorok íróját. Az idősebb Casement brit szolgálatban lévő koloniális tisztviselő volt, de ízig-vérig ír. Fia, kit ma az 1916-os felkelés előkészítői és mártírjai közé
sorolnak, naplójában leírta, hogy apja magyarbarát példája is sarkallta őt: „mi írek,
Nyugat magyarjai” rázzuk le az angol igát! A múlt század elején mi magyarok még
többet tudtunk az írekről – jobban számon tartottuk őket – mint ők bennünket.
Gorové, Pulszky Írhonba látogattak, Eötvös az írországi szegénységről írt, a nagy ír
hazafit Daniel O Connellt, Blackwell, a brit diplomata, az ír Kossuthnak nevezte.
Aztán jött 1848–49. Európa forradalmai között a William Smith O Brien féle
wexfordi fölkelés csak egy hamar elfojtott kis csetepaténak látszik, bár előzménye jelentős volt, következménye nagy horderejű. A Márciusi Ifjakhoz és Mazzini Giovani
Italia mozgalmához hasonlóan létezett egy Fiatal Irország mozgalom. Ők voltak a forrongás kovásza, ők lettek az elfogott, bebörtönzött, vagy éppenséggel elmenekült politikusok, akik ébren tartották a fegyveres ellenállás gondolatát. Davis, Mitchell majd
pedig a Tasmániába száműzött vezér, O Brien, utólag felfedezték a magyar Szabadságharcot, Kossuthot, Klapkát. Az ír szimpátia megnyilvánulások az 1850-es évben kezdődnek és – a múltszázadot tekintve – 1861-ben kulminálnak. Ekkor látogat O Brien
Magyarországra – Széchenyi Béla a kalauza –, ekkor írja, a „nem engedünk a negyvennyolcból” deáki parlamentről, hogy a magyar út párhuzamos kell hogy legyen az ír úttal.
1904-ben aztán történik valami Dublinban, aminek a mai ír történelemkönyvek is
egy egész fejezetet szentelnek. Megjelenik, először folyóirat-folytatásokban, aztán
könyv formában a Magyarország föltámadása, példa Írország számára című politikai írás
Arthur Griffith nyomdászból lett politikus tollából. Az ír újjáéledés (ki tudja, hányadik?) korában vagyunk: újratanulják a majdnem kihalt ír nyelvet, Yeats föllépésével
egy világirodalmi rangú költő támasztja föl a mítoszokat, új ír társaságok születnek,
divatba jön az ír folklór stb. És mit mond Griffith: vigyázó szemetek a magyarokra
vessétek! Tételesen felsorolja a magyar történelmi események utolsó kétszáz évét, és
összeveti a Habsburg elnyomást az angol igával, amiben Írország szenved. Ezt a párhuzamos nyomozást követi a panáceák sorozata. Mit is kell tenni? Nemzeti Bankot
alapítani, mint a magyarok, a nemzeti nyelvet ápolni, azon lenni – de nem tűzzel vassal! – hanem ésszel, inkább mint erővel, hogy Írhonnak, a magyar mintára szabad, független parlamentje legyen. Griffith világosan bemutatja, hogy a kossuthi fegyveres felkelési mód beletorkollik a deáki békés megoldásba. A kettő együtt hozza a Kiegyezést.
Griffith számára ez a követendő példa.
Amikor 1907-ben, a korábbi gondolatok nyomán megszületik a Sinn Fein – magyarul: Mimagunk – ez is magyar mintát vesz alapul, az egykori Védegyletet. Rövidesen minden átalakul, a Sinn Fein is, de nem a magyarbarátság, mely a mai napig tart.

68

tiszatáj

A háborúban az írek semlegesek maradtak. Következésképpen nem ragasztottak
semmi címkét azokra, akik a német oldalon harcoltak, azt sem kérdezték szükségből-e,
hajlandóságból-e? A sztálinizmus prése alatt élő Magyarország az ír sajtóban együttérzést keltett, és tovább élt az a legenda (féligazság?), hogy az ír temperamentum hasonlatos a magyarhoz. („Igen – mondta egy idelátogató pesti cinikus – ugyanolyan linkek, mint mi.”) Ötvenhat nem érte őket váratlanul: „mi írek – mondta nekem egy kőművesmester –, még hamarabb fellázadtunk volna, mint ti, magyarok.” Négyszáz magyar menekült kapott itt ideiglenes szállást, közülük ötven család vetette meg a lábát,
gyermekeik, bár leíresedtek, lélekben és botladozó szóban magyarok maradtak.
Történelmi esemény volt 1991-ben a dublini Magyar Nagykövetség létrehozása,
ennek máig tartó jó működése, és a két követ pozitív, a szimpátiát hasznosan mozgósító szerepe. A külpolitika tengelyét az átalakulás óta az a szándék vezeti, hogy bekerüljünk a NATO-ba, illetve az Európai Közösségbe. Az utóbbihoz a leghasznosabb
szálláscsinálók egyike Írország, amely egyébként a lehető legügyesebb diplomáciával
biztosítja önmaga számára azokat az előnyöket, amit az európaiság adhat. Ma több itt
a megforduló, ösztöndíjas, tanulmányutas és turista magyar, mint a honos hungarus.
A közoktatásban, főleg az egyetemeken kevés számunkhoz képest jól vagyunk képviselve: mind a hét írországi egyetemre jut átlagban két magyar, ebből kettő a profeszszori státust is elérte.
„A magyarok kedvesek”, „éppúgy szeretnek bulikat csapni, mint mi”, „Pesten
a magyarnótás kocsmákban, éttermekben érzem legjobban magam, a magyar olyan
muzsikás nép, mint mi vagyunk”. Az összehasonlítások özöne áll rendelkezésünkre,
valamint három jobb-rosszabb film (az egyiket az én ötletemből írták – bár ne tették
volna!), melyek azok számára mondanak valamit, akik az ír életet nem ismerik.
Későn fekvő, későn kelő nép, a kampányokat jobban kedvelik, mint a rendszeres
munkát, beszédes, szellemes, könnyen sértődő. Egy ír barátom pesti látogatása után
ezt mondta: „Milyen szépek a magyarok, azaz milyen változatosak! Színek, formák,
arányok különbözőek...” Elgondolkodtam ezen. Az ír utca négyféle népet mutat. Valamennyien fehérbőrűek, de némely arc rózsaszínbe játszik, minden második szőke,
minden tizedik ember rőt hajú, minden huszadiknak fekete sörénye és kék szeme van.
A negyedik fajta ezeknek keveréke. És mi? Ahány ember, mondhatni, annyi fajta.
Írországban jó magyarnak lenni; ez nincs ránk írva, de amint megtudják rólunk kik
és mik vagyunk, kinyílik a szívük. Észak-Írországban, e két kultúra összecsapásában
élő tartományban nemkülönben. Ott tudják, mi fán terem Erdély. A nacionalisták
szerint az északír katolikusok helyzete hasonló az erdélyi magyarokéhoz. Az északír
protestánsok ezt éppen ellenkezőleg gondolják: mármint hogy a protestáns helyzete
lenne az erdélyi magyarokhoz hasonló.
Tavaly, a negyvenedik évfordulóra, 56-os kiállítást rendeztem Maynoothban;
a Sztálin-szobor-nyakcsigolya darabon túl a legérdekesebb kiállítási tárgy egy, az október–november ezerkilencszázötvenhatjának albuma volt. Újságkivágásokból és apró,
kézzelírott kommentárokból állott. Összeállítója egy akkor tizenkilencéves munkásfiú, Aidan O Connor volt. „Egész életemben szerettem a magyarokat, mondta, akkoriban volt is egy öreg magyar barátom. 56-ban majd megszakadt értük a szívem.”
Nos, összefoglalóul még ennyit. Már tudtam, hogy ezt a cikket írni fogom, amikor
megkérdeztem egy többgyerekes ír barátomat, akinek magyar asszony a felesége, hogy
szerinte milyenek a magyarok.
„Mint mi. Csak még olyanabbak”, válaszolta.

1998. augusztus

69

SULYOK VINCE

Norvégia magyarságképe
Hadd szögezzem le mindjárt írásom elején: semmit se tartok természetesebbnek
annál, mint hogy érdekel bennünket, magyarokat, miképpen vélekednek rólunk mások. Annál kevésbé, mivel – meglepetésünkre talán – a világban rólunk kialakult kép
igen gyakran nem egyezik, vagy legalábbis nem egészen egyezik azzal, amit mi önmagunkról önmagunkban vélünk. Ez az érdeklődés azonban nem csupán természetes,
hanem szükséges is. Nem utolsó sorban ahhoz, hogy esetleg megpróbáljunk igazítani
valamit ezen a képen – s oly módon is, hogy saját magunkon is igyekszünk változtatni;
hiszen a mások „görbe tükrében” mintegy karikírozottan kipellengérezett előnytelen
tulajdonságainknak esetleg köze lehet a valósághoz; de úgy is, hogy a másokban kialakult képet magát kíséreljük meg valamicskét „retusálni”, előnyösebbre változtatni.
Mert itt, elöljáróban, azt is leszögezhetjük mindjárt, hogy egy-egy nép magyarságképe
nem állandó jellegű és örökre szóló, hanem az mintegy a körülmények, a történelem
terméke. Változása, továbbformálódása egész sereg összetevőtől függ. Ilyenek például
a két nép érintkezésének gyakorisága és annak intenzitása (ami gyakran egyenes arányban áll az egymástól elválasztó földrajzi távolsággal); a rólunk kapott értesülések, információk mennyisége és minéműsége; a közös, vagy közöseknek vélt érdekek; az objektív gazdasági adottságok és a szubjektív tapasztalatok és élmények; régebbi korok
hagyománya, az ország politikai szerepjátszása; szövetségesei stb.
Ismerni, sőt magunkat jól ismerni vélve, mi, magyarok, gyakran túlzott várakozással tekintünk idegen népek rólunk kialakult vélekedésére, s ezért nem ritkán csalódás
ér bennünket, látva a nagy eltérést a várt és a ténylegesen kapott kép között. Ilyenkor
sokszor leljük abban a megoldást, hogy sértődötten elutasítjuk az előnytelennek mutatkozó magyarságképet, s mögötte ellenséges erők hazudozásainak eredményét véljük
látni, vagy jobb esetben a tudatlanságét. Pedig ha nem ismernek bennünket, vagy nem
eléggé helyesen ismernek bennünket, az sok esetben csak azt jelenti, hogy nem sikerült
eléggé meggyőzően megmutatnunk tényleges valónkat és értékeinket.
Az igazán termékeny út ilyen esetben persze az önvizsgálat lenne, annak a mérlegelése: min és mit kellene változtatnunk ahhoz, hogy a külföld (egy-egy konkrét ország)
magyarságképe közelebb kerüljön a magunkban élő magyarságképhez.
Norvégiát majdnem kétezer kilométer választja el hazánktól. Beható érintkezés
e két ország között már csak emiatt se alakulhatott ki, az éghajlatból és az életmódból
adódó elválasztó különbségek mellett. De ennek az egymást kölcsönösen távolból
szemlélésnek előnyei is lehetnek, mert ily módon történetesen a norvég kép tisztább,
mentesebb például azoktól a szubjektív elfogultságoktól és sérelmektől, amelyek esetleg túlzott meghatározói lehetnek a hazánkhoz közelebbi fekvésű, vagy vele éppenséggel határos népekének. A norvég magyarságkép ily módon megközelíthetően hasonló
szerepet játszhat, mint az összehasonlító nyelvészetben az úgynevezett kontraszt-nyelv
játszik.
Mivel a norvégok magyarságképe (hasonlóan a más népekéihez) történelmi kategória, vizsgálódásaimat három részre osztom. Elsőül a múlttal foglalkozom, azokkal

70

tiszatáj

a tényezőkkel, amik a múlt századokban hatottak alakítólag erre a képre. Ezután
napjaink norvégiai magyarságképének vizsgálatára térek ki. Végül pedig arra, hogy
véleményem szerint mit kellene, illetve lehetne tenni a jövőbeli képért.
Mint ez már fentebb megemlítődött, a két nép közvetlen érintkezését lehetetlenné
tette az egymástól elválasztó fizikai-földrajzi távolság. Történelmi párhuzamok azonban bőségesen találhatók a két nép életében, s aligha kétséges, hogy ezek mindkettőjüknél mindenkor bizonyos képzeteket is kiváltottak egymásról a tudat síkján.
A Nyugat-Európát, az angol, skót, ír területeket a 800-as évektől hajóikon rendszeresen
felkereső és kirabló norvég vikingek (akik később Izlandot és részben Grönlandot is
betelepítették, sőt még Észak-Amerikát is felfedezték), csekély eltéréssel még időben
is megegyezőleg ugyanazt művelték ezeken a földeken, mint azt „kalandozó” magyar
őseink tették 908–971 között Közép-, Nyugat- és Dél-Európa országaiban. S mintha
csak valamifajta „munkamegosztást” végeztek volna: ritkán fordult elő, hogy mindketten ugyanazokat a földeket dúlták volna, s az szinte sose, hogy ezt egyidejűleg tették
volna. Nincs tudomásom viking–magyar összeütközésről. Azt azonban nehéz lenne
elhinni, hogy ne tudtak volna egymásról, egymás cselekedeteiről!!! Aligha vonhatjuk
hát kétségbe, hogy a norvégok első képe a magyarságról a 900-as évekre nyúlik vissza,
bármilyen mélyre ülepedett is le ez a kép azóta a tudatban. E felfogás szerint a magyarok harcias, bátor, ügyes, kalandot-kedvelő, mozgékony népség, akik lovaikon úgyszólván évente végignyargalták és végigsarcolták Európa egy vagy több országát-vidékét, kedvüket éppúgy lelve a haditusákban, mint az aranyszerzésben és a fiatal nőkben.
Nehéz lenne megérteni, ha a hasonló lelkületű és szemléletű vikingekben ez a nép-kép
nem váltott volna ki elismerést és rokonszenvet!
Érdekes, de nagyon is érthető okokból a magyar kalandozók sose érintették
a skandináv területet; ennek következtében a „de sagittis Hungarorum”-féle pszichózistól
is mentesek maradtak ezek. Legközelebb talán 915-ben jártak ehhez a tájhoz, amikor
az évkönyvek tudósítása szerint felperzselték Brémát, s talán Schleswig–Holsteinbe is
beportyáztak, tehát dán határvidékre.
De az is érdekes, hogy ezek a rablóháborúk mindkét népnél szinte évszámra
megegyezőleg is ugyanakkor apadtak el, s mindketten egyszerre vették fel a kereszténységet, egyszerre szerveződtek egységes, erős központi kormányzattal rendelkező
állammá: Szent Olav (király 1015–1028 között), illetve Szent István uralkodása idején
(király 1000–1038 között.) Írásos nyomait ennek eddig ugyan nem leltem, de teljességgel valószínűtlen lenne, ha ezek a párhuzamos változások nem tudatosodtak volna
kölcsönösen mindkét népnél.
A középkori nagy norvég birodalom egyébként egyenes megfelelője a középkori
nagy magyar birodalomnak. Ha nem választotta volna el olyan óriási távolság egymástól a két népet (amely az akkori közlekedési viszonyok mellett még nagyobb hatályú
volt, mint napjainkban), akkor ezekben az évszázadokban természetszerűleg dinasztikus kapcsolatok jöttek volna létre a két nép uralkodó családjai között. Erre azonban
az adott körülmények között csupán egy példát találtam, az is igen-igen távoli: I. Endre
királyunkról (meghalt 1060-ban) tudjuk, hogy a száműzetésből visszatértekor orosz
feleséget hozott magával: Jaroszláv kijevi nagyfejedelem lányát. A nagyfejedelem másik
lányát viszont III. Harald (uralkodott 1047–1066 között) norvég király vette feleségül.
Ez a vékonyka családi szál azonban aligha hathatott formálólag a norvégok magyarságképére...

1998. augusztus

71

Valamivel fontosabb szerepet játszhattak Szent István ezüst dénárjai a Stephani rex
és Regia Civitas feliratokkal, melyekből olyan sok került elő az 1020 utáni időszak
északi sírjaiból, ami már önmagában e pénzek népszerűségét, majdhogynem európai
valuta jellegét bizonyítja, de áttételesen azt is, hogy a norvégok körében pozitív képnek kellett léteznie Magyarországról, ha már a pénzét idefönt is ekkora bizalommal
használták. Talán több magyar vonatkozású (és a norvégok magyarságképét minden
bizonnyal befolyásoló) emlék is előkerült volna Norvégia középkori és újkori történelmének idevágó századaiból, ha az 1300-as évek végén nem éri Norvégiát olyan balsors, ami utóhatásaiban a magyar Mohács tragédiájához hasonlítható: Norvégia önálló
állami létének megszűnése: a rettenetes pusztítást okozó pestis következtében (hozzávetőlegesen a lakosság kétharmada halt meg) legyengült Norvégia a dán és svéd uralkodók és államérdekek kiszolgálójává vált, kizsákmányolt és lekezelt tartományi sorba
süllyedt, melynek fejlesztését elhanyagolták az élet minden területén. A norvég történetírás előszeretettel beszél a 400 éves dán éjszakáról/sötétségről, de hozzászámítjuk az
1400-as évek és az 1800-as évek svéd dominációját, akkor inkább 500 évet kellene
mondani 400 helyett. Erre az 500 évre a korábbi nagyhatalom, Norvégia, éppúgy tartományi sorba süllyedt, s éppúgy a másik két skandináv államalakulat árnyékába került, mint 1526 után a magyarság jutott Ausztria árnyékába. Ezekben a Norvégia számára oly nehéz és reménytelen évszázadokban igen sok minden elkallódott az iderendelt pénzéhes dán katonai és hivatalnokréteg kezén, akik ráadásul a régi, önálló norvég
királyság mindenfajta emlékét tűzzel-vassal pusztították, hogy kiírtság a norvég nemzeti tudatot. Az ilymódon nemzetétől megfosztott norvég nép nem ápolhatta korábbi
hagyományait. Ismerős helyzetkép, saját Mohács utáni évszázadainkra gondolva?
A párhuzamok továbbfutása a norvég és magyar nép történelmében?
Tudjuk, hogy az erdélyi magyar fejedelemség időszakában éppenséggel nem hiányoztak a kapcsolatok Erdély és – Svédország között. Bethlen Gábor neve például
közismert volt a svédek körében, s bár a dánoknál is, ők azonban általában egy másik
hatalmi csoportosuláshoz tartoztak, mint a svédek; s mivel Norvégia akkor dán tartomány volt, így Norvégia kimaradt az erdélyi viszonylatokból. A törökök balkáni hódításai nyomán felbolygatott Közép-Európa hatalmi hódító háborúk színterévé vált.
S persze a dán–svéd viszálykodások árát is a megnyomorított norvégokkal fizették
meg három életerős norvég tájegység leszakításával a norvég nemzettestről. Ismét csak
ismerős helyzet a mi hazai viszonylatainkból is? A nagy vérveszteségektől végsőkig legyengült magyarság ezekben a századokban vívta élet-halál harcát a törökök ellen – és
az osztrákok ellen. Az elsőt, úgymond, a keresztény Európáért. De ugyan mit tudott,
mit tudhatott akkor már rólunk ez az úgynevezett keresztény világ? S mit a létében
épp olyan halálosan fenyegetett norvég nép? A törököktől igazában csak az osztrák és
egyes délnémet tartományok lakosai rettegtek. Másokban, a többiekben, s ezen jó
lenne elgondolkodnunk, alig-alig tudatosodott s vált hihetővé a rettenetes veszély. Mi,
magyarok, helyrehozhatatlanul belerokkantunk ebbe a hosszantartó megterhelésbe,
míg a nyugat-európai politika, irodalom, művészet, gondolkodás alig-alig tartotta számon ezt a hősi küzdelmet; dicséretéről pedig végképp megfeledkezett... A politikában
ez olyképpen is megnyilvánult, hogy a mindig is egoista franciák nem csak kacérkodtak eközben, de még szövetkeztek is a szultánnal – amikor ezzel gyengíteni tudták
Ausztriát és Németországot. Az arabok fölött Poitiers-nél 732-ben aratott fontos győzelmük óta a franciák biztonságban érezték magukat a mohamedán veszéllyel szemben, s gyakorlatilag évszázadokon keresztül teljesen tétlenül szemlélték még a szom-

72

tiszatáj

szédos spanyolok félezer éves küzdelmét is, mert felfogásuk szerint a spanyolok gyengülése épp úgy az ő érdekeiket szolgálta, mint az osztrákoké-németeké. Ez a külpolitikai egoizmus ismerős lehetne a későbbi időkből is, mert ez vezérelte őket a versailles-i
békekötésekkor is: arra spekuláltak, hogy a hálás szláv kisnépek, meg a latin-testvér
románok a francia érdekek feltétlen kiszolgálói lesznek a térségben.
Ha Buda magyar külpolitikája hasonló szellemű lett volna az 1500-as évek elején,
akkor a szultán követeit nem a várbörtön mélyére lökték volna, hanem terített asztalukhoz ültetik a szerencsétlen sorsú, de gyenge és fantáziátlan Lajos király és főemberei. Ki mondaná most a szemünkbe, hogy politikailag erkölcstelenül cselekedtünk, ha
népünket akkor sikerült volna ezzel megmenteni a másfélszázados vérveszteségtől, elszegényesedéstől, hazánkat pedig a sorozatos feldarabolásoktól? A franciáknak ki olvassa a fejére vétkeiket? Sokan vélik, hogy lehetséges lett volna akkor a megegyezés
a törökkel, esetleg úgy, hogy a legdélibb részeken folyosót engedünk át neki az
osztrák–német tartományok irányába...
Egy kissé elkanyarodtunk írásunk tárgyától, de csak látszólag. Hiszen a norvégok
magyarságképének a kialakulásához, vagy a kép hiányosságaihoz szolgál magyarázatul
az, ahogyan mindkét nép, a norvég is, meg a magyar is, újból úgyszólván egyidejűleg, a
másodrendű népek sorába került. A maguk szerencsétlen sorsával elfoglalva, érthető,
hogy nem maradt erejük-lehetőségük arra, hogy egymásra figyeljenek. A norvégok
akkori ismereteit Magyarországról a „király városa”, Koppenhága, és annak norvégiai
hivatalnokai határozták meg, s éppen annyira dán királyi-kincstári volt, mint a reformáció keresztülhajszolása Norvégiában. Az általános közönyön és tudatlanságon csak
olykor tudott áttörni egy-egy esemény sugara: a Rákóczi-szabadságharcé, vagy, kisebb
fényerővel a Hadik-huszároké, Berlin elfoglalásával. A nagymajtényi fegyverletételt
követően magyar menekültek kerültek néhány európai országba, ha nem olyan tömegben, mint sokszor még a későbbiekben. Még Norvégiába is jutott belőlük, – egy,
az biztosan: Norvégiába érkeztem után, 1957 őszén, kapcsolatba kerültem egy norvég
családdal, amelyik magát büszkén a Rákóczi-felkelés idekerült menekültjétől eredezteti! Nagyobb tudatformáló erőt egy-két idevetődött magyarnak persze aligha tulajdoníthatunk.
1848/49-re jelentősen megváltozott Norvégia politikai-államjogi helyzete: megszűnt a 400 éves dán uralom, s helyét a svéd–norvég perszonálunió foglalta el, természetesen jelentős svéd túlsúlya. De ekkor már, a francia forradalom eszméi nyomán is,
más idők jártak Észak-Európában is. 1814 májusában Norvégia különben is saját alkotmányt fogadott el, kihasználva a pár hónapos politikai szélcsendet a dán–svéd váltás között. A dánnal sokkal mérsékeltebb svéd igazgatás a továbbiakban fokozatosan
veszített teret a folyton világosabban artikulálódott norvég nemzeti törekvésekkel
szemben.
Ebben a bizakodóbb s népi-norvég szemmel nézve „rámenősebb” légkörben az elmúlt időszakokhoz mérten már sokkal élénkebb figyelmet keltett a magyar forradalom és szabadságharc is. A közvélemény és a lapok egységesen magyar rokonszenvet
mutató magatartása mögött könnyű meglátni az alig rejtett norvég nemzeti türelmetlenséget és svéd-ellenességet... A hajdani magyarságkép eddigre már szánalmasra zsugorodott maradványai most erőteljes felértékelésen estek át a magyar szabadságharc
idáig eljutó hírei alapján. A korabeli, és a közvéleményre jelentős hatást gyakorolt cikkek és versek közül máig világítóan emelkedik ki a legnagyobb norvég drámaírónak,

1998. augusztus

73

Henrik Ibsennek Magyarországhoz (Til Ungarn) c. verse, melyet az akkor 21 éves gyógyszerészsegéd Grimstadban írt 1849 őszén, a levert szabadságharc elsiratásként:
Magyarország felől fakón nem dörög a harc zaja már!
A csatatérről sóhajok és haldoklók jajszava száll,
hozza az éji csöndön át a hírt, a búskomort, a gyért,
hogy nincsen többé a magyar, utolsó harca végetért.
A szabadsághős seregen barbárok vad hordája dúl, –
a romokra felhág megint a zsarnok, és gyilkol vadul.
Bíborruhás uralkodók, örvendjetek! hisz diadalt
szerzett az erőszak megint, – s a szabadság lángja kihalt.
De a vers befejező részében szóhoz jut a bizakodásnak az a hangja is, amely az
egész akkori norvég életet jellemezte; a remélt eljövendő változásokban a magyarságnak is méltó helyet és rangot jósolt a költő:
De a rabság éje múltán hajnalpír fut égre újból,
s szabadságért holt hőseid fölkelnek halottaikból,
csatlakoznak azokhoz, kik a Visztula mentén vesztek,
s azokhoz, kik vérpadokon német földön elvéreztek.
S midőn a trónok ellen fölkel a fiak haragja
őszi orkánként, s leomlik a zsarnokság ősalapja, –
büszke harci jelszavakért, magyar, neved dörgi akkor
hőseidnek tisztelegve a győzelmes ifjú hadsor!
(Norvégból fordította a cikk írója)

A szabadságharc itteni sajtóvisszhangja és irodalmi-költői visszhangja erőteljes bizonyítékot nyújtanak arra nézve, hogy ebben az időben menyire pozitív volt a norvégok magyarságképe. Ez, kisebb-nagyobb módosulásokkal, általános érvényűnek
mondható egészen az első világháború végéig. Része volt ebben annak is, hogy Magyarország szerepe és súlya folyton növekvő tendenciákat mutatott a kiegyezés utáni Monarchiában, mind gazdaságilag, mind pedig politikailag, s nemzetközileg is mindinkább „láthatóvá” vált. Élő maradt ugyanakkor Kossuth és Petőfi legendája is, s ez
nem látszik ütközni Magyarország Monarchián belüli szerepvállalásával. De más utakon is kezdett beszivárogni a magyar kultúra a norvég tudatba: lefordításra került néhány Jókai-regény, visszhangot váltott itt is ki Munkácsy Mihály festészete és párizsi
sikere. Még fontosabb volt Liszt Ferenc szerepe, akinek nem csak zenéje hódított idefönt, hanem az is növelte jóhírét, hogy hóna alá nyúlt a fiatal Griegnek és tevőleges segítséget nyújtott neki fejlődéséhez. (Egyik oslói egyetemi kollégám büszkén említette,
hogy családi nevüket (Bendeke) a magyar Benedek-re vezetik vissza. A közelebbi vizsgálódás aztán kimutatta, hogy ősük a múlt század második felében került el ide, de
nem a szabadságharc menekültjeként, mint ezt a mai utódok vélték, hanem Benedek
Lajos császári tábornok idevetődött leszármazottjáról van szó; Benedek tábornok,
mint ez közismert, 1848–1849-ben osztrák szolgálatban maradva tevékeny részt vállalt
a magyar szabadságharc leverésében.

74

tiszatáj

Az első világháború idején a semlegességét megőriznie sikerült Norvégiában a közhangulat jobbára a központi hatalmakat támogatta, s a versailles-i béke döntéseit értetlenkedve fogadta. Leginkább Magyarország példátlan megcsonkítása váltott ki ellenérzést, annak dacára, hogy a század első éveiben nemzeti idoljuk, Björnson cikkeiben
élesen elítélte Magyarország szlovákellenes kultúrpolitikáját. Túlzó és többnyire hibás
információkra épült, agitatív erejű írásaival alaposan megzavarta és részben sikeresen
rajzolta is át az addig érvényesnek tudott norvégiai magyarságképet, különösen a radikálisabb és szlávokkal rokonszenvező értelmiségiek körében. Ennek ellenére meglepően sok norvégban él még ma is annak a tudata, hogy az 1919-es békével valami
nagy igazságtalanság történt Magyarországgal.
Az 1905-ben saját állami önállóságát frissiben megszerzett Norvégia, mely a teljes
demokrácia felségelvére építette politikáját, kissé gyanakodva szemlélgette a két világháború közti magyar politikai életről innen kibogozható képet, ez azonban nem lett
akadálya annak, hogy Bartók Bélának és (főleg már a második világháborút követő
időben) Kodály Zoltánnak valóságos kultusza alakuljon itt ki. (A norvégok pl. büszkén tartják számon, hogy Bartók 1912. nyarán turistaként néhány hetet Norvégiában
töltött. Kodály zenepedagógiai módszerét pedig megkísérelték Norvégiában is bevezetni.) A korabeli magyar irodalomból viszont alig ért el ide más, mint Harsányi
Zsolt, Földes Jolán és Földi Mihály, bár Zilahy Lajostól és Molnár Ferenctől is megjelent azért egy-egy könyv. Mindez azonban túl kevés és túl alkalmi jellegű volt ahhoz,
hogy nyomukban elfogadhatóan hiteles és rokonszenves kép alakulhatott volna ki
Norvégiában a magyar szellemi életről.
A második világháború ellentétes oldalon találta a két országot: Norvégiát már
1940 áprilisában megszállták a németek, s ez volt az az ország, amelyiket a legtovább
tartottak megszállva; mindezek erős német-ellenes hangulathoz vezettek az országban,
melynek maradványai még ma is föllelhetők. Magyarország ugyanakkor éppenséggel
a tengelyhatalmak oldalán lépett be a háborúba. Mégis sok norvég megérti, hogy
hazánk kényszerhelyzetben cselekedett, s hogy főképpen geopolitikai okok és az 1919es béke igazságtalanságai vitték erre a lépésre. A háború kimenetele logikusan magában
hordozta azt is, hogy a két nép sorsa különbözően alakult: minket bekebeleztek a kommunista tömbbe, Norvégia pedig az Észak-Atlanti Védelmi Szövetség tagállama lett.
1956-ig azonban mindkét ország jobbára a saját gondjaival volt elfoglalva, s a norvégok
magyarságképe csak nagyfokú sajnálkozásukkal bővült, amiben viszont osztozkodtunk a többi kelet-európai országgal.
Annál fontosabb tényező lett viszont az 1956-os magyar forradalom és annak utójátéka. Túlzás nélkül állíthatjuk, hogy egyetlen nyugati országban sem artikulálódott
erőteljesebben és kitartóbban a magyar üggyel kapcsolatos rokonszenv, mint ebben
a távoli északi országban. A norvégok egyébként is arról ismertek, hogy mindig teljes
mellel állnak ki a demokráciáért és a konfliktusok méltányos rendezésének elve mellett, a világ bármely részében jelentkezzenek is a problémák. Mégis azt kell megállapítanunk, hogy a norvégiai magyar-barát megnyilatkozások úgyszólván mindenkit átfogó és mozgósító ereje arra enged következtetni, hogy ez látensen mindig jelenmaradt, régi rokonszenvre alapult, melynek gyökerei közül nem egy évszázados mélységekbe kellett leérjen.
Tárgyunktól messze vezetne a norvég 56 eseményeinek akár vázlatos ismertetése is.
Az ismételt tömegtüntetések, gyűjtési segélyakciók, a norvég külügyi vezetés hivatalos
lépéseinek sorozata, a sajtó „makacs érdeklődése” a magyar ügy és fejleményei iránt...

1998. augusztus

75

s ugyanakkor az, hogy Norvégia azonnal másfélezer magyar menekültet fogadott be
(s többnek is menedéket nyújtott volna, ha menekültjeinkben nem élt volna valami
tartózkodó félelem ezt a „távoli, ismeretlen, hideg” országot illetőleg; a befogadottaknak sietve munkát és lakást biztosított; a másfélszáz egyetemistának pedig továbbtanulási lehetőséget. Emellett Norvégia még éveken át hozott fel további csoportokat a menekülttáborok reménytelenségéből: úgynevezett „mínusz”-menekülteket, akik előtt
más országok nem voltak hajlandók megnyitni határaikat és szívüket, mert betegek
(legtöbbnyire tüdőbajosak), rokkantak, öregek stb. voltak. A magyar forradalom 40.
évfordulóján, 1996 októberében rendezett emlékünnepélyen, melyet a norvég király is
megtisztelt megjelenésével, norvég közéleti nagyságok mondták: történelmük során
idegen népcsoportot még soha olyan általános szeretettel és segítőkészséggel nem fogadott a norvég nép, mint a magyarokat 1956 után; s hogy egyetlen más népcsoport beilleszkedése az itteni körülményekbe sem ment olyan simán és zavartalanul, mint
a magyar menekülteké. Norvégiában általában nem vezet hátrányos megkülönböztetéshez, ha valaki magyar háttérrel rendelkezik.
Külön ki kell azonban még térnem arra is, hogy Ibsen 1849-es magyarokat köszöntő verséhez hasonlóan norvég költők tucatjai adtak hangot alkotásaikban hazánk
iránti rokonszenvüknek. E versek zömét Magyarországhoz (Til Ungarn) címmel 1957ben könyvalakban is kiadták, tehát még a könyv címét is, nem csak az erkölcsi-politikai magatartást, Ibsentől kölcsönözve.
Ez a nagy rokonszenv-hullám azóta az irodalmunk irányába megnövekedett norvég érdeklődésben is megnyilvánul. Politikailag is indokolhatóan: Déry Nikijével vette
kezdetét ez a folyamat, hogy aztán Németh László Iszonyával és Konrád György Látogatójával folytatódjon, s hamarosan kiterjedjen a két világháború közti irodalmunkra:
a nyugatosokra és a népiekre. Ma már kisebb-nagyobb mértékben olvasható norvégül
Ady, Babits, Kosztolányi, Kassák, Szabó Lőrinc, Illyés Gyula, József Attila, Radnóti,
Weöres, Krúdy, Füst Milán, az utóbbi évtizedek szerzői közül pedig Pilinszky, Nagy
László, Juhász Ferenc, Csoóri, Kányádi, Szabó Magda, Kardos G. György, Örkény,
Sánta Ferenc, Szakonyi, Nádas, Tóth Judit, Gyárfás, Rónay György, Karinthy Ferenc,
Csurka, Vészi, Vámos, Esterházy Péter, Bodor Ádám művei (felsorolásom a teljesség
igénye nélkül készült). Hogy ezek a norvégra lefordított magyar irodalmi alkotások
milyen mélyre hatoltak be az irodalmi köztudatba, vagy milyen mértékben alakították-módosították a norvégoknak a magyarságról alkotott képét-felfogását, nem volna
könnyű megválaszolni. De az aligha vitatható, hogy mindezek összhatásaként fokról
fokra módosul a norvég tudatban nem csak a magyar irodalomról, de a magyarság egészéről kialakult kép is, hiszen egy nép irodalma, ha jó irodalom, egyúttal az illető nép
lelkületének és karakterének is a tükre. Ha ezt tudjuk, s ha azt akarjuk elérni, hogy
Norvégia magyarságképe kielégítően helyes legyen, ennek egyik fontos módja az irodalmi kapcsolatok növelése, irodalmi alkotásaink javának rendszeres norvégra fordítása.
Hazánk mai képét a norvég tudatban igen pozitívan befolyásolták egyébként
a közelmúlt politikai történései is. Az 1956-ot közvetlenül követő megtorlás éveit már
1968-tól új magatartás, új gondolatok kezdték felváltani az új elképzelésekre alapozott
gazdasági politikával, különösen a magánszektor lehetőségeinek bővítésével. Az úgynevezett gulyáskommunizmus kifejezésnek Északon nagyon jó volt a csengése, mert
a békés fejlődés és kibontakozás lehetőségét ígérte. A magyaroknak, általában mindig a
lengyelekkel együtt említve őket, hamarosan vezető szerepet kezdtek tulajdonítani –

76

tiszatáj

s ez bizony nem nagyon gyakran történt meg a középkor óta! Nagy figyelmet keltett,
hogy magát a vasfüggönyt is magyar miniszter, Horn Gyula akkori külügyminiszter
keze vágta át 1989 júniusában. Mi már azt is tudjuk, hogy ez az aktus egyenes előfeltétele volt annak, hogy pár hónappal később megbukjon az egész kelet-német állam, s a
német nép egyesülhessen. Nem utolsó sorban ennek köszönhetjük, hogy Németország
azóta mindig olyan erőteljesen támogatja a magyar Európa-törekvéseket.
Az 1990-es szabad választásokkal Magyarország megindult a demokratikus fejlődés
útján, melynek kulcsszavai többpártrendszer, piacgazdaság, szabad tőke-mozgás, privatizáció, állampolgári jogok biztosítása – mind egy-egy szükséges és helyes lépés, előfeltétele annak, hogy az országban végre az élet minősége is javulni kezdjen.
A külföld szemében mindez erőteljesen járul hozzá ahhoz, hogy hazánkkal kapcsolatban növekedjen a bizalom. Norvégia, a norvég közvélemény, a norvég sajtó megelégedéssel könyveli el a magyar sikereket. Ez a megelégedés jól tükröződik a norvégok
magyarságképének további felértékelődésében. De, talán még kézzelfoghatóbban, tükröződik a magyar–norvég gazdasági kapcsolatok jelentős kibővülésében is, ami a továbbiakban remélhetőleg ösztönzőleg fog hatni a kulturális kapcsolatok mélyülésére.
A fentebbiek valamifajta összegezéseként leszögezhetjük, hogy Norvégia magyarságképe ugyan egyáltalán nem rossz, sőt talán átlagot meghaladónak mondható. De saját nemzeti tudatunkhoz és elvárásainkhoz mérve esetleg teljesen kielégítőnek se
mondható. Ez a mostani kép azonban szerencsére nem örökérvényű, hanem állandóan
alakuló-változó, állandóan alakítható-változtatható. A jövő norvégiai kép tehát tőlünk
is függ. Magyarországon szívesen hisznek abban, hogy ez a feladat a századközéptől jelentős tömegekben külföldre sodródott nyugati magyarságra vár. Kétségtelen, hogy ez
a magyar diaszpóra valóban jelentős erejű lehetőséget képvisel, hiszen igen széles rétegük magasan iskolázott, nyugati nyelvekben jártas, új hazájukban kiemelkedő tudományos vagy szakmai pozíciókat szerzett, befolyással rendelkező emberekből áll,
akiknek legalábbis egy részében élő maradt az óhazához, a szülőföldhöz való tartozás
tudata. Tudat, amit most, remélhetőleg a legtöbbjük esetében, tényleges segíteniakarássá lehet növelni. A nyugati társadalmakban kivívott fontos, vagy egyenesen kulcshelyzetűeknél fogva kevés külön-erőfeszítésükbe kerül(het), hogy adandó alkalmakkor
Magyarország érdekeiről se feledkezzenek meg; hogy tudatosítsák magukban az összmagyarság értékeit és szükségleteit; hogy helyes és objektív információkkal szolgálják
azt mind szakmai környezetükben, mind pedig a sajtó tájékoztatásában; hogy terjesztői legyenek a magyar értékeknek élőszóban is és írásban is, de pl. oly módon is,
hogy a magyar irodalom lefordított műveiről beszélnek környezetükben, ajándékozzák azokat rokoni-baráti kapcsolataiknak; felhívják a figyelmet a magyar kiállításokra
és zenei estekre; ismertté teszik az ország eredményeit és további lehetőségeit stb.
De a külföld magyarságképének a továbbformálásában a főszerep mégis Magyarországé. Mert mindig úgy volt az, hogy az ország tényleges sikerei vagy sikertelenségei
hatottak legerőteljesebben a világ közvéleményére, rólunk kialakított ítéletére. S ebben az alakítómunkában részt vesz minden kis hír, mindenfajta információ, ami a külföldet eléri. A hagyományos, begyökeresedett, nem ritkán korszerűtlen magyarságkép
kedvező irányban történő megváltoztatását tehát csak a kedvező jellegű információk
nagy mennyiségében kibocsátott tömegétől várhatjuk. És mindannyiunk összefogásától ennek érdekében.

KRITIKA

Tudom, nagy nyári délután lesz
NAGY GÁSPÁR ÚJ VERSEI
A költő öt ciklusra osztja új kötetét.
A nyitó és záró rész, a Sors-lián és a Megígért birtokunk foglalja keretbe az 1994 és
1997 között írt költeményeket. Ez a keret,
mint egy gyászjelentésé: a halál, a közelítő
elmúlás tényeit és jeleit rögzíti, a „mielőtt
még sorban elmegyünk”, mielőtt még „eljutunk ama fénylő útig / ahonnan többé
nincs visszafordulás” számvetésének szenvtelenségével. Helyzetek már perfectumban –
így az egyik verscím, de a többi is a Temetek – halálra ébredek és A halál beüzen élményeivel terhes. Azzal – ismét egy vers
éléről idézve –, hogy Naponta jönnek –
naponta már az értesítések, hogy „halálhírekkel gazdagodva” telik az élet, közeleg
a vég. „Mintha már fölénk hajolna”, aki
elszólít, és a költő már nem is töpreng
a maga idejének lejártán, nem sajnálkozik
és nem kelt szánalmat maga iránt, hanem
a gyászhírek könyörtelen tárgyilagosságával
sorolja elő az eltemetettnek tudott elképzeléseit, mintha csakugyan végleg megva-

lósíthatatlanok lennének. Cím-tervek mint
cintermek: csupa holt, elvetélt ötlet – írja,
s a huszonegy tétel közül is feltűnően sok
a halálra vonatkozó. Barbár és szelíd figyelmeztetések címzettjeként a „ne félj de
tűnődj” magatartásparancsát fogalmazza
meg. Hogy az önfelszólítás önbiztatás is,
és hogy nehéz neki engedelmeskednie,
mert a félelem nehezen űzhető el, ezt a
halál metaforái, szimbólumai árulják el.
„Végső szörny”-ként tűnik fel egy helyütt,
másutt a le- vagy kihullást – Adyra emlékeztető módon – a „rostá”-hoz kapcsolja,
s úgy láttatja, hogy ennek a „szörnylikán” bocsát le az „irdatlan mélybe” „valami sodrott sors-lián” mindenkit, siker és
kudarc minden résztvevőjét. A földi hívságok és dicsőségek, rangok és címek iránt
érzéketlen elmúlás gondolatához ismét
más helyen (Rázkódó ősz) a lehulló, „szélütött levelek” képét társítja. Az ajánlásban
idézett új halottai sem kegyelemre, „sem
semmi alkudott oltalomra” nem számítanak, nem számíthatnak – marad az írás,
egy fehér lap tanúskodása.
Az emlékállítás, ha akikhez ő is sorolja
magát, „a nemzedék elindult”. El az Ahogy
keresztül a nyár ajánlásában szereplő B. I.,
a barát, a nemzedéktárs, Baka István, akinek a „mostani címére küldi a Levél, ha
hull... sorait. A Pintér Lajossal hármasban
tartott 1976-os bemutatkozásukra, az Eötvös Kollégium-beli költői estjükre szóló
meghívó mint relikvia emlékezteti a közös indulásra, és egy szeptember végi káKortárs Kiadó
Budapest, 1998
142 oldal, 680 Ft

78
nikulai nap végső búcsújára is a szekszárdi
temetőben, ahol pár évvel korábban pedig
Csengey Dénes sírjánál gyülekeztek. Az
„Élsz, élsz nagyon...” önvigaszába nyugtató alkalmi írás párja Az utolsó napok
filmje: ez is szeptember végi gyönyörű
őszi nappal indul, a költészetbe nemcsak
egy estén bevezetőjük, felfedezőjük, barátjuk, Kormos István erdélyi útjának leírásával, majd egy irodalmi este mókás
hangulata, táncikálások, széptevési szokások elevenednek meg, mintegy ezzel enyhítve a korai halál tragikumát. Az álltában
összeesett „Szegény Yorick”-ról készített
pillanatfelvétel nagyon is jellemző a kötet
egészére. Egyrészt amiatt a szinte játékos
derű miatt, amivel a rostán való kihullás
szörnyűségét elviselhetővé teszi. Másrészt
a hang természetessége, az élőbeszédre
emlékeztető hétköznapisága miatt. „Szép
kis életem volt / mondhatom... / de nem
mondom / minek dicsekedjem / amikor
már nincs értelme / hiszen... / tudjátok /
de Ő még nálam és nálatok / is jobban... /
akkor meg minek reszketek / hát ez
bizony / jó kérdés...” – jelzi a kifejezés
szándékolt igénytelenségét és közhelyességét a Helyzetek már perfectumban. A minden emelkedettség, pátosz híján való megszólalások a leggyakoribbak. A gyors, hevenyészetnek mutatkozó rögtönzések, reflexiók. Széljegyzetek egy-egy gyászjelentés
keretein kívül. A „ne félj” jegyében, mint
ahogy ezt a parancsszavat visszhangozza
a Magamtól féltem... is: a halálnál szörnyűbbnek állítva a némulást, a szótlanságot, a hallgatást. Hogy a költői beszéd elapadása rémiszti, erre csak sejtelemszerűen utalnak az utolsó sorok kiemelései:
az Úr kegyelméből talán marad „belül a látás”, kívül pedig „a kegyetlen nézés”.
A második ciklus, A lélek túlerejével
költeményei az Esztergomi apokriffel kezdődnek. Ebben Dobokay György, Balassi
Bálint gyóntatópapja „rakosgatta össze” a
haláltusáját vívó költő szavait. A lábjegyzet paratextuális elemének (lejegyezvén az

tiszatáj
Úr 1994. esztendejében) – különös szerep
jut: időtlenné teszi, kitágítja, az örökkévalóság részévé avatja, ami hitelesítetlen
és hitelesíthetetlen, ami apokrif. Amit itt
a mintegy mellékesen odavetett, zárójeles
megjegyzéssel ér el, azt a következő költeményében a képekkel: nagy csillagközi
homokozót láttat, az Ég magasságát,
ahová fölröpülőzve és kiszökve „vizsgálja
porát! a kozmikus Egésznek”, de a Semmi
felhőiből sehova aláhulló, gördülő angyali
könnycsepp is ugyanarra hivatott: kozmikussá növeszti Nagy László hiányát
(Arccal az Égnek). Ünnepelné, mint a mottó jelzi, a hetvenedik születésnapján, és
ünnepli is, hiszen a hitetlenkedő kérdésével – „Amikor 17 éve más dimenzióban?...” – mintha a jelenvalóságát erősítené meg, a számára való létezését. „Istenem már / fele halott” – áll valahol
a Tiszatáj-köszöntő közepe táján, Illyés és
Weöres mellett a Lászlókat és Pistákat nevezve meg a kissé didaktikusra sikeredett
Vallomásban. Mi volt akkor a gyönyörű?
– teszi föl, ismét köznapias egyszerűséggel
a kérdést, és a válasza hasonló: tétje volt
annak, hogy „mit mond a mű / vagy mit
rejt el”. A költészet, a líra szerepére vagy
az ihlet működésére, azaz egy félkész vers
elkészítésére a példaképül választott alkotóktól függetlenül is rákérdez. A csaknem
harminc évvel ezelőtti antológia, a Költők
egymás közt címbéli állításával vitázva írja
meg a Versek egymás közt illúziótlan sorait. Egy másik versben szóról szóra
ugyanaz a fordulat fejezi ki a széthúzást,
az együvé tartozás helyett a magára maradottság puszta tényét: ki a hallgatásba, ki
a fecsegésbe menekül – indul a Nem ismered. A történet végében is egymást követik
az ítéletmondatok, az olyan állítások,
amelyek megint csak
a prózaiságukkal tüntetnek.
Alig élnek a metaforizálás, az érzékletesség, vagy a tárgyiasítás, az elvonatkoztatás
lehetőségeivel. A sorokba tördelést fo-

1998. augusztus
lyamatossá téve alig mondanak többet,
mintha hírlapi közlemény adná tudtul,
hogy: a „nyolcvanas évek elején még 20
forint se volt egy szép kiállítású verseskötet, a dedikációk pedig barátiak sugallatosak” voltak, „de aztán semmire sem maradt idő”, a köz- és a magánélet kudarcainak „átbeszélésére” sem, úgyhogy a végére
sikerült mindent elkövetniük, „mindent
amire elleneink legszebb álmaikban sem
gondolhattak sikerült sikerült hát vivát
vivát egymást elárulni föladni hátbaszúrni
nem volt könnyű de sikerült saját erőnkből beletalálni a nagy semmi remegő közepébe”. A gyűlölet és a sértettség mocsaraiban gázló férfiak emlegetése, a kicsinyesség világbajnokaként történő megnevezésük ugyanoda tartozhat, ahová a fényesre koptatott gondolatok, a kivérzett
koreográfiák említése: a pamflet, a gúny
tárgyává tett művészet, művészeti élet körébe. Az elmarasztalást csak súlyosbítja, a
bírálat élét még metszőbbé teszi a több
költeményben feltűnő forma: a kérdéseké,
a rövid, pattogóaké, a nyersen számonkérőké éppúgy, mint a többszörösen bővítetteké, az érvelést is magukba foglalóké.
„Elfogyott volna már a vérdíj? Vagy csak
lanyhul a titkos szponzorok figyelme? –
indul az ajánlása szerint a Túlélők dicséretére szánt Az élet legvadabb bozótosából,
majd így folytatódik: – Talán hirtelen
kasszát csináltak? S hova tűntek a nagy
nyári média-lapukon sütkérező csigák,
gyíkok? Megfulladtak tán ezüstlő nyálvonalukban? Már nincs egyetlen nyílvessző sem, amivel ölni lehetne? Vagy legalább beröpíteni a nyitott ablakon jó
szokás szerint az ’élve vagy halva’ üzenetét? És a lassan ölő mérgek? Meg a ragályként dühöngő karantén-effektusok?” Képeiben, motívumaiban csakugyan a „legvadabb bozótos” átláthatatlanságát idézi.
A széteső szerkezet a kérdezőként fellépő
lírai ént zaklatottnak, szinte ingerülten
indulatosnak mutatja. Olyannak, aki valóban a maga példájával igazolja, amit az

79
átkötő két versszakasz, az írásképileg is
megkülönböztetett két-két sor, a
„Ki lehet bírni mindent. / Ki lehetett!”
és az ezt megerősítő szentencia, a „Bizony, ki lehet bírni azt is. / Figyelemmel
és fegyelemmel” állít. E figyelem és fegyelem tanúsítója a következő rész: ami eddig
sűrűnek, kuszának, iránytalannak mutatkozott, az úgy lesz áttekinthető, úgy kap
irányt, mégpedig a magasba ívelését, hogy
megőrzi a vadon sejtelmességét, titokzatosságát is. A dőlt betűs versek írása viszszahat magára az életre: a készítés, csinálás
kikövetelt figyelme és fegyelme a „szívrengéses nappalok” halálos vágtái után
a tornyok, a kupolák magasából engedi
látni mindazt, ami megunhatatlan. E jelző
a folyóhoz társítva nemcsak az élet, hanem a költészet metaforája is lesz. „S már
zeng is a legszebb lejtésű mondat, / úsztatja magát az estéli folyó / kivilágított
kottasorán” – tölti el a zárlatot a megnyugvás csendes esti áhítata. A Prédául
a vers és az Amidőn műhelygondokról szól
a gondnok mint a címük is mutatja: ismét
a költészet művelésének titkait választja
témájául. A szavak, a képek, a gondolat,
a forma kiválasztásakor „mintha a némák
és vakok erényei” volnának a költőké,
mintha a révült bambulásnak nevezett ihletettség lebegő perceiben a vers csak történne velük, előttük és nekik. „zúdul át
rajtam” – szemlélteti a folyamatot. Másutt
a kenyérhez – ha nem is a mindennapihoz
– hasonlítja a vers testét, nemes matériáját.
Úgy találja, a pompás hideg ésszel vagy
őrült hatalmas szívvel dagasztott vers isteni kemencét kíván, és hogy a pátosz
megégeti az alját, a szándékolt hűvösség
miatt pedig keletlen nyers marad a legközepe – helyettük (innen a ciklus címe)
„a lélek túlerejével / dagasztott vers / kovásza képes a csodára”. Nem az alkalom és
nem a hely a meghatározó tehát, lehet
„kocsmasekrestyében” ülni, lehet sosem
hallott „pionír keservest” dúdolgatni –

80
a lélek túlereje, megfeszítése a fontos. Ennek nem mond ellent, hogy a „Fölröpülni
rajban” látványa jobban lenyűgözi, mint
a még oly mutatós szárnyalásoké, merész
ívű röptéké. Pedig – a ciklus a bizonyság
rá – a verset mint alkotást korántsem az
elragadtatások, a révületbe esések, az igézések, azaz nem az annyi gúnnyal emlegetett profetikus hevülések, samanisztikus
önkívületi állapotok következményének,
eredményének tekinti. A fogantatása vagy
születése helyett ezért is beszélhet a készítéséről, a megmunkálásáról. Ezért hasonlíthatja az évekig eltartó harangöntéshez,
az „irgalmatlanul” végzett reszeléshez, kalapáláshoz, hevítéshez.
E képnél maradva: a harmadik ciklus
nem a nagyharangé, hanem a reszelékeké.
Köz- és magánszolgálati k(v)arcolások –
a címből legalább három jelentésréteg hámozható ki. Utalhat mindenekelőtt a tömegtájékoztatás eszközembereinek megkarcolására, futtában is letörölhetetlen, véletlenül is nyomot hagyó megjelölésére.
Utalhat arra, hogy a reflektorok helyett
a higanygőzlámpák fényében kellene sütkérezniük: nem, hogy bámulják őket, hanem hogy kezeltessék magukat. Harmadsorban pedig utalhat a műfajra: a karcolatéra, a napi eseményekhez kapcsolódó rövid, szellemes elmefuttatásra. S valóban,
glosszák, fricskák tartoznak ide. Rögtönzések, reflexiók arról, hogy „bájos / ahogy
a diktatúra / visszasompolyog” (Mostanában egy fekete macska) vagy hogy a „csapnivaló banda” „vérnyálas” igricei kínozzák a vonót, gyúrják fűrészporból a vizezett laskát, tüsszögik egymásra „sebesen
a tömjént”, „föltiltván” magukat (Csapás,
de hány?). A cikluson belüli – vagyis eleve
ironikus szerepű – kék-márvány köz-lépcső ciklus a rádió sietősen-zagyva hírolvasójának divatos hadarásán élcelődik, kárhoztatva hogy az „alkalmi kis heródesek”
háborítatlanul „utonállják / gyilkolásszák
a nyelvet” („Újszövetségi” kapitányok?) Másutt nagy farsangnak,

tiszatáj
maszkabálnak látja a kort,
ismét másutt nyelvjátékokba kezd, az
Óda-bevallások idejént emlegetve, vagy azt
kérdezve, milyen a farsang-végi fals dal,
a „számító hangszer” klaviatúrája, a törleszkedésé, az alkalmazkodásé vajon mit
szólaltat meg (Szponzorok a zongoránál).
Az Epe(pe)kövek a Parnasszoszról, a „Karinthy Cini halhatatlan író és fradista emlékének” ajánlott három tételes, nyári,
tavaszi és őszi „változatú” költemény a
„mértékadónak / mondott és föltömjénezett / rettegett kihagyók / érték- és lelkiösmerettel / megcsalt számadók” munkája
eredményeként írja le, mennyire gazdag
változatosságú lehet az Epepe szerzőjének
szándékos mellőzése, elfeledése és elfeledtetése. Ez a hosszabb kompozíció is, mint
a Döbrentei Kornél születésnapját köszöntő írás – pontos önismeretről tanúskodó – címe ígéri, csak itt-ott rándul
versbe. Nem így a Tamás-i-áda, Menyhértióda, a köszöntők legleleményesebb és leghumorosabb darabja. Szinte tobzódik a
nyelvi ötletekben; „ritka vígságában” úgy
játszik, hogy közben személyes is; csípve
csujjogat és laudál.
Mintha szándékosan ellenpontozna:
a következő ciklus, Az éjben október van
nem a víg üzeneteké immár, hanem – az
egyik vers címével – a Gyötrődéseké.
A nyomasztó, kínzó lelki fájdalmaké,
aminek oka ahhoz az iszonyú csalódáshoz
köthető, amit árulásként, merényletként
határoz meg a fájdalmát önbiztatással elűzni igyekvő lírai én. Barátságok széthullásán kesereg, hogy szertefoszlott a „márcjúnokt”-hoz kapcsolt álma, szerte az, hogy
„holmi ligetes beszélő helyekben” hinnie
lehessen. „A MEGBOCSÁTÁS SZÜNETEL!” – karcolja, csupa nagy betűvel,
a padba, hogy magamagát is emlékeztesse
a múltra. Ez az emlékező helyzet a számvetés alkalmát teremti meg. Úgy is, hogy
mintegy utólag válaszol azokra a vádakra,
amelyekkel előbb az Öröknyár: elmúltam

1998. augusztus
9 éves, Új Forrás-beli, majd a Tiszatáj felfüggesztését okozó A Fiú naplójából című
verseinek közlése miatt illették. Akkor
sem voltam naiv és most sem vagyok naiv
– beszél a lehető legegyszerűbben. A százhúsz éve született Ady Endre szellemének
ajánlott A mai bátrak az „ez van” hamis
békéjét hirdető egykori bírái, megítélői
viselkedésére – „ha szemből jöttem / másfele néztek...” és szófordulatára „hogy
lehetek ilyen felelőtlen?!” – emlékezik,
hogy ironikus fényben láttassa a ma „igazolt” szabadsághőseit. Magyar abszurdnak
minősíti, a szocializmus idején annyiszor
hallott frázisra, a történelmileg úgy alakult
belenyugvást sugalló szólamára rájátszva,
hogy a hóhérok, a vérbírák, a sortűzvezénylők, a szadista államvédelmisek,
a legfőbb ügynökök és a megzsarolt kis
besúgók nem tudnak „(képtelenek) / megbocsátani / áldozataiknak”. Ezért erős
a Mit hoz a múlt”? című, alcímét tekintve
kétértelmű „szabad vers”-ének felütése is:
a Múltat egy félországnyi lakosság „végképp eltörölné”, ám – szól a csattanó –
a Múlt „marad, van és szép / jövője lesz:
egyszóval nem nyugszik, nem fér el bőrében, börtönében”. „Elhozza majd a bajt a
hajnal...” – állítja keretbe, figyelmeztetésül
a Különös októberi kert. „...újulni – ha
hagyják! – 1 ezer meg száz évesen is kész”
a hazaföld – ez pedig a „föld megőszült”
tételének ellentétele, a „Most tél van és
csend és hó és halál” vízióját felvillantó
Előszóval lép „dialógusba” a Helyzetjelentés Vörösmartynak. A lírai beszélő a számvetés során természetes módon
szembesül régebbi önmagával:
intertextuálisan a saját szövegeivel. A kötet címében is megidézett (örök)nyár mitológiája vagy az októberé is ebbe a körbe
tartozik. De ebbe az a párbeszéd is, amit a
híres infinitívuszos versével folytat. Már
nem emeli ki, nem nagyítja meg a mártír
miniszterelnök nevének monogramját,
ehelyett inkább a szótagolással ad nyoma-

81
tékot a szavának: „csak / el-te-met-ni / az
áldozatokat már nagyon kevés! De / néven ne-vez-ni / a gyilkosokat / (etcetera) /
még mindig túl sok / azoknak akik...!!!”
Az Ovidiusnak szóló Tompa időkben...
keserű humora abból fakad, hogy méltóbb uralkodót, érdemesebb császárt kívánna a „megmentő kiűzetést” remélve.
Helyettük – szól Az Antigonét fordító
Ratkó József emlékének szentelt vers –
„régi / új kreónok teszik / a dolgukat: naponta bemutatják a kaméleoni trükköt”.
Bár olyan helyen él, „egy rosszul fűtött nagy mínuszokra állított országban”,
ahol a hanyatló birodalom rikácsoló-selypegő kakaduktól hangos, végül mégis
inkább azokra a hírekre figyel, amik –
a Csak az első havat, József Attilától való
hiányos mottója szerint – nem a „veszett
világ”-ról tudósítanak, hanem amiket a lírai személyiség mélyéből „enszava” hoz.
Az utolsó ciklus így visszakanyarodik az
első ciklushoz: a halállal keretezi, a halál
témakörébe zárja be a kötet verseit. Mint
aki eltöprengett az alkotás mesterségbeli
titkain és mint aki megítélte a múlandó világ múlandó harcait, végső soron már csak
a porból lettünk s porrá leszünk biztos
bekövetkeztét – az egyik vers címével –,
a Visszatérést latolgatja. A loholások, a szökések végezetével annak a sírnyi parcellának a megszerzését, ahová már előre megköszöni „a biztos landolást: / megígért
birtokunkra / a jó visszatérést / amen”.
Mindenki f ő s z e r e p l ő k é n t találkozik a RENDEZŐVEL – hangsúlyozza
írásképével is a kötet címadó verse, a Tudom, nagy nyári délután lesz. Viselt dolgaink tételes elszámolását kérő „szolgák
Urá”-t idézi meg az Árulás, ha nem voltatok ébren is, a Patmoszi trombitákban pedig az egyedül az Úrtól való, tőle ajándékba kapott h a t á r i d ő n a p l ó t szerepelteti. A ne félj, de tűnődj parancsának
legszebb megszólaltatása talán a Jelek az
égi ásatásból. Kérdéseket sorjáztat ismét,
újra önmagát szólítva meg: „Szent törvé-

82

tiszatáj

nyek véletlenében / a halál tervét miképp
akarja / égre bámuló gyermekként félni /
érteni vagy tenni csak ad acta?” A közéleti
szerepvállaló verseivel az aktuális politikai-ideológiai küzdelmekben résztvevő, s
ezáltal a pamflet, a paszkvillus műfajához
forduló Nagy Gáspár végül azzal búcsúzik, hogy minden halandó csak a szent

törvények véletlenében bízhat. Hogy ez
a belátás mennyire tágítja ki líravilága határait és hogyan változtatja meg hangját,
hangnemét – erre már csak az ezt követő
kötetek adhatnak választ.

PATAKI FERENC: ADY-TRIPTICHON (1977)

Márkus Béla

1998. augusztus

83

A rejtõzködõ történelem nyomozója
VEKERDI LÁSZLÓ –HERCZEG JÁNOS: A VÉGES VÉGTELEN
A mostani devalvált és/vagy talmi csillogású könyv-rengetegben ember, olvasó,
vagyis olvasó ember legyen a talpán, aki
rátalál Vekerdi László új kötetére, a most
bemutatott Véges végtelen című könyvre*.
A mindig izgalmas Vekerdi László ebben
a könyvében az oly sokak által kedvelt
előadóként foglalja össze mondandóját az
időről, emberről, történelemről, de leginkább magáról az életről, az előadásaira oly
jellemző elmélyültséggel és játékos derűvel. Egyszerűen nincs jobb szó a Vekerdistílusra, mint a játék; persze abban a schilleri értelemben, amennyiben a játékon
a képességei birtokában és szabadságában
önfeledten működni képes emberi lényeg
megnyilvánulásait értjük. Azt hiszem, aki
*

Itt tudom jelezni azt az áldozatos segítséget, melyet a könyv kiadója és a sorozat szerkesztője végzett a tanulmányok közreadásával. A jelen írásban kizárólag Vekerdi László pedagógiai hatásának összetevőire figyeltem, ezért a továbbiakban
a közreműködők említésétől és méltatásától egyaránt eltekintek.

a most kötetbe foglalt és a rádióban elhangzó előadásokat végigkövette a Bartók
adón, az pontosan tudja milyen magávalragadó lendülettel „nyilvánul meg” a Vekerdi-stílus. Másként mondva: Vekerdi
szabad ember – amiért persze irtózatos
árat fizetett –, aki e megdolgozott szabadsága energia-felszabadításával képes
e könyvbe foglalt teljesítményre.
Végre ismét egy olyan könyv született,
amit használni lehet. Jegyzetelni, megjegyzéseket vésni a bekezdések mellé,
közé, újragondolni az idézetek miértjét,
önkényét; közben nagyokat derülni a
szerző szókimondó nyíltságán, ámulni az
ismeretek előadásának tudásvirtuozitásán.
Szabályos jegyzet-eldorádó, személyes reflexiók lelőhelye lesz így a kötet. Mintha
a könyv gondolatmenetei – melyeket a didaktikai szükségszerűség kényszerből fejezetekre tagolt – egy időtlen, szép beszélgetés szakaszai lennének. Olyasfajta szép
beszélgetéseké, melyek az emlékezet szövetébe ágyazottan át- meg átszőtték a vigasztalan hétköznapokat a történelem kezdetétől; s ahol olyanok tudtak szabadon
szólni, mint a bibliai Józsefet átfogó tanítással ellátó Eliézer, a hellén lelkületet aprólékosan formáló Arisztotelész, Platon,
netán Epikurosz, vagy mint a reneszánsz
aranyszájú fecsegői, a sok közül mondjuk
Antonio degli Alberti csodálatos kertjében, a lélek és az értelem tisztító-frissítő
fürdőiben. Vekerdi László előadói tudása
e hagyományokban gyökerez, és munkássága ezért lesz korunk kivételes élménye.
Vekerdit nem köti választott tárgyában (fölött, mellett, körül, bárhol) hieTipotex Kiadó
Budapest, 1996
364 oldal, 1370 Ft

84

tiszatáj

rarchikus zabola. Az ő idézetrepertoárját
nem a régi-új keletű akreditációs elvárások, szívességkölcsönök, az idővel nyomasztóvá váló kollegiális-szolidaritás, netán célzott udvarlás vezérli. Köszöni
a ranglétra parcella-mikrokozmoszát; neki
nem kell. Ő szabadon megválogathatja
a tárgy mélyfúrásaihoz választott segédeszközöket, netán segéderőket. Vekerdi választása ezért lesz egy autonóm tudásfejedelem szellemi lovaggá-ütése. Számára létezik a dolgok rengetegében valamiféle
közös nevező. Nem csupán szaktudósként
vizsgálja a figyelme fókuszába kerülő történéseket, időt, vagy embert, de komplexitásában, szabadon.
Megértéséhez elengedhetetlen annak
tudása, hogy történelmi kalandozásainak
(történelem szemléletének) saját módszertana van: ami leginkább a múló idő nyomozójává teszi Őt. Számára minden részlet fontos, rácsodálkozásra érdemes, jelent
valamit. Olvasóként csak figyelünk. Próbáljuk követni őt a praehistóriától kezdve
érdeklődése gazdag kínálatán keresztül akár
napjaink irodalomelméletében (a posztprocesszualista régészet okán) is érdekfeszítő
nyomozásaiban. A részletek finom árnyalatainak az összevetésében, a látszólag nehezen összekapcsolható megállapítások láncolatának fölfejtésében; ám mindhiába.
Csak a sokszor alig bekezdésnyi, vagy
mondatnyi „leleplezéseire” rácsodálkozva
– melyeket talányosan leginkább a lábjegyzetek és „pótlások” mélyén helyez el – jövünk rá a mesterdetektív kombinációjára;
majd az eredeti gondolkodás okfeltáró teljesítményének vonzásában már-már boszszankodva elmosolyodunk: „a csodába is,
hiszen ezt mi is tudhattuk volna”.
A gondolat-generátor
E módszertan természetes következménye az elméletek és irányzatok, a fölismerések, elgondolások és következtetések laza, ugyanakkor céltudatos láncolata,
melynek épp úgy alkotóelemei a pontosan

idézett és bemutatott szerzők – ezúttal
a vizsgált tárgykörök felsorolhatatlanul
sok nemzetközi szaktekintélye, mert a legaktuálisabb (akár 1996-ban jelzetelt) angol,
német, francia szakirodalom e kötetben
természetes –, mint a hallgató-olvasó feltételezett reflexiója. Sőt. Vekerdi László képes arra, hogy amit egy-egy nagyívű gondolatmenet alkalmával összegez, azt továbbküldje hallgatói lelki áramlataiba.
Generálva ezen „áramkörökben” az energiát, új és mégújabb saját megfigyelést is
létrehozva, melynek során a tanulás elveszti rutin jellegét és az élmények sorozata által hitelesített, szép élettevékenység
lesz. Ez a Vekerdi stúdiumok utánozhatatlan hangulatának a titka. Gondolatot
használ és gondolatok széles körét generálja mentalitásával, a bőségesen adatolt,
s bizony nem könnyű olvasmánynak számító tanulmányok olyan revelatív megállapításaival, melyek közül a rendelkezésre
álló szűk keretek miatt néhány felidézésével tényleg csak a hangulat érzékeltetésére
van mód.
„A történelem egyben mindig tudománytörténet; ennek kimondása vagy
inkább nyilvánvalóvá tétele végül is tán
a posztprocesszualisták fő érdeme.” (30. p.)
E formás axióma további érdeme, hogy
a posztprocesszualisták, ezek a régész-fenegyerekek, egyszersmind bekerülhetnek
a magyar átlagértelmiség figyelemsávjába.
(Ahol azért van még bőven szabad hely!)
Amennyiben a posztmodern jelmezben
kedvezményezett jó néhány szövegfetisizáló blöffherkules bőséges recepció-mintát
meríthet az említett archeológiai irányzat
ideológiájából... (vö. 29–30. p.)
Egyebütt tulajdonképpen váratlanul
„néz föl” dolgozatának sűrűjéből, amikor
megállapítja a modern ember megjelenését
kronologizálva és topografálva: „A neandervölgyiek találták föl a halált...”(40. p.),
„...Tudományosabban szólva: az értelem
valószínűleg akkor válhatott kifejezetten
szelekciós erővé.” A temetés „felfedezését”

1998. augusztus
Vekerdi László csak úgy, egyszerűen, látszólag dramaturgiai erőfeszítés nélkül jelenti be, noha nagyon jelentőset mond.
A haláltudat, ez az emberi-kulturális többlet végeredményben felváltotta a természeti létezés „rugóját”, az életösztönt és
fokozatosan helyébe lépett. Ez pedig minőségi különbség! Az életösztön vak küzdelem a vegetáció folyamatosságáért, életbentartásáért. A haláltudat ezzel szemben
előre látása (érzékelése, absztrahálása) az
élet megszűnésének. Félelem a haláltól,
tudás a két nemlét közötti létről, (Szilágyi
Domokos), ezzel az élet értékének a felismerése, ragaszkodás ahhoz a kulturális
többlethez, melyben emberi lét működik.
Ez a felismerés és a vele megjelenő életérzés vezet azután a reproduktív, improvizatív létformát felváltó, produktív, alkalmazkodásra képes, szervezett társadalmi lét kialakulásához. Nos, ezt a korszakváltó eseményt Vekerdi vérbeli detektívként vezeti le: a résztudások pontos
egybeszervezésével, a lényeg hajszálpontos
kiemelésével.
A „tévedés szentsége” a szerző kognitív elkötelezettségének egyik alapvetése.
„Gondolkozási kollektíváinkba – egyfajta
társadalmi modulokba – zártan aligha remélhető a válasz. Kilépni pedig senki
a maga gondolkozási kollektívájából nem
képes; hangoztassa mégoly lelkesen, sőt
meggyőződéssel a „másság” elismerését.
A „modulok” közötti „átjárhatóságot” lehetővé tevő általános társadalmi intelligenciának (értelemnek és belátásnak) pedig
semmi nyoma... Errare humánum est; ami
azonban magyarra úgy is fordítható, hogy
tévedni a humánum. Tévedni az ember
sorsa. Nem csak baj ez, ellenkezőleg, szerencse is lehet. Hisz leginkább tán a tévedés belátásával viszi előrébb az embert az
értelem; a tudás inkább csak már elért
eredmények megtartásához elég, a „túléléshez”. Az előrejutáshoz tévedni kell
tudni. Tévedni tudni kell. Megtanulni

85
azonban csak a tudást lehet, az előre látást, a tervezést”. (54. p.)
„Gondolkozáskollektíva”, „gondolkozásstílus” a szerző Ludwik Flecktől kölcsönzött, igencsak kedvelt kifejezései, melyek a tudományos megismerésnek és a tudásnak kedvelt fogalmai. A tudásszociológia és -filozófia hatalmas irodalmából ismét egy gyönygyszemet kiemelve kap
messzi távlatot az elemzés: „A megismerés
általános iránya tehát: a legnagyobb gondolkodási kényszer összeegyeztetése a legkisebb gondolkodási önkénnyel.” (49. p.)
A megismerés folyamatának saját felfogását
szívesen kapcsolja össze a neolitikus Európa fejlődését leíró új elképzelésekkel:
„A tudomány soha nem egyenletes, nagy
frontális hullámokkal halad az ismeretlenbe. Akár az európai térségeket becserkésző első földmívelők a mellékfolyók
mentén a termékeny völgyeket, úgy keresi a gondolkozás káoszában a legkisebb
önkény ösvényein a gondolatok egymást
meghatározó, egymást kikényszerítő erejét. Egyszerre mindig csak kis területen jár
sikerrel, egy-egy szellemi Siedlungskammer-t tud „stílusosan” belakni; de valami
... tán éppen maga ez a „stílus” hajtja tovább... ”
Vekerdi László kétséget kizáróan kialakította a maga gondolkozásstílusát. Az
a gondolatgeneráló képesség, mely ennek
a stílusnak meghatározó jellegzetessége,
végigvonul a köteten. Legyen szó az eke,
a kerék, a fémművesség technikatörténeti
szerepéről, a „vontatási komplexum” társadalmi hatásáról, a neolitikum évezredeiben a sikeres alkalmazkodást és a letelepedés fokozatait elsajátító új emberközösségekről és létfenntartási stratégiákról, a „másodlagos hasznosítás” többleteiről, az emlékezet és a jelhagyás különböző formáinak és szerepének bemutatásáról, a városi
fejlődés üzemszervezeteiről, Ábrahám népéről, vagy akár a „görög csoda” forrásvidékéről, a hellének mediterráneumot

86

tiszatáj

benépesítő szétrajzásáról, kulturális (és a közhelytárként oly jól látható panel-történelemmel szemben – „rejtőzködő történenem csak kulturális) hegemóniájáról.
lemnek” nevezni. A rejtőzködő történeA korszak alkotó korszakoló
lem tablóját fokozatosan népesítik be az
„A történelem nagyobbik fele föld- eszközt és kultúrát fejlesztő felsőpaleolitimívelő és paraszti társadalmak fölemelke- kumi vadászok, a „vadakat terelő juhádésének, küzdelmeinek, éhezéseinek, el- szok”, a vetés és aratás keserves munkáját
nyomatásainak, lázadásainak, szenvedései- megtanuló Káinok népe, a többlettermenek és sikereinek története; ahogyan a lésre alkalmas letelepedők, a termelés szertörténetírás összefoglalóan nevezi: rurális vezésével jeleskedő városalapítók, a techhistória.” (80. p.) A múltelemzések eme nikát szakadatlanul fejlesztő mesterek és
hangsúlyeltolódása a könyv valamennyi mesterségek, az írnokok, a csillagászok, az
tanulmányára jellemző. A történelemről orvosok és betegségek, a nyilvántartások
gondolkodva a szerző látszólag csupán kidolgozói, az eke, a kerék, az alakor, a tej
megfigyel, megállapít, észrevesz, összevet, a főzéshez szükséges eszköztár, és még
egyszóval szabadon végzi oknyomozását a sok ezer fontos és pontos kelléke a minleginkább általa meghatározott terepen és dennapi életet alkotó kultúravilágnak.
témakörökben. Ám a figyelmes olvasó
E rejtőzködő korszakokban kristályoelőbb-utóbb észreveszi a „leíratlan”, ki- sodott ki az az emberi mentalitás, melyről
mondatlan modell szerkezetét, az azonos a „New Archeology” – a neolitikus földjelentéstartalmak, motívumtípusok, visel- művelés centrális kisugárzása helyett a rekedésmodulok összetartozásának sajátos gionális és helyi törekvéseket számbavevő
periodizációját a változó időben, jelesül az és előtérbe helyező régészeti iskola – két
ehhez alkalmazkodó tanulmányok sorjá- meghatározó egyéniségének munkáját
zásában.
elemezve, a szerző összefoglalóan így ír:
Vekerdi azokra a korszakokra össz- „Whittle és Bogucki monográfiája egyapontosít, melyek az iskolai tankönyvek- ránt egy individuális háztartásokra építő,
ben és számon kérő tételsorokban közhe- erősen kompetetív neolitikus Európa kélyesített panelek előtt (mögött) húzódnak. pet vázolja fel, ahol középpontba került
E korszakok főszereplői nem az uralko- az egyéni vállalkozás, a személyes kapcsodók és az uralkodó elitek, fő eseményei latok, a kockázat szerepe, és felértékelődnem csaták és békeszerződések, kronoló- tek a stabilitás, a kockázatcsökkentés, az
giája nem az aktuális államrend legitimá- információhoz jutás taktikái és stratégiái.”
cióját szolgáló, manipulált eseménytörté- (101. p.)
net. Itt a meghatározó létforma a folyaEz a rejtőzködő történelem a Vekerdi
mat és változás, ahol a fő kérdés a terme- Lászlóhoz hasonló, avatott nyomozók selés megszervezésének hatékonysága, az gítségével hál’ istennek egyre inkább látemberi lelemény, alkalmazkodóképesség ható lesz. Elsősorban azok számára, akik
és a technika megjelenésének, fejlesztésé- fölismerik a történelem igazi főszereplőnek együttese. Ahol nem az uralkodók jét, azt az embert, aki képes a mindenkori
ünnepeinek ragyogása a fontos, de a min- alkalmazkodási kényszerekre adott életstradennapok szerkezetébe ágyazottan szaka- tégiák optimalizálására. A mindennapiság
datlanul tevékeny emberközösségek mik- gazdasági, szocializációs szféráiban, a kulrokozmoszából sugárzó alkotó mentalitás turális stílus azonosságának szabályozó és
határozza meg az alaptónust, a korszako- formaadó kidolgozásával. Ez a strukturákat összekötő azonosságot. Ezt a törté- lis és mentális azonosság rokonítja Vekernelmet jellegzetességei miatt szerencsés – dinél a rejtőzködő történelem szereplőit

1998. augusztus
a lascaux-i bölényvadásztól a hellének jó
hírnevét megalapozó, munkájában és a hétköznapok élethelyzeteiben egyaránt szabad városi polgárokig. Mert az emberlét
vállalásának kockázata – a kétlábon járás
útnakindító, erkölcsivé nemesedett feladványa – mit sem változott a „rejtőzködő
történelem” dimenziójában, vagyis a mindennapok életszervezési kényszereiben.
Ez a kockázat mindenkor a kiszolgáltatottság kockázata. Erről a védtelenségről szól
a jól ismert lascaux-i barlangfestmény üzenete a történelem kezdeteitől klasszikus
érvénnyel: „... egy hatalmas bölény félelmetes szarvai elől mereven hanyatlik hátra a szegény kis vézna vadász. Ha a kép
tényleges történetet örökít meg, akkor is
valóságos csoda, hiszen nemcsak mélységes érzelem tanúbizonysága, hanem kifejező-elbeszélő készségé is. Ha pedig valami
általánosabbról is szól, akkor még csodálatosabb, hiszen maga az emberi sors felismerése: a kis vézna ember (két lábon,
eszközzel! NJI) a hatalmas bölénnyel
szemben vállalja az emberség kockázatát.
Akárhogyan is, a barlangművészet hatalmas fölfedezést hirdet: az ember önmagára eszmélését, öntudatra ébredését. Az
összetartozás, a megértés, a béke erejét.
Vagy legalábbis vágyát. Ez Lascaux öröksége, és voltaképp ezzel kezdődik a történelem.” (43. p.)
Vekerdi-hatás, a közvetítõ
Pionír vagy Don Quijote? Óhatatlanul
fölvetődhet bárkiben a kérdés, aki a Vekerdi-horizontot egyáltalán áttekinti, de a
láthatót fölfogni már alig képes: miként
működhet e roppant tudástömeg egy ember akarata szerint.
Azok számára bizonyosan Don Quijote, akik posztextradifferenciált korunk
lábjegyzet-jelöltjeiként kimért távolságtartással figyelik Vekerdi elegáns közhelyfölszámoló műveleteit, a lényeglátás és láttatás művészetét. Majd e figyelésbe túl sok
energiát nem vesztve – a megszenvedett

87
nyelvvizsgák szorgalmától hajtva –, hozzálátnak a hivatalos gondolkozdákban
e közhelyek újrafogalmazásának, az agybetonozásának, eközben szívósan építve
a paneltörténelem és saját karrierjük mindenki számára jól látható korszakait.
Azoknak pedig nyilván pionír, akik
tudják, hogy Ő a lényeget, a komplexitást
közvetíti számunkra, megkönnyítve az eligazodást, a tájékozódást ebben a valóban
agyonrétegzett korunkban. Valójában helyettünk és nekünk dolgozik, amikor bámulatosan hatványozódó ismeretanyagával és áttekintő képességével segít érzékelnünk az „azon túli tág világ” szabad levegőjét. Akik hallgatói, részesei, egyszóval
tanítványai lehetnek Vekerdi László egyszemélyes intézményének, ennek a homo
univerzitásnak, vagy másképpen mondva:
a személyiség egyetemének. Miként az volt
példaképe és szellemi „sarkcsillaga” Németh László is – aki ebben az életprogramjában vált a legérzékenyebb magyar
gondolkodóvá –, vagy mint a hasonló tudásvirtuóz – tán még vállalt tanítvány is –,
ifj. Gazda István tudománytörténész.
Szerencsések vagyunk miattuk és általuk.
Ők értelmiségi hivatásunk kiválasztottjai,
szellemi életünk megváltói. Akik teljesítményükkel éltetik a tudás szeretetébe vetett reményt és hitelesíteni tudják agyonszakosodott, a lemondások kompromiszszumaival terhelt világunkban a teljességre
törekvés léptékét.
A „véges végtelen” oknyomozásait olvasva olyan vigasztaló hitben élhetünk,
hogy tudjuk az emberiség történetének
lényegét, látjuk a fő folyamatokat, azok
fontos részleteit, netán a nagy változások
rendező elvét is értjük. Nyilván, ilyen
szándék ellen éppen Ő tiltakozna a legjobban, de ez végül is mindegy. Mert ez
a létrejövő interakció (viszony) a Vekerdihatás lényege, a kultúraközvetítők megszentelt adománya, amiért a hallgatók és
olvasók érdemesnek tartják választott mesterük követését, miként ez szokás volt

88

tiszatáj

a születő Európa egyetemein, értelmiségi
önazonosságunk e máig csodált, bensőséges bölcsőhelyein. Bensőség és elmélyült
szakszerűség, a Vekerdi-hatás olyan minőségei, amiért több és más lesz ez a roppant
tudásanyag, mint akár napjaink legdinamikusabban fejlődő információs szupersztrádája az INTERNET.
Ez annál is fontosabb, mert átmeneti
korszakunk a maga bizonytalanságaival,
rendetlenségével, struktúranélküliségével
a jövő szempontjából egészen biztos,
hogy „rejtőzködő történelem” lesz. Márpedig ezek a korszakok kristályosították

ki állandó alkalmazkodási kényszereikkel
azokat az életstratégiákat, melyek azután
mint követelményrendszerek működnek
a szerencsésebbnek hitt, remélt jövőben.
Ez a minta – mely a „véges végtelen” általánosítható tanulsága is –, úgy tűnik, a túléléshez szükséges. Csak rajtunk múlik,
mennyit hasznosítunk a Vekerdi-példatárból az életszervezés optimalizálásához,
pontosabban jövőnk megmentéséhez.

Németh János István

PATAKI FERENC: KEZEK (1973)

1998. augusztus

89

„A Tisza-parton mit keresek?”
Ady Endre izgatott kérdését/felkiáltását valószínûleg minden olyan mûvész és tudós magáénak érezheti, aki vidéken próbál – olykor méltánytalan helyzetben – jelentõset, a „helyi értékrenden” messze túlhaladót alkotni. A Tisza-parton azonban nemcsak a lelki nyugtalanság,
hanem az elszántság verse. Ezért is választottuk a híres sort sorozatunk címéül, melyben
a magyar kultúra és tudományosság Szegedhez is kötõdõ jeleseit kívánjuk megszólaltatni.

„Úgy érzem, zöld utat kaptam”
BESZÉLGETÉS PATAKI FERENC FESTÕMÛVÉSSZEL
Július 29-én nyílt, augusztus 14-ig látható a szegedi Juhász Gyula Művelődési Központ nagytermében Pataki Ferenc festőművész Távolságok című kiállítása. A Magyar
Képzőművészeti Főiskolán Kmetty János és Bernáth Aurél növendékeként 1966-ban
diplomát szerzett romantikusan szélsőséges, mindenre fogékony és állandóan új utakat
kereső alkotó egy különlegesen gazdag, sokszínű, egyszerre absztrakt és természetelvű,
sajátosan egyéni piktúrát tárt a közönség elé. „Szinte válogatás nélkül fogadtam el az
ihlet ajándékait, jó szívvel alárendelve így magam egy magasabb irányításnak, de sarkallva magam a teljesebb kifejezés felé. A születő mű sok meglepetést tartogatott számomra – tusakodván bennem a jó a rosszal. Gondolkodásomat alapvetően meghatározta az igazság és az igazságtalanság ténye, a szabadság érzése pedig mindennél fontosabb lett.” – írja a művész a tárlatra készült kiadvány beköszöntőjében. Pataki Ferenc
pályafutását a szegedi, vásárhelyi, békéscsabai tárlatok díjai, rangos kiállítótermekben
megrendezett egyéni tárlatai, és a várostól kapott Szegedért Emlékérem fémjelzik.
Nemrégiben a Szegedi Vasutas Képzőművész Kör vezetőjeként meghívást kapott
Dijonba, a Vasutasok Segélyezési Szövetsége (UMC) megalakulásának 25. évfordulója
alkalmából rendezett nemzetközi festészeti kiállításra, ahol
Az utazás dimenziói, a Katedrális és A nagy torony című képeivel első díjat szerzett. Mestereiről, pályájáról, irodalmi kötődéseiről a délelőtti napfürdőben szellemi tágasságot és szabadságot sugárzó műtermében
beszélgettünk.
– Mikor gondolt először arra,
hogy alkotóművész lesz?
– Tizennégy-tizenöt éves lehettem. A bátyám a budapesti
Nemzeti Színháznál dolgozott

90

tiszatáj

díszletfestőként, s akkoriban kezdett komolyabban foglalkozni a művészetekkel. Engem is pártfogásába vett, képzőművészeti albumokat hozott. Nagyon szerettem
fúrni-faragni, ezért sokáig valamilyen gyakorlati szakma, például az asztalosság lebegett a szemem előtt. Szerencsére elég jól ment az iskola, ezért a továbbtanulás is számításba jött, s később már mérnök szerettem volna lenni.
– A családi háttér mennyire befolyásolta a pályaválasztását?
– A Pataki-ősök algyői gazdálkodók voltak. Apám csak azért lett iparos, mert gyerekkorában fejés közben a tehén olyan szerencsétlenül lépett a lábfejére, hogy eltört, és
egész életében picit sántikált. A család ezért Szegedre küldte szakmát tanulni. Cipészmester lett, később édesanyám is megtanult tőle cipőfelsőrészt készíteni, és sokat segített neki. János bátyám először a piarista gimnáziumba járt, de a matematika nem volt
az erőssége. Sógorunk édesapja a budapesti Nemzeti Színház gazdasági igazgatója volt
– maga is színészként kezdte –, s rengeteg művészbarátja volt. Ő vitte fel a bátyámat 16
éves korában a színház központi műtermébe ösztöndíjas díszletfestőnek. Szüleim nem
is tudtak a tervről, rettenetesen fájt nekik, hogy Jancsika önállóan döntött. Ezután
érthetően annak örültek volna, ha legalább én otthon maradok, és valamilyen racionális szakmát választok. De a matematika, a fizika és a kémia nekem is nehezen ment a
Radnóti gimnáziumban, inkább a humán tantárgyak érdekeltek. Másodikos voltam,
amikor teljesen leblokkoltam. A bátyám javaslatára különbözeti vizsgát tettem, és
felmentem a budapesti Képző- és Iparművészeti Gimnáziumba. A második osztályba
vettek fel, Basilides Sándor lett a rajztanárom. Az egész művésztanári kar kiváló volt,
meghatározóvá vált az a csodálatos három év, amit ott töltöttem. Akkoriban létezett
egy rendelet, amely kötelezővé tette, hogy az érettségit követően egy évig fizikai
munkát kellett végezni, ezért először esti iskolásként lettem Kmetty János növendéke.
A Mester 1960-ban már 71 éves volt, s mivel a hangszálai betegek voltak, prófétai tömörséggel beszélt. Csak felemelte a kezét, s azt mondta: „Keze, feje, lába!” Ebből tudtuk, hogy valami nem stimmel az arányrendszerrel. Míg Basilides Sándor Rudnay
Gyula növendéke volt, és elsősorban erős festői mentalitást adott, Kmetty János alapvetően fontosnak tartotta a tökéletes rajztudást. Álló embert úgy kellett nála rajzolni,
mint egy építményt: stabil alapjának kellett lenni, a részletek helyett a nagy tömegekre
és a síkokra kellett figyelni. A kubizmus nagyon megérintette őt, s ez meghatározta
emberi és stiláris törekvéseit. Egy év után, amikor be kellett mutatnunk a legsikerültebb munkáinkat, egy női aktot és egy női fejet választottam. Bernáth Aurél négyünket vett fel az osztályába: Forgó Margitot – ő később restaurátor lett –, Ujházi Pétert,
Végh Andrást és engem. Bernáth fiatal korában szorosan kapcsolódott az európai
avantgárdhoz, de a nagybányai iskolának is óriási hatása volt művészetére. Csodálatos
rátalálással természetelvű festészetet alakított ki. Ez a meghatározás tökéletesen fedi
azt a törekvést, ami alatt az összes olyan ábrázolást értette, ami kicsit több, mint a realizmus. A természetelvűségben benne van egyfajta panteisztikus szeretet is, egy magasrendű szellem, ami emelkedettebb a valóságnál.
– Mennyire volt a mesterek hatása meghatározó?
– Volt növendékei ma is büszkék vagyunk arra, hogy Bernáth tanítványai lehettünk, létre is hoztunk egy nevével fémjelzett társaságot. Sohasem éreztük, hogy erőszakosan arra törekedett volna, hogy az ő útját járjuk. Rendkívüli módszerrel tanított
bennünket. Bejött az Epreskerti műtermünkbe, és nagyon sokáig nézett egy-egy képet.

1998. augusztus

91

Alig vártuk, hogy mondjon valamit. Nála a korrektúra sohasem direkt hibajavítás
volt. Általában egy hosszú történetet mesélt el a képeink kapcsán, majd egy frappáns
anekdotával világította meg, hogy mi a hiba. Sokszor nem is esett le azonnal a tantusz,
csak később, amikor megvitattuk, hogy mit is akart a meséjével mondani. Mi is átvettük az ő igényességét, és igyekeztünk maximumot kicsiholni magunkból.
– Barcsay Jenő is tanította a főiskolán...
– Ő volt a harmadik kedvencünk, az első két évben anatómiát és tárgyábrázolást
tanított. Nagyon sokat köszönhetek neki, az életnagyságú táblai krétarajzok készítése
jó iskolának bizonyult. Festői világát is szerettem, a főiskolán talán a legmodernebb,
legprogresszívebb volt. Akkoriban csinálta azokat a jellegzetes kis képeit. A kubizmusból és a konstruktivizmusból sajátos barcsays művészetet hozott létre. Puritán témaválasztás, lényegretörés és monumentalitás jellemezte: házfalak, tűzfalak, egy létra,
egy ablak jelentek meg a képein.
– A diploma után három évet Budapesten töltött. Milyen volt a pályakezdés?
– 1966-ban szereztem diplomát, lehetett volna pályáznom hatod- és hetedévre is, de
anyagilag lehetetlen helyzetben éltünk a feleségemmel. Volt bennem egy fiatalos hév
is, hogy mielőbb megkezdjem a saját utamat járni, és kialakítsak egy ideális művészpályát. A pályakezdő éveimben indult meg egyfajta kultúrpolitikai enyhülés, kezdtek
beszivárogni a nyugati képzőművészetben élő irányzatok. Bernáth Aurél is gyakran
hozott nekünk külföldi folyóiratokban megjelent írásokat galériákról, kiállításokról.
Noha a főiskolán a rajztanári szakot is fel kellett vennünk, és nem esett volna nehezemre tanítani, nem éreztem igazi elhivatottságot a pedagóguspályához. Van Gogh
mondását mondogattam: „Kutya leszek, de festő leszek.” Inkább vállaltam a szegénységet is, hogy szabad lehessek. Sokat segített a pályakezdésben a feleségem, akinek állása és havi fizetése volt. Szerencsére a Fiatal Művészek Stúdiójában hamar kaptam
műtermet és ösztöndíjat. Lassanként a képeimet is beküldhettem zsűrizni, s havonta
legalább egyet mindig megvettek. Mellette fizikai munkától kezdve a legkülönbözőbb
grafikai feladatokig mindent elvállaltam. A főiskolán jó szinten megtanultam a sokszorosító grafikát, a maratási technikákat, s ezzel is foglalkoztam. Fokozatosan elindult a
pályám, országos kiállításokra is beválogatták a képeimet. A harmadik év végére a fiatal művészek között nevet szereztem. Az 1968-as csehszlovák forradalom után az enyhülés jegyében cserekiállításokat rendeztek. Cseh művészeket hoztak Budapestre, és
magyarokat vittek Prágába. Én is bekerültem az első ilyen válogatásba, mert a grafikáimat progresszívnek értékelték.
– Elkezdődött egy ígéretes pálya a fővárosban, miért döntött úgy, hogy visszatér szülővárosába?
– Megszületett Noémi, a kislányunk. Ezt az élet rendkívüli ajándékának tekintettem. Sokat küzdöttem, hogy előteremtsem mindazt, amire szüksége volt. Nehéz életünk volt akkoriban, albérletekben laktunk. A szép mátyásföldi albérletünkben az
idős tulajdonos házaspár kikötötte, hogy csak addig maradhatunk, amíg gyermekünk
nem születik. Így egy gyönyörű kertes villa emeletéről egy hatgyermekes család lakásába, egy parányi szobába kerültünk. A feleségem hamarosan várta következő gyermekünket. Már ötödéves koromban hazajöttem egyszer érdeklődni a tanácsnál, hogy
milyen lehetőségeim lennének Szegeden. Az illetékes munkatárs, Radnóti Tamás nagyon kedvesen fogadott, de akkor már betöltötték a művészeti gimnázium tanári állá-

92

tiszatáj

sait, így nem tudott segíteni. Lakást sem tudtak adni. Tamás azzal bíztatott, hogy épül
majd a belvárosban, a László-bazár helyén egy műteremház. Ha elkészül, ott talán
kaphatnék egy lakást. Végül Magdika nővérem és a szüleim segítségével 1969 tavaszán
költöztünk Szegedre.
– Milyen volt a szegedi szellemi közeg, hogyan fogadták az itt alkotó képzőművészek?
– Igazi konfliktushelyzet nem alakult ki, de nem volt olyan baráti légkör sem, mint
ami tíz évvel később már kialakult. Akkoriban a szegedi fiatal képzőművészekben volt
egy kis tüske amiatt, hogy szinte mindegyikük kacérkodott a Képzőművészeti Főiskolával, de egyikük sem végezte el. A tanárképző főiskola szelleme uralkodott: haragudtak is egy kicsit a pestiekre, de vágytak is oda. Budapesten egészen más szellemi közegben dolgoztam, mint amit itt találtam Szegeden. A tasisztikus kifejezésmód számomra
teljesen természetes volt, mint ahogyan az is, hogy fekete képeket is festek. Arra a sorozatomra mindenhol felfigyeltek. Az az időszak magyar viszonylatban is kemény
volt, szellemi, képzőművészeti téren nagyon sok mozgás indult be, s ebben a szürrealisták után én is tudtam újat adni. A tájfestés, a csendéletfestés és a figurális festés mellett saját világom kimunkálása már akkoriban megtörtént. Ezeket a munkáimat Szegeden óvatosan fogadták. Akácz Laci a Délmagyarországban „kaparós képeknek” titulálta őket. Nem vettek észre többet belőlük, ennyivel jellemezték a festői világomat.
Mindig tudtam, hogy ezzel az irányzatommal magányos vagyok. Az volt a szerencsém, hogy a pesti évek alatt erős művészi biztonságérzetem alakult ki. Miután Szegedre kerültem, utána is vittem fel vonattal a képeimet a fővárosi tárlatokra. 1969
őszén két gyermekünkre való tekintettel kaptunk egy műteremlakást a belvárosban, az
akkor felépült festők háza negyedik emeletén. Fontos Sanyi bácsi, Erdélyi Miska bácsi
lakott a földszinten, kor szerint felfelé haladva Pintér József, Pataj Miska, Dér Pista,
Zombori Laci, T. Nagy Irénke, Novák Bandi, Zoltánffy Pista lakott még a házban.
Lassan összecsiszolódott a közösség.
– Hogyan látta a szegedi piktúrát akkoriban?
– Nagyon jellegzetes – talán túlzás lenne szegedi stílusnak nevezni – tájábrázoló és
karakteres figurális felfogás uralkodott az itteni festészetben. Erős piktúrát tudott felmutatni Szalay Feri a szomszédos Hódmezővásárhelyen, vagy Németh Jóska. A szobrászatban meghatározó volt Samu Kati, lejárt Kurucz D. István. Ők az ötvenes–hatvanas évek fordulóján egy nagyon haladó szellemet képviseltek a magyar képzőművészetben, aminek volt egy érdekes kultúrpolitikai vetülete is. Például Szalay Feri tsz-elnökség ábrázolásában is mindig volt valamiféle kritikai szemlélet, amit érzett ugyan
a kultúrpolitika, mégis, mint realista műfajt, előtérbe helyezte. Ugyanakkor létezett az a
szellem – Vinkler Laci bácsi világa –, amit gimnazista koromtól kezdve nagyon szerettem. Amikor hazajöttem édesanyámékhoz, mindig elmentem a kiállításokra megnézni
a szegedi festők munkáit. Nagyon tetszettek Laci bácsi képei, és nagyszerűnek találtam
Fontos Sanyi bácsinak azt korszakát, amit magamban puha festői konstruktivizmusnak neveztem el. Annyira hatással volt rám, hogy harmadéves koromban magam is
hasonló jellegű dolgokkal kísérleteztem. Azokban a munkákban megéreztem azt az
igazságot, amit ez a táj jelent. Ízig-vérig alföldi ember vagyok: anyám kiskundorozsmai, tőle a kun vért örököltem; apám részéről a magyar földművelő gazdálkodók szelleme él bennem. Ugyanakkor iskoláim, mestereim olyan európai, haladó irányokba tereltek, amelynek köszönhetően tisztában voltam a dolgokkal. A konfliktusaim eleinte
nehezen oldódtak fel a szegedi festőkollégákkal. A Napsugár teraszán pár korsó sör

1998. augusztus

93

mellett egy-egy nagy beszélgetés alkalmával igyekeztünk tisztázni a nézeteinket. Lassan barátságcsírák alakultak ki. Novák Bandival már a főiskolán is jóban voltunk, nem
volt nehéz összebarátkozni Zombori Lacival, majd Zoltánffy Pistával sem.
– A szegedi festők az elmúlt évtizedekben mintha kevésbé kerültek volna be az országos
vérkeringésbe, mintha túl keveset foglalkozott volna velük a véleményformáló kritika. Talán ez is hozzájárult, hogy a Munkácsy-díjat sem kapta meg mindenki, aki művészete alapján feltétlenül megérdemelte volna...
– Érezni lehetett az uralkodó szemléletből a vidék hátrasorolását. Fontos kapuk
sokszor nem nyíltak ki könnyen. Az Új Művészetbe nem volt könnyű bekerülni, az is
ritkaságnak számított, hogy valakiről az Élet és Irodalomban publikáljanak valamit.
A Kortárs és az Új Írás esetében is hasonló volt a helyzet. A kapcsolatteremtés nehezen
ment, s egy idő után magam is érezni kezdtem egyfajta negatív megkülönböztetést: hiába voltak budapesti kötődéseim, mégiscsak Szegeden éltem. Nagyon fontos a folyamatok középpontjában lenni. Ezt sajnos a vidéki magyar képzőművészet néhány
nagyszerű példát – a nagybányai és a gödöllői iskola, a kecskeméti és a vásárhelyi művésztelep – kivéve többnyire nem tudta megvalósítani. Nem volt képes magának olyan
rangot kivívni, ami pedig megillette volna. Amikor fel kellett volna karolni egy olyan
életművet, mint Veres Mihályé, akkor nem történt semmi. Az egyik oldalon progreszszív művészek, igazi szellemi emberek, a másik oldalon a vaskos realizmus képviselői
álltak. A kritika, a kultúrpolitika egyértelműen az utóbbit erősítette. Akik a hódmezővásárhelyi őszi tárlatokra elküldték a képeiket, Vásárhelyen keresztül jobban elismertek lettek, a kritika is jobban megtalálta őket, mint azokat, akik nem tudtak ehhez az irányhoz csatlakozni. Ez egy válaszút volt. Sok csalódottságot tapasztaltam
amiatt, hogy sokan nem kapták meg a kellő támogatást, amit pedig művészetük minősége alapján joggal várhattak volna. Zoltánffy István, Veres Mihály nagyon szép életművet hagytak maguk után. Gyönyörű, építő munkásságot tud felmutatni Zombori
László, aki az egyik legszebb életművet mondhatja magáénak a szegediek közül. Erdélyi Mihályról sem írtak még könyvet, aki pedig európai képzettségű, világlátott ember
volt. Amikor Novák Bandival, Zoltánffy Pistával felvittük a munkáinkat a Derkovitsösztöndíj pályázataira, keserű csalódások értek bennünket. A hetvenes évek elején a
havi 3500 forintos ösztöndíj komoly segítséget jelentett volna. Ha ott élünk Budapesten, biztosan megkapjuk, mert mindig jó pontszámokat értünk el, és benne voltunk az
első tízben. Ez a csalódottság mindig felkérődzött, pláne amikor esténként kicsit bukolikus hangulatunk támadt, és kikötöttünk a Szeged bárban. Ott tudtunk jól beszélgetni. Az is előfordult, hogy hajnal felé már kicsit kurjongattunk, de nagyon kellettek
ezek a diskurzusok, mert akkor kezdtük egymást erősíteni. Sajnos Szegednek nem volt
olyan kritikusa, aki jó szívvel kiállt volna egy-egy művész mellett. Volt olyan újságíró,
aki kicsit bátortalanul írt a Délmagyarország kulturális rovatába vagy a Tiszatájba, de
inkább azokról, akiknek a festészetét már nem volt kockázatos megítélni. Fischer
Ernő kialakult világáról vagy Vinkler Lászlóról nem volt nehéz írni. A legnehezebb –
amit például Lyka Károly kitűnően művelt – a kortársakat megítélni, eljárni a kiállításokra, a műtermekbe, új tehetségeket felfedezni és felemelni.
– A legtöbb alkotóművész számára komoly dilemmát jelent, hogy miközben új utakat
szeretne járni, egzisztenciát kell teremtenie, el kell tartania a családját. Ha a piacra kezd
dolgozni, kiszolgálja az aktuális keresletet, elveszítheti szabadságát, saját arculatát. Hogyan
sikerült feloldani ezt a konfliktust?

94

tiszatáj

– Nem volt sohasem nehéz a szélső pontokat a szívemen tartanom. Imádom a felhős eget, a csodálatos reggelt, szívesen fel is dolgozom témaként, ugyanakkor imádok
akár szélsőségesen absztrakt kompozíciókat is készíteni. Szabadon és rugalmasan mozogtam ezen a széles skálán. Mindig ugyanarról a pontról indulok, és nagyon messzire
elmegyek, majd visszatérek. A Fiatal Művészek Stúdiójának művészeti vezetője Bolgár
Kálmán művészettörténész volt, aki mindig benne volt a Művészeti Alap heti zsűrijeiben, s tanácsokat adott, hogy miket fessek. Az ő útmutatásai is közrejátszottak abban,
hogy sok gyötrődés után kialakítottam egy dekoratívabb szemléletet is. A témaköröm
is tág volt, ma is büntetésnek érzem, ha meg kell ismételnem egy kompozíciót. Rátaláltam arra a megoldásra, ami szakmailag is kihívás volt, örömet okozott, ugyanakkor eladható is volt. Ma sem okozna gondot, ha megkérnének, hogy egy konkrét
témában fessek meg egy csendéletet. Büszke vagyok arra, hogy a szakmát megtanultam. Ez azért fontos, mert ez a pálya így professzionális. Talán hamarabb elismert,
tisztábban absztrakt művész lennék, ha nem ezt az utat járom. Alkatomból következően azonban jó adag természetelvűség is felfedezhető a munkáimban. A mostani kiállításom anyagába egyébként direkt nem választottam ilyen képeket. Sok sikeremet ennek a bernáthi természetelvűségnek is köszönhettem. Azokat a képeimet nagyon szerették, amelyek egy táj, egy figura expresszív vagy szürreális feldolgozásai voltak,
s ezért emberszabásúbb piktúrának tartották. Az absztrakt munkáimat kevésbé értékelték, ezeknek talán most nagyobb jelentőségük van. Főiskolai kortársaim, Bak
Imre, Nádler István, Konkoly Gyula, Birkás Ákos, Keserű Ilona és Jovánovits György
a hatvanas években hamarabb bekapcsolódtak egy progresszív, avantgárd művészetbe,
s azzal, hogy ezt az irányt következetesen végigvitték, segítették a bigottabb művészetszemlélet felbomlasztását. Hamarabb kijutottak külföldre is, ahol korábban találkozhattak az új irányzatokkal. Mi a hetvenes évek elején először Lengyelországba, a krakkói biennálékra jártunk. Számomra egzisztenciális okokból a szegedi alkotómunka látszott jó megoldásnak. Közben grafikai munkákat, prospektusterveket, plakátterveket
is készítettem. A Képcsarnok is vásárolt tőlem előbb havonta egy, majd két képet. Szerencsére soha nem álltak raktáron a munkáim, el tudták adni őket.
– Meghatározók művészetében az irodalmi élmények: a Bibliától Thomas Mann regényein át Hrabalig...
– Számomra az irodalom szentség. Egész kicsi korom óta szeretem a verseket, hihetetlen boldogságot jelent egy jó vers zenéjét és tartalmát átérezni. Mindig sokat olvastam, jó memóriámnak köszönhetően rögzültek és beépültek gondolkodásomba az irodalmi élmények. Egy új könyv mindig óriási felfedezést jelent. Szerencsém, hogy fiatal
koromban olyan emberekkel találkozhattam, akik segítettek jól választani. Egyik kollégiumi társam, Vanyó László hívta fel a figyelmem Thomas Mann Doktor Faustusára,
vagy még korábban, 1957-ben Végh András Weöres Sándor verseire. Rendkívüli élmény volt a találkozás a Jóistennel. Kedves barátom és kiállítótársam, Götz János nagyon vallásos ember volt. Amikor összekerültünk a kollégiumban, gyakran faggattam
a hitről, s mindig az volt a tanácsa: ütni kell a vasat. Az imádságra, a szó mágiájára
gondolt, s arra, hogy rendszeresen koncentrálnia kell valamire az embernek. A Biblia
olvasásán keresztül egy idő után nagy támogatást éreztem. 1971-ben, Götz János halála
rendkívül megrázott. Harminc évesen Rómában hunyt el, ahová egész életében törekedett. Szinte belebetegedtem, az idegrendszeremig hatolt a tragédia. Ekkor váltam
Saulusból Paulussá. A Tükör által homályosan című képem vallomás arról, hogy va-

1998. augusztus

95

lami megrendült, ugyanakkor valami fel is épült ekkor bennem. Úgy éreztem, segít valami magasabb erő. Ez a felismerés belső érés eredménye volt, s nem jelent meg látványos külsőségekben. Rengeteg filozófiai munkát olvastam, sok segítséget is kaptam, és
a Biblia történetei is mély nyomokat hagytak bennem. Munka közben mindennap tapasztalom, hogy itt van a Teremtő. Egy jó művész, egy igazi, Úrhoz közeli alkotó –
például Rembrandt – a munkáiban szinte párbeszédet folytatott a Jóistennel. Michelangelo és a többi nagy művész példája azt üzeni: csak el kell indítani az alkotást, utána
már egy magasabb rendű erő segít.
– Hogyan alakult ki barátsága Baka Istvánnal?
– Akiket az Úr leginkább szeret, azokat tüzes szekéren elszólítja magához. Szegény
Istvánnak is sok szenvedés után el kellett mennie. A barátságunk úgy kezdődött, hogy
egy grafikai képzőművész kört vezettem fiataloknak, ami később stúdióvá, önálló tevékenységet folytató műhellyé vált. Mindig olyan embereket kértünk fel, hogy nyissák meg a kiállításainkat, akik nyitottak. Egyik tárlatunk előtt Lipták Mária javasolta,
hogy él a városban egy tehetséges fiatal költő, kérjem meg őt. Ez a hetvenes évek elején
volt, akkor még nem hallottam Baka Istvánról. Eljött, megnézte, hogy milyen munkákat állítunk ki, és egy nagyon szép megnyitót tartott. Utána a Hungáriában egy vörösbor mellett Veres Miskával hármasban beszélgettünk. Elindult egy testvéri barátság,
amelyben őszintén, alakoskodás és páncélok nélkül feltárhattuk egymásnak, kik vagyunk. Egyszer nekiadtam egy festményemet. A következő kötetének borítóján már
az szerepelt. Azután jöttek a hozzám szóló versek, majd az újabb kötetein is az én
munkáim szerepeltek. Annak ellenére, hogy ritkán találkoztunk, észrevétlenül benne
voltunk a legmélyebb dolgokban. Kedves gesztusa volt, hogy amikor tíz éves lett a
Kincskereső, tőlem kért rajzokat a jubileumi szám illusztrálásához. Igazi művészbarátság volt a miénk, nagyon fájt, amikor elveszítettem.
– A hetvenes évek első felében a Szegedi Grafikai Kör vezetőjeként a Bartók Béla Művelődési Központban tanított, 1974 és 1976 között a Juhász Gyula Tanárképző Főiskola Rajz
és Művészettörténet Tanszékén Vinkler László felkérésére rajzot, festészetet és sokszorosító
grafikát oktatott, ma a Szegedi Vasutas Képzőművész Kör vezetője. Milyen módszerrel tanít?
– Döntő dolog, hogy természetemnél fogva szuggesztív vagyok, tudok hatni a tanítványaimra. Nagyon őszinte vagyok, bármiről, bármikor szívesen beszélek, ha látom, hogy jó helyre kerül. Alapállásom, hogy soha, senkiről nem mondok le. Mint
egy kertész, nevelgetem a növendékeimet, még a felnőtteket is.
– Sok modern festő és grafikus tagadja, hogy feltétlenül szükséges az alkotómunkához
a klasszikus alapképzettség, a biztos rajztudás, az elődök munkáinak ismerete...
– Egy nagy dzsungelben élünk, érzékszerveinkkel próbáljuk magunkba szívni a világot. Akinek érzéke van hozzá, az meg tudja fogalmazni, le tudja írni a jelenségeket.
Ha nincs meg a mesterségéhez szükséges biztos alaptudás, akkor a művész az átlagos
szinten sem tud megszólalni, nem is műalkotás, csak csacska dadogás, disszonancia születik. Az ősi harmóniából, a rendből tudunk csak a jövő felé építkezni. Nekünk, művészeknek alapvető kenyerünk a rend, miközben folyton tagadjuk is. Mindig le kell
rombolnunk egy építményt, hogy a másik születését előkészítsük. A jó alkotóművész
az, aki úgy rombol le valamit, hogy az alapjain újat tud építeni. Bármilyen világot
élünk is, a kőtáblák meghatározzák erkölcsi alapállásunkat, mint ahogyan a kikristályosodott, klasszikus kultúra a legmodernebb művészet számára is biztos alap és mérce.

96

tiszatáj

– A most látható kiállításának címe: Távolságok. Mit rejt a címválasztás?
– 1991-ben, amikor ötvenéves lettem, volt egy nagy gyűjteményes kiállításom a budapesti Vigadó Galériában, amit azután a szegedi Horváth Mihály utcai képtár három
szintjén is bemutattam. Közel száz olyan festményt válogattunk ki, amelyekre leginkább büszke voltam. Azóta mindig gyűjteményes tárlatra készülök. Egyszer szeretném a mostohagyermekeimet, a grafikáimat is kiállítani. Közeledvén az ezredfordulóhoz, én is hajlamos vagyok a leltárkészítésre, összegzésre. Most a megőrzött régi munkáimat megfürdetem a nemrég születettekkel, és összeeresztem játszani őket. Tavasszal
kaptam a felkérést a Juhász Gyula Művelődési Központtól, hogy a felújított nagytermükben a nyári fesztivál idejére csinálhatnék egy kiállítást, ahol a nagy képeimet is
bemutathatnám. A tárlat alapos készülődés eredményeként jött létre, a szeretett cseh
író, Bohumil Hrabal emléke előtt is tisztelgek vele. Amióta 1970-ben elolvastam a
Táncórák idősebbeknek és haladóknak című könyvét, azóta nagyon közel került hozzám írói világa. Az én munkáimban is megjelenik az a fajta játék, bukfenc, szabad világlátás, csodálatos élet- és emberszeretet, a kis dolgok szeretete, ami Hrabalt, az élet
szentjét, a „gyöngéd barbárt” annyira jellemzi. A kiállítás címe azt is jelzi, hogy viszszanyúlok a gyökerekhez. Második éve már, hogy a Széchenyi téri padlástérből átköltöztünk a Réz utcai kertes házunkba. Itt – ahol gyönyörűen süt a nap, kék az ég és sok
a zöld – újraértékeltem az életemet. Készülök az ezredfordulóra, a gondolataimat olykor papírra is vetem. Bízom a fiatalokban, a jövőben. Mindig érzékenyen éltem át a
történelmi fordulókat, s szenvedtem attól, ha nem mentek jól a dolgok. Mégis csinálni
kellett. Akkor is, ha nem kaptam zöld utat. Úgy érzem, mára megvívtam a harcomat,
amit alkotok, az bárhol zöld utat kap.

Hollósi Zsolt

PATAKI FERENC: MINDIG SZÉLBEN (1981)

Felhívjuk olvasóink figyelmét, hogy Diákmelléklet sorozatunk újabb füzetét legközelebb az októberi számunkban találják meg. Októberben Krúdy
Gyula regényeiről, novemberben József Attila egyik verséről olvashatnak
elemzést.
*
Néhány szerzőnkről. ZALÁN TIBOR versei 1974-ben jelentek meg lapunkban, azóta rendszeresen publikál a Tiszatájban. Jelenleg az M Szivárvány egyik
szerkesztője. PANEK ZOLTÁN író Romániából települt át, Budapesten él.
BORBÁNDI GYULA évtizedeken át szerkesztette a müncheni Új Látóhatár c.
folyóiratot, olyan alapművek szerzője, mint A magyar emigráció életrajza
vagy a Nyugati magyar irodalmi lexikon. KABDEBÓ TAMÁS író az írországi
Maynooth egyetemi könyvtárának igazgatója. SULYOK VINCE költő, műfordító pedig az oslói egyetemi könyvtár munkatársa. NÉMETH JÁNOS ISTVÁN
a Mikszáth Kiadó vezetője, művelődéstörténettel, kultúraelmélettel foglalkozik.

Szeptemberi számunk tartalmából:

MOST – PUNTE – HÍD
Utópia és szubkultúra a 20. századi orosz irodalomban
(Szőke Katalin összeállítása)

