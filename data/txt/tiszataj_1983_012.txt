tiszatáj

19

12

83. DEC. * 37. ÉVF.

llyés
Gyula,
Fodor András, Kiss Benedek,
Orbán Ottó, Utassy József versei;
Berkovits György novellája;
a 100 éve született Kós
Károlyra
emlékezünk

tiszatáj
R O D A L M I ÉS K U L T U R Á L I S

FOLYÓIRAT

Megjelenik havonként

Főszerkesztő: VÖRÖS LÁSZLÓ
Főszerkesztő-helyettes: A N N U S JÓZSEF

K i a d j a a Csongrád megyei Lapkiadó Vállalat Felelős k i a d ó : Kovács László
83-4110 — Szegedi Nyomda — Felelős vezető: Dobó József igazgató
Szerkesztőség: Szeged, Tanácsköztársaság ú t j a 10. — T á v i r a t c í m : Tiszatáj, Szeged,
Sajtóház. Telefon: 12-670. Postafiók: 153. Terjeszti a Magyar Posta. Előfizethető a
hírlapkézbesítő postahivataloknál, a kézbesítőknél, a posta hírlapüzleteiben és a Posta
Központi Hírlap Irodánál (KHI Budapest, József n á d o r t é r 1. sz. — 1900) közvetlenül
vagy postautalványon, valamint átutalással a KHI 215-96 162 pénzforgalmi jelzőszámra. Egyes szám á r a 12 forint. Előfizetési d í j : n e g y e d é v r e 36, fél évre 72, egy
évre 144 forint. Kéziratot n e m őrzünk meg és nem a d u n k vissza. I n d e x s z á m : 25 916.
ISSN 0133 1167
A szerkesztőség tagjai: Csatári Dániel, Mocsár Gábor. Olasz Sándor. Tóth Béla

Tartalom
XXXVII. ÉVFOLYAM, 12. SZÁM
1983. DECEMBER
ILLYÉS GYULA versei: Kézen-közön', Fölszáll a köd, Mit
súg a marihuana, Megláthattál volna
FODOR ANDRÁS versei: Testvérek, Rondo, Vadászok
KISS DÉNES versei: Őszi változat, Mintha dúdolnék, Útvesztő
ISZLAI ZOLTÁN: Leszállóág (vers)
BERKOVITS GYÖRGY: Mindegy, hogy mit, csak ordítani
(elbeszélés)
ORBÁN O T T Ó : Óda az öregedő nőkhöz (vers)
KISS BENEDEK versei: Alkony, hatalmas, Czibulsky az éjszakai vonat peronján, Gyűrű nélkül
UTASSY JÓZSEF: Szép lassan (vers)
:
100 éve született Kós Károly
LÁSZLÓ GYULA: Kós Károly emlékezete
POMOGÁTS BÉLA: Az erdélyi történelmi regény (Kós
Károly: Varjú nemzetség)
VAJK ILONA: Kós Károly épitészeti emlékei Kalotaszegen
TASNÁDI GÁBOR: „ . . . a mai Magyarország legmagyarabb és legeurópaibb íróművésze..." (Kós
Károly-levelek Illyés Gyuláról)
ABLONCZY LÁSZLÓ: A Budai Nagy Antal históriája..

3
6
8
10
11
19
20
22

24
31
36

44
50

HAZAI TÜKÖR
T Ó T H BÉLA: Tiszajárás (47.)

57

ÖRÖKSÉG
GÁL ISTVÁN: Babits és Ortutay

62

1

KRITIKA
CSETRI LAJOS: Adalékok Pilinszky poétikájához (Pilinszky
János: Szög és olaj)
FÜLÖP LÁSZLÓ: Közel s távol (Cs. Szabó László összegyűjtött elbeszélései)
KULCSÁR SZABÓ E R N Ő : Esterházy Péter: Ki szavatol a
lady biztonságáért ?
ALFÖLDY J E N Ő : Verses családregény (Orbán O t t ó : Helyzetünk az óceánon)
VASY GÉZA: Kiss Benedek: Szemem parazsa mellett
MONOSTORI IMRE: Veress Miklós: Vakügetés
LENGYEL ANDRÁS: Szegedi örökség (Péter László könyve)
BODRI FERENC: Juhász Gyula-publikációk

75
79
82
86
89
93

96

Szerkesztői asztal

96

Kós Károly rajzai az 5., 18., 30., 49., 61. és 67. oldalon, Kotsis
Nagy Margit rajza a 22. oldalon, László Gyula rajza a 23.
oldalon, Kós Károly által tervezett épületek fényképei a
40. és a 42. oldalon. Fotók a „Budai Nagy Antal" budapesti és nagyváradi előadásáról az 55. és az 56. oldalon.

2

72

VÖRÖS LÁSZLÓ: Madácsy László (1907—1983)

ILLUSZTRÁCIÓ

?

68

Kézen-közön
Háládért leszek hálás.
Köszöneted
köszönöm.
Visszaütő labdázás
ez is, „kézen-közön":
de jó és jobb között!
Játék, de mégse játszás —
csak ne lenne örök
verseny-szabályzat
nekik is, kik a több
bomba birtoklásért vitáznak
úgy, hogy máris csatáznak.

Fölszáll a köd
Tisztul a ködtől a vidék.
Új s új vadliba-ék
hívja szárnyalni a szemet;
tágítsuk együtt az eget!
Nem ejt az ég egy csepp esőt sem.
Patak és csermely hegytetőknek
olvadó havától dagad,
hoz le gyors karolásokat
föld felett, föld alatt —
Ügyel a csőszködésre rendelt
Nap a földre, hol minden tágul.
Egyet szólít hiába társul,
engem, a szív-fagyba zárt embert.

Mit súg a marihuana
Butaság mámora! Az agy
ha behomálylik ! S lám az agg
megáll az utcán tétován:
hova is indult? S mosolyog:
oda vagy vissza már talán ?
s nem mindegy ? S valami örök
villámlik bármi cél mögött.
Oh, lényeglátó vaksiság
vigasza: hogy az okosok
az igazándi ostobák!
(Ha úgyis mindegy a tovább !)
Mint
szabadító-italát:
napi szesz-adagját a részeg,
köszöntjük mi, bölcs vének
elsúlyosodását a szívnek-észnek:
attól könnyebbül a világ:
működik jól a nesze-adssza mérleg.
Legyűrhetetlen valóság
fölé emelő kapatosság:
oh percnyi tudat-kiesésajándékozta enyhe spicc:
kortyaiddal is te segítsz;
legyen a tekintet merész,
bár semmik semmijébe néz.

Megláthattál volna
Megláthattál volna azért is engem,
mert, Mindenható, ha vagy s látsz valóban
(mint rég ama Szem a szentkép-keretben)
mert nem zavartalak, mert nem kopogtam,
mert nem riszáltam feléd sem sebem, sem
érdemem, hogy nézd: így jártam nyomodban !
Illemre nevelt anyám: nem esengtem
s rátartiságra apám: nem tolongtam —

4

— s igazmondásra épp a — Hit
— a hited ? — nevelt, hogy így, magamba
e földön itt, veled vagy ellenedben,
magamféle is kezdhet valamit —
Nem voltam könnyű fiad. így
végy számba, ha ürül hely a Seregben.

kivetetten,

FODOR ANDRÁS

Testvérek
In memóriám Illyés Gyula

Ahogy sodródtunk ki a sötétbe,
a gyötrelmek közt szült reménnyel:
valamit tán mégis elértünk!
nyúltunk ösztönösen
egymás karja után,
csak úgy... bal kézzel érintve a jobbat.
Ültünk vonatban, szemközt.
S szavaidból, mint forró
szökőkútból
feltündökölt
a vallomás a Másik
Mesterről, aki nincs már.
S arról, micsoda ördögi kelepce
kijátszatni egyik szülőt a másik ellen.
Álltunk a koporsónál,
váll-vállhoz, szólítatlan
véve magunkra múltat, jövendőt.
De ki látta az esküt ?
Lehet, akkora árnyék zuhant ránk,
hogy a testvéri arcok
már sose fognak egyberajzolódni ?

Rondo
Glenn Gould, a halott fenomén
jégujjai peregnek
az éter zongoráján...
Csöngettek. Játékaiból
fölrezzen a fiam.
Beszól: — Téged keresnek.
Az ajtóban két férfi.
Szabadkozás és magyarázat
elindulnak szobám felé.
6

nélkül

Az egyik csontos, elgyötört,
aligcsak él.
Üde a másik, göndörgő haján
havaseső sétáló cseppjei.
Nem mondják el, ki küldte őket,
a megbízás mindig érvényben van.
A tökéletlen létezés
folyvást áldozatunkra vár.
Percenként dönteni kell:
ki ád többet: az izgága bátor,
vagy a továbbélőn okos ?
Ki tölthet újra vért,
a kiszikkadt
szavakba:
Szabadság, Jog, Kenyér?!
S forog, forog velünk
vad ellentétek nyárshegyén
a tér-idő rácsába kötözött Föld.
Búcsúznak a látogatók.
Csak a kockázat esélyeiről
dadogtunk
félszavakkal.
Glenn Gould játszik tovább.
Egy toriadó motívum visszagördül.
Megoldhatatlan!

Megoldhatatlan !

Vadászok
A tisztás menti bozótból figyeltem,
ahogy szemközt, a harmatlepte fűben,
iszonyat ákombákomát írva a levegőre,
a lövés szigonyától
feldobta gyönge tagjait az őz.
A gyilkos hangot benyelte az erdő.
Leeresztette fegyverét a tettes.
Rohant a hajtó: gyökerek, ágak,
bokrok tövében össze-vissza,,
hepehupákon, dűlők bukkanóin,
cibálta, húzta a zsákmányt.
A tilalomszegők idétlen örömével
tüsténkedett, zihált, lapított,
szorongva meg-megállt, félt,
minthogyha mégis
volna Isten.
1

Távol, a deszkakunyhó mellett
bográcsban főtt a pörkölt.
Cilinder üvege alól
a fény pilléje némán verdesett.
A gondos asszonyok már
kikészítettek mindent az evéshez.
S ahogy a törzsben évezredek óta
szokásos: bűnről, vérről,
a frissen megnyúzott
áldozatról senki se szólt.

KISS DÉNES

Oszi változat
Az elveszettben én is ott vagyok
és ott robajlik minden lehető
Simogatom mezők báránybolyhát
tölgyek s bükkök törzsét ölelem
Az elveszettben én is ott vagyok
A nyár vértes aszály-paripája
csillagot vert tiprott földemen
Fejem fölött kiszikkadt az égbolt
nesztelenül hullatja színét
Az elveszettben én is ott vagyok
lüktetve is vértelenedek
Mészült arcom utakra pattogzik
termőfölddel gazdagulj hazám !
Bőrkopásom barna szélbe szórom
rozsda nem fog édesded szavat
Verssel játszom — Gyermekesedem
Mi lehetnék ? — Kakukk
elkiáltott!
Az elveszettben én is ott vagyok
ami jön már minden év szikárabb
ami vár még kaszás táncolás
Dehát járom jégvert muzsikára
hogy döndüljön bele a határ
Tiltásokat kérek föl majd párnak
az elveszettben én is ott legyek!

8

Mintha dúdolnék
Mibe engem beledobtak
mély a kút —
Ember onnét már kijutni
sose tud
Kapálózik csillagtalan
vizekben
Halálban és Istenben is
hitetlen

Útvesztő
Nincsen hova hazamenned
nincsen hova hazaménnem
Nem az én napom kel benned
Nem a te napod kel bennem
Még nem tudjuk magunk vesztét
amit nyerhetünk hazug
Mit elvesztesz azt keresnéd
Egymás felé ez az út!
Segítenék elindulni
de magam is vak vagyok
Nem engednek téged látni
tegnapok sem holnapok
Az utcákon levegőből
vannak házak és a fák
Kiöltük már az időnkből
a teremtés magzatát

ZOLTÁN

Leszállóág
RAJZÁS ELŐTT
Kapukhoz vonz állat-fajod,
szokásod: fő siker.
A hús kienged, bebocsájt;
megnedvesít a szánalom.
Boldog halálon át
tenned — és veszni kell.
AZTÁN
Ki szünemény leszel,
meddig tartsz ki, te Egy,
míg belepállsz s porulsz
á tűnés anyagába ?
Mikortól egyesülsz a teremtéssel oldhatatlan,
s nem csak hasonlítsz, akár székre szék,
nélküled-hasznosság egységes humuszára.
PLÉBEKK
Majd gázolhatsz véletlen ráadásban.
Bizonykodhatsz, ki voltál.
Majd testsúlyosan
hangsúlyozhadd
mivoltod. Levélhulltán.
Ne! Inkább föl a jó lemezt!
S tátogd le, míg csak nem ér véget.
Pulmonáljon és protezsáljon
hajdanmagadról élő plébekk.

BERKOVITS GYÖRGY

Mindegy, hogy mit, csak ordítani
A szociológus (aki én magam vagyok, bemutatkozom, nevem Gy. Bence) azt mondta a
telefonba: — Beteg vagyok, lázasan fekszem, sajnos, nem tudok elmenni. 1979-ben történt és
november közepén, de már leesett az első hó Budapesten. A szociológus, olyan mint azok a
szociológusok, akik bajuszosak, szakállasak, szemüvegesek, akik mintha még mindig fiatalok
lennének, bár már őszülnek, ennek ellenére kopott farmerban szeretnek járni még mindig. Én
most is azt mondom, forgatni kellene ott a vetítésen — folytatta a szociológus —, film a filmben. — A szociológus ugyanis egy dokumentumfilmet készített társrendezőként (tehát hadd
nevezzem magam, illetve Gy. Bencét a továbbiakban szociológus-rendezőnek), amelyet most
levetítenek a film helyszínén — Istvántelken — azoknak, akikről szól — az istvántelkieknek.
— Hm — hümmögött a telefonba a másik társrendező (hadd nevezzem Namónak — legendás
szűkszavúsága miatt eredetileg a Néma becenevet kapta —, mert hát mindenki így hívja, illetve operatőr-rendezőnek, mert operatőr lenne ez a horihorgas barátom) — hm, kár, kár —
nyilvánította ki véleményét —, nagy kár, hm, szia akkor.
A szociológus-rendezőnek egyáltalán nem volt láza, betegsége sem, egyszerűen félt ettől a
vetítéstől, van ilyen, tudta, hogy az istvántelkiek nem úgy látják saját magukat, ahogy ő, mint
szociológus-rendező látja őket. Tudta, hogy az istvántelkiek nem képesek majd elviselni, hogy
legbensőbb problémáik ilyen őszinte, kozmetikázatlan nyerseséggel, mint ebben a filmben
(mert hát szokatlan számukra, ugye, gondolta Gy. Bence, ilyet még nem láthattak magyar filmen) mutatkozzanak meg a világ előtt. Természetesen az istvántelkiek sem szeretik, ha pőrére
vetkőztetik őket a nyilvánosság előtt, szolgálja akár a saját érdeküket, akár a társadalmi önismeretet. (A fenébe is, ki szeret állatorvosi ló lenni?, kérdezte magában Gy. Bence). Azzal
ugyan számolt a szociológus-rendező, még a film forgatása előtt, hogy az istvántelkiek esetleg
majd később kérdőre vonják, talán meg is verik, ezt azonban elviselte volna (bizony, mert
Gy. Bence elkötelezte magát az úgynevezett hátrányos helyzetűek mellett, de komolyan).
Most viszont már az is felmerült benne: egyáltalán volt-e joga filmezni őket, ha különben nem
tud rajtuk segíteni, volt-e, van-e joga...
De a legfájdalmasabb a szociológus-rendező számára saját maga (sajgók, így érezte
Gy. Bence), az, hogy... hogy... (hogy mi a baja, azt Gy. Bence sajnos csak nagyon homályosan érezte — mint ahogy az imént már érzékeltettem —, de csak később, akkor is csak töredékesen tudta megfogalmazni).
Otthon gyötrődött tehát a szociológus-rendező, miközben Istvántelken a vetítéshez készülődtek. — Azért elég gyáva vagy, nem gondolod? — jegyezte meg a felesége, aki (olyan
mint az ugrándozó napsugarak, gondolta Gy. Bence) könyörtelenül férje szemébe mondta
mindig a véleményét, viszont nem ítélkezett oktalanul, most is azonnal megcirógatta férje arcát. (De hát miért kell nekem félni azoktól, akiknek az érdekeit képviselem?, tanakodott
Gy. Bence.) — Azt hiszem inkább tapintatos vagyok — válaszolta a szociológus-rendező megbántódva.
Igen, a legfájdalmasabb számomra, hogy még sohasem történt velem csoda, gondolta a
szociológus-rendező (csodabogyó, csodacsapat, csodadoktor, csodafegyver, csodafutó, csodagyerek, sorolta magában Gy. Bence) és olyan csoda magányos vagyok (mint régen a falu
bolondja, gondolta).
Idegei megnyugtatására a szociológus-rendező bontogatni kezdte a napi postáját
(Gy. Bencére, a postai küldemények, bármilyen meglepő is, pszichoterápiás hatást gyakorol11

tak). Az első borítékból sokszorosított papírlap került elő: „Kedves barátunk... Kétségtelen,
hogy az értelmiség érdeklődése a békemozgalom iránt az utóbbi években csökkent. Most
azonban egy ú j f a j t a hidegháború jelei között (sic!, gondolta Gy. Bence) ügy érezzük, hogy az
értelmiségieknek ismét szerepet kell vállalniuk. Nálunk a békemozgalom nem formális, hanem
élő, népszerű, az embereket magával sodró mozgalom... Véleményünk szerint az értelmiség
megnövekedett, méltó szerepének vállalásához..." stb. — Átadom neked, mint értelmiséginek
— nyújtotta oda a levelet a feleségének a szociológus-rendező. — Nem is tudtam, hogy mellettem egy ilyen nagy ember él — mondta a felesége komolykodva —, akire a béke védelmében is
számítanak.
A szociológus-rendező négyfelé vágott egy ív papírt (a kézügyességem remek, így
Gy. Bence), kezébe vett egy golyóstollat és elmélázott.
Vajon mit fog szólni R. Sándor istvántelki betanított munkás, ha meglátja a vásznon felesége szomorú, sírós, korán megöregedett arcát, kérdezte magában Gy. Bence, s ha meghallja, amit m o n d ? : „...Mikor kijöttek a tanácstól, akkor én már terhes voltam a második gyerekkel, és hát már elég jó nagy terhem volt, beteg is voltam vele, úgy tudtam kihordani a terhességet, és akkor az lett mondva, hogy kizsuppoltatnak bennünket innen oda vissza, ahonnan jöttünk, akkor megkérdeztem, hogy tulajdonképpen hova, mert hát ahonnan mi jöttünk,
mink albérletben laktunk, nem főbérlők voltunk, és ott már más lakik helyettünk. És akkor
azt mondták, hogy nem törődnek vele, hogy hova, de innen el kell menni. És én akkor mondtam, hogy van kétszáz forintom, és megkérdezték tőlem, hogy minek mondtam, azért, hogy
odavitessem magam, ahol lepakolok és hogy adjanak lakást, mert valahol lakni és élni kell..."
— Álljunk csak meg itt — utasította a videotechnikust a stúdióvezető a Valóság Stúdió
művészeti tanácsülésén, amely azért ült össze, hogy döntsön, elfogadja-e a két társrendező
filmtervét —, megjött a kávé, kanálcsörgéssel ne zavarjuk ezt a torokszorító vallomást —
folytatta a stúdióvezető, alacsony, kövér, jól fejlett tarkójú férfi, aki elkötelezett valóságkutató
hírében állt —, nagyon kikívánkozik belőlem, hogy hát ez baromi, óriási fogás ez a csaj, gyerekek, szenzációs, irigyellek benneteket... fantasztikus, fantasztikus... mennyi pénz kell?, gyorsan nyilatkozzatok — jelentette ki határozottan. — Hát, még nem csináltunk költségvetést —
mondta óvatosan Gy. Bence, s majd szétvetette az öröm és a siker. (Csoda történt, ujjongott a
szociológus-rendező magában, velem történt a csoda.) — Szenzációs, kár, hogy nem én találkoztam ezzel a hölggyel, nagy kár — áradozott a stúdióvezető. — Tulajdonképpen miről szólna a filmetek? — kérdezte a stúdióvezető-helyettes kedvesen mosolyogva, kecskeszakállas,
kopaszodó, középkorú rendező, akiről mindenki elismerte, hogy bizony profi. — Hát, beadtunk egy vázlatot, tudod te is, abban benne van — mondta élénken Gy. Bence —, meg hát
nézzük végig, kiderül... — Á, felesleges, nekem ennyi elég — jelentette ki a stúdióvezető-helyettes. (Nem vonhatod ki magad a csoda alól, mi, gondolta a szociológus-rendező.) — Szóval
mit akartok ebből kihozni? — kérdezte egy szakértőnek meghívott társadalomkutató, kis vékony, kopaszodó férfi, még fiatal, de már főosztályvezető valamilyen tekintélyes intézetben
—, ugye tegeződhetünk? — s máris nyugtázta végtelenül nyájasan, hogy igen, persze. — H á t ,
ez egy sors — kezdte magyarázni önfeledten Gy. Bence —, egyeiesett ember... — Sorsból rengeteg van, ahány ember, annyi sors — vágott közbe a szakértő —, az a kérdés, hogy ez a sors
relevánsnak tekinthető-e. (Hát, ez a kérdés még fölmerülhet?, csodálkozott a szociológusrendező.) — Filmünk témája az ehhez hasonló sorsokból... — de Gy. Bence nem tudta folytatni, mert a stúdióvezető-helyettes érdeklődve közbeszólt: — Nem lumpen ez a nő véletlenül? — Ugyan — mondta tanáros fölénnyel Gy. Bence —, a lumpen az... — de most meg a
stúdió elismerten legtehetségesebb tagja, egy hanyag eleganciával öltözött, megnyerő modorú,
már teljesen ősz, neves rendező vágott közbe: — S hogy beszél, hogy fejezi ki magát ez a szerencsétlen nő! — Hát, nem egy francia entellektüel — nevetett a stúdióvezető-helyettes jóságosan. (Ezek most viccelődnek vagy tájékozatlanok?, tanakodott magában a szociológusrendező.) — Gyerekek, ne vicceljetek, ez egy olyan réteg — magyarázta Gy. Bence vehemensen —, hogy... — De még csak nem is egy magyar entellektüel — mondta a stúdióvezető, nem
12

figyelve Gy. Bencére, mintha hangosan gondolkozna. Hirtelen csend ülte meg a modern irodai bútorokkal berendezett kényelmes szobát. Mély csend. (Milyen csoda magányos vagyok,
gondolta a szociológus-rendező szomorúan és nagyon sajnálta magát.) — Tölthetek egy kis
grúz konyakot? — törte meg a csendet a titkárnő, akire a jegyzőkönyv vezetését bízták, de
még egy sort se írt; nagy mellének hegyes gombjai csaknem átbökték vékony fehér trikóját. —
Talán nézzük végig — mondta tompán Gy. Bence. — Hát, egészségetekre — emelte fel konyakos poharát a stúdióvezető —, a jövendő filmetekre. — Ittak. — Nézzük végig — ismételgette
makacsul Gy. Bence. — Nekem ennyi elég — jelentette ki a stúdióvezető —, én megint csak
azt mondom, hogy óriási ez a csaj, gyerekek, óriási, így szövegelni, s nem hazudik, nem szépit, egy ilyen sors, kár hogy nincs még elég rutinotok, hogyan is kell ezt megcsinálni, nagyon
kár, bizony kár... — De hát nem is néztétek meg — mondta elképedve Gy. Bence. (Nem értem, nem értem, gondolta a szociológus-rendező.) — Nekem nagyon antipatikus, ha valaki,
mint ti is — fordult a szakértő Gy. Bence felé —, némely állampolgárunk elesettségét, tudatlanságát kihasználja, s nevetségessé teszi ország-világ előtt. — Gondolod — kérdezte a stúdióvezető a szakértőtől —, gondolod, hogy ez az asszony nevetséges? — így —, s a szakértő a
képernyő felé bökött —, így nevetséges, így igen. — De hát... — kezdte volna Gy. Bence, de a
neves rendező megelőzte: — Talán, ha előnyösebb szögből fényképezitek. — Legalább sminkeltétek volna ki egy kicsit — jegyezte meg rosszallóan a vezető dramaturg, tini cuccokba öltözött negyvenes hölgy, akiről úgy hírlett, hogy nagy tapasztalata és számtalan ötlete van
mindig. — S milyen szűk a világa — folytatta szomorúan a neves rendező. — Nem értem,
hogy miről beszéltek — zavarodott meg Gy. Bence —, nem értem. Nézzük végig. (Mit akarhatnak?, tanakodott magában a szociológus-rendező.) — Nézd, megmondom őszintén —
mondta a stúdióvezető-helyettes —, előre tudom, mit fog mondani ez a csaj, felesleges tovább
nézni. — Unalmas — mondta a neves rendező keserűen —, egyszerűen unalmas. — Uncsi —
csatlakozott hozzá a vezető dramaturg —, uncsi, buncsi. — A film az művészet — magyarázta
a neves rendező —, amit ti csináltatok, az filmileg értékelhetetlen. — Vagyis nem művészet —
helyeselt a vezető dramaturg —, ez a nő, csak úgy egyszerűen szövegel a vásznon, ez nem művészet. — Igen, a művészet az más — jelentette ki a stúdióvezető-helyettes is. — Hát igen —
sóhajtotta a szakértő. — Ennyire futotta a kísérleti keretből, egyetlen interjúra — jegyezte
meg Gy. Bence halkan. (A csoda nálam három percig tart, gondolta a szociológus-rendező.)
— írjátok le három oldalon, hogy mit akartok — mondta a stúdióvezető biztatóan mosolyogva
—, aztán talán, talán... — Már egyszer leírtuk — mondta Gy. Bence és érezte, hogy elönti a
düh. — Vegyétek figyelembe, hogy mi fontos társadalmi kérdésekkel akarunk foglalkozni —
jelentette ki határozottan a stúdióvezető-helyettes. — És kritikusan, bírálóan, keményen —
magyarázta még mindig mosolyogva a stúdióvezető —, a társadalomfeltárás nem lacafaca.
(Gyáva lennék?, kérdezte magában a szociológus-rendező.) — Nem nézitek végig?...
tényleg?... pedig ez fontos társadalmi kérdés — mondta Gy. Bence akadozva és habozva —, s
kemény, bíráló... kritikus... — Amatőröknek látszotok — jelentette ki a stúdióvezető még
mindig kedvesen mosolyogva. (A kirobbanó tehetség hiánya, sajnos, merült föl a szociológusrendezőben és magába roskadt.) — S ha leírnánk mégegyszer, hogy mit akarunk? — kérdezte
Gy. Bence s ő is mosolyt erőltetett magára. — No lám — élénkült fel a stúdióvezető —, persze
hasznosítva, amit itt hallottatok, s máris elindulhatnátok a profizmus útján. — Hát akkor —
s Gy. Bence érezte, megváltozott benne valami, talán a csoda most történik meg vele —,
basszátok meg egymást — s most valóban felszabadultan mosolygott. (Hiába, nincs diplomáciai érzékem, gondolta keserűen a szociológus-rendező.) Otthagyta őket. Namó idegesen loholt utána és kifakadt: — Micsoda idült hólyagok!
A szociológus-rendező az arcát vizsgálgatta a fürdőszobatükörben. Néhány perc múlva
kezdődik a vetítés Istvántelken. — Miért nincs neked mélyebb kapcsolatod a filmedben szereplő emberekkel? — kérdezte a felesége, aki (olyan, mint egy margaréta virágszál, gondolta
Gy. Bence) férje legrejtettebb gondolataiba is beférkőzött, de ezzel nem élt vissza, sőt, most is
egy csókot nyomott a homlokára. (Talán csak nem úgy vizsgálom az embereket, mint egy bio13

lógus például a bogarakat?, futott át Gy. Bencén.) — Zárkózott vagyok, mit csináljak — válaszolta a szociológus-rendező sértődötten —, tudhatnád.
Igen, a legfájdalmasabb számomra, hogy átlátszó vagyok, mint az üveg, nincsenek titkaim, gondolta a szociológus-rendező (gyártási titok, a természet titkai, sikereink titkai, titoknok, titokszegés, titoktartás, titokzatos, a tenger titokzatos mélye, titokkodik, sorolta magában Gy. Bence), ráadásul én nem képviselek senkit (sőt, még Gy. Bence képviseletétől is eltanácsolnak, gondolta Gy. Bence).
Felbontotta a második borítékot is, amelyben egy meghívó lapult, a ...Művelődési Központ „Utópia" címet viselő előadás-sorozatára, amelyet a meghívó így harangozott be:
„A perspektivikus »történelmi« látásmód képviselője a teljesítmény, a termelés és a fogyasztás
bűvöletében könnyen szeme elől vesztheti azt a történéseknél tágabb környezetet, amelyhez
többek között a képzelet, az elragadtatás vagy a játék kapcsolhat: vagyis mindaz, ami nem
eszközjellegű, hanem önmagát indokolja, s ezzel valami olyasmit is sugall, hogy a dolgoknak
talán nem feltétlenül kellene úgy történniük, ahogy megtörténnek. Az olyan »történelmi« látásmód, amely mindent a történelemben akar megoldani, ezzel azt állítja, hogy az ember
csakis a jövő irányában szárnyalja túl önnön létét. így a jelent mindig a jövőre való puszta előkészületté sorvasztja, a történelmet pedig hamis várakozással terheli meg és olykor őrületbe
kergeti..." (sic!, gondolta Gy. Bence). — Feltalálták a spanyolviaszt.már megint — mutatta a
meghívót a feleségének a szociológus-rendező. — Nem vet jó fényt rád, hogy ilyesmit küldözgetnek neked — jegyezte meg a felesége csak úgy —, ez antimarxista szöveg.
A szociológus-rendező még mindig a kezében tartotta a golyóstollat, majd hirtelen írni
kezdett a papírdarabokra, mind a négyre rávésett egy-egy szót (mi történt velem?, így
Gy. Bence) és eltöprengett.
Vajon mit fog szólni R. Sándor istvántelki betanított munkás, amikor a felesége a filmen
bevallja: „...hát most azt lehetne mondani, hogy újból ki vagyok idegileg. Voltam így már három vagy két éve, akkor is ideg-összeroppanást kaptam, úgyhogy Vácra kerültem, az elmeosztályra. Úgyhogy akkor is már azt hittem, hogy én már olyan soha nem leszek, mint annak idején voltam. Mert éreztem azt, hogy a karomról a hús válik lefelé, a hajam válik a fejemről le.
Mindig az volt, hogy öngyilkos legyek. H a kimentem az utcára, mentem orvoshoz, mindig az
jött, hogy, aszongya, ugorj a kocsi alá. Úgyhogy el sem tudtam indulni, csak mindig úgy,
hogy egy hálót vittem magammal, meg egy üveg vizet, mert mikor éreztem azt, hogy a buszon
rosszul vagyok, akkor csak locsoltam magamra..."
— Te öreg, nem elmebeteg ez a csaj ? — kérdezte egyszerre, mintha összebeszélt volna, a
Kísérleti Stúdió tanácsának mind az öt tagja, pályájuk elején álló, de elhivatott fiatal rendezők, amikor a két társrendező nekik is bemutatta videofelvételét, hátha ebben az avantgarde
és szociális elkötelezettségéről híres és hirhedt stúdióban elfogadják filmtervüket. — Na, ne
vicceljetek, gyerekek — tiltakozott Gy. Bence. (Ezek gyogyósok vagy csak tettetik?, tanakodott a szociológus-rendező.) — Becs' szó? Mert mi az elmebetegséggel, ugye az deviancia,
nem akarunk foglalkozni, nem a profilunk. — Becs' szó — mondta Gy. Bence. Állva beszélgettek a félhomályos vetítőben, az öt stúdiótanácstag kis kört alkotott, középen állt a két társrendező. — Szóval öreg — kezdte egy szakállas fiatal rendező, aki az egyenfarmert viselte —,
nekem az a véleményem, hogy egy gyökeres életmód-változtatás szükségességéről akartok beszélni... valahogy úgy, mint azok a gondolkodók, akik azt vallják, hogy még egyetlen forradalom sem változtatott igazán az életmódon... ebből következik eo ipso, hogy a szocialista
forradalmat sem, tehát a létező szocializmust sem tartjátok alternatívának a kapitalizmussal
szemben. Oké öreg, oké, egyetértek... sőt én sokkal radikálisabban foglalok állást, de hát
nem akarlak benneteket befolyásolni. — Hát — jegyezte meg Gy. Bence óvatosan —, egy kicsit eltértünk a tárgytól. (Nyu left, a palihoz most érkezett el a nyu left, gondolta a
szociológus-rendező szomorúan.) — Nézd öreg — mondta egy köpcös, sűrű szemöldökű, széles szájú fiatal rendező —, ti kiábrándultak vagytok, úgy tűnik nekem, valahogy rossz a közérzetetek, ez szül valamifajta általános társadalombírálatot nálatok, ez nem oké, én m o n d o m ,
14

hogy nem oké, mert ebből következik, hogy mindenfajta hatalmat kritizáltok, általában a hatalmat, ez nem vezet sohová, pontosabban nem vezet el egy konkrét társadalombírálathoz...
nyilván ti ettől visszariadtok, sajnos, pedig ez a stúdió sokkal bátrabb annál, minthogy langyos filmeket finanszírozzon. — Hát — jegyezte meg Gy. Bence visszafogottan —, mi a tényszerűséget becsüljük, azt hiszen... (Ez egy avantgard kiszes, gondolta a szociológus-rendező
ingerülten.) — Na, öreg — kapcsolódott be a harmadik, félénknek látszó, lányos arcú fiatal
rendező —, tudjuk, ellentét van gazdag és szegény között, ugye, tudjuk, hogy a fogyasztás irracionális, ugye, tudjuk, hogy az én elveszett, mármint nem én, aki itt állok előtted — magyarázta jóindulatúan —, hanem az Én, nagy É-vel, ego, ugye... tehát... például én a pofájukba
dörgölném mindezt... persze lehet, hogy elvágnám magam örökre... talán jó is, hogy ti óvatosabbak vagytok. — Ühüm — mondta Gy. Bence kimérten —, a mi szemléletünkben a tárgyszerűség és a tényszerűség... (Ez a hapi meg elidegenedett a farkától, lehet, hogy nem tud farkalni, gondolta a szociológus-rendező kárörvendően.) — Adjunk egy mininális összeget és
kezdjék el — mondta hirtelen a negyedik, szintén fiatal rendező, egy jelentéktelennek tűnő,
seszínű, szemüveges —, előre utálom ezt a filmet — folytatta undorodva —, de nálunk nincs
ízlésterror. — Hát — mosolygott Gy. Bence — kösz. (A kis tolerancia-buzi, gondolta a
szociológus-rendező.) — Tudod, öreg, mi toleránsak vagyunk — mondták egyszerre kórusban mind az öten. (Átlátszó vagyok, tényleg nincsenek titkaim, gondolta a szociológus-rendező, de most örült ennek.) Ja, csak négyen mondták kórusban, mert az ötödik fiatal rendező —
akin látszott, hogy az ócskapiacról öltözködik — nem szólt egy szót sem eddig, elnézett valahová a levegőbe. Most hirtelen kinyitotta a száját: — Ti azt hiszitek, hogy ti vagytok az ellenzék, mi — jegyezte meg gúnyosan —, az én filmjeimből egyet sem láttatok, nem is láthattatok,
mert azok dobozban vannak. — Én szívesen megnézném azokat — mondta résztvevően
Gy. Bence, de az ötödik rendező csak legyintett. (Persze, nem tartozom sehova, mindig kiderül, gondolta a szociológus-rendező.) Namó most sem szólt, csak miután a stúdiótanács tagjai
eltűntek, megjegyezte: — Ugye, milyen kirívóan dögletesek!
A szociológus-rendező unicumot ivott. (Gy. Bencére az unicum is pszichoterápiás hatással van.) Már megkezdődött a vetítés Istvántelken. — Nem bírod elviselni ugye, hogy az istvántelkiek tisztában vannak azzal, ez a film nem értük, hanem érted van — mondta a felesége,
aki (olyan fényes csillag, hogy minden felhőn átsugárzik, gondolta Gy. Bence) általában kimondta azt, amit a férje nem mert, de sohasem vádlóan, most is a férje ölébe hajtotta a fejét.
(Miért, nem lehetnek nekem és nekik közös érdekeink?, kérdezte magában Gy. Bence.) — És
a közvélemény tájékoztatása... — a szociológus-rendező elharapta a mondatot.
Igen, a legfájdalmasabb számomra, hogy nincsenek illúzióim, gondolta a szociológusrendező (érzékcsalódás, alaptalan remény, valóságnak tetsző látszat, mormolta magában
Gy. Bence), sajnos egyetlen programot sem mondhatok magaménak (a napi programomon kívül, gondolta Gy. Bence).
Felesége öltözködött. — Ide megyek — mondta és átnyújtott egy performanszra hívó,
összehajtogatott kis plakátot, amelyen nonfiguratív ábrák között a következő szöveg húzódott meg: „Minél mélyebb a kárhozat, annál közelebb a kegyelem. Ez a kíméletlen beszorultság a sorsba nem enged elkallódni, nem engedi a bizonytalanságot és a tévedést. Az itt lezajló
brutális balett viszolyogtató szépségű és felemelő. A bukás, a repülés egy formája; a halandóság passiójátéka. A bűn nem kaland, hanem áldozat. A bűnös a végzettel való obszcén kapcsolata folytán a tragédia formás vesszőfutását járja, hogy a végén az elkerülhetetlen büntetés
tüzében elégjen minden bátortalan vágy, suttogó késztetés, ferde gondolat és bicegő félbűn,
ami oly szaporasággal tenyészik; hogy egyszemélyben, afféle isten bárányaként vállalja a kárhozatot a többiek helyett is; hogy lélegzetszakadásnyi szünethez juttassa őket a kísértés állandó terrorja alól." (Na, ezt aztán zabálni fogják a beillatosított kékharisnyák, akiket Istvántelekre kellene küldeni, hogy az emésztőgödröket kiürítsék, gondolta Gy. Bence.) — Tájkép,
zuhanás közben — mondta a felesége. — Vigyázz magadra azon a performanszon vagy mi a

15

fenén — mondta a szociológus-rendező —, ha tűz üt ki, vagy meg akarnak erőszakolni, telefonálj és menekülj.
A szociológus-rendező gondosan összehajtotta mind a négy papírlapot, amelyekre az
előbb egy-egy szót írt, (pedig milyen szép simák voltak, így Gy. Bence) és apró darabokra tépte, miközben elmerengett.
Vajon mit fog szólni R. Sándor istvántelki betanított munkás, amikor a felesége a filmen
sírva-szipogva elmeséli: „... Petróleumlámpa volt, villany se volt, semmi. És hát ottan laktunk, tíz hónapig, ott se volt jó. Keveset keresett a férjem a téeszben, sokat dolgozott, ott is
gépen volt, ilyen traktoron. Aztán volt úgy, hogy csak annyi pénzünk volt, amit én kaptam, a
szülési pénzt, az ezer forintot a gyerek után. Hát, ott rossz körülmények között voltunk, volt
úgy, hogy a gyerekeknek már nem tudtunk reggelit adni. Hát, mit tudtam tenni, a gyerekeknek nem mondhattam azt, hogy fiam, nincs mit enni, muszáj volt neki enni adni. Volt, hogy
rántott levet, egy kis kenyeret aprítottam bele nekik, aztán mondtam a férjemnek, hogy itt sokat kell nélkülözni, mondom, gyerünk, menjünk vissza, menjünk vissza, föl... Most ilyen j ó
világ van, s nekünk is jobb kellene lenni ránk, most nagyon j ó ugye, ebbe a demokráciába..."
— Ez provokáció — súgta felháborodottan a minisztériumi előadó a Kísérleti Stúdió
egyik vezetőségi tagjának a fülébe, az elkészült film házi bemutatóján —, ez provokáció és milyen ügyetlen. (A szociológus-rendező véletlenül meghallotta, mert ott ült a hátuk mögött és
füttyentett egyet magában.)
A vetítés után azonnal a minisztériumi előadó kért szót, negyvenes, választékosan öltözött, tekintélyes külsejű, szimpatikus férfiú, és igen megnyerően a következőket m o n d o t t a : —
Amit itt a két alkotó lefényképezett — s mosolyogva, barátságosan a két társrendező felé intett —, az mind tény, az mind valóság, nem is ú j , mindenki tudja, sőt azt hiszem, hogy mi egy
kicsit még jobban is tudjuk, egyszerű ez, azért, mert több információ áll a rendelkezésünkre.
(A fene, mélyebbre kellett volna hatolni, gondolta önkritikusan a szociológus-rendező.) Nekünk azonban a valóság mögött meg kellene keresnünk az igazságot is, ne mondják kérem erre, hogy ez közhely, ne mondják, legalábbis addig ne, amíg az igazságkeresés népszerűtlen dolog, mert az, népszerűtlen. Persze kell hozzá tehetség és tudás, de kell hozzá bátorság is.
(A szociológus-rendező lassan eresztette ki tüdejéből a levegőt.) A két alkotó — és most ismét
feléjük fordult — meglepetést okozott a számomra, meg is mondom azonnal, hogy miért,
azért, mert nem bizonyult elég bátornak. (Haj, haj, illúziók, illúziók, gondolta keserűen a
szociológus-rendező.) Ha valakik, úgymond, elkötelezett értelmiségiek, művészek, társadalomfeltárásra vállalkoznak, akkor bizony nem állhatnak meg félúton. A két alkotó, bocsánat,
lehet, hogy nincs igazam, de úgy érzem, talán még a fél útig sem jutott el. (Hát igen, érzékcsalódás, valóságnak tetsző látszat, jutott eszébe önvádlóan a szociológus-rendezőnek.) Persze
nagyon nehéz azt mondani keservesen gürcölő embereknek, hogy a sorsodért magad vagy a
felelős, vagy magad is, ezt az utat te választottad, például azt az utat, amit a film sorsokon keresztül érzékeltet. De hol van ebben a filmben ábrázolva az önök — és most megint a két alkotó felé fordult — embereinek szándéka, tettei, lelki alkatuk, hol van, kérem szépen — s
most felemelte a hangját —, nincs ebben a filmben semmi ábrázolva, önök csupán bizonyos,
tendenciózusan kiemelt, vulgáris tényekkel játszadoznak. Ez kevés művészi elkötelezettségre
vall. (Alaptalan remény, mormolta a szociológus-rendező.) Kemény szavakat használtam?
Igen. De meg kellett tennem. Sőt, azt is ki kell mondanom, arra sem vagyunk hajlandóak,
hogy az egyén döntéséért a felelősséget magunkra vegyünk, mint ahogy ezt a film szemlélete
sugallja. (Sóhajtásszerűen mélyet lélegzett a szociológus-rendező.) Véleményem az, hogy aki a
saját vagy a mások döntéséért a társadalmat teszi felelőssé, a film készítőihez hasonlóan, az
semmiben sem különbözik attól, aki az istenre vagy a végzetre hivatkozik. (Sóhajtásszerűen
f ú j t a ki a levegőt ismét a szociológus-rendező, sokat sóhajtozom, gondolta.) A valóságot sokoldalúan kell tanulmányozni, hogy megközelítsük az abszolút igazságot. Tudom, ez ma nem
divatos dolog, ilyesmiket mondani, hogy abszolút igazság, de én nem riadok vissza ettől a kifejezéstől — és a minisztériumi előadó elmosolyodott. — Ez a film nem öregbíti a stúdió hír16

nevét, megmondom őszintén barátaim, elcsodálkoztam, hol van, hova tűnt a stúdió legendás
bátorsága?! (A fene az öncenzúrámba és a szociológus-rendező füttyentett egyet magában.)
Ha egy ilyen filmmel a nagy nyilvánosság előtt szerepelne a hírneves Kísérleti Stúdió, azonnal
elveszítené minden presztízsét. Ezért ennek a filmnek a moziforgalmazását nem javaslom,
persze ez még nem végleges döntés, mert ugye nem én döntök egyedül. (Most születtek meg az
illúzióim, gondolta a szociológus-rendező.)
Néhány percig egy pisszenés sem hallatszott a vetítőben. Aztán felállt az a rendező, aki az
ócskapiacról öltözködik és ezt mondta: — Emlékeztek, hogy mit mondtam — fordult a stúdiótanács tagjai felé —, valami ilyesmit, ami itt az előbb elhangzott, csak tömörebben, ezt
mondtam: — s most a két társrendező felé fordult — ne higgyétek azt, hogy ti vagytok egyedül a bátrak, mert én már akkor éreztem, hogy itt valami, a szociális demagógiával rokon dolog fogalmazódik meg. (A szociológus-rendező ismét szeretett volna füttyenteni, de leintette
magát, sokat fütyörészek, gondolta önmarcangolóan.)
Éppen távoztak volna, Gy. Bence és Namó, amikor a minisztériumi előadó odalépett
hozzájuk, szívélyesen kezet rázott velük és kijelentette: — Gratulálok gyerekek, de komolyan, zárt forgalmazásban ennek nagy sikere lesz. — Ksz, hogy elintézte — mondta Gy. Bence.
A folyosón Namó halkan megjegyezte: — Hát ez egy túlbuzgó mócsing!
Amint a felesége kitette a lábát, a szociológus-rendező magára kapta a ruháit, beugrott a
kocsijába és nagy iramban Istvántelek felé hajtott. Amikor betoppant a vetítés helyszínére, a
művelődési ház elsötétített nagytermébe, azonnal Namóba ütközött, aki közvetlenül a bejáratnál ácsorgott. A filmből még néhány perc volt hátra. — Mi az, ilyen hirtelen meggyógyultál? — kérdezte Namó. — Megbetegszel a szar szituktól, ugye?! — tette hozzá tőle szokatlan
éllel. — Csak meg akarlak menteni a lincseléstől — vetette oda Namónak könnyedén Gy. Bence.
Igen, a legfájdalmasabb számomra az, hogy nem ismerem a sorsomat, gondolta Gy. Bence
(sorscsapás, sorsdöntő, sorsjáték, sorsjegy, sorskérdés, sorsközösség, gondolta a szociológusrendező), annyira nem, hogy fogalmam sincs lesz-e még részem sorsfordulóban (vagy már
megkaptam a halálos adagot?, kérdezte magában a szociológus-rendező).
R. Sándorné éppen azt mondta a vásznon:
Hát hetvenhétben ez a lakásunk
összedűlt... ezt bizony le kell bontani, az egészet és újraépíteni. Hát hogyan építsük, mibül?
Nincs semmi se, de hát lakni is hol fogunk ? Hát a gyerekek szobája is, míg cserép nem volt,
állandóan csepegett a víz befelé..."
„Elmentek az anyátokba!", hallatszott egy férfi kiáltása a nézőtérről, majd valaki felugrott és gyorsan a kijárat felé igyekezett a sötétben. Ahogy közelebb ért, R. Sándort ismerte fel
benne Gy. Bence. (Na most, szétveri a pofámat, futott át a szociológus-rendezőn.) Mielőtt kirohant volna az ajtón, R. Sándor egy cetlit nyújtott át Gy. Bencének, egy halk „szemét állatok" kíséretében.
Amikor vége lett a filmnek, az emberek szótlanul álltak fel, és némán, lehajtott fejjel
igyekeztek a kijárat felé. Még keresztül sem néztek a két társrendezőn. Gy. Bence, aki szégyenében és félelmében izzadt, kivörösödött, szerette volna, ha legalább megütik, leköpik vagy
kiabálnak vele. (De jó, hogy betiltották, gondolta a szociológus-rendező.)
Amikor kiürült a művelődési ház, Gy. Bence elolvasta a cetlit, amit R. Sándor nyomott a
kezébe: „Én az élettől már régen elbúcsúztam. Ez az állapotom évtizedek óta kísér, az élettől
való lelki elbúcsúzás állapota, mivel azon boldog emberek közé tartozom, akik megtalálták az
élet értelmét. Szerintem az élet célja annak az állapotnak az elérése, amikor valaki őszintén és
szeretetből vágyik az Úristen után." — Ámen — mondta hangosan Gy. Bence. (Ámen, gondolta a szociológus-rendező, de tényleg.) — Szerencsétlenek — jegyezte meg Namó éleselméjűen.
Gy. Bence (aki azon töpreng, folytassa-e még szociológusi hivatását, de az már biztos,
hogy dokumentumfilmet soha többet nem csinál, ezért ezentúl csak egyszerűen szociológusnak nevezem) most valóban betegnek érezte magát. Otthon azonnal megmérte a lázát: 39,2.

2 Tiszatáj

17

Lázcsillapítót vett be — biztosan megfázott 1979 novemberében, amikor leesett az első hó Budapesten és Istvántelken.
Dühösen bedobta a papírfecniket a papírkosárba (nem ismerek magamra, így a szociológus, de milyen magamra?!).
Felesége Gy. Bencét az ágyban találta, gyorsan forró teát készitett neki és hideg borogatást tett a homlokára. Hogy elterelje férje figyelmét a film fogadtatásáról, azonnal mesélni
kezdte, mi történt a performanszon:
— A teremben koromsötét volt, csak a színpadot világították meg reflektorok, ahol három fiatal srác meztelenre vetkőzött, anyaszült meztelenre, bekente magát festékkel, az egyik
pirossal, a másik fehérrel, a harmadik zölddel, egymás mellé álltak, magyar zászló, felállították a nemi szervüket, ja, közben fergeteges rock ment, a legkeményebb, száz decibellel, erre a
ritmusra mozogtak, rázták magukat álló pénisszel, aztán benzint öntöttek a hajukra, persze
csak néhány cseppet és meggyújtották, égett a hajuk mint a fáklya, a zenét kikapcsolták, mély
csend, a reflektorokat is kikapcsolták, csak a három fáklya világított, elmondhatatlan benyomást, kifejezhetetlen hatást keltett, a közönség ordítani kezdett, hogy elég, elég, megégtek, elégtek, állatok, barmok, vizet, vizet, hát elégtek, de ők csak álltak mozdulatlanul és a péniszük
fokozatosan konyult le, addig tartottak ki, amíg teljesen le nem konyult, s csak akkor loccsantottak egymásra vizet, persze nem kellett soká várni, hogy a nemi szervük összehúzódjon,
mégis másodfokú égési sérüléseket szenvedtek, elájultak... ezt filmezni kellett volna... elvitték
őket kórházba... aztán, amikor magukhoz tértek, a rendőrség kihallgatta őket... — Gy. Bence
felesége hirtelen zokogni kezdett és ráborult férje ágyára. — Félelmetes és megható volt az az
önfeláldozás. — Gy. Bence felesége még hosszú ideig sírt (én persze nem tudom megvigasztalni, mint ő engem, gondolta a szociológus), aztán megjegyezte: — Tisztáznod kellene néhány
dolgot. (Hogy mit engedhetek meg magamnak és mit nem, gondolta a szociológus.) — Persze
— mondta erőtlenül Gy. Bence —, mert különben nem múlik el soha a lázam.
Igen, a legfájdalmasabb számomra, hogy nem vagyok képes kimenni az utcára és ordítani, ordítani, mindegy, hogy mit, csak ordítani, gondolta Gy. Bence (mint a fába szorult féreg,
mintha nyúznák, hogy majd a torka szakad belé, ordít róla a butaság, ordító gólhelyzet, mormolta magában a szociológus).
Néhány nap múlva, amikor megtelt a papírkosár, s ki kellett üríteni, Gy. Bencének eszébe
jutottak a papírfecnik, és nem tudni miért, de keresgélni kezdte őket (csak nem bebalzsamozni?, így a szociológus), de nem talált meg belőlük négy apró darabkánál többet, amelyeken a
következő szófoszlányok maradtak: — (egészítse ki, aki akarja, s úgy ahogy tudja, gondolta
kárörvendően a szociológus) — mok, les, lős, gaz.

ORBÁN OTTÓ

Óda az öregedő nőkhöz
Gátak között a zavaros folyó,
velük örvénylett el az életem,
az őrült és reménytől részeg évek:
mindig egy újabb legvégső határidő,
ameddig megjavul az elrontott világ —
míg végül fölmerül a miazmás mocsár,
az élet vége, kanyargós delta torkolat,
szúnyogfelhő a gyászfátyol helyett,
s leállt motorral hánykolódik a fehérje:
se múlt, se jövő, csak a fullasztó jelen.
Csak az ? A kockás blúz alatt ugráló őzgidák
a zölddel áradó tavaszt jelentik,
és hogy az élet több az ideológiánál,
mely kardot kovácsol a gomolygó időből
s máglyára küldi az eretneket —
valami gyapjas nyáj vonul a testben...
súlyos kolompszó, fojtó birkaszag
(az angyaloknak birkaszaga lenne ?),
s az anyag rejtélyes rétjén bódorgó szerelem
az öröklét hersegő füvét legeli.
Mifelénk még a szerelem is más.
Sólyomröptét hamar a földre vonják
a hétköznapok és a lakáskörülmények,
s ólmos varázskörében a családanya,
mint cirkuszi fóka az orrán a tányért
egyensúlyozza vértanúságán a családot;
egy kis országban minden túl közel van,
forrás a torkolathoz, ég a földhöz —
az öregedéstől nem alszik ki a tűz,
szédült mocsárlángként tovább lobog.
Az én szememben gyönyörűek ők,
festett-vörös vagy őszülő loboncuk —
ők a szavahihető szemtanúk,
hogy minden úgy volt, ahogy volt, a Földön:
az eszmék labirintusa, a vereség —
de jó pillanataikban ráncaik közül
egy villámló és sima kislányarc tekint ki:
minden kép lényege egy képben;
a szem mozijában vibráló végtelen...
fény, sötét, fény, a változatok óceánja.
2*

19

KISS BENEDEK

Alkony, hatalmas
Épül fölénk az ősz! Hajlongva
felhők állványzata magaslik,
kiürült a park, ahol nemrég
labdát duhhogtattunk
fiammal,
egy loncsos eb futkos csak föl-le,
hordja vissza a folyvást-újra
elhajított botot, a lökött
gazdi meg, lám — nyakán-fején sál —
szolgálatán hogy' szórakoz'l
Folyvást-újra épül az ősz is,
akár egy összerakós játék,
mint egy nagy szociális otthon,
s ha már így-úgy megáll, szülénket,
öregeinket
beköltöztetjük
— ott nem lesz majd egyedül, mamuska,
fűteni sem kell, az is fizetve ! —,
hajukat fehérítsék havakkal,
havakat boronáljanak szelekkel,
szemükben gazdátlan szorongás,
markukban egyetlen dió,
azt is az unokáknak adják.
így épülget fölénk az ősz,
talpam alatt a bauxit-száraz
gesztenyelevél esetten jajdul,
akárha négylábú elmúlás
taposná kentaur-patákkal,
halvány savós-vér színe spriccen,
szemem kelyhe még befogadja,
aztán hirtelen alácsikordul
az alkony, hatalmas kortina.

Czibulsky az éjszakai vonat peronján
Neve-sincs-madár,
ki tán a bánat,
verdes
szempillarács-kalitkában.
Szárnytolla kés,
nyaktolla kés,
farktolla kés,
20

magam — merő vér.
Mondaná:
Lengyelország!
Mondaná: Hamu és gyémánt!
Mondaná mind, ami
kimondhatatlan.
Kattog a kerék,
durva vászoningemet: az éjszakát
egy dallam aranyszála hímezi
halhatatlanul,
de én,
halandó,
tört arcom fátumával bukom le rád,
Európa!

Gyűrű nélkül
Jegygyűrűmet elnyelte a tenger,
játszódnak vele bakfis halak.
De véle a szerelem nem veszett el:
gyűrű nélkül tartasz s tartalak.
Jelkép volt ? Vagy csupán kérdést tett fel
az őselem: látná, mi marad?
Szabad hűségben, meggyűrűzetlen
lettem társad, s így tartottalak.
Szabad hűségben, meggyűrűzetlen
rég tartasz már s én rég tartalak.
Válassz engem mindújra, szerelmem,
s mindújra téged választalak!

JÓZSEF

Szép lassan
Rombol már az idő, rohamozzák arcom a ráncok,
gesztenyebarna hajam zúzmaravert,
odavan.
Kopnak a porcok is, elmeszesednek a nyűtt csigolyák
fújnak az őszi szelek, fájnak a gyöngy idegek.

mind,

100 év születelt Kós Károly

LÁSZLÓ GYULA

Kós Károly emlékezete
Sokáig húzódoztam, hogy vállalkozzak-e Kós Károlyról való emlékezésre. Féltem, hogy
ami teljességben él bennem, a szórványos emlékek idézésével elszegényedik. Most is érzem,
hogy Kós Károly számomra t ö b b ; nem az, amit megírtam róla. Sok találkozásunk és beszélgetésünk belehalkult az időbe. Feljegyzés nem maradt róluk, de hangulatuk teljessége él bennem. Ennek elveszésétől félek. Mindegy: úgy érzem, hogy ezzel az egyéni veszteséggel szemben áll a közösség igénye, hogy minél közelebb juthasson ehhez a nagy emberhez; különösen
azokban élhet a vágy, akik éltében nem ismerték s most holtában csak olvassák.
*

Megemlékezésemet h á r o m kis fejezetre osztom. Az elsőben nekem irt leveleiből a d o k
részleteket, aztán átveszem a szót s emlékeimhez fűzöm egy rövid t a n u l m á n y o m részleteit is,
amit rajzairól, metszeteiről írtam, s végül ismét az övé lesz a szó, mert van nálam egy kiadatlan tanulmánya a földmívelés kezdeteiről s ennek néhány passzusa szólal m a j d meg. Megnyugtat, hogy beszámolóm javarészében ő fog szólani s nem a m a g a m h a n g j á t hallom.

I. TÉTEL
LEVELEIBŐL
1957. ápr. 14.
„Magamról nem érdemes írnom! Vagyok, élek, egészségem is van és próbálok egyetsmást dolgozni is. Ahogy lehet s amennyit tudok. Most éppen (ápr. 14-én vasárnap délután)
itthon
ülök, vakarom ezt a levelet és hallgatom, ahogy a fedelekről olvadó hó csorog lefelé a csatornán. Mert bizony: reggel óta hull a hó és persze: olvad. De ez jó idő, mert kellett már az eső,
még ha hó is az. Olyan szárazság volt már február óta, hogy szinte megijedt az ember attól.
Úgyhogy a csúf időnek most örvendünk, ha nem is kellemes és a reumás váltamba
bele-belenyilallik a fájdalom...
itt semmi sem változott...
Sajnos mi annál kevesebbet tudunk
rólatok.
Még a napilapokat sem tudjuk megkapni a múlt év októbere óta... A kölcsönös utazás is megszűnt és nem tudom, mikor nyílnak meg a sorompók megint. De 39 esztendő nagy idő és volt
időm megtanulni és gyakorolni a türelmet és várakozást. És a lemondást sok mindenről,
amiről egykor azt hittem, hogy embernek arról lemondani, azt nélkülözni nem lehet. És megtanultam megelégedni azzal, amit a sors számomra juttatott: az egészséget, a családomat és az
Úristennek azt a sok-sok szépségét, amit az emberek nem tudnak elrontani és megcsúfolni,
s
ami ingyen ajándékként jut minden embernek, csak a szemét kell kinyitnia a látásra, fülét a
hallásra és lelkét a
befogadásra..."
1966. X. 22.
(A tervezett monográfiáról): „ . . . nagyon szeretném,
kozást. "
A Kós Károly Körben tartott előadás vázlata.
24

ha nem utasítanád

el a velem való

foglal-

1967. első napján:
„... csak hálával és köszönettel tartozom, hogy olyan meleg szeretettel és igazságos megbecsüléssel foglalkoztál az én grafikai gyermekeimmel, amilyent talán meg sem
érdemlek..."
1977. III. 29.
„...ha közbe nem jön reám a vénségnek kisebb nagyobb nyavalyája egy ártatlannak látszó
nátha formájában, melyet megtetézett egy kínos ún. „farzsába" és ráadásul egy (számomra
igazában egyetlenül félelmes) szemgyulladás. Következmény: ágyban fekvés, izzasztás, priznicezés... s mindezt nem is panaszként mondtam el hanem mint szegény jó Édesanyád a maga
nyavalyáival kapcsolatosan: „hogy ha megöregszel, tudd, mi vár reád". ...Igen kedves Gyulám! Megvénültem, megkoptam, megfáradtam...
gondolkozom.
Lepergetem hosszú életem
filmjét eleijétől fogva a mai utolsó állomásig. És hálás vagyok sorsomnak... hogy megtarthattam hitemet az emberben, nem kellett megalkudnom lelkiismeretemmel és
megajándékozott
az élet olyan szépségeivel és értékeivel, melyet nem cseréltem volna fel soha senki máséval .
fogalmazom és írogatom a
„testamentumomat".
1969. XII. 26.
„... hálás szeretettel ölel a most kezembe került s a honfoglaló elődökről írt és rajzolt
és magyar lelkeket ébresztő könyvedért az öreg Kós Károly."

szépséges

1976. I. 6.
„De 80 éves koromig én sem éreztem magamat vén embernek; tudtam — ha kissé öreges tempóban is — dolgozni, nemcsak írói és építészi munkaterületen, de fizikailag is: kis kolozsvári
kertecském szükséges munkáit (ásás, kapálás, kaszálás stb). De ez már a régi, szép múlté... a
látásom napról napra romlik: tíz sort ha leírok, már pihentetnem kell szememet és egy, legfeljebb két oldalnál többet azon a napon nem tudok megírni. Az agyam is fáradt már... így van!
Amióta munka- és jórészt mozgásképtelen,
rokkant vénember vagyok, azóta fedeztek fel,
azóta ünnepelnek nyakra-főre, azóta szerepelek az itthoni és magyarországi sajtóban, televízióban és azóta kaptam sorban a magas és mégmagasabb román és magyar kitüntetéseket és
rendjeleket, valamint az egyetlen reálitást is: a romániai íróknak kijáró legmagasabb nyugdíjat... Tiszta szívből kívánom, hogy még számos éven keresztül így dolgozhass a mi szegény,
kicsi magyarságunk kultúrája
szolgálatában."
1976. I. 26.
„... már évek óta megérkeztem hosszú emberéletem végállomására, ahol azonban az öreg Káron — úgy látszik — elfeledkezett rólam, hogy a maga idejében elvigyen oda, ahol már várnak
rám egykori életem sok kedves útitársai és munkatársai és az én hűséges élet és sorstársam: a
feleségem..."
Még hosszan idézhetnék öregkori leveleiből, a levelezés elbírta kérdésekből és vallomásokból, de talán ennyi elegendő volt. Ne legyünk telhetetlenek.
Ezek mellett a tömör sorok és elgondolkoztató gondolatok mellett emlékezéseim bizony
halaványak, de nem szégyellem őket: így maradtak meg bennem. Következzék hát a II. tétel.

II. T É T E L
EMLÉKEZÉS
a) Talán 10, vagy 15 éve, hogy egy kötet kiadását tervezte az Akadémia Kós Károlyról.
Hárman írtuk volna: Pál Balázs az építészről, Áprily Lajos az íróról, jómagam pedig a rajzo-

25

lóról. Végül ebből a kötetből nem lett semmi, de Pál Balázs megírta monográfiáját. Áprily
Lajos húzódozott egy kissé, mert azt mondta, hogy emlékezete nem tárgyi, hanem hangulati,
nem eseményekre, szavakra emlékszik, hanem az emberre, az oszthatatlan egészre. Valahogy
én is így vagyok, és Kós Károly úgy él bennem, mint valaki aki volt és van és lesz, de szóval nevezni nem tudom. A szavak lehervadnak emlékéről. De végül is megírtam és közöltem is rajzainak értékelését. Félő az is, hogy az emlékezés erősebben őrzi az anekdotikus történéseket,
mint a mélyebbre szántó beszélgetéseket.
Apróságok maradtak meg bennem róla, s ezek közül néhányat elmondok, nem hagyom
ki az anekdotát sem, mert hozzátartozik az élethez. Gyönyörű kézírását, gondos betűvetését
mind jól ismerjük. A középkori kódexirók örököse, szavainak képszerű megformálásából
nyugalom, biztonság sugárzik, semmi sietség, semmi féliggondoltság, minden kitisztult és szilárd. Mindjárt a kezdetben megvolt ez a kiművelt íráskép, a balladás-könyvtől („Ének Attila
királyról") köznapi leveleiig minden ezzel a gyöngyöző kalligráfiával íródott. Egyszer azonban nála voltam, asztalán szétszórt papírlapok teleírva halszálfinom, elkapkodott, szinte zilált
szavakkal, sorokkal. Te írtad? kérdeztem. Hagyjad a fenébe — mondta mérgesen. De hát Károly bátyám, én kéziratgyűjtő vagyok s hallatlanul érdekelne a stilizálás néküli Kós Károly.
Eredj! Hagyd! — morgolódott. A d j belőle egy lapot. Nem a d o k ! Nos, ezzel másra terelődött
a szó s én szomorúan hagytam ott Kós Károly igazi grafológiáját! Meglepetésemre hónapok
múltán egyik levelében elküldött néhány lapnyit „igazi" írásából. Szeretettel őrzöm a megformálást megelőző kézírást.
1945 után az újjáéledő erdélyi magyarság minden dolgában bölcsen, de konok kitartással
vett részt. Sokat ültünk együtt különböző bizottságokban. A Népi Szövetség művelődési csoportját akkor én vezettem, és terveztünk egy könyvet a földművelés történetéről. Kós Károly
el is készítette dolgozatát s ideadta nekem, mint szerkesztőnek, én írtam volna a régészeti
részt, néprajzosaink pedig az újabb időket. De a Méhkas Diákszövetkezet kiadója ekkor vált
át Athenaeumra s nehézségek merültek fel a kiadással kapcsolatban. így maradt nálam a kézirat, amelyből e rövid emlékezés végén felolvasnék néhány kiragadott részletet. Engem közben
— 1949-ben — akkori kormányzatunk — mint magyar állampolgárt — kihívott Pestre s attól
fogva kezdődött Kós Károllyal levelezésünk, amiből néhány mondatot idéztem. 1956 őszén
kint volt látogatóban Pesten s elvittem a Nemzeti Múzeum rotaprint üzemébe, ahol egyetlen
vonallal felkanyarítottam arcélét egy alumínium lemezre, és 10 percen belül 20 példány volt
ebből a kezében. Elámult, ő, aki annyit küszködött tusrajzokkal, metszetekkel, hogy íme, pillanatok alatt valósul meg, ami olyan nehezen ment régen. Többször lerajzoltam őt üléseken,
társaságban. Nem feledhetem azt a felszabadult, szinte nyerítő kacagást, amivel egy szűkebb
társaságban (rajta kívül még Kacsó Sándor és Szabédi László), vicceim sorozatát fogadta.
A csattanókat viharos kacagás kísérte s éjfél után Károly bácsi végigvetette magát a pamlagon
s sovány lábaival az eget kapálva könyörgött: hagyd abba, az Isten áldjon meg, hagyd abba,
mert a rekeszizmom már nem bírja!
Egyik levélváltásunk arrafelé kanyarodott, hogy akaratunk ellenére jelképekké váltunk,
az ő élete új színnel gazdagította azt a hangulatot, ha kimondjuk a szót: Erdély! Élete ott volt
teljes: épített, földet művelt, írt, rajzolt, vitázott, tanított, a nép dolgához bölcsen szólt hozzá. Életművét több tudományág kutatói kutatják majd, de e becsületes munkából egy hiányzik: az ezerráncú, morgolódó, lelkesedő, magyarázó Kós Károly. Megidézni immár sohasem
lehet, legfennebb beszélni róla, arcának, mozgásának képeit nézegetni, mert bennünk, akik
közel álltunk hozzá, ez felidézi az élőt. De vajon milyen lesz azokban emléke, akik nem ismerték őt? Ki t u d j a ! Kiformálódik lassan a mellékes jelenségektől megtisztult jelkép: ebben folytatja majd életét.
Elhomályosuló tekintettel kell végül is számonkérnem tőle, hogy egyetlen egy ígéretét mi-

26

ért nem tartotta be? írta nekem, hogy a kettős honfoglalásról szóló könyvemet még okvetlenül megvárja. Hát elment előtte, és a Házsongárd még szentebb lett azzal, hogy odaköltözött
elődei közé, szellemi életünk pantheonjába.
b) A .rajzoló Kós Károly
Mondják — és van benne igazság —, hogy minden erdélyi ember ezermester. Ha bizonyság kellene erre, ugyan kit idézhetnék méltóbban, mint Kós Károlyt, az erdélyi magyar építőművészt, írót, rajzolót, történészt, közgazdászt s mindig azt, akire éppen szükség van. Sokoldalú, de mindig azonos önmagával. Ezért van az, hogy épületeinek tömegritmusában írásának
ütemrendjére ismerünk, betűvetésében a rovó ember kezemozgását érezzük, rajzaiban pedig
úgy ékelődnek egymásba a forrnák, akárcsak tempós szavajárásában. Beszédjében is világosan tagol, mindig a belső igazság szerkezetéhez igazodik, mint minden munkájában. Levelei a
középkori kódexírók minuskulái mellé kívánkoznak. A régi szerzetesek a purgatóriumtól való
félelmükben írtak hibátlan gondossággal, Kós Károly pedig a címzettet -tiszteli meg azzal,
hogy levelét olvasván, ne kelljen hieroglifákkal bíbelődnie, hanem könnyen és folyamatosan
követhesse gondolatait.
Nehéz tehát Kós Károly életművének csak egyik oldaláról beszélnünk, mégha olyan közvetlen erejű is, mint könyvdíszítő grafikai munkássága. Minduntalan át kell leselkednünk más
alkotásai felé. Már csak azért is, mert önálló, önmagáért létrejött grafikai lapjára nem emlékszem : rajzai, linóleummetszetei mind könyvekbe készültek. Nem elégszik meg a mondatok fűzésével, a képet is szükségesnek érzi, hogy hiánytalanabbul sugallhassa mondanivalóit. Legnagyobbrészt saját könyveit díszitette képekkel (például: Ének Attila királyról, Kalotaszeg, Erdély, Erdély kövei, Varjú nemzetség stb.), vagy barátainak, kortársainak műveihez rajzolt,
metszett kíséretet (például Móricz Zsigmond, Kárpáti Aurél, Gulácsi Irén, Makkai Sándor,
Áprily Lajos műveihez).
Kós Károly rajzolói mivoltát a forma és tartalom oldaláról közelíthetjük, tehát mint
könyvművészét, és ábrázolóművészét. Az előbbi rajzainak stílusában, a könyv betűvetéséhez
illeszkedő harmóniájában nyilatkozik meg, az utóbbi pedig helyzet- és jellemábrázoló képességében.
Nézzük először a formát, bár tisztában kell lennünk azzal, hogy ez egyúttal a tartalom
hangulatát is sugallja. Minden rajzán két ellentétes grafikai magatartás küzdelmét látjuk: az
egyik az, hogy Kós Károly sokat rajzolt fiatalabb korában természet után s megszerette a látványt, amelynek törvényeit (például a perspektívát, a látszati rövidüléseket) építészmérnökként is jól ismerte. Rajzain sokszor látunk mély teret nyitó távlatokat, messze havasokat, rövidülésben rajzolt testeket, gazdagon ráncolt ingujjakat stb., tehát a látvány megszokott rajzi
lejegyzéseit. Ezzel szemben áll a másik erő és fegyelem: a könyvnek és a síknak tiszteletben
tartása, sőt hatásának fokozására törekvő díszítőszándék. Ez még párosul az írott rajz kézjegyeivel. Érdekes megfigyelnünk, hogy e két ellentétes erő küzdelmében Kós Károly tudatával,
akaratával az utóbbit pártolja, de nem mindig tud szabadulni a beidegződött, térbeilleszkedő,
részletező természetlátástól.
Csak nagyon ritkán használ vékony acéltollat, inkább szereti az egyenletes vonalat húzó
tollfajtákat. Miért ? Mert a vékony acéltoll egyenetlenül fog, a vonal a legkisebb nyomásra is
vastagszik, máshol meg leheletfinom. Mindez akarva-akaratlan teret nyit, mintha a vonal közelednék, távolodnék tőlünk. Az egyenletes vonal ezzel szemben kizárja a teret, sugallja a síkot, hiszen a távoli hegyek vonala éppen olyan közeli, mint az előtér dolgai, emberei. De még
ennél is jobban szereti Kós Károly a linóleummetszetet. Ennél ugyanis a vésőt vezető kéz „lélegzetvételének" töredezett ritmusa látszik meg a vonalon: zökkenő, ékelődő törései szebb
ütemrendet adnak, mint a folyamatos vonalé. Kós metszeteinek felülete — függetlenül attól,
hogy mit ábrázol — bizonyos rokonságban van a kalotaszegi fametszetes díszítésmóddal.
Kós Károly grafikai műveiből hiányzik az akadémikus rajzi felkészültség. Inkább a régi
kalendáriumok késő gótikus mestereinek rokona, semmint kora boszorkányos ügyességű gra27

fikusainak! Áhítatos szeretete, és mesterséget becsülő tisztessége rokona az angol praeraffaelitáknak is. A Kós-metszetek s -rajzok erejét, szépségét az egész adja, nem a részlet. Lehet például, hogy egy-egy kéz elnagyolt vagy éppenséggel elrajzolt, de a nagy egészen belül éppen j ó
helyen van és lapidáris erejű. Lehet egy-egy alakjának felépítése zökkenő, de éppen ez ad valami komótos nehézkességet rajzainak, mint ha valaki nehezen löki ki a szót magából, de annál
találóbb, tartalmasabb, amit mond.
Sajátos, ódon zamatot ad a rajzoknak az emberek öltözködése. Erdélyi magyar népviseletek, főként a torockói alapján megalkotott ruhái, a gyáripar és a tömegtermelés előtti korok
háziiparának maga csinálta anyagaiba s magaszabta, kissé nehézkes viseletébe öltözteti
embereit.
Mégis, nem ez a külsőség adja alakjainak konok tartását, hanem jellemük. Kós Károlynak rajzaiban is éppen olyan erős jellemalkotó képessége, mint írásaiban, sőt a kettő úgy példázza egymást, mint egypetéjű ikrek élete. Egyik hozzátartozója megmutatta néhány színes
rajzát. Embereket láttam, kiknek termete, arca, jelleme, ruhája más és más volt. Meglepetéssel hallottam, hogy Kós Károly egy-egy regényének, színdarabjának megírása előtt megrajzolja
a szereplőket s írás közben mintegy ezekkel beszélgetve bontja ki jellemüket és cselekedeteiket. Ez a „műhelytitok" sok mindent elárul a könyvdíszítő Kós Károly többi rajzairól és metszeteiről is. Alakjainak jelleme nem csupán az arcba sűrűsödik, hanem a mozdulat, a magatartás, a test szikár vagy tömött volta, töprengő vagy tettrefeszülő statikája a külön-külön
élettel telített jellemek egész sorát tárja elénk.
Emberei a lehető legegyszerűbb környezetben jelennek meg. Talán azért, mert becsvágya
a díszítő-dekorativitás, s nem becsvágya a rajzi nehézségek legyőzése. Kerüli a tömegjeleneteket s inkább kedveli a világos, egy-két alakos elbeszélő jellegű kompozíciót. Mindig az emberből indul ki, sohasem jellemző reá valamilyen tisztán grafikai tömegelosztás vagy vonaljáték,
amely mellett az embert csak függeléknek, kitöltő elemnek érzenők. Mégis a szilárd kompozíciót rajzi stílusának sommás erejével teremti meg, nem pedig valamilyen előre meglevő optikai
ritmussal. Lapjainak ezen felül, külön melengető szépséget ad, hogy Kós Károly művészetté
fokozza bennük a kézművességet, a kézművesség józanságát és becsületét.
Könyvdíszítő lapjai kétségen kívül, beleilleszthetők fiatal korának, a század elejének művészeti törekvéseibe, de nem magyarázhatók maradék nélkül az akkor eredő stúlusból.
Az, hogy egyszerű eszközeiből telített művészet keletkezett; az, hogy néha szinte kezdetleges
rajzú lapjai feledhetetlenek, nyilván annak is köszönhető, hogy lapjait állandó áthallások teszik gazdaggá: rajzaiban a tollat vezető kéz mozgása, a tereket alkotó építész képzelete, az író
lényegre törő világossága egyesül;

III. TÉTEL
A FÖLD ÉS FÖLDMÍVES T Ö R T É N E T E
A 21 lapos tanulmány utolsó négy lapja Erdéllyel foglalkozik. Ennek szövegéhez tudni
kell, hogy 1946-ban a Groza-kormány idejében Íródott, amikor megvolt még a Magyar Népi
Szövetség és a kibontakozás reménye. íme a szöveg:
„A mohácsi vész után Erdély teljesen elvált Magyarországtól és az addig is meglévő különbségek a két országrész között, még inkább növekednek úgy társadalmi, mint gazdasági tekintetben, aminek következtében a földnek és földmívesnek története is másként alakul itt,
mint Magyarországon.
Erdélyben általánosságban jobb a helyzet. Gyakorlatban sokat jelentett, hogy úgy a székely, mint a szász területen a föld.közvetve vagy közvetlenül a földmíves nép tulajdona, amelyik földmíves egyenlő jogú tagja a maga autonom nemzetének. Ez a tény hatással lehetett és
volt is az erdélyi vármegyei jobbágyság helyzetére, mely itt általában kedvezőbb, mint Magyarországon.
28

Egy másik különbség volt, hogy Erdélyben a föld nem tömörült soha túlságos nagy egységekbe, mert a fejedelemség — a saját hatalma érdekében —, mindig meg tudta ezt akadályozni.
Aránylag nagy számú volt Erdélyben a bocskoros- és az egyszerű armalista nemesség,
mely a maga öntudatosságával a vele gazdaságilag egyenlő és egysorsú jobbágyság öntudatosságát és közösségtudatát is erősítette. De a szellem szabadsága is nagyobb Erdélyben, mint
Magyarországon, mert itt nem egy önkényesen uralkodó császár törvénytelen türelmi rendelete, de az ország törvénye biztosította a vallás és lelkiismeret szabadságát, és a törvény megtartásán katolikus és protestáns fejedelmek és urak egyenlően őrködtek.
Erdély egészen sajátos viszonyaira jellemző — de természetes —, hogy a székelység forradalma azért tört ki Mária Terézia katonai rendelkezése ellen, mert az a székely szabadság megsértésével, a székelyeket rendes határkatonai szolgálatra kötelezte. Viszont néhány évtized
múlva azért tört ki Horea-Kloska havasi népének forradalma a magyar nemesség ellen, mert
az ellenszegült annak — a rendi alkotmány szerint törvényesen —, hogy jobbágyai katonai
szolgálatot vállaljanak a császári hadseregben (ami nekik jobbágyi szolgálat alól való menekülésüket, vagyis a szabadságot biztosítaná).
Természetes, hogy mindkét forradalmat a császári katonaság vérbe fojtotta: a székelyeket belekényszeríti a határőri szolgálatba törvény ellenére, a mócokat visszakényszeríti uraik
szolgálatára — a törvény rendelkezése szerint.
*

A francia forradalom szabadság-egyenlőségi törvényei nálunk is éreztetik hatásukat.
A XIX. század első felében lassan, de lépésről-lépésre, először inkább elméletben, de azután a
gyakorlatban is, lazulnak a békók, melyek a föld népét terhelték. Itt is, ott is megnyílik egyegy rés, melyen át sok évszázados börtönéből ki tud szabadulni a rabságban tartott pórnép.
Amíg azután az 1848-as törvények meghozzák a parasztnak a teljes egyéni szabadságot: a jobbágyság eltörlését és az úrbéri terhek megváltását.
De az egyéni szabadság még nem jelentette az egyenlőséget is. Nem jelentette azt, hogy a
föld munkásának éppen annyi joga van beleszólni a maga sorsa intézésébe, mint bárki másnak. S végül nem tett eleget annak a természetes követelésnek, hogy a földet annak adja tulajdonába, aki azt megmunkálja, de elvegye attól, aki annak csak munka néküli hasznát fölözi le.
A XIX. század szabadelvűnek csúfolt tőkésuralma nálunk is, mint Európa nyugatán,
minden erejével, a törvények támogatásával, arra törekedett, hogy a „szabad" földet és a
„szabad földmívest a maga termelőeszközeivé nyomorítsa. Ami nálunk sokkal inkább sikerült
is, mint Európa nyugati országaiban. Következménye lett ennek a törekvésnek a föld eladósodása, és az eredmény nálunk a birtokosnak, elsősorban a földmives parasztnak földjéből való
kiforgatása, a földmíves proletariátus rohamos szaporodása és végül a — kivándorlás.
A liberális-tőkés-imperialista politikának utolsó erőfeszítése, de egyúttal a munka és a
tőke mind élesebb és elkeseredettebb küzdelnének kirobbanása volt az 1914—18-as világháború, amely a német császárság imperializmusának hatalmas vereségét eredményezte és a korhadt osztrák—magyar kormányzati rendszert örökre kiirtotta. De csak Oroszországban tudta
megoldani a föld és földmíves ősi problémáját azzal, hogy a földet teljes egészében átadta annak, aki azt megműveli: a földmives parasztnak...
Erdélyben a múlt világháború után végrehajtott földreform a földmíves és a föld kérdéseit csak részben oldotta meg, és sok okból nem minden részében és nem minden tekintetben
igazságosan...
De ahogy nálunk nem oldották meg véglegesen a múlt háború és az utána való békekötések azokat a függő kérdéseket, melyek miatt a háború állítólag kitört volna, úgy nem oldották
meg azt teljesen és véglegesen a világ legtöbb más országában sem. Sőt sok részben csak fokozták azokat a feszültségeket, amelyeket huszonkét esztendőnek szinte állandó tárgyalásai és
megegyezései sem tudták megszüntetni, sőt meglátni sem. Új, véres operációra volt szükség,
29

hogy a megelőző operáció hiányos és tökéletlen munkáját teljes egészében likvidálni lehessen.
Le kellett számolni minden hazugsággal és igazságtalansággal, mely az emberi társadalmat
mérgezte és fertőzte. Le kellett rombolni minden korlátot, mely az embereket osztályok, nemzetek, fajok és vallások, nem pedig munkájuk, képességeik és becsületük szerint osztályozta,
megkülönböztette, büntette és jutalmazta. S mindenekfelett igazságot kellett szogáltatni a
dolgozók millióinak a herék százezreivel szemben, helyre kellett állitani a munka becsületét, és
a termelő eszközöket a valóban termelők tulajdonába kellett juttatni, az azokat jogtalanul lefoglalók és munka nélkül kihasználók kezéből.
Ebben a most bevégzett és minden eddiginél pusztítóbb és véresebb háborúban, hitünk
szerint, valóban a demokrácia győzött a bármilyen nevű fasizmus ellen... És a földmívesnek
számot kell adnia az ő munkájáról, mint a pásztornak az ő juhairól..."
*

így végződik — csekély kihagyásokkal — Kós Károly 1946-ban írt dolgozata, amely egyben világosan mutatja, hogy milyen nyílt, tiszta szívvel fogadta annak idején az erdélyi magyar értelmiség a nagy változást.

KÓS KÁROLY R A J Z A

30

POMOGÁTS BÉLA

Az erdélyi történelmi regény
KÓS KÁROLY: VARJÚ NEMZETSÉG
Erdélynek hagyományosan inkább elbeszélői és krónikásai voltak, mint költői, mintha a
történelem ismétlődő kihívásai állítottak volna mindig ú j feladatot az elbeszélő tehetség elé.
Az erdélyi emlékirat-irodalom a magyar regény egyik fontos forrását és mintáját jelenti, s kétségtelen, hogy az erdélyi magyarság önismerete és történelmi tudata többnyire ezekben az emlékiratokban kapott máig érvényes kifejezést. Tótfalusi Kis Miklós, Kemény János, Apor Péter, Cserei Mihály, Bethlen Miklós, Árva Berhlen Kata, Rettegi György, Újfalvi Sándor, Bölöni Farkas Sándor, Wesselényi Miklós, Deák Farkas, Mikó Imre önéletírásai viharos fordulatokban bővelkedő erdélyi történelemnek tartottak tükröt. Egyszersmind sajátos elbeszélő hagyományt kezdeményeztek, amely eszmei és poétikai tekintetben egyaránt erősen hatott a
klasszikus erdélyi magyar regényirodalomra, Jósika Miklós, Kemény Zsigmond, Petelei István, illetve ennek az irodalomnak a kényszerű önállósodását követően Bánffy Miklós, Tabéry
Géza, Kuncz Aladár és Kós Károly munkáságára.
Ennek az elbeszélő hagyománynak a révén fejlődött ki a huszadik századi erdélyi magyar
elbeszélő irodalom mély valóság- és emberismerete, biztos történelmi tudata, romantikus motívumokkal színezett realista ábrázoiókészsége és tragikus jellegű írói mentalitása. Ez az elbeszélő hagyomány formálta a romániai magyar próza arculatát a húszas években, a transzilvanista irodalom kifejlődése idején. A transzilvánista irodalom a kisebbségi sorsba került erdélyi
magyarság nemzetiségi tudatának és közösségi önérzetének megalapozására törekedett. A trianoni békeszerződéssel Romániához csatolt területek tekintélyes létszámú magyar népcsoportjának olyan politikai és történelmi ideológiára volt ugyanis szüksége, amely nemzeti fennmaradásának és fejlődésének biztos támaszát jelenti, egyszersmind megalapozza az egyetemes
magyarsággal és az államalkotó román néppel kialakítandó kapcsolatait.
A húszas évek politikai és történelmi gondolkodása, valamint irodalmi élete az „erdélyi
gondolatban" találta meg azt az ideológiát, amely ki tudja alakítani a nemzetiségi népcsoport
szellemi önvédelmét és közösségi öntudatát. Ez a gondolat az erdélyi fejlődés autonomista hagyományaira épült, az erdélyi népek — magyarok, románok és szászok — kölcsönös egymásra utaltságát, együttműködésének történelmi szükségszerűségét hangoztatta, az erdélyi politikai és kulturális berendezkedés hagyományos liberalizmusára támaszkodott s egyaránt elutasította a nagymagyar és a nagyromán megoldást, minthogy ezek nem voltak képesek figyelembe
venni a különleges erdélyi fejlődés következményeit, az erdélyi népek sajátos érdekeit. A transzilvánista ideológia az erdélyi magyarság progresszív törekvéseit fejezte ki, a nemzeti fennmaradás valóságos érdekét szolgálta, eközben azonban romantikus illúziókat is táplált: az erdélyi népek egymásra utaltságának eszméjét hangoztatva nem számolt kellőképpen az erdélyi
fejlődésnek azokkal a tényezőivel, amelyek a történelem során többször is éles politikai, sőt
fegyveres küzdelemben állították szembe ezeket a népeket, s nem vette igazán tekintetbe a román nemzeti egység fegyveres létrehozásának politikai következményeit sem, nevezetesen azt,
hogy az erdélyi román értelmiség nem az erdélyi szolidaritás, hanem a nagyromán nacionalizmus eszmei vonzásában tevékenykedett, és törekvései nem a kisebbségek megbékítésére, hanem asszimilációjára irányultak. A transzilvánista ideológia közvetlen politikai hatása ezért
csak erősen korlátozott lehetett.
Az „erdélyi gondolat" képviselői mélységes érdeklődéssel fordultak az erdélyi történe31

lemhez, az erdélyi fejlődés sajátos hagyományainak feltárása és tudatosítása révén akarták
megalaponi a transzilvánista ideológiát. Az erdélyi öntudat kialakulásának folyamatát és
megnyilvánulási formáit írták le, elfelejtett dokumentumokat kutattak fel, az erdélyi történelem nagy eseményeiről és egyéniségeiről festettek képet. Gyárfás Elemér Bethlen Miklós, Tavaszy Sándor Apáczai Csere János élettörténetét dolgozta fel, Makkai Sándor Bethlen G á b o r
szellemi arcképét vázolta, Jancsó Benedek 1923-ban megjelent Erdély története című m u n k á j a
közérdekű tudományos összefoglalással szolgált, Kós Károly 1929-ben közreadott Erdély című „kultúrtörténeti vázlata" pedig éppen az erdélyi művelődés autonóm fejlődésének vonalát
rajzolta meg.
A történetírás mellett az elbeszélő irodalom is mind többször vállalkozott az erdélyi múlt
felidézésére: a transzilvánista szépirodalom jellegzetes m ű f a j a lett a történelmi regény és elbeszélés, különösen az önálló fejedelemség, a hanyatló Erdély, illetve a reformkorszak mozgalmas élete vonzotta az írók érdeklődését. A nemzetiségi lét jelen állapota mögé oda kellett rajzolni a történelmi sorsot, az erdélyi magyar élet hagyományait és kontinuitását, a román és
szász néppel közösen végzett országépítő munkát, vagy éppen a közösen vállalt küzdelmeket.
A történelmi regény is a „nemzetiségi önkeresés" eszköze volt, a transzilvánista ideológia a
múlt ábrázolásában öltött alakot. Az erdélyi magyar történelmi regény kefejlődéséhez természetesen a húszas évek magyar történelmi regényirodalma — Móricz Zsigmond, Krúdy Gyula,
Laczkó Géza magyar történeti tárgyú művei — is hozzájárultak: a hazai és az erdélyi történelmi regények egyaránt a nemzeti élet kereteinek senkitől sem várt erőszakos átalakulásával vetettek számot, a kegyetlen tapasztalatok történelmi okait és tanulságait keresték, és a nemzeti
történelem folytonosságának teremtő helyreállítására tettek kisérletet. A transzilvánista eszmék képviseletén túl a nagy történelmi változások tanulságainak megfogalmazására törekedett az erdélyi magyar történelmi tárgyú elbeszélő irodalom is, a többi között Tabéry Géza
Szarvasbika, Makkai Sándor Ördögszekér, Nyirő József A sibói bölény, Gyallay D o m o k o s
Vaskenyéren, Bánffy Miklós Fortélyos Deák Boldizsár memoriáléja című regényei, Sipos Domokos, Berde Mária és Kacsó Sándor történelmi elbeszélései. Ebbe a sorba tartozik Kós Károly történelmi epikája is, amelynek két kiemelkedő írói teljesítménye van: a Varjú nemzetség
és Az országépítő című regény. Közülük az elsőt vizsgálnék meg közelebbről, azzal a céllal,
hogy leírhassuk az erdélyi történelmi regény ideológiai és poétikai jellegzetességeit.
A Varjú nemzetségnek irodalomtörténeti szerep j u t o t t : 1925-ben jelent meg, mint az erdélyi magyar irodalomnak biztonságot adó Erdélyi Szépmíves Céh nevű kiadói vállalkozás
egyik első (pontosabban harmadik) kötete s mint az erdélyi történelmi regényirodalom egyik
korai kezdeményezője. Ugyanakkor kiemelkedő szerepe van Kós Károly életművében, írói
sorsának alakulásában: egy hosszan tartó művészi érlelődési folyamat első nagy eredménye,
egyszersmind újabb folyamatok kezdeményezője. Kós Károlyt mint Kalotaszeg krónikását
tartja számon az irodalmi közvélemény, holott jól t u d j u k , hogy a szepességi német eredetű
családból, Temesváron született író csák tizenhét éves korában ismerkedett meg azzal a tájjal,
amelynek aztán oly hűséges ábrázolója lett. Kós voltaképpen az angol preraffaelita mozgalom
hatására vált az erdélyi népi építőművészet s ezen belül a kalotaszegi falvak építő és díszítőművészetének lelkes hívévé. Mint Lechner Ödön és Kőrösfői-Kriesch Aladár követője, Zrumeczky Dezső és Jánszky Béla barátja kereste a nemzeti művészet mintáit Erdély hegyei között, s
első, 1907-ben megjelent Erdélyi népének építőművészetéről
című művében a preraffaeliták
— Ruskin és Morris — eszméit kamatoztatva fedezte fel az erdélyi művészeti hagyományok
értékeit. Ezt követően talált valóságos és szellemi értelemben egyaránt otthonra Kalotaszegen,
építette fel Sztánán a nevezete Varjuvárat, írta meg első szépirodalmi műveit: 1909-ben az Atila királról ének című verses regét, 191 l-ben a Régi Kalotaszeg című művészettörténeti krónikát, majd 1912-ben Emberek a havas alatt című első elbeszélését, amely az általa szerkesztett
Kalotaszeg című folyóiratban látott napvilágot. 1918 karácsonyán telepedik le véglegesen Erdélyben, bekapcsolódik a szerveződő erdélyi magyar irodalmi és közéletbe, 1921-ben Paál Árpáddal és Zágoni Istvánnal közösen kiadja a Kiáltó Szó című röpiratot, amely a kisebbségi élet
32

intézményeinek megszervezésére szólítja fel az erdélyi magyarságot, 1922-ben sztánai könyvműhelyében állítja elő Erdély kövei című képes albumát, közben újságcikkek és tanulmányok
egész sorában fejti ki a transzilvánista ideológia elveit. Munkásságának középpontjába lassanként az írói tevékenység kerül: 1925-ben adja ki a Varjú nemzetséget, 1929-ben Erdély című
művelődéstörténetét, 1930-ban A Gálok című kötetét, amely a címadó kisregény mellett három elbeszélését foglalja magába. 1932-ben megjelenik Kalotaszeg című, kultúrtörténeti
összefoglalást és elbeszéléseket tartalmazó kötete, 1934-ben adja közre Az országépítő című,
Szent István király korát idéző történelmi regényét, 1936-ban pedig Budai Nagy Antal című
drámai művét, amely a kalotaszegi magyar és román nép közös küzdelmének állít emléket.
Ezzel voltaképpen le is zárul Kós Károly irói pályája: a hátralevő évtizedekben — több művészettörténeti és építészeti szakmunka mellett — csak néhány fejezet készül el tervezett Nagyurak című regényéből.
A Varjú nemzetség cselekménye Kalotaszegen játszódik: Valkón, Monostoron és fent a
havasban, a Pojánán, a Talharu sziklái alatt fekvő hegyi legelőn. Kós Károly maga is ehhez a
tájhoz ragaszkodott, nemcsak a falvakat járta, a havason is gyakran megfordult, s valami különös nosztalgiát táplált a havasi táj, a havasi élet iránt. „Csudálatos dolog — írja regényének
elején —, de igaz, hogy az emberek a völgyeket szeretik és nem a hegyeket. Talán mert félnek
tőlük; lehet. Hógy itt fenn erdőt látnak, meg követ, meg felleget, aki az ormok közül tekereg.
Hogy itt fenn erősebben zeng a zivatar. Pedig itt korábban kél a nap és későbben nyugszik, és
— közelébb az Isten. De talán éppen ezért nem szeretik a hegyeket. Egyenesen vannak fenn a
házak, messze-távol egymástól az udvarok, és nagy a magánosság itt. Akik itt fenn élünk, emberrel ritkábban beszélünk. De sok mindent látunk mi. A völgyi ember minket nem láthat, de
mi belelátunk a faluba, az udvarokba, a földekre és a kertekbe, belelátunk a völgyi ember életébe. Mindent látunk és sokat tudunk. De ők nem láthatnak minket. Ők csak a nagy hegyet
látják, a köveket és a gomolygó fellegeket, aki minket beborít, és hallják zúgni a szelet. De
minket nem látnak. A mi dolgainkat nem tudhatják, a mi életünk nekik titok örökké. Talán
azért nem is szeretnek minket a völgyi emberek; mert az ember nem szereti, ha feje felett valami ösmeretlenséget tud." A havasi élet köré valósággal romantikus mítoszt rajzol az írói képzelet: ennek a mitizáló szándéknak, mint látni fogjuk, a regény ideológiájában és poétikájában egyaránt lesznek következményei.
A cselekmény tere tehát a kalotaszegi falu és a havas, ideje viszont az a történelmi korszak, amely Bethlen Gábor fejedelemségének utolsó éveitől II. Rákóczi György végső bukásáig
és haláláig húzódott, vagyis az 1629 és 1660 közé eső három évtized. Kós Károly ezeket az évtizedeket úgy mutatja be, mint folytonos hanyatlást és pusztulást, amely Bethlen Gábor
„aranykorától" a II. Rákóczi György lengyelországi hadjáratát követő tatár pusztításig és Várad török által való elfoglalásáig vezetett, előidézve a fejedelemség végső romlását, az erdélyi
függetlenség teljes felszámolását. (Csak megjegyzem, hogy ez a nézet nem egészen egyezik
meg a korabeli krónikaírók és a későbbi történészek véleményével, amely általában II. Rákóczi
György uralkodásától, pontosabban a fiatal fejedelem hiábavaló külföldi hadjárataitól számítja az önálló erdélyi állam hagyatlásának kezdetét.) Erdély romlása, Kós Károly felfogása
szerint, nagy történelmi vívmányokat sodort veszélybe, minthogy a fejedelmi hatalom a magyar nemzeti függetlenség és kultúra letéteményese, a nyugati civilizáció terjedésének támasza
volt.
A Kalotaszeg múltját idéző regény az erdélyi hanyatlás legfőbb okát is megjelöli, mégpedig abban, hogy a Rákócziak politikája eltávolodott attól a politikai stratégiától, amelyet annak idején Bethlen Gábor az erdélyi kormányzat számára megjelölt. A bethleni politikai hagyomány, amelyet a fejedelem nevezetes Végrendelete öntött formába, Erdély külső biztonságának és belső békéjének megőrzésében jelölte meg a kormánypolitika legfőbb célját, ezért
követelt egyetértést a török portával s lehetőleg békességet a Habsburg-hatalommal. Ezzel a
politikai stratégiával szakított a kalandor külpolitikát folytató II. Rákóczi György, midőn Erdély egész haderejét eltékozolta a szerencsétlen lengyel hadjáratban, s országára vonva a szul3 Tiszatáj

33

tán haragját, kockára tette az addigi fejlődés eredményeit. A Varjú nemzetség e két politikai
stratégia küzdelmét a Bethlenek és a Rákócziak hatalmi vetélkedése révén mutatja be: már
I. Rákóczi Györgyöt is élesen szembeállítva a Bethlen Gábor által képviselt önelvű erdélyi politikával. Ebben a szembeállításban kétségtelenül a magyarországi politikai erők iránt érzett
hagyományos erdélyi bizalmatlanságnak is szerepe van, annak a bizalmatlanságnak, amelyet
Apor Péter és Cserei Mihály emlékiratai fejeztek ki a magyarországi hatalmi törekvésekkel
szemben. Ennek a bizalmatlanságnak adott hangot Kós Károly 1912-ben kiadott Kalotaszeg
című folyóirata is, amely a sajátos erdélyi érdekek elhanyagolása következtében támadta a
központosításra törekvő szabadelvű kormányzatot. A Bethlenek és a Rákócziak szembeállítása ilyen módon nemcsak két politiaki stratégia, hanem két történelmi hagyomány — az erdélyi
és a magyarországi tradició — szembeállítását is jelzi, s éppen ez a felfogás magyarázza azt,
hogy Kós Károly regénye a Bethlen Gábor-i örökséget megtartó idősebb Rákóczira is kiterjeszti a fiatal Rákóczi politikáját mindenképpen jogosan érintő kritikai ítéletet.
A hanyatló Erdély ábrázolása veszélyérzetet sugall, s a transzilvánista történelmi regényirodalmat valóban átszövi ez a veszélyérzet. A húszas évek elején gyorsan kiderült, hogy a román kormányok nem a Gyulafehérvári Határozatokra és az antant hatalmakkal megkötött
Kisebbségi Szerződésre kívánják alapozni nemzetiségi politikájukat — ezek a dokumentumok
ugyanis a kisebbségi népek önkormányzatát irányozták elő —, hanem éppenhogy e népek kultúrájának visszaszorítására törekszenek, egy nemzetileg homogén Nagy-Románia eszméjét
tűzték ki stratégiai célként maguk elé. A nemzetiségi közélet korlátozása, az erdélyi magyar
kultúra és az erdélyi liberális hagyományok veszélyeztetettsége okozta az erdélyi történelmi regények sötétebb hangulatát. Ezek a regények ugyanakkor belső küzdelmek színterei is: az erdélyi magyarságot önvédelemre és közös cselekvésre biztató transzilvánista eszmények küzdenek azokkal a komor árnyékokkal, amelyeket az általános veszélyeztetettség érzése okoz.
Ezek a transzilvánista ideálok és történelmi értékek kapnak szerepet a Varjú nemzetség által
képviselt ideológiában is.
Kós Károly művének — mondhatnók, egész életművének — legfőbb eszmei „üzenete"
az, hogy az erdélyi magyarság maradjon hűséges szülőföldjéhez, kultúrájához és hagyományaihoz. Ezt az eszmei „üzenetet" fejezi ki kalotaszegi történeti regénye is, midőn a szülőföldhöz, a havasban fekvő Pojánához töretlenül hűséges Varjú család négy generációjának történelmi és emberi sorsát mutatja be. A Varjú nemzetség tagjai mindig kitartotak á szülőföld
mellet, kényszerű bujdosásukbóí mindig visszatértek a Pojánára, romjaiból mindig felépítették havasi házukat. A szülőföldhöz való ragaszkodás okozza, hogy Kós Károly, mint már
utaltunk rá, valósággal költői mítoszt rajzol a havasi táj és a havasi élet köré. A hűség erkölcsi
erejét tanúsítja Varjú Gáspár és a székely Maksai László összeütközése is, amely szerelmi vetélkedéssel kezdődik és politikai küzdelemmé erősödik: Gáspár szabad ember, kisnemes, akinek kicsiny birtoka és saját otthona van, László zsoldos katona, akinek mindig a felsőség parancsa szerint kell élnie és eljárnia. Gáspár független lelkiismerete szerint cselekszik, egy győztes összecsapás után megkegyelmezhet a székely katonának, ennek viszont a fejedelem védelmében le kell őt lőnie. így lesz Maksaiból megtört és csalódott ember, akinek megigazulását
végül az teszi lehetővé, hogy az 1658-as tatár betörés alkalmával Kalotaszeg védelmében áldozza fel életét. A vérvádból származó gyűlölködés ekkor szűnik meg a két család között, a
regény záróképe szerint Varjú Gáspár fia és Maksai László lánya egymásra találnak, és együtt
fogják megtartani a Pojánán a Varjú nemzetség otthonát.
A szülőföld és a hagyomány iránt érzett hűség mellett az erdélyi népek összefogásának
gondolatát is kifejezi a regény. A transzilvánista ideológia alapvető tétele volt ez a gondolat:
az erdélyi társadalom belső békéjét csak a magyar—román együttműködésre alapozva lehetett
létrehozni és megerősíteni. Ezt az együttműködést a Varjú nemzetség a Bethlen Gábor-féle
politikai stratégia lényeges követelményeként tartja számon: a korszak történetéből is jól ismert, hogy a nagy fejedelem milyen sokat tett az elesett román nép felemelése érdekében, s
hogy ez a törekvése, sajnos, nem talált méltó folytatásra a Rákócziak kormányzása alatt. Kós
34

Károly regényében igen nagy szerepet kapnak a havas románjai: gornyikok, vadászok, pásztorok s közöttük is Ilia, a vén „nézőember", akinek bölcs élettapasztalata, gyógyító tudománya egyaránt szolgálja a kalotaszegi magyart és a havasi románt. Románok és magyarok hagyományos békességben élnek együtt a hegyek között, s közös erővel védik meg szülőfödjüket
a külső ellenségtől: ebben a történelmi hagyományban keresték az „erdélyi gondolat" hívei a
magyar—román megértés és együttműködés zálogát.
A Varjú nemzetség a történeti Erdély hanyatlását ábrázolja, egyszersmind rámutat azokra
a biztos értékekre is, amelyek egy új felemelkedés támaszai lehetnek. A regény eszmei szerkezetének ez a kettőssége szabja meg az epikus alakitás belső rendjét, azt a sajátos regénypoétikát is, amelyet Kós Károly, illetve tágabb értelemben az erdélyi magyar történelmi regény kialakított. Kós Károly műve, mint alcíme is mondja, krónika, azaz valóságos történelmi eseményeket beszél el, ezekre a valóságos eseményekre építi fel a regényfikciót: a Varjuk négy generációjának történetét, illetve a Varjú nemzetség és Maksai László mindinkább kibontakozó,
végül katartikus módon megoldáshoz érkező konfliktusát. A krónika ilyen módon a regény
epikai struktúrájának mintegy alapja, amelynek irodalomtörténeti mintája az erdélyi magyar
krónikairodalom, elsősorban Szalárdi János Siralmas magyar krónikája volt. A krónikás előadásmód a történelmi eseményekhez ragaszkodik, s a regény történelmi hitelességét támasztják alá a szövegbe ágyazott dokumentumok, így az a verses krónika, amely Zólyomi Dávid
fogságra vetésének történetét mondja el, vagy Barcsai Ákos és az erdélyi rendek levelei II. Rákóczi Györgyhöz, amelyben a fejedelem végleges lemondását és visszavonulását sürgetik. Erre
a krónikás-dokumentarista alapra épülnek a regény másfajta narratív eljárásai: az a népieskisrealista előadásmód, amely a kalotaszegi falvak köznapi életét, a családi élet bensőséges világát mutatja be, azok a romantikus szinekkel festett jelenetek, amelyek az idősebb Rákóczi
György életére törő havasi összeesküvést, vagy a Zólyomi-féle kincsek megmenekítésének kalandos történetét ábrázolják.
A különféle narratív technikák segítségével kialakított epikai anyagnak Kós Károly biztos
szerkezetet adott. Ez a szerkezet a Varjú nemzetség és a Rákóczi-dinasztia hívei között fokozatosan kibontakozó politikai konfliktus alakulása szerint jön létre, a cselekmény fordulatait
rendre Varjú Gáspár és Maksai László mind végzetesebbé váló küzdelmének eseményei szabják meg. A regény szerkezete ilyen módon a drámai művek szerkezetére emlékeztet, a történetnek sajátos dramaturgiája van. (Talán nem lehet véletlen, hogy Kós Károly sikeres történelmi népdrámáját, a Budai Nagy Antalt krónikaszerű elbeszélés, a Budai Nagy Antal históriája előzte meg, s hogy Az országépítő című regényből is készült színpadi változat.)
A Varjú nemzetségnek van azonban egy másik, regénypoétikai szerkezete is. A történet
alapszövetét a krónikák nyugodt tempójú előadása alakítja ki, szinte állóképszerű jelenetek
váltják egymást, ezeknek a jeleneteknek jóformán grafikai belső szerkezete van. Nem véletlenül, mint Kovács Lászlótól megtudjuk, maga Kós Károly beszélt arról, hogy a regény epikus
jeleneteit először grafikus módjára képzelte el, sőt le is rajzolta ezeket a jeleneteket, s a látvány nyomán dolgozta ki az elbeszélés szövegét. Ez a jelenetező előadásmód azonban időrőlidőre, szinte váratlanul felgyorsul, részben a történelmi események — Bethlen Gábor, I. Rákóczi György, II. Rákóczi György halála, az erdélyi seregek tatár rabságba kerülése, a tatár
betörés — szűkszavú rögzítése, részben a regényhősök — Varjú Gáspár, Varjú János, Maksai
László — végzetes pusztulásának ugyancsak tömör ábrázolása következtében. A regény tempósabb krónikás előadásmódjára ilyenkor az erdélyi balladák drámaisága vetül rá, s ez a drámai elv hozza gyors mozgásba a jelenetszerűen, sőt grafikus módon rögzített epikus anyagot.
A krónika és a ballada már műfajilag is a művészi kifejezés archaizálásával jár együtt, ezt az
archaizálást teszi még erőteljesebbé a szöveg nemesveretű nyelvezete, amely a tizenhetedik
század krónika- és memoárirodalmának szavait, valamint fordulatait használja fel. Krónika
és ballada: a régi Erdély e két igen jellegzetes irodalmi kifejezésmódjának mesteri egybeolvasztása alakítja ki a Varjú nemzetség sajátos regénypoétikai karakterét.

3*

35

VAJK ILONA

Kós Károly építészeti emlékei Kalotaszegen
Kalotaszeg neve egybefonódott Kós Károlyéval, ahogy Farkaslaka Tamásiéval, Leányfalu Móriczéval. Rajta kívül nincs még egy ember, aki ennyire élte és vállalta volna az itt lakók
világát, sorsát, aki ennyire mélyen szívta volna magába művészetüket, gondolkodásukat. Kós
Károly annyira megszerette ezt a dimbes-dombos vidéket, hogy minden csábításnak ellenállva
itt telepedett le végérvényesen. Sztánát választotta, itt élt 1910-től kisebb-nagyobb megszakításokkal, itt építette fel mesébe illő Varjuvárát, otthonát.
Kalotaszeg építészete, történelme, néprajza kifogyhatatlan munkát biztosított számára.
Rajzban örökítette meg Kalotaszeg régi és újabb épületeit, könyvet írt Kalotaszeg történelméről és néprajzáról, folyóiratot szerkesztett Kalotaszeg címen, kalotaszegi balladákat gyűjtött
össze, drámát írt Kalotaszeg hőseiről, és minden regényében és elbeszélésében is a kalotaszegi
emberekről mesél. Ahogy maga vallja: „...feljegyeztem, felrajzoltam... azt a kicsi világot,
melyben éltem, a hegyeket és erdőket és vizeket, a házakat és falukat és tanyákat. És az embereket is, ahogy én őket láttam, és az életet, melyet velük együtt éltem. ...kevés szóval, egyszerűen: a földet és a népet, melyet vállaltam egy életre, s amely cserében engem vállalt testvéréül, és megosztotta velem minden drágaságát, amit apáitól örökölt: azt a kalotaszegi világot,
melynek mindazt köszönhettem, ami bennem emberi és művészi érték."
Kalotaszeg megújította és megtermékenyítette nemcsak a szépíró, de elsősorban tervezőépítő fantáziáját. Kalotaszeg bőkezű ajándékát azután ő kamatostul fizette vissza; hajlékot,
otthont épített istennek, embernek; kőből, fából.
Kós Károly első világháború utáni építészete kevésbé ismert, mint a korábbi. A háború
előtti óriási megbízások (iskolák, templomok, múzeumok, állatkert, lakótelepépítés, kórház
stb.) a háború után csak kisebb méretű megrendelésekké szűkültek (vidéki lakóházak, templomok, parókiák, népiskolák, gazdasági épületek stb.). H a keze alól nem is kerültek ki monumentális tervezések, számuk megsokasodott; minden munkát elvállalt, mely a tervezőasztalhoz szólította. Nem volt számára kis és nagy munka, mindent egyformán fontosnak tartott,
mindenben tökéleteset akart alkotni, egy ú j ház megtervezését vagy egy régi templom restaurálását, kibővítését egyforma műgonddal és hozzáértéssel végezte el.
Kalotaszegi építő tevékenysége életművének csak egy része, de jelentős hányada, mely a
kalotaszegi népi építészet sajátosságait, a helyi örökségből felhasználható tanulságait viseli
magán. Sok épület terv maradt csupán, de Kalotaszegnek kevés olyan faluja van, ahova ne
tervezett volna, vagy ne őrizné máig is kezenyomát.
A század eleji magyar építészet alig nélkülözhette azt a frisseséget és ú j szellemet, melyet
az erdélyi (kalotaszegi és székely) konstruktív népi építészet nyújtott, a szerkezeti, formai,
funkcióbeli örökségeivel.
A kalotaszegiek a szerkezeti formákat a gótikától tanulták (támpillér, keresztboltozat),
de a vonalak, az arányok meghatározásában, a színfoltok elosztásában, az alaprajzi szerkesztés logikájában (a kevés alapforma végtelen variálása), az egész kompozíció tömegformálásában saját észjárása vezérelte.
A népi építészet sugallta alapelveket Kós Károly saját építészetének szolgálatába állította.
A környezet meghatározó szerepének fontosságát, az épület sziluettjének egyszerű, de mégis
artisztikus megjelenítését, a helyi építő anyagok (kő, fa) felhasználását és természetes színük
érvényesítését, a logikus építőszabályok alkalmazását (a szerkezet szükséges hangsúlyozásával), a takarékosság és célszerűség igényét hirdeti építészete. A népi építészet formáit és anya36

gait a lehetőségek és az ú j , korszerű szükségletek figyelembevételével racionálisan használta fel.
A harmincas évek végén az Erdély-szerte éledő építkezések tervei a kellő iskolázottsággal
és művészi ítélőképességgel nem rendelkező tervezők kezeiből kerültek ki többnyire. Ezért
örömmel üdvözölték azt a — kolozsvári művészeti hetek keretében, 1942-ben megrendezett —
építészeti kiállítást, melyen nagy számban mutattak be korszerű és az erdélyi tájak hangulatába jól beillő községi középület-terveket; Kós Károly, Padányi Gulyás Jenő, Lehoczky
György, Szontag Pál, Wanner János, Krassói Virgil, Széli László stb. építészeti munkáit.
Kós Károlynak a korszerű, hagyományokra épülő falusi építészet kialakítására irányuló
törekvései nem voltak alaptalanok, hisz a jellegzetes faluképet a templomon kívül az iskola és
a kocsma adta. Egyáltalán nem jellemezték a falut középületei (községháza, gazdaköri házak,
szövetkezeti házak, kultúrházak), s ha már voltak is, nem illeszkedtek szervesen a faluképbe,
vagy elvesztek benne. Kós a falusi köz- és magánépületek minden fajtájához készített terveket, követendő példákat, hogy Erdély falvai ne a városi építészetből ellesett, leutánzott idegen
formákkal, homlokzatokkal, fedélszerkezetekkel építkezzenek, hanem „egyszerű eszközökkel, falusi mesteremberek munkájával, lehetőleg azon a vidéken használt, ott található anyagokkal"; a helyi örökségek ésszerű továbbfejlesztésével. A falusi középületek megtermékenyítő
hatását remélte az idegen hatásokkal szemben, hogy helyes útmutatóul szolgáljanak, a magánépítkezések példájaként hassanak. Épületeit legtöbbször nem is egy konkrét faluba tervezte, hanem ésszerű, praktikus, a természeti adottságoknak megfelelő típusterveknek szánta.
Kós Károly építő tevékenységének jelentős része a családiház-építkezésekre
koncentrálódott; ez volt az a terület, ahol a paraszti építészet hagyományait, tapasztalatait leginkább továbbfejleszthette, s kedvezőbb körülmények között nagyobb mértékben elterjedő korszerű
stílussá szélesíthette volna. A családi lakóház, „mint a legősibb emberi építési feladat" követelményeit tömören így összegzi: „Természetes, hogy e probléma megoldásánál is a mai, háború és forradalmak utáni építészgeneráció a kisemberre van főleg tekintettel, annak otthonreménységét kell megvalósítania. A kicsiny, a minél kisebb, mert minél olcsóbb, de emellett
kényelmes, praktikus és művészi otthon feladatának megoldása a cél, mely kivétel nélkül állandóan foglalkoztatja, sőt ma talán intenzívebben, mint valaha, a világ architektusainak
mind nagyobb számát. A nagy termes, sokszobás, pazarlással épült kastély, palota, és burzsoá
ház nagyon mellékes problémává csökkent, viszont szinte versenytéma a minél kisebb alapterületű, minél többet minél olcsóbban adó, művészileg megoldott családi ház."
A húszas évek végén Magyarországon folyó, a korszerű faluépítéssel kapcsolatban újjáéledő és hosszantartó vitáktól távol élő Kós Károly a lakóház művészetéről vallott álláspontját
a Pásztortűz hasábjain fejtette ki részletesen először. A népet és építészetét mélyen ismerő építész a kispénzű, falusi embereknek nyújtott útmutatást ebben. Elképzeléseiben az épület esztétikáján túl szociális meggondolások is vezérelték; az olcsó, de szép otthon megteremtésének
szükségességére helyezte a fő hangsúlyt. A lakás ne csak szálláshely legyen, hanem a munkája
után hazatérő elfáradt embernek pihenést nyújtó otthona is. Morris, Ruskin és követőik —
lassan már feledésbe ment — törekvései éledtek fel újra ezekben a gondolatokban. Kós Károly
a földművelő nép házában látta megtestesülni az otthont, „az igazi családi háznak
kifejezőjé"-t, amely egyúttal „nemzeti művészetünk fundamentumát is jelenti".
A kalotaszegi — de a torockói és székely — földműves háza is egy szobából, pitvarból
(konyha), kamrából, ereszből álló helyiségei az ősi házformát konzerválták. Ez a típus az új
körülmények között élő embernek már nem felelt meg: helyes méretezésre, elrendezésre, kiegészítésre szorult. Kós Károly alaprajz-terveiben végtelen egyszerű alapformákat (kör, téglalap, négyzet) variált, hogy szükség esetén könnyen bővithető legyen. A Varjuvárat 1925-ben
bővítette egy négyzet alakú szárnnyal. Törekedett arra, hogy az alaprajz négyszöget zárjon be,
mert ez a leggazdaságosabb megoldás a népi építészetben is. Az épület így nyugodt falsíkot
kaphat, s fedése (sátorfedél vagy ereszes, félkonytyos nyeregfedél) egyetlen, töretlen, — az
időjárásnak megfelelő — meredek hajlású tetőszerkezet lehet. Az egész lakásban folyamatos
37

közlekedést biztosított; egy helyiség két oldalról is megközelíthető s ezzel egyúttal függetleníthető is, kikapcsolható a körforgalomból. Racionálisan tervezte meg a helyiségek egymásmellettiségét; a munkára, pihenésre szolgáló helyiségeket a családi mozgástól távolra helyezte.
Építő elveinek igazolása — a kis alapterületű, de kényelmes, praktikus igényeknek megfelelő — saját elképzeléseinek legtökéletesebb megvalósulása: művészi otthona, a Varjuvár.
Hogy mi avatja e házat igazi otthonná, saját szavainak igazát idézzük: „a lassú elkészülés, az
elkészülésnek az a módja, hogy a ház birtokosa egyúttal a ház elgondolója, elkészítője is, teszi
a... házat igazán családi házzá, az ilyen lakást igazi otthonná. A ház építője ebbe a házba beleteszi egyéni lelkét. Az ilyen háznak lelke van, építőjének halála után is benne, a házban él tovább ez a lélek. Minden kövében, gerendájában, bútorában, színében, f o r m á j á b a n benne
érezzük a szeretetet, mely építőjével összefűzi és élővé teszi a holt anyagot. ...az ilyen házhoz,
ehhez az otthonhoz sokkal inkább ragaszkodnak gazdái, a benne lakók, mint egy akármiféle
más házhoz. ...Az ilyen házzal összenő a benne lakó család és ahogy a ház kifejezi a maga vidékének általános életszokásain kívül az építőjének különváló, egyéni gazdasági helyzetét,
műveltségét és lelkivilágát, úgy viszont a ház rányomja bélyegét azokra az ú j a b b nemzedékekre, akik benne születnek, benne töltik gyerekkorukat és talán benne élik le későbbi életüket
is." A Varjuvárhoz tervezett művészlakás enteriőrje az angol törekvésekkel mutat rokonságot. A szoba fagerendás, fedélszerkezetet követő mennyezete Bailleie Scott megoldásaira emlékezetet. Hasonló elképzeléseket Thoroczkay Wigand Ede, L a j t a Béla és mások munkái között is találunk. A magas süveggel fedett kör alaprajzú toronyszoba — formai kötöttsége ellenére is — ésszerű és gyakorlatias építészeti elveket követ. A szinte minden napszakban beáradó napfény, a pompás kilátás feledteti a szoba berendezésének nehézségeit.
így építette meg 1937-ben a kopasz Dambul Crucii alján tanyáját is, ahonnan „ a völgyekben megbúvó nyújtózkodó falvaival" fél Kalotaszeget beláthatta. Szobája ablakából pontosan láthatta, mi történik körülötte, anélkül, hogy egy lépést is tett volna. Az udvar képének
pontos, részletes-leírását leghitelesebben saját szavai tolmácsolják, annál is inkább, mert az
épületét a háború nyomtalanul elpusztitotta. „Dolgozó asztalom az ablak mellett van és az ablak keletre nyílik. Ha kitekintek rajta, az udvart látom. Az egészen kicsi belső tanyaudvart és
ezt én akartam így s így szeretem. Első pillantásra éppen szemben látom a felém nyitott színt...
A szín folytatásában balra a leveles kapu. Az udvar bal oldalát a pajta szegi, ...a ...jobb oldalát kőkért keríti a házig s a kert mellett a ház tornáca előtt diófa áll. Ezeken kívül még csak a
kutyaházat látom az ablakból, a diófán túl, a kerítéshez ragasztva. ...a leveles kapun keresztül
csupán egy kis darabját látom a szemben való hegyoldalnak, és felette jó darab eget. Egyebet
semmit s ez éppen elég, ha az ember benn a házban, s az asztalnál végzi a dolgát, vagy elgondolkodva bámulja szivarja f ü s t j é t . . . "
Nem messze a Varjuvártól építette meg 1925-ben Kós Károly író barátjának, Szentimrei
Jenőnek nyaralóját. A Szentimrei nyaraló jellegzetes épület része — mint sok más Kós-épületnek is — a faragott oszlopú tornácos veranda. Az emelkedő domborzatot követő és ezért különböző magasságú épületszárnyainak terméskő falazata, boronafalú manzárd emelete, zsindelyfedésű konytyos és sátor teteje az alaprajzi szerkezet tisztaságát követik. A „cifrálkodás"
nélküli komoly külső „méltóságosan egyszerű becsületes szerkezettel" párosul, az épület tökéletes harmóniáját sugározza. A táji környezet és a természetes építőanyagok is tökéletes egységben érvényesülnek. A művészi, otthonos falusi lakóház gyönyörű példája.
Minden falu — de leginkább a kalotaszegi falvak — legkarakterisztikusabb épülete a
templom. Magas tornya már messziről jelzi a falut, ha nem is látszik belőle még semmi. Általában a falu legkiemelkedőbb pontjára, vagy a falu szívébe, ritkábban a falu szélére építették.
Stílusa, művészi hatása évszázadokra jellemzi a faluképet.
A kalotaszegi templom minden más erdélyi templomtípustól különbözik; alaprajzában,
belső elrendezésében, díszítő elemeiben. Sajátos karakterét arányai, sziluettje, anyaga, színei
adják. „Talán sehol másutt, mint éppen a rajzában, színében olyan acélosan kemény és hideg
kalotaszegi tájban, nem hatna olyan nagyszerűen a színpompás kalotaszegi ruhavisélet, fehér,
38

vörös, sárga és fekete színfoltjaival, a világos, hidegkék égbe fúródó hegyes, melegen sötét,
szürkésbarna, zsindelyfedésű templomtornyaival és sátoros házfedeleivel a hófehér falak felett, a kiskertek zöld lombjai között."
Kalotaszegen az eredetileg katolikus templomok a késői csúcsíves stílus jegyeit viselik magukon, mely az egész kalotaszegi építészetre rányomta bélyegét. A földrengés és háborúk következtében erősen megrongálódott, kálvinistává lett templomokban — mivel a református
egyháznak nem volt művészi tradíciója, formanyelve — a nép saját észjárása, őseitől öröklött
tudása szerint, a régi részek megtartása mellett pótolta a hiányokat, vagy épített teljesen újakat. A középkor architektúrájába belevitte a maga ősi építőanyagát, a fát, rátette a maga díszítő formáit, virító, vidám színeit, a maga egész gondolkodását.
A beomlott boltozott mennyezeteket egyenes famennyezettel pótolták, az összeomlott
tornyok helyébe tornácos, négy fiatornyos különálló fa haranglábakat építettek, magas, hegyes sisakokkal vagy hasonló fadiszítéssel (tornác, faszakáll) a kőtornyot építették újjá.
Az egész templomteremre lehetőleg egyetlen magas zsindelyes sátorfedelet raktak, melynek
kötőgerendáira akasztották a festett, kazettás mennyezetet; ablakait és ajtóit köríves boltövvel szegélyezték. A templom körüli cintermet bástyás, támpilléres kőfallal újra kerítették. Ezt
hagyta Kós Károlyra örökül Kalotaszeg, architektúrájának csodálatos és különváló nyelvezetét.
A román és gót stílusú erdélyi templomok szellemének és formakincsének gazdag tárházából művészi transzponálással Kós Károly egyéni, új formákat teremtett. A romantika egyszerűségét, puritánságát sugározzák templomainak zömök tömegei; a tornyok gúlaszerű kiképzése a kalotaszegi gótikus építészet előképeit idézik!
A kalotaszegi román néppel való viszonyát példázzák a sztánai, kispetri és erdőfalvi
templomok, melyek tervezésével és építésével Kós Károlyt bízták meg az ottani román gyülekezetek. A falu szívében — a református templom tőszomszédságában — központi helyre
épült a sztánai görög katolikus egyház kőtemploma. Fával benőtt környezete elrejti a templom részleteit, csak emberléptékű tömegét engedi sejtetni. Elődjét, a kis fatemplomot a sztánaiak eladták a szomszédos kispetrieknek, amit Kós Károly hozott rendbe, tornyot is épített
hozzá. A templom építésének időpontja nem egyértelmű. Pál Balázs könyve az 1927-es évet
említi, a kispetri templom építési idejéhez hasonlóan. Egy másik adatot szolgáltat az az 1928ban az Erdélyi Helikonban bemutatott, 1924-es évszámmal ellátott Kós-illusztráció, amelyet
úgy közöltek, mintha a templom már ebben az évben, 1924-ben felépült volna. Ez a templom
összhatásában dekoratívabb a megépített mai formánál, mely részleteiben is eltér ettől a tusrajztól. A tervezett tornyot négy hengeres oszlop tartja, torony alatti bejárója bélletes kapuzat, oldalról két oszlopon nyugvó sátortetős „ácsorgó"-ból közelíthető meg a templombelső.
Mai tornya zömökebb, oszlopokon álló nyeregtető védi bejáróit. Az épület asszimetrikus jellegét a torony két oldalához illesztett — megváltoztatott nyílásformákkal megépített — különböző magasságú épületszárnyak adják. Részletképzései, arányai a kispetri templommal rokonítják. Az épületnek nagy hátránya, hogy utcasorba, szűk telekre épített helyzetéből adódóan
nem lehet megfelelő távlatból szemlélni.
Erdőfalván Kós Károly román fatemplomot alakított át. Terméskő talapzatra helyezte,
terméskőből formálta az árkádos fátotony alatti bejáróteret, déli bejáróját vízvetős tetejű tornáccal látta el. A vakolt, kőtemplomnak álcázott falak favázat rejtenek. Erről árulkodik — az
időjárás viszontagságaitól jobban megviselt — északi oldalfal, ahonnan már lemállott a vakolat, és a templomhajó hátsó külső oldalának csupasz deszkafala. Kós Károly tiszta építészeti
elveit — mindent annak mutatni, ami — ismerve, szinte teljes bizonyossággal állíthatjuk,
hogy a templom ezt a mai külsőt nem az ő tervezése alapján nyerte. Az épületen 2 évszám olvasható, 1930 és 1970; építésének befejezése és a renoválás dátumai.
Bábonyban a korábbi fatemplom helyére 1935-ben Kós Károly tervei alapján ú j kőtemplom épült, tanteremmel. Magas oromfalát kör és téglalap alakú nyílások és a terméskő övezte
zsindelytetős ajtó tagolják, az épület sarkaihoz terméskő támpillérek illeszkednek. Nincs kü39

lönálló harangtornya; a hosszház nyeregteteje fölé emelt kicsi zömök zsindelyes fatornya
egyedülálló Kós Károly kalotaszegi templomépítészetében. Az épület arányai és színei (terméskő alapzat, nagy, sima fehér falfelületek, cseréptetőzet, fatorony) tökéletes harmóniában érvényesülnek. A hangulatos templombelső a korábbi templom megmaradt berendezését (karzatát, néhány mennyezettöredékét és a szószékét) megőrizte, a református egyház cinterem
kapuja is a régi helyén áll. A fa haranglábat lebontották a fatemplommal együtt 1935-ben, de
Kós Károly ismét felállíttatta a falutól távol, az erdélyi református egyházkerület tulajdonában levő tanya közepén, az ott tervezett középfokú gazdasági iskola harangtornyaként. Az iskola létesítése terv maradt csupán, és a harangláb is elpusztult 1944-ben, a mezőgazdasági major már felépült részeivel együtt.

A „ V A R J U V Á R " SZTÁNÁN

Malonyay Dezső A magyar nép művészete cimű nagyszabású művében két kép is őrzi a
ketesdi fa harangláb emlékét. De talán minden előzőnél jellegzetesebb, karakterisztikusabb
ábrázolásában Kós Károly rajzában maradt fenn. A falu lakosságának újításvágya Erdély
egyik legszebb fatornyának halálát okozta; ugyanis a haranglábat — a templommal együtt —
lebontották. Kós Károly még azt tervezte, hogy a Hójában fölállíttatja, de mire föleszmélt, a
fatornyot széjjelhordták. Ugyancsak az ő tervei alapján 1937-ben megépült — a régi helyén —
az új kőtemplom, a kalotaszegi templomokat idéző (tornácos, négy fiatornyos, fűrészeitdeszka-díszítésű) toronnyal. Stiláris jegyei a korábban épült bikali (1923) és a későbbi (1946) széki
templomtoronnyal rokonítják. A legmonumentálisabb templom az újonnan építettek között s
a legszembetűnőbben őrzi a kalotaszegi építészet hagyományait. Egyhajós, mint minden kalotaszegi templom, a régi templomhoz hasonlóan egyik oldalára sátortetős, tornácos bejáró
épült. Nagy, fehér falfelületeit jellegzetes vékony, magas és kör alakú ablaknyílások bontják
meg; mégis elegendő fénnyel árasztják el a templombelsőt. Körbefutó, nyerskő talapzatú léckerítése a cseréptetős cinteremkapuval a kalotaszegi templomok támpilléres kerítéseinek dekoratív szerepét őrzi. Az előző templomból megmentett és a sík mennyezetre visszahelyezett
21 festett kazettája a belső tér esztétikai hatását fokozza.
A falu másik jellegzetes közösségi épülete a kultúrház, mely a falu népének műveltségét
és a földmives népnek a társadalmi közéletbe való cselekvő bekapcsolását szolgáló egyik köz40

épülete. A népi színjátszásnak, felolvasásoknak, előadásoknak, ünnepségeknek és mulatságoknak otthont adó kulturális és szórakozó helyek. A kultúrház központi magja a nagyterem
tágas, magas helyisége (előadó-, színház-, táncterem egyben), egy kisebb terem szűkebb körű
gyűlések számára, mely egyúttal könyvtár és olvasószoba.
A körösfői kultúrház (1936) a falut átszelő műút zajától félreeső utcában, szűk telken —
székely kapu bejárattal — az udvarra épült. Bejáratai oldalról nyílnak, terméskő oszlopra támaszkodó, védelmet biztosító kis „ácsorgó"-ból. A szinte tetőt súroló, szokatlanul magasra
helyezett homlokzati ablakaira — terméskő falba ágyazottak, alattuk simára vakolt fal virágdíszítéssel — Móricz Zsigmond is felfigyelt ottjártakor. Előnye, hogy így a magasról beáradó
fény a mennyezettől a padlóig megvilágíthatja a belső teret. A sátortetőből magasra kinyúló,
az angol családiház-építkezésekből ismert magas kéményei — a célszerűségen túl — a belső
helyiségek barátságos, meghitt melegét társítják az épület külsejéhez.
Kós Károly háború utáni építkezéseinek egyik legelső épülete a györgyfalvi kultúrház
(1945). Utcasorba épített szerény külsején elsősorban nem építészeti megoldását — az asszimetrikus T alaprajzú épületen végigvonuló hármas beosztású ablakok, és az az épület két
hosszabb szárnyán kialakított manzárdtetőzet ismétlődő motívumait — kell értékelnünk, hanem inkább azt a szellemiséget és igényt, melyet megvalósulása kifejezett. Kós Károly, mint a
Magyar Népi Szövetség felelős vezetője kötelességének érezte, hogy ismerje a falusi nép gazdasági, iskolai, kulturális, egyházi, szervezeti, politikai életét. Építészként, íróként, politikusként egyaránt megtalálta helyét és szerepét a kalotaszegi nép között is. A falujárásnak, de leginkább nyolcnapos kalotaszegi körútjának egyik művészi lecsapódása ez az épület. A közmunkával és közös pénzhozzájárulással épülő kultúrház — mint a faluszente éledő építési
kedv egyik első megnyilvánulása — a szomszédos kalotaszegi falvak követendő példájává magasodott.
A magyar-bikali — végül 1948-ban megépült — kultúrház terve többször is foglalkoztatta Kós Károlyt. 1941-es keltezésű az a terv, mely a „Kultúrház és bolthelyiség Magyar-Bikal
számára. Terméskő falak" feliratot viseli. Ezzel a tervrajzával szerepelt a kolozsvári építészeti
kiállításon 1942-ben. A kultúrház épületét színielőadásokra is alkalmas nagyteremmel tervezte, külön olvasóval, kedves ácsorgóval, egyszerű alaprajzon. Sátorteteje semmivel sem akart
kitűnni a falu egyszerű lakóházai közül. Lejtős terepen alagsorába célszerűen boltot tervezett.
1946-ban közölt tervrajza — „Kultúrház hegyoldalon, alatta szövetkezeti bolt és boltoslakás.
Terméskő fal, cserépfedés. Uccasorban" feliratú — hasonló felépítésű, kisebb módosításokkal. A boltos lakása előtti „ácsorgó" a sarokról a bolt elé került, a lakás a j t a j a így az utcára
nyílik. Az utcáról lépcső vezet fel a kultúrházba, melynek hátsó udvar felé eső helyiségei földszintesek, az udvar felől is megközelíthetőek. Méretében az előszoba és a nagyterem kisebb
lett, de bővült egy irodával és öltözőhelyiségekkel.
Végül is mai formájában a kultúrházat nem e tervek alapján építették meg. L alakú alaprajzának hosszanti szárán az udvar felőli fronton — az épület kalotaszegi jellegét hangsúlyozó
— két egyforma „ácsorgó"-ból nyíló ajtón juthatunk be a kultúrházba. Az utca felőli emeletes helyiségek megközelítését lépcsőfeljáró biztosítja. A körösfői kultúrházhoz hasonlóan az
udvart székely kapus kerítés választja el az utca forgatagától.
A bikali tervek a mákói kultúrházhoz (1929—1942) hasonlítanak, csak éppen megfordítva építették; az egyszintes rész utcai homlokzat.
Kós Károly az építendő községházak mintájaként tervezte meg a magyargyerővásárhelyi
községházát, praktikusan jegyzői lakással egybeépítve (1942). Pontosan megszabta az épület
beosztását; milyen helyiségeket célszerű tartalmaznia. Egy közgyűlési termet, egy kisebb termet elöljárósági gyűlések tartására, mely egyúttal a bíró szobája is, a várakozók számára előszobát ruhatárral, mellékhelyiségekkel. A jegyző szobája egy külső nagyobb és egy belső kisebb helyiségből áll, ez az épületrész célszerűen a lakóépülethez kapcsolódik. A középület jellegét az utcáról nyíló lépcsős bejárat hangsúlyozza, nyeregteteje kapcsolja össze a csonkatornyos középületet a sátortetős magánépülettel. A lakrész háromszobás (homlokzati oldalon
41

nappali, ebédlő, udvar felől a háló), ésszerű elosztású. A háló mellett fürdőszoba, az ebédlő a
konyhából nyilik. Az épület lépcsős bejárójához — mint Kós Károly lakóépületein általában
— veranda társul. Az épület ritmikáját a változatos tetőszerkezetek és az elcsúsztatott —
négyzet és téglalap alaprajzú — épületszárnyak határozzák meg.

A MAGYAR-BIKAL1 REF. T E M P L O M

A MAKÓI K U L T Ú R H Á Z

Ha Kós Károly építészetéről beszélünk, nem szabad megfeledkeznünk — a vele szorosan
kapcsolatban álló — műemlékvédő és -mentő tevékenységéről sem. Hisz egy-egy épület bővítése a régi részek megerősítésével, sokszor teljes restaurálásával járt együtt. Saját megfogalmazásában egy helyütt ezt olvashatjuk a műemlék funkciójáról: „A műemlék egy nemzettársadalom múltbeli alkotó művészeti (építészeti) kultúrájának értékmérő dokumentuma, s az
utódtársadalom művészeti kultúrájának (esztétikai műveltségének) közvetlen nevelő eszköze.
Olyan érték, mely a maga korának szerkesztő-formáló szellemét, társadalmának életszemléletét őrizte meg számunkra. Pusztulása tehát pótolhatatlan vesztesége nemcsak az illető utódtársadalomnak, hanem az egész emberi világnak." Ennek tudatában és szellemében végezte a
műemlékmentés értékőrző felelősségteljes munkáját.
Az egyre pusztuló kalotaszegi műemlékek védelmére — a magyarbikali templom megmentését szorgalmazó cikkben — a szó meggyőző erejével hívta fel a figyelmet. A gyümölcsfavirág-illatú falu cinterme, harangtornyának szépsége elkápráztatta látogatóját, de a templom
és a harangtorony katasztrofális állapota aggódását felkeltette.
„Áldott, szép falu. De talán a cinterme a legszebb. Ott a legtöbb a gyümölcsfa. De ott
vannak Kalotaszeg legszebb fejfái is és ott az öreg, harangtornyos templom.
A legszebb magyar harangtornyos templom. Gótikus, mint a többi fajtájú és korabeli
templom; festett mennyezetű és festett a karzata. És a harangtornya mintája a kalotaszegi harangtornyoknak.
42

De!
Nemsokáig lesz már. A templom veszedelmesen, sőt menthetetlenül romlik, omladozik.
Összes támasztópillérei elvállottak a templom testétől és igazán csak az Úristen különös kegyelme tartja a falakat, hogy a hívekre nem omlott már eddig.
És kegyetlenül inog a harangtorony is.
Tudomásom szerint nemsokára — írja 1912-ben — új templom épül a régi helyére. Pénz
van reá már elegendő. De nagyon-nagyon kár volna, ha a régit, a ma még állót nyomtalanul
elpusztulni hagynók."
Szerencsére a gondos restaurálás, a régi részek megerősítése és a toldások még idejében
megmentették a templomot. Hűen megőrizve a kalotaszegi templomépítészet szépségét és hagyományait. Igaz, gyönyörű fa harangtornyát lebontották, de a Kós Károly tervezte ú j kőtorony (1923) a régi méltó utóda. A templom restaurálását, a hajó hosszanti megtoldását is Kós
tervei szerint végezték.
A magas hegyfokra épült Sebes várából — Erdély egykori végvárából — megmaradt fedetlen kerektorony és a falmaradványok nehezen hitetik el egykori, 17. századi arculatát.
A kőfallal kerített vár négyszögű csonka tornya, a két oldalbástya és a közöttük húzódó úgynevezett palotás ház, a bástyaszerű darabontok háza többnyire csak Kós Károly 1910-ben készített rekonstruált rajzáról s későbbi linómetszeteiről ismeretes. A Régi Kalotaszegben, majd
Kalotaszeg című hetilapjának egyik számában olvasóközönségét is megismertette „A sebesi
várrom"-mal. 1923-ban a vár restaurálásakor a lenyűgöző déli kerek bástyát Kós Károly tervei
alapján fedték újra, de a háború, mint annyi másnak, ennek sem kegyelmezett. A festői környezetben ma már csak — növényzettel benőtt — üszkös romjai merednek az égre.
Végezetül szóljunk röviden — felsorolásszerűen — azokról a kalotaszegi épületekről, melyeket ma már nyomaiban sem láthatunk, vagy csak tervek formájában várják megvalósulásukat.
A megépült bánffyhunyadi parókia 1956-ban leégett, a többi kalotaszegi faluban (Nagypetri 1953, Farnas 1960, Kalotaszentkirály 1961) meg sem épült. A magyarvistai templom 13.
századi épületéhez — restaurálás, bővítés, új torony — is készített terveket Kós Károly. Egyik
legszebb és legnagyobb szabású építészeti terve sem valósult meg, a Kalotaszegi Múzeum és
Kultúrház (1935). Nagykapuson sem épült meg a kultúrház (1953) egyik változata sem, s a kispetri kollektív gazdaság üzemi központja is terv maradt.
Ezek a tervek és a megvalósult épületek — melyek mintaként szolgálhattak volna — a falvak hagyományos arculatát mégsem változtatták meg. Többnyire egyedi, elszigetelt törekvések voltak csak, nem váltak a falut jellemző épületegyüttesek szerves részévé. így a kalotaszegi
falvak Kós Károly racionális és esztétikai elképzeléseinek csak töredékeit őrizhették meg.
Nagyszabású tervei nem találtak széles körben követőkre, nem bonthatták ki megtermékenyítő hatásukat.
Külföldön e hozzá hasonló törekvések kedvezőbb fogadtatásban részesültek, több támogatásra találtak és igen szép eredményeket hoztak: „Angliában, Németországban, Svédországban, Svájcban — írja Kós Károly 1928-ban — egész falurészek, sőt egész falvak épültek át
úgy, hogy azok példái a többi faluknak és tanulságai a világ minden nemzetének."

f A1Ála • V r - i o ^ n y c X ' ^ ' f
«M a K ' «
, ,
T-ir'SZ^lccii

43

„...a mai Magyarország legmagyarabb és
legeurópaibb íróművésze..."
KÓS KÁROLY-LEVELEK ILLYÉS GYULÁRÓL
Tavaly ünnepelte haza és nagyvilág a nyolcvanéves Illyés Gyulát. Kós Károly, az európai
rangú építőművész, a kiváló író, a romániai magyar szellemi és közélet főembere ebben az évben lenne százesztendős.
1965 nyarán — az egyetemi vakációt Erdélyben töltve — látogattam meg első ízben kolozsvári otthonában Kós Károlyt, Tamási Áron atyai biztatására és szíves üzenetével. A Varjú
nemzetség és a Kalotaszeg című könyveibe történt bejegyzése szerint éppen Országépítője napján, augusztus 20-án. Azután élete végéig minden esztendőben — olykor több alkalommal is
— felkerestem; kezdetben Széchenyi téri lakásán, később, felesége, Ida néni halála után, Rákóczi úti otthonában, Zsófia lánya és festőművész veje vendégszerető házában.
Talán 1967-ben történt. Kora nyári délelőtt érkeztem hozzá; éppen elmenőben volt. —
Gyere velem — mondta —, üzentek, hogy elszaporodtak a krumplibogarak a kertben. —
Autóbusszal mentünk Donát-negyed széli kertjébe. A krumplibokrok fölé hajolva, saját maga
fabrikálta porözódobozból szórta szét a növényvédőszert. Ott a kertben szedtem elő az ajándékba hozott pár könyvet, köztük — jól emlékszem — Illyés Gyula néhány évvel korábban
megjelent versfordítás-válogatását, a Nyitott ajtót. Kós Károly, aki hosszú élete során olyan
sokat tett Erdély népeinek közeledéséért — lefordítván például a szász Meschendörfer Corona
című regényét —, különös megbecsüléssel vette kézbe a kötetet; benne a Korbeásal, a Báránykával, a román népköltészetnek e két, hozzá közel álló balladaremekével, Illyés Gyula mélyen
átérzett, magas művészi színvonalú tolmácsolásában. Útban hazafelé a műfordítás jelentőségéről beszélgettünk; akkor mondta Kós Károly, hogy a nagy román kortárs költő, Arghezi
Testamentoma — ez az oly szíve szerinti költemény — Illyés Gyula nyelvén megszólalva méltán válhatott a magyar nép közkincsévé.
Benkő Samu írja Kós Károlyról: „Szigorú ember volt, az alkotást szentnek tekintette,
ezért élete utolsó szakaszában — ahogy ő nevezte, az aggastyánkorban — az önkifejezésnek
már csupáncsak két formájával élt: levelezett és diskurált."
A nála csaknem húsz évvel fiatalabb Illyés Gyuláról szóban és Írásban mindig a legnagyobb megbecsüléssel és elismeréssel nyilatkozott. „Te tudod, hogy én milyen őszintén tisztelem és becsülöm Illyés Gyulát, nemcsak mint az Ady—Babits—Móricz-ék utáni magyar írógeneráció méltán világirodalmi rangú és tekintélyű író mű vészét, hanem mint a népe sorsát tudatosan vállaló és egy életre elkötelezett hűséges szolgálóját is" — írja 1976. V. 16-i levelében.
Az ítéleteiben is oly szigorú Kós Károly egyedül a Bánk bán átigazítását nem helyeselte. „Ami
természetesen az én Illyés Gyula iránti régi tiszteletemen, becsülésemen és szeretetemen egy
jottányit sem változtatott" — hangsúlyozta 1977. I. 13-án kelt soraiban.
Élete végső évtizedéből számos levelet őrzök Kós Károlytól; a legutolsó a halála előtti hetekben, 1977 júliusában Íródott. Mintegy tíz-tizenötben vall hosszabban-rövidebben Illyés
Gyuláról. Álljon itt ezekből néhány részlet, illetőleg teljes levél.

Kedves Gábor

öcsémuram!

Pontosan nevemnapjára hozta el a posta illetve a kedves székely leányka az igazán melegen dedikált Féja Géza-könyvet, valamint a Te ajándékoddal Németh László
életregényét.
Hogy ilyen későn köszönöm meg azt a nagy-nagy örömet, melyet nekem szereztél, annak oka,
hogy nem akartam és nem tudtam addig írni, amíg mindkét könyvet el nem olvastam. És
44

¿o'
ar^

r

^

?

wôbtJbUeM. •vvoft^Vïwïtiaul^

iL^t. J U W

oa-¿ chjfkjzJlb

»«^tv^Ä^iA«

cíe. r u e ^ o ^ ^

-^C

A ¿ ^ M ^ j t

k^lLJt

VtzJL.

45

most, hogy az megtörtént, most sajnálom, sőt szégyenlem, hogy sem Te, sem Féja figyelmes
jóságát nem tudom a magam részéről mással viszonozni, mint így, a posta által
közvetített
szóbeli hálás köszönetemmel, ami annál őszintébb, mert megismerhettem a mi magyar nemzetünk — az én véleményem szerint — mai két legértékesebb íróművésze egyikének:
Németh
Lászlónak élettörténetét és életmunkáját, ami számomra nemcsak nagy élményt és tanulságot
jelentett, de kiegészítette — egyrészt javára, másrészt hátrányára — azt a képet, melyet róla,
az íróról, a közéleti és magánemberről, az idők folyamán — különböző írásai, a róla való írások és hallomások alapján — magamban
kialakítottam.
A magyar glóbus másik mai igazi nagy írója: Illyés Gyula közelebb áll a szívemhez, mint
Németh László, nem mint íróművész, hanem mint közéleti magyar tényező. S miután úgy tudom, hogy előkészületben van a Szépirodalmi Kiadónál egy az ő alkotásaival és életútjával
foglalkozó kiadvány is, arra kérlek, hogy ha megjelenik abból szerezzél az én számomra is egy
példányt. Szeretném őt is jobban meglátni, mint ahogy máig ki tudtam magamban
formálni.
(Ládd, milyen cigány vagyok: nyújtod az ujjadat és elkapom a karodat.)
Ezek után még csak annyit, hogy számon tartom tervezett tavaszi kolozsvári
látogatásodat és annak idejében való pontos bejelentését. Addig is őszinte szíves barátsággal köszönt az
öreg
Kós Károly
Kolozsvár, 1971. II. 6.

Kedves Gábor öcsém !
Mindenekelőtt hálásan köszönöm a küldött Illyés Gyula „ Tiszták" könyvét, mely az én
szerény (és sokak véleménye szerint már anakronisztikus) véleményem szerint az ő eddig való
drámái között a legérettebb, legértékesebb. Nagyon megérdemelte, hogy a Szépirodalmi Kiadó olyan artisztikusan állította ki. Egy kicsit fájlalom ugyan, hogy drámája tárgyát idegen —
francia — földről hozta és nem tudta megtalálni a mi magyar múltunk sokszorosan
tragikusabb eseményei között.
De így is természetesen nagy-nagy örömet szerzett nekem ez a könyv, melynél szebb, értékesebb karácsonyi ajándékot kívánni sem tudtam volna
magamnak.
(...]
Még egyszer hálásan köszönve a szép könyvet, kívánok jó egészségei és minden jót is.
Szeretettel köszönt öreg barátod
Kós Károly
Kolozsvár, 1971. XII. 5.

Kedves Gábor

öcsém!

Kaptam szegedi lapodat és megkaptam a „ Tiszatáj" 11. számát, Kósa László
meghatóan
szép írásával (Kalotaszeg ösvényein), melyben jórészt az én kalotaszegi—erdélyi
közéleti—írói—építészi életmunkám vázolása kapcsán, azt nagyon is magasra értékeli. Most már
meg kell kérdeznem a Tiszatáj szerkesztőségét, hogy ki is az a Kósa László, aki jobban ismeri
azokat a törekvéseket, melyeket Kalotaszeg indított és táplált magyar szépséget kereső emberlelkekben, mint a mi mai erdélyi magyar írástudó s müvészkedő fiataljaink. De azért is kíváncsi vagyok, mert a Kósák erdélyi-székely
família.
Természetesen végigolvastam s élveztem a folyóiratszám minden írását; elsősorban á 70
éves Illyés Gyulával foglalkozókat,
melyek összességükben méltóan ünneplik a mai Magyarország legmagyarabb és legeurópaibb íróművészét és közéleti élharcosát. S jólesett, hogy ebbe az
ünnepségbe a mi íróink is bekapcsolódhattak
(Veress Dániel, Kántor Lajos); és hogy a lap
46

ezen kívül is olyan komoly érdeklődéssel figyeli a mi irodalmi életünket (négy
hosszabb-rövidebb, elfogulatlan ismertetést is hoz ez a lapszám). Szóval: igen nagy örömet szerzett nekem a
Tiszatáj szerkesztősége,
de ezt igazában és elsősorban Neked köszönöm meg most.
A Digoxin fiolákat hálás köszönettel megkaptam, tehát ha decemberben jössz (amivel nekem őszinte örömet szerzel) ne hozzál több orvosságot, mert most már úgyszólva több évre is
el vagyok látva, de ha megjelent volna az „Arcok és vallomások"sorozatban
a már 2 éve beígért Illyés Gyula kötet, azt, ha megtennéd, szerezd meg és hozd el nekem.
Tehát a decemberi viszontlátásig is hálás szeretettel és barátsággal öle! az öreg
Kós Károly
Kolozsvár, 1972. XI. 20.

Kedves jó Gábor

öcsém!

Mindenekelőtt
hálásan köszönöm a Bulgáriából, Szegedről, Visegrádról és legutóbb a
Balatonról küldött üdvözlő lapjaitokat Neked és Máriádnak is, mert ezek minden
alkalommal
kedves ajándékai az én öreg szívemnek.
Most pedig arról értesítelek, hogy VIII. 27-én meglátogatott kolozsvári íróbarátom: Fodor Sándor és elhozta nekem Illyés Gyula „Újabb drámák" és Sánta Ferenc „Isten a
szekéren" c. nagyon meleg hangúan dedikált könyveit, amelyeket Neki (Fodornak) azzal a kérésükkel hoztak bpesti diákok, hogy azokat hozzám
eljuttassa.
Mindkét dedikált könyv nagy öröm és megtisztelő ajándék
számomra.
Sánta Ferencet ugyan nem ismerem személyesen, de a „20 óra" olvasása óta nagyra becsülöm.
Illyés Gyulát nemcsak mint a mai legnagyobb generális magyar íróművészt, de mint az
egykori hazából kiszakadt magyarságot számontartó és sorsát szívén viselő bátor
védelmezőjét is mindenekfelett
tisztelem, becsülöm és szeretem. És bár életemben 3 ízben is összesodort
vele a Sors (emlékezetem szerint a 40-es évek elején Bpesten egy kávéházban, 47-ben ugyancsak Bpesten az írószövetségben
és végül talán az 50-es évek elején Kolozsvárt, az itteni írószövetségben),
de minden alkalommal az volt az érzésem, hogy Illyés Gyula valamilyen, —
előttem ismeretlen — okból nem kívánja a velem való kapcsolatot. Ami — bevallom —
rosszul esett, de tudomásul vettem és a magam részéről nem változtattam meg vele kapcsolatos legjobb
véleményemet.
Ezek után meglepett ez a „ változás" és hiába keresem sehogysem tudom megtalálni, hogy
mi lehetett az oka ennek a számomra nagyon megtisztelő ajándéknak, melyet
természetesen
már meg is kell
köszönni.
Viszont nem tudom sem Illyés Gyula, sem a Sánta Ferenc címét.
Kérésem tehát az, hogy lehetőleg postafordultával
írd meg nekem ezt a két pontos elmet
(postai irányítószámmal
együtt).
Előre is hálásan köszönöm szíves fáradozásodat
s a régi szeretetteI ölel
mindkettőtöket
öreg barátotok
Kós Károly
Kolozsvár, 1975. VIII. 30.

Kedves jó Gábor

öcsém!

Megkaptam és köszönöm üdvözlő lapjaitokon kívül különösen hosszú leveledet (Illyés
Gyula és Sánta Ferenc lakáscímeivel) s rögtön utána érkezett rövid leveledhez mellékelt, a
Népszabadságból
kivágott Illyés Gyula írással. S most sorjában mindkettőre
válaszolok.
Az Illyés Gyula „Iránytűvel" c. tanulmány-gyűjteményét
természetesen nem ismerem, hi47

szen az Ő írásaihoz-könyveihez csak véletlenül, néhány jó barátom jóvoltából jutottam
hozzá,
mert legnagyobb részük nem került be Románia könyvkereskedéseibe,
s ami be is került (régebben és kevés példányban) ahhoz én már nemigen tudtam hozzájutni. S így a fiatal Illyésnek
annak idején az én „Kalotaszeg"-emről írt ismertetéséhez sem, melyről csak mostani leveledből értesültem (és bevallom, jól esett az én emberi hitvallásomnak és művészi
szemléletemnek
szülőföldjéről igaz szeretettel írt könyvecskéimnek
megértő, megbecsülő
értékelése).
l-l
Illyés Gyulának a „Népszabadságban"
megjelent írását — mint minden hozzám
eljutott
írását — megérdemelt érdeklődéssel olvastam el. A Kosztolányira/ írottat kétszer is, mert őt én
kezdő író korában igenjói — megismertem: fiatal építész koromban évekig szinte
naponta
együtt töltöttük estéinket az egykori „Baross-kávéház"-nak
Márkus László körül
(írókból,
képző- és iparművészekből, színészek, rendezők, kritikusokból stb.) összeverődött ún. „Balszélfogó" asztalánál. (Akkoriban és ott ismerkedtem meg és barátkoztam össze egy életre a
néha közénk került Móricz Zsigával is.)
És bár sem akkor, sem később soha nem voltak konfliktusaim vele (Kosztolányival),
még
vitáim sem és megbecsültem benne „a magyar nyelv felkészült mesterét", sőt vannak versei,
melyeket megkedveltem, megszerettem, de irói életmunkájának
egészével mégsem
tudtam
megbarátkozni, az embert pedig eleitől kezdve ösztönösen nem vállalta a szívem.
Hogy a szívem egykori ösztönös megérzése Kosztolányiról, az emberről és ma is élő véleményem az íróról jórészt egyezik egykori írótársainak (Németh László), és a mai Illyés Gyulának a véleményével is, azt igazolja az a Kosztolányi évfordulója közeledésének
alkalmával
(„A botcsinálta győztes" furcsa címén) megjelent, s az írót és embert jellemző írása, melyben
minden igyekezete dacára sem tudta elkerülni a „De mortuis nil nisi bene" szabályának áthágását a kötelező igazság rovására.
*

Hosszúra nyúlt (és látásom meggyengülése, valamint fáradtságom okából) már nehezen
olvasható levelemet most már — szinte természetesen — kéréseimmel fejezem be. Tehát:
nagyon hálás volnék, ha valahogy tudná! szerezni számomra 1, de ha lehel 2 drb.
„Digoxin"
(tablettákat) és 1—2 „Bupatol" (tablettákat tartalmazó) fiolát (bpesti gyártmányok lévén itt
nem kaphatók). És ezeket el is juttatnád hozzám
Kolozsvárra.
S ugyanazt kérem Illyés Gyula „Iránytűvel" könyvére vonatkozólag is.
Legvégül pedig: 3 hónapon belül mindnyájan okvetlen várjuk a bibliai „ j ó hírt".
Addig is mindkettőtöket
mind az egész közvetlen családom (dédunoka, szülők,
nagyszülők, dédapa) szigorú megbízásából szívbéli igaz barátsággal és szeretettel ölel az öreg
Kós Károly
Kolozsvár, 1975. X. 6.

Kedves jó Gábor

öcsém!

Tegnap Tordai Zádor barátom elhozta nekem az Illyés Gyula köteleket és az orvosságokat, Enikőnek Féja Géza dedikált Tamási-könyvét és a stószi Fábry könyvét (melyben viszont
a boríték belső oldalán a Te írásodat ismertük fel). Zádor barátom azt mondta, hogy mindezt
egy fiatal barátja hozta el neki azzal a kéréssel, hogy hozza el nekem. El is hozta, de hogy ki
küldte, nem tudta megmondani.
Hát én Neked köszönöm meg hálásan a küldeményt, mert ilyen csodára ma csak Te vagy
képes.
*

48

Mihelyt megkaptam volt az Illyés Gyula címét, természetesen megköszöntem Neki az ő
dedikált könyvajándékát. Mire postafordultával olyan meghatóan szép levelet kaptam Tőle,
amelyet — bizony mondom — nem cserélnék el a kapott gyémántos, ¡11. rubintos rendjel kitüntetéseim egyikével sem. S hogy ezt én Neked megírom, nem dicsekszem vele, de számomra
nagy öröm volt ez a levél és ezt meg kellett most osztanom Veled.
Ismételten hálásan köszönöm áldozatos fáradozásodat és jó egészséget kívánva kedves
feleségeddel együttesen mindnyájan szeretettel és szívbéli várakozással — ölelünk
Kós Károly
Kolozsvár, 1975. XI. 7.
... Kezdem a még szeptemberben kapott és Andráskátok két meghatóan kedves fényképét
tartalmazó leveletekkel. S ahogy elnézegettem akkor — s azóta többször — a kél képet, mindig elgondoltam, milyen mindenekfelett nagy ajándéka is a jó Istennek a gyermek. Magamról
tudom és tiszta szívvel kívánom, hogy egy hosszú életen keresztül legyen benne mindig olyan
örömötök, mint amit születésével szerzett Nektek. S ezzel kapcsolatban jutott eszembe, hogy
abban a most múlt esztendőben három — hitem szerint — egymást kölcsönösen szerető-becsülő és ugyanakkor három generációt is képviselő magyar kultúrembernek volt része ebben a
legnagyobb ajándékban: a kezdő férfikorosztályt képviselő Tasnádi Gábornak András fiacskájával, a még tevékeny öregkort képviselő Illyés Gyulának Bálint unokájával, s az aggastyánkorosztályt képviselő jó magamnak, a pontosan születésnapomon született Balázs nevű dédunokámmal (az ötödikkel)...
[Kolozsvár, 1977. I. 13.]
Kós Károlyra emlékezünk most decemberben századik születésnapján.
Ez év tavaszán meghalt Illyés Gyula.
A közzétett vallomások tisztelegjenek egyidejűleg Kós Károly és Illyés Gyula szellemének.
TASNÁDI GÁBOR

KÓS KAROLY RAJZA
4 Tiszatáj

49

A Budai Nagy Antal históriája
„Őszintén szólva nem szerettem színházba járni. Olvasni pedig untam a színdarabot" —
mondotta Kós Károly Huszár Sándorral beszélgetvén a tizenöt esztendővel ezelőtt készült interjúban. Ha a messziből visszatekintve is ily nyugtalanító s nyomasztó a színháznak még csak
a gondolata is, mivel magyarázható, hogy a helikoni gondok, a Szépmíves Céh ügymenete, az
otthoni gazdaság mindennapi feladata, építészi megbízatások, regény- és tanulmányírás közepette mégis kedvre kap, s az 1935-ös esztendőben megírja a magyar történeti dráma egyik legkiválóbb munkáját, a Budai Nagy Antalt?
Kós Károly, amidőn nem sokkal halála előtt Benkő Samuval beszélgetvén arra a kérdésre, hogy miért faragott sakk-készletet, az igényes művész és a mindennapi gyakorlatiassággal
élő ember természetességével egyként felelt: csúnya készletek kerültek forgalomba. Bosszúságában faragott hát magának különbet. Drámaírói gesztusában is volt ehhez hasonlatos.
Az írót és közembert nyugtalanította az erdélyi magyar színjátszás, a kolozsvári színház ügye.
Sürgetően szükség mutatkozott új s igényes színpadi művekre, s amint egyik korabeli beszélgetésben elmondja (Pesti Napló, 1937. 1. 19.) sztánai magányában csaknem egy éven át színműveket olvasott, majd egy fél éven belül megírta a drámát. Budai Nagy Antal históriájának
kisregény-változata már 1932-ben megszületett. S hogy tárgya iránti elkötelezettség is munkált
darabírói elhatározásában, azt igazolja az 1977-es nagyváradi Budai Nagy Antal bemutatójához kötődő vallomása, amelyet a színház műsorfüzetében Farkas István adott közre: „Már a
históriám megírásakor számon tartottam, hogy közeledik a lelkiismereti szabadságért és társadalmi jogokért itt Kalotaszegen lángralobbant, vérébe fullasztott és alaposan elfelejtett parasztforradalom félezer éves évfordulója" — mondotta Kós a darab íródásának egyik motívumát felemlítve.
Gazdasági és szellemi önellátásra hetyke tündökletességgel kész szellem ambícióját tágabb horizontban is érdemes megfigyelnünk.
A könyvkiadás, ismeretterjesztés, az irodalom népszerűsítésének, s annyi más közügyi
kérdésnek programsűrítő alkalmat teremtettek Kemény János otthoniasságában a helikoni találkozók; ebben a törekvésben a színház kérdése is egyre erősebben előtérbe került. Marosi Ildikónak köszönhetően a Helikon kétkötetes levelezési könyvéből tudjuk, hogy 1934. június
22—24-én a kilencedik marosvécsi találkozón V. határozatként szerepelt az erdélyi magyar
színjátszás támogatása. A tennivalók összegzésére hat írót megbíztak, s felkérték Bánffy Miklóst, hogy a következő találkozón számoljon be a tapasztalatokról. Az 1935. június 28—30.
közötti helikoni összejövetelen Bánffy kedvező jelként észleli, hogy az eltelt szezonban erdélyi
drámaciklust tartott a kolozsvári színház, s mint mondta: „ H a az írók leveszik tekintetüket
Budapestről s a helyi viszonyokkal számolva Erdélynek dolgoznak, az erdélyi drámaírás váratlanul fel fog lendülni." Fontosnak tartotta, hogy a technikai kérdések elsajátítására az írók
folyamatos kapcsolatot tartsanak a színházzal, továbbá sürgette egy színművészeti akadémia
létesítését. Kádár Imre, a kolozsvári színház igazgatója a színikritika készületlenségét említette
felszólalásában — a tizedik vécsi összejövetel színházi fóruma ebben ki is merül. Kós Károly
ekkor már írja darabját. Tárgyunkban fontos a következő találkozó, amelyet 1936. július
2—4. között rendeztek. Fordulatot mutat az erdélyi dráma sorsában. Bánffy Miklós bejelentette, hogy a Szépmíves Céh a Magyar Színházzal közösen pályázatot hirdet; az első díj összege 35 ezer lej, ebből 25 ezer pályázati jutalom, tízezer pedig a színháztól esedékes szerzői honorárium garanciája. A pályázat témája kötetlen, beküldési határideje: szeptember 15. A jelenlévők elfogadták Bánffy javaslatát a bíráló bizottság összetételét illetően: Kádár Imre, Járosi Andor — és Kós Károly. Akinek darabja immár elkészült. Kós pályázatáról, összeférhetetlenség okán, természetesen szó sem lehet, ezt majd többször elmondja a dráma bemutatója
közelében született interjúkban is. Kós Károlyt már müve fénykörében is erősebben foglalkoztatja az erdélyi dráma kérdése. Ennek jele az is, hogy tanulmányt írt Tamási Énekes madár cí50

mű játékáról. Nem igazán gondolta át mondandóját. Noha kedves darab neki, mint
esztétikai-dramaturgiai kifogást említi, hogy hiányzik a szerelmi háromszög. Merev és sematikus szempont ez, mert nem veszi észre, hogy a mű kívánalmának sokszorosan megfelel, igaz
nem a hagyományos értelemben. Hiszen Magdóért a két öreg legény is vetélkedik azon a fülledt nyári éjszakán, Móka iránt pedig a két öreglány áhítozik. További ellenvetése, hogy
„nincs igazi akció, csak mozgás, játék, s nem okok-okozatok, nem erők és eredők logikus dinamikáját viszi költői formában a színpadra". Nem feladatunk itt Kós Károly ellenérveit cáfolni s elemezni Tamási játékát. Annyit jelzünk csupán, hogy Kós szívével, otthoniassági érzésében bólintott a műre, de igazi mélységében, színpadi jelentőségében nem látta az Énekes madár erejét.
Az 1936-os vécsi összejövetelen Bánffyhoz kapcsolódva érdemes Tamási hozzászólását
megemlíteni, akinek „Javaslatára kívánatosnak mondják ki Helikon írói, hogy itthoni szerzőink darabjainak ősbemutatója színházunkban (Kolozsváron — A. L.) legyen." Október 24-én
a bíráló bizottság már közli: Tamási Tündöklő Jeromosa nyerte a pályadíjat, s további négy
munkát, egyebek között Nagy István Özönvíz előtt című darabját a Magyar Színház figyelmére
érdemesítettek. Ám ekkor már Kós a maga darabja ügyében, Possonyi László biztatására, levelet írt Németh Antalhoz, a budapesti Nemzeti Színház igazgatójához. S mint majd az Esti
Újság 1937. I. 26-i számában közzétett Németh—Kós levélváltásból kitűnik, a direktor némi
késedelemmel válaszolt. Ez az az idő, amiközben Bánffy, a Tündöklő Jeromos kolozsvári bemutatóján megállapodik Jób Dániellel, hogy a Vígszínház a Szépmíves Céh íróinak darabjaiból sorozatot mutat be. November folyamán az üzleti vállalkozás kikerekedik; a Révai Irodalmi Intézet is bekapcsolódik az érdekeltségbe, s mint Marosi Ildikó dokumentumkönyvében olvasható; már-már követhetetlen jogi s anyagi tisztázó folyamat kezdődik Révai, Bánffy és
Kós között. A Révai Irodalmi Intézet igazgatójának 1936. november 19-én Kós Károlyhoz
írott levele már a végleges vígszínházi műsort rögzíti. A Budai Nagy Antallal kezdődik a sorozat, majd a Tündöklő Jeromos következik, ezután Kakassy Endre A vörös kör című, ugyancsak a helikoni pályázaton méltányolt művét tűzik műsorra, s végül Bánffy új műve zárja a
sort. A Szépmíves Céh tisztségviselője drámaíróként elkötelezett a Vígszínházhoz. Nem véletlen hát, hogy halogatja a levélírást Némethnek, amidőn már a Nemzeti bemutatójával kapcsolatos részletekre kerülne sor. Kós kínos helyzetbe került, de Bánffy és a céh iránt kötelezettségei vannak! (Magyar Bálint a Vígszínházról írott könyvében úgy tudja, hogy Bánffy azért a
Víggel egyezkedett, mert feleségét Váradi Arankát mellőzték a Nemzetiben.) S hogy az Esti
Újság imént idézett száma által közölt levélváltás se tisztázta az irodalmi és színházi világ mögötti manővereket, arra szerény igazolás Kós Károlynak egy 1942. augusztus 6-án keltezett levele, amely Szűcs Lászlóhoz, a Nemzeti dramaturgjához szól. Még mindig a Budai Nagy Antal rossz emléke kísérti, midőn az Országépítő bemutatójára készül — immár a Nemzetiben,
„...bevallom azt is, hogy kicsit zsenírozott engem az a régi kellemetlenség, amit annak idején
a Budai Nagy Antal vígszínházi és nem Nemzeti színházi előadása okozott, s amint én szenvedő részese voltam akkor, de sok okból viselííem kellett a következményeket és fedeznem kellett személyedet" — olvasható a Széchényi Könyvtár levéltárában őrzött sorokban.
Bánffy, mint a ciklus főrendezője decemberben már készül Kós darabjára, s 25-én már
több lap is tudósít a Vígszínház januári újdonságáról. A 8 Órai Újság hosszan ismerteti a Budai Nagy Antal szerelmi szálát, majd így folytatja: „...nehezebb probléma elé állítja Antalt a
vallásos kérdés. A csehországi kelyhesek tanait hozta magával külső országból és ez tölti be a
cselekmény jelentősebb részét." S ez már szempontunkból figyelemreméltó csúsztatás, a darab további sorsában az előadásról szóló értekezésekben hangsúlyozottan s visszatérően a
Bese Annával való kapcsolatot és a huszitizmus, egyházbéli kérdéseit említik Kós drámájával
kapcsolatban. Feledni igyekszenek legtöbben a társadalmi forradalmi gondolatot, amely a mű
igazi erejét és monumentalitását adja. Jellegzetes történeti—esztétikai nézőpont az is, ahogy
az újság Kós Károly munkája kapcsán Herczeg Ocskay brigadérosát említi: „minden történeti
vonatkozástól elvonva is jól megkomponált alkotás volt. A történelmi légkör — folytatja a
4*

51

8 Órai Újság — így vált hasznára abban az időben, amikor mindenki meglehetősen fázott a
jelmeztől. Selyem, bársony, arany hímzés, inkább operettben kelt el. És elmondhatjuk, hogy
az elhidegülés a történeti összeütközésektől, harcoktól, nagyhangú szólamoktól máig sem engedett. Legény legyen a talpán, aki ezzel az elhidegüléssel meg akar birkózni. Kós Károly alighanem ilyen legény." Milyen finomkodó értekezés az ízlésről! A történelmi dráma, mint jelmezkérdés — és a nézőszociológia összefüggésében! Egyetemes minta ebben az Ocskay brigadéros! Nem véletlen, hogy éppen Herczeg művére hivatkozik; 1936. december 5-én a „Kormányzó úr Őfőméltósága névünnepe alkalmából új betanulással" a Nemzeti mutatta be.
Megindultak az előkészületek; az újságok folyamatosan beszámoltak az eseményről, így
például az 1937 január eleji híradások tudatják, hogy Bese A n n a szerepében Ölvedy Zsóka
erőtlennek mutatkozik, s Bánffy Dayka Margitot hívta meg. Eközben még apróbb változtatásokra is szükség van; ezzel kapcsolatos Kós Károlynak január 13-án keltezett levele Kolozsvárról, amely némely szövegszerű változtatásokra válaszol (Marosi Ildikó említett helikoni
gyűjteményének I. kötete, 294. számú levél). A kolozsvári bemutatót elindítandó Bánffy Pestről utasítást küld a színháznak, minthogy ennek rendezését is ő vállalta. Feltehetően a Kolozsvárnak szóló tanácsok, szövegmódosítások már a vígszínházi próbafolyamat némely tanulságát összegezték. Ahogy Kós jóváhagyásáról tanúskodó levélből kiolvasható, Bánffy a színszerűség kérdésében javasol változtatásokat. Amelynek nyomán újabb jelenetet, helyzettisztító
gondolatokat fogalmazott meg a dráma írója: Például a Budai Nagy Antal halálát megelőző
pillanatokban, amikor a gyilkos Szilágyival szembesül. Aztán Bese Anna bejövetelének pontos ritmusát is újragondolja, hogy a lánynak hitele legyen Bálint pap ellen szólnia. Ebben a levélben Kós a kolozsvári előkészületek késettségéről is szól. Tamásinak a helikoni találkozón
említett óhaja tehát semmiképp se teljesülhet. Előbb jön a budapesti, s csak aztán a kolozsvári
bemutató.
Váradon turnézik a színház, a szereposztást még nem közölték, így hát a január 26-i premier kérdésesnek tűnik. Amint az is lett, s a kolozsvári bemutatóra majd csak márciusban került sor. Gyorsasággal hivalkodó korunkban azért irigykedve tűnődünk el a korabeli postajáráson. Figyeljünk csak az időpontokra! Kós 13-án ír Pestre, közli, hogy „ha a vármegye nem
okoskodik az útlevelemmel" vasárnap utazik. Szerdán írta ezt Bánffynak, s biztos abban,
hogy a címzett két-három napon belül kézhez kapja. Nem fontos várni még e közeli, hétfői
személyes találkozásig sem! 18-án már bizonyos, hogy Pesten vem, mert 19-én interjú olvasható vele a Pesti Naplóban. íróként is az építész gondolkodása tűnik fel véleményében: „a darab is csak olyan, mint a jól megkonstruált épület. Az kell hozzá, hogy szilárdan álljon a szerkezet a jó fundamentumon, meglegyen az egyensúly és finomak, minden toldástól mentesek
legyenek az épületen a díszek." „Nem fél?" — kérdezi tovább a Pesti Napló munkatársa, mai
jólnevelt zsurnaliszta közéletünkben illetlennek tűnő nyíltsággal. „Nem — válaszolja Kós, a
rá jellemző legényességgel, majd így folytatja: — Megbukhatom a darabbal? Nem izgat túlságosan. Egyedül csak az érdekel, hogy miképpen jön ki a színpadon a d a r a b . " Felfokozott s
némiképp hergelődő sajtó figyelem középpontjába került Kós műve. Feltűnő és nagyon is jellemző ; kevésbé a drámai gondolat került szóba, sokkal inkább a Vígszínházba híreit drámai
ciklus hovatartozandóságának tendenciózussága. Több tucat újságközleményt elolvastunk;
sehol egyetlen utalást se találtunk arra, hogy Kós drámája a Budai Nagy Antal-felkelés 500.
évfordulóját ünnepli. Minden másról inkább! A színpadi kiállításra is vissza-visszatérnek; s
ebben is mutatkozik célzatosság. Több lap tudni véli, hogy a díszletet és jelmezt is a Nemzeti
kölcsönözte a Vígnek. Mögöttesen a híradásokat már sandaság is vezeti, ami majd a bemutató
után világosul meg igazán: a Nemzeti—Víg ellentétezettség. Amelynek néhány dokumentumára korábban hivatkoztunk, miszerint a Budai Nagy Antal helye a Nemzetiben lett volna.
Mert színpadi kiállítását, a játék hagyományát tekintve a Víg ennek nem tud megfelelni. De
még a bemutató előtt tartunk, jelmez- és díszletkérdésben idézzük a nagyváradi Állami Színház műsorfüzetét: „Nemcsak színes rajzokat, de kellékeket is »szállítottam« a bemutatóra —
mondja Kós Károly. — Én adtam például eredeti kalotaszegi férfiingeket. Asszonyviseletre is
52

én adtam mintát. Hát nem varrták ki olyan aprólékosan, mint a mi asszonyaink, de rivaldafényben azért jól mutattak." Kós Károly drámáját kalotaszegi otthoniasságában írta, s folklorisztikus hitelességében képzelte el a színpadon is. A mából visszatekintve némiképp avitt írói
és színpadi esztétikai igényességnek vélhetjük. De ha szerény ismereteink szerint áttekintjük,
hogy a magyar színpad a népi játékot urambátyámozó, pántlikás és karimáskalapot böködő
aszfaltvízióban jelenítette meg, akkor a valósághoz való ragaszkodás valamiféle fegyelmező
erőt is tételez egy realista-naturalista színpadi játékra.
Elkövetkezett a bemutató. A protokoll a legmagasabb: Hóman Bálint, Bethlen István,
Herczeg Ferenc, s maga a legfelsőbb úr, a kormányzó Horthy Miklós és felesége. Kitüntetett
jelenlétében csöndesedik el a nézőtér. S mint az Esti Kurir beszámol róla (I. 23.), az első felvonás után huszonkétszer hívták függöny elé Kós Károlyt. Ebben a felhabosodott hangulatban
ma már nem tudjuk, hányszor lebbent a függöny a mögöttes szándék tapserejétől vezettetve.
Talán nem túlzunk abbeli feltételezésünkben, hogy a hatásos társadalmi—forradalmi parasztmozgalom színpadi ereje kevesebb éltető hangerőt indukált, mint Kós Károly földrajzi hovatartozandósága. Móricz Zsigmond Az Estben, Illés Endre az Esti Újságban méltatta Kós Károlyt és darabját. Hosszú kritikusi listát adhatunk; elmélyült elemzésre kevés vállalkozott.
Legtöbb írás szóvirágokkal éltette az előadást. Pünkösdi Andor az Újságban azért mélyebbre
tekint. Ilyen művekkel, mondja, „megtisztulhat az elüzletiesedő magyar színház. Él ő is a Tamásival kapcsolatban annyiszor használt közhellyel, mondván: a Budai Nagy Antal olyan,
mint a „hegyi levegő". Kárpáti Aurél úgy vélekedik, hogy a szerelmi motívum csak „virághímes dísz", a dráma alapszöveté komor és sötét. Véleménye szerint az első két felvonás tömör,
de a kolozsmonostori jelenettől melodramatikus színezetű, s a dráma előrehaladását „külső
esetlegességek irányítják". Legtöbben Somlay Csáky vajdáját dicsérik, Gregusst, akinek ez a
vígbeli bemutatkozást jelenti, változóan minősítik, Kós Károlynak valamennyi Budai Nagy
Antal-alakítás között Gregussé tetszett leginkább; Dayka Margit Bese Annáját is ellentmondóan értékelik. Pünkösti úgy vélekedett, hogy „mint mezei virág nyílik ki", a Magyar Lapok
úgy látja, hogy „nem a falu gyermekének tisztaságát, hanem egy kalotaszegi ruhába öltözött
városi fruska naivságát adta". Jómagam ez utóbbinak inkább hiszek, mert majd Móricz Kismadarában Németh László is ilyesképp látta az akkor még üdvöskeként éltetett, s majd évek
múltán nagy színpadi és filmszerepekre beérő színésznőt. Apró ellenérzések sorában túlzottan
is hangosnak tűnik a Nemzeti Újság cikke, amely történelemhamisítással vádolja Kós Károlyt.
Mondván: az egyházról gyűlölködő szenvedéllyel szól, s darabjában minden pap „alávaló".
Támadásának újabb kérdése: „Miért nem mondatja az apáttal, hogy a huszita papok miképp
fajtalankodnak." Hamisításnak minősíti, hogy Lépéssel „ilyen szavakat ejtet ki, paraszt, koszos paraszt". (Valójában „koszos pór" hangzik el a darabban.) Valamennyi érv jellegzetesen
a katolikus egyház sértettségét fedi. Mint Magyar Bálint Vígszínházról írott könyvéből értesülünk, ebbeli aggodalmak okán több, a klérusra vonatkozó szövegrészt már az előkészületek
során kihúztak. Tizenhét alkalommal játszották a Budai Nagy Antalt, s az előadás folyamában a premieri tapsorkán hamar elapadt. Nem tiltották be tehát, mint ahogy késői utódok effajta mítoszt igyekeztek vonni a Budai Nagy Antal egykori vígszínházi bemutatója köré.
Érdemes ennek tényeit, tanulságait részletesebben is felfejteni. Forró színházi eseményt
jelentett az akkor még Székely Színház néven működő marosvásárhelyi színház magyarországi
vendégszereplése 1958 november végén, december elején. Két alkalommal, november 26-án
Budapesten, december 2-án Sopronban Tompa Miklós rendezésében Kós Károly jelenlétében,
Csorba András címszereplésében bemutatták a Budai Nagy Antalt. Komlós János, a Magyar
Nemzet 1958. november 28-i számában így méltatta a Székely Színház vendégjátékát: „Példamutató, gondos elveiben és gyakorlatában egyre mélyültebb szocialista nemzetiségi politika
győzelmét hirdeti ez a kis színház és e politika mélységes tapintatosságát és figyelmességét bizonyítja az előadás." A darab sorsával, budapesti és kolozsvári bemutatójával kapcsolatban a
következőket állítja: „Néhány nap múltán a darabot betiltották. Csáki vajda és Lépes püspök
utódai a szellemidézéstől is holtra rémültek." Mint említettük, a darabot nem tiltották be, a
53

Vígszínház után a premier következett Kolozsvárott, márciusban, s még ebben a hónapban
Nagyváradon is vendégszerepeltek, májusban pedig elvitték Brassó közönségének is. A drámát 1942-ben felújították Kolozsvárott. Fölösleges legendateremlés helyett mindezt Komlós
megtudhatta volna a magyarországi vendégjátékra a társulatot elkísérő Kós Károlytól, vagy a
darab rendezőjétől, Tompa Miklóstól. De a dráma 1957-es, Kós Károly díszlet- és jelmezterveivel illusztrált kiadásából is értesülhetett volna, hiszen a szép kivitelű könyvecske a Magyar
és Román Népköztársaság közös könyvkiadásának keretében a Szépirodalmi Könyvkiadó jóvoltából nálunk is megjelent.
A drámát tehát játszhatták. Az érdektelenség kényszerítette le a színpadról. Előtte Fodor
László Társasjátékát, Budai Nagy Antal előadását követően Bús Fekete László Jánosát játszotta a színház sokkal visszhangosabb anyagi sikerrel. Magánszínház lévén, Roboz Imrének
ez mindenekfeletti szempontot jelentett. S a Lipótváros színházi közönségének is inkább volt
erre érdeklődése. Mert évtizedeken át Molnárral, Heltaival, s francia bulvárokkal szórakoztatták a nagyérdeműt, érthető, hogy ehhez szokott, ezt igényelte. Ebben a jobbára brilliáns
szórakoztatás körében fogant előadás-áradatban természetes közönségszociológiai tény, hogy
a Budai Nagy Antalra nem rezonáltak igazán.
A Komlós által kezdett osztályharcos kultúrpolitikai legendateremtés tovább folytatódott, amikor, feltehetően a Székely Színház nagyon meggyőző előadása nyomán, 1959 nyarán
a Szegedi Szabadtéri Játékok alkalmával is bemutatták a Budai Nagy Antalt. A Délmagyarország 1959. augusztus 5-i számában (tévesen írja, hogy Kós csak egy drámát írt, elfelejti az Országépítőt) az 1937-es előadásra utalva az alábbi olvasható: „A közönség nagy tetszéssel fogadta és három hétig minden este megtöltötték a drámáért a színházat, ám a kultúrpolitikusok
nem szívlelhették tovább, levették a műsorról." Rajk András a Népszavában (augusztus 12.)
szintén azt írja, hogy „levették a műsorról". Lőkös Zoltán nemzetiségi osztályszempontú
színháztörténetet kreál: „A román királyság népelnyomó uralmában csak szerény formák között adhatták elő a művet." (Népszabadság, augusztus 11.) Idéztük Kós es Bánffy levélváltását, említettük, hogy a szerző elgondolása szerint készültek díszletek, jelmezek, Kádár Imre,
Bánffy Miklós úgy vitte színre, ahogyan anyagi lehetőségeik közepette, s a mindennapi színházi ügymenetben lehetett. A Széchényi Könyvtárban őrzött Németh Antal-hagyatékban az
erdélyi dráma magyarországi bemutatóit összegző tanulmány olvasható, amelyben a Nemzeti
egykori igazgatója Kós művével kapcsolatban sikertelenséget említ. Okát pedig a „kényes
tárgy"-ban látja — a paraszti—vallási harcra gondol bizonyára, a kudarcra utaló észrevétele
pedig „a tragédiát mint műfajt sehogysem kedvelő közönségben". Az egykori előadásban a
Bálint papot alakító Bihari József egy magánbeszélgetésben úgy vélekedett, hogy a sikertelenség oka az volt, hogy a Vígszínház együttese, s közönsége úgyszintén, készületlen volt e f f a j t a
monumentális történelmi dráma színpadi érzékenységére.
Februárban már nemcsak a dráma, hanem az erdélyi ciklus körül is elcsendesedik a sajtó.
Már csak a Virradat, az Új Magyarság s a Szabadság kérdezi: mi van a további ígéretekkel?
Mint Magyar Bálinttól értesülünk, A vörös kör nem tetszett a színháznak, Bánffy új művét
meg se írta, s a Tündöklő Jeromostól közös megegyezéssel eltekintettek; majd két évvel később a Nemzeti műsorán tűnik fel. A drámát, mint említettük, 1942-ben, majd 1947-ben,
1967-ben Kolozsvárott újították fel, a hazánkban is látott marosvásárhelyi előadás premierjét
1957 januárjában tartották, de a hatvanas években bemutatta a vásárhelyi Szentgyörgyi István
Színművészeti Intézet is, a váradiak pedig 1977-ben tűzték műsorra, s az 1978-as 1. Sepsiszentgyörgyi Színházi Kollokviumon is ezzel az előadással szerepeltek. Hazánkban tudunk egy pécsi bemutatóról, a MOM-ban az Országos Kamaraszínház mutatta be 1958 áprilisában, s a
már többször említett 1959-es Szegedi Szabadtéri előadásra Hubay Miklós dolgozta át a.művet. Az intimebb jeleneteket igyekezett kibontani, és látványos, nagyszínpadi jelenetekké alakítani, emlékszik igazító munkájára Hubay. Szabolcsi Gábor az Élet és Irodalom 1959.
augusztus 14-i számában eltérésekre utal; ma már nem ítélhető meg pontosan, hogy mennyiben Hubay s mennyiben a rendező Marton Endre elképzelésének tudható: „Világosabban és a
54

gyűlölettől áthatottabban él az eredeti műben a négy nemzet urainak szövetkezése a fellázadt
parasztok ellen, a román és a magyar jobbágyok összefogása a harcban, s tisztább Anna alakja is. Itt a színpadon olyan Annát látunk, aki egy pillanatra sem értette meg szerelmét, holott
Kós eredeti darabjában van Budai Nagy Antalnak és szerelmének egy felejthetetlen, s Anna
nagyszerű asszonyi jellemvonásaira valló találkozása." Nagyszabású s monumentális képeket
említenek a Dóm téri előadással kapcsolatban; amikor például a háborúra gyülekező parasztok esküre készülnek, felzúgtak a Dóm harangjai is. Bessenyei Budai Nagy Antalát dicsérik
legtöbben, Berek Kati Bese Annáját elmarasztalták, talán ezzel is magyarázható, hogy a szerepet ősszel a Nemzeti-beli bemutatón már Pápay Erzsi vette át. A legtöbb kritika számonkérte
a befejezés történeti hűségét. Kós Károly darabjában ugyanis Szilágyi, egyik harcosa öli meg
Antalt. A valóságban pedig az urakkal vívott háborúban halt meg; Kós a kisregényben az ere-

KÉP A NEMZETI SZÍNHÁZ ELŐADÁSÁBÓL

deti történeti változat szerint írta meg a históriát. Még előző évben, 1958-ban a már idézett
kritikában Komlós jó időn át nagyon gyanússá tehető esztétikai—politikai minősítéssel intézte
el a dráma kimenetét, mondván: „A Budai Nagy Antal a középutasság dicsérete." Ebben a
gondolatkörben nem tudom, hogy a Bánk bán minek a dicsérete. Tragédiával kapcsolatosan
lehet-e effajta politikusi érvelést esztitikai minősítéssé emelni? Illyés Gyula figyelmeztet, a tragédiának minő mély, beláthatatlan nézői-lélektani sugárzása, ereje és hatása lehet. Tanácsos
óvatosabban fogalmazni egy-egy mű színpadi sugallatával. Különösképp, ha mélyebben átgondoljuk azt a tényt, hogy Kós miért is módosította hősének tragédiáját. Színpadi szerzőként
nem óhajtott csataképíró lenni. Történeti hűségében a gondolati igazságot nem tudta volna
megfogalmazni. Kós az azonos társadalmi igénnyel szervezkedő közösség széthúzó, bomlasztó, emberi tényeire akar figyelmeztetni. Tragikus erővel. Hogy nem a megosztottság, hanem
az összefogás jelében lehet csak közösségi építkezésbe kezdeni. Történelmi jelenidejőségében
55

erősödő aktualitás volt ez; a vásárhelyi találkozó közelében vagyunk! Kardos Jákobra és legényeire is szükség van ebben a harcban! S nem fanatizmussal, hanem összefogó gondolattal lehet gyarapítani a sereget és szolgálni az ügyet. Ellenkező esetben fogynak a katonák, viszály
lobban az emberek között, s elvész a küzdés értelme maga.
Nem feladatunk most a darab elemzése, noha a dráma előadásával kapcsolatban fontos
részletekről még nem beszéltek eleget. Hogy a képzőművész erejével láttat instrukcióiban Kós
Károly, amely a rendezőt a képi gondolkodáshoz segíti. Milyen népballadai megfogalmazás,
ahogyan a házasságról beszélnek! S majd egy másik elemzés tárgya lesz a Budai Nagy Antal
hatását felmérni az új magyar történelmi drámára. Hogy Illyés a Budai Nagy Antalból indult,
amikor Dózsáját és háborúját színpadra képzelte. A forradalmi vezér mellett ott van a lobogó
Mészáros Lőrinc, akár Antal mellett Bálint pap, s ez a kettősség nem ível-e egészen a Tisztákhoz, Perella és En Marty egymásmellettiségében is két út képviseletéhez? S az Apát nem úgy
békítene megnyugvásra, ahogyan Zápolya adná kezét Dózsának? És Sütő András művében.
Szervét és Kálvin küzdelmének mélyében vajon nem Kós Károly-i aggodalom feszül; hogy
küzdelmeink mélyén ne a lehetetlenséget, hanem az összekötő szálakat keressük. Mert különben önmagunkat pusztítjuk el. Nem is harcban, hanem egymás által vérzünk el. Nincs megnyugtató feloldozás — így látta Kós Károly, így Illyés Gyula, s így Sütő András is. Valamennyiüknél komor, leverő a végeredmény. S mindannyian azzal az emberiességükben fel
nem adható tanulsággal zárják, ahogy Kós Károly Apátja: „Ami igazság volt, az nem halt
meg bizonyára..."
ABLONCZY LÁSZLÓ

FOTÓMONTÁZS
A NAGYVÁRADI
ELŐADÁSRÓL

56

TÓTH BÉLA

Tiszajárás
47.

MEGY A TUTAJ
Mondom, nem történt velünk egyéb, mint ami minden Tisza-járóval megesik olykorolykor. A kalandokat nem kerestük, annál jámborabbaknak születtünk, hanem kopogtatás
nélkül is ránk köszöntött néha a baj.
Egyszer, a csongrádi híd nyitására várakozva, a part mellé ereszkedtünk vesztegelni.
Büszkével szolgáltam az ipart. Ahogy odaérünk a megszokott suháshoz, ugrok ki, szurkálom
a földet, na, megállunk, hanem utánunk jött még öt tutaj. A rajtuk dolgozók ismerősök voltak, azok is a partszakaszra szerettek települni. Onnét könnyű volt a városba jutni, a hidat is
figyelhettük, mikor érjük szóval a hídmestert, mikor nyit, mikor indulhatunk. Lehettünk
olyan 1500 méterre a hídtól, mert amikor kaput tárnak előttünk, akkor nekünk a sodorvonalból kell becéloznunk magunkat a nyílásba. A tutaj nem olyan fordulékony, mint a hajó. Hanem, ahogy a mögöttünk levők is lecövekelnek sorban, úgy tűnt, nagy társulat jön össze, nem
fázunk majd, mert ez is olyan december közepe táján esett meg velünk, amikor az állóvizek
már kezdtek bebűrödzeni jéggel. Na, kiköt mögöttünk a második, éppen büszkézik a harmadik, part mellé igazítják a negyediket, de az még nem volt kötélen, erre az ötödik büszkése elmálészájúskodta a dolgát, eleresztette azt a nagy négytáblás lápot az 1500 köbméternyi fájával, ránk jöttek. Dominók módjára dőltünk össze. Sok volt akkoriban a csapadék, a Tisza teljes erejével úgy vitt bennünket, mint két doboz gyufát. Az utolsó tutaj neki az előtte levőnek,
letépte a kötélről, törölte neki a harmadiknak, végig kiszakadoztunk az állthelyünkből, oldalt
fordultunk s ekkor belénk fogódzott a Tisza. Sodort neki a pontonhídnak. Mentünk olyan
megfoghatatlan erővel, a hidat leszakítottuk tartó láncairól, a pontonok elszabadultak vagy
elsüllyedtek tutajaik, lápjaink szétszóródtak darabokra.
Ordított a vízbe vesző csapat, jajveszékelt, segedelemért kiabált, de a partiak is visítottak, ahogy a szájukon kifért.
A gulibákat elnyelte a víz subástól, élelmestől, edényestől. Kiment alólunk a szerkezet.
Ki hogy, de mind. ép bőrrel megúszta. Decemberi hideg volt, de melegünk lett a vizes gúnyában. Ekkora kárt tenni, ekkorát. Minden tutaj szétszakadozott, ment egyenként, egymást
verve. Szatyingot úgy elvitte a víz, egy árbocon utazott le vagy húsz kilométert, a puszta kezével lebickélgetett, mire partot üthetett. Hanem három szál egyben maradt. Azzal aztán előre
siettünk, hogy a szanaszét úszkáló árbocokat összehalásszuk legalább. Nem kellett szárítkoznunk. Füstölt, gőzölt rajtunk ing, gyatya, mire kicsáklyáztuk az elszabadult rönköket. Ahogy
a Szilvániához lejutottunk, minden tutaj együtt volt. A hídban esett kárt a zsidó fizette meg.
Jó ember volt. Márkus Endrének hívták. Részvényes igazgatója a fűrészgyárnak. Ha kár
esett, fizetett. Nem örült, de nem is szitkolódzott, nem zavart el bennünket.
A magam sorsú ember nyolcvanéves korában már nem nagyít. Elkötyög vele az idő olyan
57

ötven esztendőt, ha addig nem gazemberesedett el, akkor már azon innen nem kezd el se lopni, se hazudni. Amit mondok, igaz az utolsó betűig.
De minek is hitegetek én itt, nem bíró maga, én sem vagyok vádlott! Ha nem hiszi, ne
kérdezzen, ne hallgasson, nézze meg az ember! Én itt előföjhődzöm az egész életemet, hogy
birkóztam benne, aztán magának meg ugrál föl-le a szemöldöke! Hát az nekem csupa kételkedés! Minek ugráltatja nekem a szemöldökét. Mindig is igazszóló voltam.
Elégedetlen is, a régi piszkos világgal. Tudták a tápéi pártemberek is, sorstársuknak tartottak. Ha nem is tartoztam úgy közéjük iratkozottnak, de azért tudott volt, hogy kikhez húzok. Na, lement az életem fonalának a nagyobbik része. Legömbölyödött. Nekünk, tápéiaknak tán gyékényből való az életünk fonala. Nem tudjuk, mennyi. Hány méter, hány centi.
Egy gombolyag. Azt lehet lassan eregetni, lehet gyorsan, lehet az egészet a Tiszába vetni, hogy
vigye a nagy semmibe a viz. Lehet azzal gazdálkodni is. Nem úgy, hogy sajnálom. A k k o r semmit sem léphetnénk, ha sajnálnánk az életgombolyagot. Használatra van az. Na hát, ami rajtunk múlott vigyáztunk, de használtuk bátran a fonadékot. Nem mindig.
Néha veszélyek vártak ránk. A szárazon keresőt is meglesi a sorsa. Sose tudni, melyik sarkon mi történik vele. A vízen járót alul-fölül lesi a baj, nem csak elöl, hátul. Na, átkerültünk a
történelem innenső oldalára, a nap is másképp köszön föl a Maros hóna aljából; kérdi tőlem
az egyik pártember, na, Sándor, hogy megy sorod, jobb-e, mint a régi világban volt. Mondom, nem! Nem j o b b ! Rosszabb!
Ezen meglebbent egy kicsit a haja, mert gürcöltünk együtt sokat, hát remélte, hogy nekem is javult a helyzetem. Nézett rám, hogy mi a bajom. Mondom, nem egyéb, mint annyi,
hogy megöregedtem. Azelőtt ha délre tarhonyás krumplival belaktam, hát oda se néztem. Este
a maradékjával, úgy aludtam, mint a bunda. Most mannán élek, itt fáj, ott fáj, ez, meg az. De
hát patikát az öregedés ellen az isten pártja sem tud osztogatni. Hát ezért volt jobb amakkor.
Húszéves voltam, meg harminc, negyven. Ha a kiszáradt akácfa bütűjét megszorítottam, víz
serkent belőle, akár a fölmosórongyból. Volt erő. Most, amit a kezem nem bír, azért az eszem
viszi. Mindent tudnék, akarnék csinálni, de hát már nem úgy van, ahogy akarom. Hát ezért
mondom az egykori mezítlábas komámnak, hogy ej, komám, amakkor azért... Hanem vissza
a tutajra, azon is az esetekkel foglalkozzunk.
Egyszer megint csak így hatvanhatodszorra csöndeskésen ereszkedünk lefelé egy négytáblás szállítmánnyal, sietős, jó a víz, erős, de egyet nem lottyan. Mindszent fölött a partról behujánt két csendőr, hogy álljunk ki.
Többször volt rá eset, hogy hajkurásztak valakit. Rabtelepről szökött szerencsétlent,
gyújtókő-, zaharin-, dohánycsempészeket. Nem mondták azt meg nekünk soha, mit, kit keresnek, szórakoznak-e vagy rég láttak bennünket. Csak kiabálnak, hogy álljunk ki, álljunk ki.
Hanem még a hamarmérgest is lekapták a vállukról, ránk tartották, hogy lőnek, ha nem állunk parthoz. De hát a tutaj nem bicikli, hogy bevágom a kontraféket, aztán hipp-hopp, ott
termek a lábuk előtt. Kell annak 3—400 méter, mire a parthoz simítjuk a szerkezetet. Jönnek
ők is ránk tartott fegyverrel. Minket csiklandoz az ilyen. Tiltakozni se szerettünk velük. Szóval nem tudták magukat megszerettetni, lehet, hogy nem is akarták, hanem inkább csak mumusolták a népet, hogy amerre elmennek, hát a hátunk is megliluljon a félelemtől. Ezek ránk
tartották a puskájukat.
Verekedéseink okát idősebb fejjel körültapogatva, hát sokszor rágondolok, micsoda gyerekségért szúrkáltuk a másikat. Tigerhátiak az alvégieket. Az már ok volt. De az egyvégből valók is püfölték egymást! Miért? Nem jól nézett egyik a másikra. Azzal a szemével, amelyikkel
a kutyára szokott. Az elég volt, hogy fölrántson egy szőlőkarót, s azzal válaszoljon. Vagy
puszta ököllel. Elég volt egy mozdulat. Fügét mutatott, a könyökét mutatta, ami szóval kí
sem fejezhető lealázás. Ha férfi a férfinek a könyöke gombját odamutatta. Azért vér folyt.
Volt is miből. Nem az orvos ereit, egymást csapoltuk. Szép büszkeség volt annak a nyomát,
foltját viselni. Nagy bolondság? Az. Butaságból történt. Asszonyi népek, ha valami sérelmükben fügét mutattak egymásnak, hát az örök-harag. Húsz évig se szóltak ezután. Ráértek a
58

nyomorúságukban. A füge ugye a mutatóujj meg a középső ujj közé dugott hüvelyk. Szóval
el sem mondható milyen csúnyát, sértőt jelentett.
A csendőr meg bekiált a vízre, s már ránk is tartja a mordályt. Persze fordulunk neki a
száraznak. Nyomjuk a lentákat elöl, hátul, hogy a Tisza sodorerejéből kifejtsük a nagy magatehetetlen tutajállatot. Szatying Pista komámmal voltunk elöl, ahogy közlítjük a szárazt, kiugrik a büszkével, szurkálná a földet, hanem a csendőrök lábánál fülelt a farkaskutyájuk.
Ahogy Szatying hadonászik a karóval, a kutya a farába harapott. Az meg elhajitotta a büszkét, mi gazdátlanul elkezdtünk ám lefelé csúszni a partoldalon, töröltük le a falujárót, a stéget. Akkor még járt a pasasír, a személyszállító hajó, föl Szolnoknak minden falunál volt állomása. Taszítjuk a stéget, mögötte egy kisebb fahájó, azt is behorpasztottuk, levertük a láncaikról a csónakokat, amikkel a parthoz voltak kötve. Könnyedén, mint kanmacska a tejesköcsög födelét. Hú, a két csendőrnek is melege lett, nemcsak nekünk.
Mire ura tudtam lenni a tutajnak, hogy egy lassús partba fúrattam az orrát, s leálltunk,
Szatying is észre tért a kutyaharapástól, a segítségemre sietett, akkorra már a kakastollasok
verejtéke is csurgott a keménykalap alól. Akár Szatyingnak a vér a fűzetlen bakancsába. De
mondták ám a zsandárok, hogy a kendteknek a kegyelmes szakramentumos szűzmáriás istenét, ha nem szándékosan csinálták a kravajt!
De hát nem szándékosan csináltuk. Mert nem akartunk mi a parthoz állni a szavuk nélkül. A szavukra álltunk. H a a kutya nem harap bele Szatyingnak a vastagjába, hát akkor mi
megállunk a tutaj féktávolságán belől. Elég az hozzá, hogy a kakastollasok aztán kisimogatták a károktól keletkezett bajokat. Mire hazaértünk, Márkus Endre már tudott mindent. Dróton valaki elmondta neki. Nem ő fizette a fizetni valót. Na, az ijedtségre kapta elő a törkölypálinkát, igyanak, emberek. Ő soha se vette szájára az üveget. Jólesett, hideg ólmos esőt vert
a pofánkba a szél.
A marosi kalandot se kerestük, a kiváltója hasonlított az előbbihez, csak ottan a fináncok parancsoltak.
A határnál hagytak az erdélyiek egy nagy fenyőtutajt. Minket küldtek érte. Megyünk
Szatyinggal, ereszkedünk, elhagyjuk a makói hidat, ránk kiált két puskás finánc, hogy álljunk
ki, álljunk ki. Tartják ránk a puskát. Csiklandozza a hátunkat. A Maros bolondos folyó. Virgonc, mint a kamasz fiú. Hamar görbül, játszik a rátett tutajjal. Néha megáll, mintha nem is
élne, ütni kell, okoskodni benne, hogy kimásszunk az állójából.
De ahol a fináncok ránk rikkantanak, éppen játszási kedvében a víz, taszít bennünket,
hogy csak úgy lebeg a hajunk, ing, gatya, mint a lobogó úgy csattog. Haragudtunk a fináncokra, hogy a számításunkban is megállítanak bennünket. Mert úgy terveztük, hogy mire lealkonyul, kikötünk a gyár szájánál. A megállj, úgy délután 2 órakor hangzott el, bolondozik velünk a Maros, szinte még jobban megragad bennünket, incselkedve szalad velünk. De azért a
szóra értve, nyomjuk a kormányrudakat, hogy a parthoz térítsük a tutajt. Na, kiugrok a büszkével, szurkálnám, szurkálnám, de egy kocsiút pántlikázódik éppen ottan, olyan, mint a flaszter, kemény, a büszke vasalt vége a szikrát hányja, mint a szemem, az istennek nem bírom a
tutajt megfogni, a Maros játszik velünk, mintha egy tyúktollas párnát vinne, én meg szurkálom, de szaladva a földet. A Maros éppen olyan sietős volt, ha mértük a sebességünket, és fölhajítottunk egy követ, mire visszaesett, úgy kimentünk alóla, hogy az a tutaj végén plattyant a
vízbe. A Tiszán, nyugodt időben a földobott kő, a láp derekán, végén koppant. A Maros, az
huncut. Szaladva tudtam csak utánavinni a büszkét, csak megakasztani nem volt hol. Na, elkanyarodott az út, egy sumaras, suhás, vesszős, bokros sűrűség következett, puha a földje, de
akkor éngem úgy húzott azon keresztül a tutaj kötele, mint egy döglött kutyát. Nem eresztettem el, de levette rólam előbb a bekecset, aztán a szép új piros csíkos inget is lehasigatta, hogy
amikorra a finánc uraknak föltálalhattam a tutajt, hát az új ingemnek csak a kézelője meg a
nyaka maradt meg rajtam. Káromkodtak azok is, én is, folyt a mellem kosaráról a vér, mint
akit tövisboronával összevernek, olyan voltam. Szemle. Mert az nem ért volna rá Szegeden.
A szemle. Makai finánc nem szemlélhet Szegeden. Szatyinggal megosztoztunk a gúnyákon.
59

Egy cérnakabátja maradt, azt ideadta, én meg az elszaggatott bekecsemért szemléltem a sumarast. Meg is találtam sallangra szakadozva. Mondom a fináncoknak, hogy ezt ugyan ki fizeti
meg? Azt mondták, a nagy harang. Tudtam. Vagy a zsidó. H a az engem ilyen ágról szakadozottan meglát, hát rám adja a legjobb ruháját. Veti le a kabátját, adja rám. Őszinte szívvel,
tán meg is haragudna, ha magamra nem venném, hogy tán útálom, a kölleténél is j o b b a n .
Volt, amikor mondta, jobb kedvében, ha valami miatt ellenkeztünk a kínálásával szemben.
Hogyhát tán maga meg a kölleténél jobban útálja a zsidót bennem, kedves Sándor? De hát én
nem utáltam, ez a tény és való, mert nagyon finom egy ember volt. Az úgy figyelt ránk, ha valami otthoni baj ért bennünket, s a képünk szíján ez meglátta, mindjárt kérdezte, van-e otthon valami hiba. Asszonyi perpatvar, a tehén beteg vagy a disznó döglik, miben segíthetne?
Az én egyik anyaági rokonom, mint Ulőkofa szolgált hetente kétszer a városház előtti piacon. Jött a polgármester reggel. Pálfynak hívták, kalapolt a kofáknak. Névről szóligatta őket.
Igaz, ha nem volt meg a rend, büntette is őket. Igazságosan. Na, a mi gazdánk is.
Megesett a makai fináncok szemléje, alkonyodni kezdett. Még az idő tett is a b a j u n k h o z ,
mert nem elég, hogy olyan voltam, mint akit a sasok megtéptek, a ködök is elkezdtek osonkodni alkonyattal, a Tisza is visszafelé nyomkorászta a Marost, mert nagyobb volt az ereje,
mint a vizünknek, ott volt a víz változása, hát vergődtünk kegyetlenül, s attól tartva, hogy a
fák közé kiszorult áradáson elkóborolunk, fölakadunk, egész éjszaka ott kuruttyolhatunk,
gondoltuk megfogódzkodunk egy nyárfában, aztán hazaszaladunk, majd reggel ereszkedünk
tovább. Na odaóvakodunk egy nyártörzshöz, ugrok a tövébe, mert fordította alattunk erejét
a Tisza, hát alig tekerek vagy kettőt a drótkötélen, egyszer csak elszakad, fogjuk a tutajt, viszi
a víz visszafelé. El sem tudunk köszönni egymástól. Mintha törekkazalba kiabáltam volna,
olyan sűrű a köd, Szatying eltűnt benne tutajöstól. De egy neszezet nincs utána. Toporgok a
fa tövében, mint a tojó ruca, hát mi legyen velem, itt vesz meg az isten hidege álltomban, n o h a
jó csizmám volt, a Szatying bekecse rajtam, alatta a cérnakabátja, alatta a piros ingem nyaka,
meg a kézelője lötyögött. Amerre a partot éreztem arra kezdtem el lábalni. Hanem alig négyet, ötöt lépek, kubik alattam. Mély víz, mint a pokol. A tápéi nem tanul úszni, csak tud. De
olyan vastagon be volt már a víz állója jegesedve, mint az ablaküveg. Abban törgéltem magamnak az utat, lebickéltem kifelé a gátnak. Mennyit úsztam, mennyit lebickéltem, nem tudom, a part, amire fölmásztam, Tápétól lehetett olyan hat kilométer, na, szaladás. A gatyám,
cérnakabátom száraz, mire hazaérek, a nadrágom, bekecsem megfagyott, zörgött, mint a bádogkanta. Az asszonypajtás fölriad, hogy honnét a túlvilágról jövök ilyen csömbőkösen, mint
a csürhés disznó, amelyiknek a sárkoloncok csörömpölnek a sörényén. Mondom, semmi
asszony, nagyobb baj az, hogy nem tudom merre ment a fa Szatyingostól. Az most bent rekedt, én meg kilábaltam. Hanem forró tejet ide, hadd melegedjek ki. Tej volt a háznál, hát
bekapok egy liternyit, száraz gúnyát, szaladok lefelé a Szilvániába. Az is lehet a házunkhoz
másfél kilométer. Villamos? Éjfél után? A kalauzok még akkor fordulhattak a másik oldalukra.
Beérek, a portás alszik, majd a saját száján esik ki. Rebbenek le a gyári kikötőhöz. Semmi. Senki. Az álló folyót még akkor csak puszilgatta a fagy. Jéghangot nem verhetett rajta a
tutaj, ha jött is. De mintha megéreztem volna, hogy annak jönni kell. Úgy ismertem Szatying
Pistát mint magamat. Gondoltam, ha ő engem a Maros-torokban eleresztett volna, hogy én
maradok a lápon, hát mi a kétségbeesésre való ok. Kitapogatózok marékkal is. A Tisza, amikor összetalálkozik a Marossal, örömében birokra kel vele. Különösen, ha a Tisza nagyobb vizeivel jön, mint a Maros, akkor öklelődnek, hogy egyik partoldalon a Tisza töremkedik fölfelé, de hát pár kilométernél följebb nem megy az, akkor összebodorodnak, s a másik partoldalban közös erővel sietnek lefelé. Ha ezt hajós, tutajos nem tudja, képes egész nap ott kavarogni a
közepében.
Tehát, ha én maradok a tutajon, akkor kitapogatom merre a változás másik oldala, azzal
fölvetetem magam, s indulok lefelé.
Szatying is így gondolkozott, ahogy leszakadt a kötelemről, előbb Makónak állította or60

ral a víz, s hajtotta fölfelé vagy három kilométert. Ott meglassúdott az erő, elkezdett farolni a
teher. Nekifordult a víz sodrának, jött szépen. Alig ácsorgok ott egy fél órácskát, hát látom,
ahogy a város füzérlámpáiból a fények cirógatják a viz tetejét, csak úgy a híd táján összetöredeznek. A híd lábai között átláttam, s mint a törött tükördarabok, úgy csillogtak a fények szilánkjai. Ott jön valami! A tutaj ereszkedik! Úgy is volt. Olyan előkelően állt a gyár fölvonója
mellé Szatying, akár egy sorhajóhadnagy. A kalapom széléhez emelve a mancsom, tisztelegtem neki. Ríttam örömömben. Mint egy kicsi kölök. Ő is harapta befelé a szája szalonnáját,
hogy el ne bőgje magát.

KÓS KÁROLY RAJZA

61

Babits és Ortutay
„Különböző természetük, ellentéteik ellenére is egyformán tiszteltem Babitsot, Móricz
Zsigmondot, bár igaz, hogy személyes kapcsolataim néprajzi kutató létemre is összehasonlíthatatlanul elevenebbek voltak Babits Mihállyal" — írja Ortutay Gyula egy vallomásában. Ennek több oka is volt.
Ortutay eredetileg görög—latin szakot végzett. Már ez is közel hozta őket egymáshoz,
mert fiatalabb bölcsész ismerősei többnyire magyar vagy modern nyelvi szakos tanárok lettek.
De egy másik összetartozó kapocs is volt köztük: Szeged. Ortutay és legközvetlenebb barátai,
Radnóti Miklós és Tolnai Gábor a szegedi egyetemen végeztek, így a két évig Szegeden tanárkodé Babitscsal volt közös témájuk. A Buday György eredeti fametszeteivel megjelent Székely népballadák rendkívül tetszett a népköltészet iránt egész életében érdeklődő nagy költőnek. Nosztalgiája Erdély iránt végig megmaradt, és egyik forrása lett Bartók Béla iránti rajongásának. Sík Sándor, a Baumgarten-díj bizottságának akkori tagjaként a Székely népballadákért javasolta kedvenc tanítványát a nagydíjra, amit Babits első ízben 1936-ban örömmel juttatott neki.
Ortutay akkoriban került Pestre, első állása az Országos Széchényi Könyvtárban a helyettes főigazgató, Rédey Tivadar titkársága volt. Rédey tudvalevőleg Babits legrégibb, óvodás
korabeli barátja volt, családjával szinte hetenként összejártak. Ennek köszönhette, hogy Babits otthonába is bejutott. Török Sophie, a költő felesége nem utolsósorban a fiatal folklorista ösztönzésére fordult Bartók felé, akiről aztán annyi remek fényképfelvételt és hanglemezt készített. Ortutay, mint a rádió képviselője, kijárta, hogy Bartókról, Kodályról, Lajtháról hanglemezfölvételt készítsenek. Szerencsére Babits hangját is megörökítették; az Esti kérdés című hatalmas költeményét utánozhatatlanul eredeti hangján akkor olvasta be Babits.
Még nem vizsgáltuk meg, de részletesebb összehasonlítást érdemelne kettőjük azonos fölfogása a népköltészetről. Babits már 1917-ben kifejtette azt a nézetét, hogy a népköltészetet
sem a névtelen tömeg hozza létre, hanem egy-egy kivételes népi tehetség élménykincse, képzelete és költői adottsága alkotja meg az ősszöveget, amit aztán a népdalénekesek és mesemondók tovább csiszolnak. Ortutay hasonló szellemben alkotta meg saját elméletét és bizonyította
be aztán egy-egy általa fölfedezett nagy népi mesemondó egyéni alkotásának közreadásával
ennek igazát. Részben a Gunda Bélának juttatott kolozsvári néprajzi tanszék helyébe kárpótlásul, részben pedig éppen népmese-gyűjteményei és elméleti munkái miatt kapta meg 1942ben a második Baumgarten-díjat. Közben jól jött egy néprajzos szakértő a Nyugatnak is, volt
aki a szociográfia, etnográfia és etnológia újabb hazai és külföldi kiadványait ismertesse.
Illyés Gyula két fontos munkáját is ő mutatta itt be.
Babits halála után, a háború kellős közepén összes kéziratait szerencsére összecsomagolták és biztos óvóhelyre mentették. Özvegye azonban súlyos idegmegrázkódtatása következtében időlegesen elvesztette emlékezőtehetségét, és a felszabadulás után úgy nyilatkozott, hogy
minden megsemmisült Buda ostroma alatt. E z azonban nem bizonyult valónak, és éppen Ortutay kultuszminisztersége idején sikerült hosszas kutatgatás után megtalálni a nagy értékű hagyatékot a pannonhalmi apátság pincéjében.
G Á L ISTVÁN
62

ORTUTAY GYULA LEVELEI BABITS MIHÁLYHOZ
1.
Igen Tisztelt Szerkesztő

Úr!

Többször kerestem eredménytelenül telefonon, hogy boldog ünnepeket kívánjak s a Néprajzi Múzeum dallamainak meghallgatásáról beszéljünk. Most megírom, hogy január 4-én, 9én és 11-én Lajtha nagyon szívesen megmutatná a dallamokat, délelőtt. Kérem, hogy válasszon terminust és értesítsen, s engedje meg, hogy boldog új esztendőt kívánjak igaz tisztelettel
Ortutay Gyula
Bp. 1935. XII. 28.

2.

Kedves Szerkesztő

Uram!

Négy-öt hasztalan telefonálás után így jelentem be, hogy Széchenyi döblingi hagyatékát
már szombaton szétkapkodták,
hétfőn hiába akartam megszerezni. Pár példányt dobtak csak
a piacra: vásárlási trükk.
Vajon kapok-e választ — Lajtha is szeretné tudni — a Néprajzi Múzeum
meglátogatása
ügyében?
A Nagyságos Asszony kezét csókolja, s
Szerkesztő Uramat igaz tisztelettel s
szeretettel üdvözli
Ortutay Gyula
Bp. 1936. I. 23.

3.
Kedves Főszerkesztő

Úr!

Bocsánatodat kérem a késésért, de nemcsak a munkám volt sok, hanem a saját „szakmám" szégyenének kipellengérezése is lelkiismereti problémák elé állított. De Cs. Szabó Laci
mindenképp sürgetett s íme itt küldöm a két idézetet helymegjelöléssel
együtt.
A Nagyságos Asszony kezét csókolja s igáz tisztelettel
üdvözöl:
Ortutay Gyula
Budapest, 1936. V. 12.

4.
Bátorliget, 1936. IX. 9.
Kedves Ilonka és Mihály,
miután a megcímzés nehéz munkáján átestem, tán nem lesz alkalmatlan ez a pár sor: követem a nyári levélírás formuláit. Olyan kicsi községből írom ezt a levelet, ahol még posta sincs,
itt föl se adhatom. Inkább nagyobb tanya-település ez. Körül szép nyírligetek,
tölgyerdők,
63

ákácosok, berkek és — uradalmak. Nem akarom kihasználni ezt a táj helyzetet, de így van: az
erdő inkább segít itt a parasztságnak, mint az uradalom. Ez már azonban unalmas
törvény.
Ha az eső nem esne állandóan, az idő bizonyára nagyon szép lenne. Sajnos esik s már egy pár
cipőm el is ázott. De nem tréfálkozom keserű sorsom fölött: csakugyan nagyon rossz időt választottam s az út mindenütt sár, víz. Még csak ez a szerencse, hogy egy olyan öregemberre találtam itt, aki eddig ismeretlen mesékkel lát el. Pár napja vagyok itt, de már több mint száz
kézirat oldalt teleírtam meséivel s még pár napig mindig fog mesélni. így hát az utam nem vész
kárba, mert különben érdemest itt alig találtam. Egy értéket még: a teljes magányosságot:
témákat érlel és ad s jó nyugalmat. Eleinte ijesztő és kegyetlen volt ez a falusinál is nagyobb, kegyetlen magány, de most már megszerettem: szembesít önmagammal és eddigi „ eredményeimmel". Szigorúbbá s egyben megértőbbé tesz.
De most vettem észre szégyenkezve, hogy mennyit is fecsegek itt magamról ennek a levélnek az ürügyén — valahogyan meg kellett írni mindezt. Ma úgy esett az eső, hogy délután már
csak leveleket s lapokat írtam s a sok hivatalos hangú „ üdvözlet" közben oly jó volt pár őszinte
szót is leírni. Talán nem kapok ki érte.
De be is fejezem már ezt a levelet. Ha hazaérek s ha szabad lesz, sok érdekeset
mesélhetek
erről az útról. Addig is igaz tisztelettel és szeretettel üdvözletét
küldi:
Ortutay Gyula

5.
Budapest, 1937. okt. 25.
Kedves Mihály,
itt küldöm új könyvemet. Pár napja jelent meg. Magam szerettem volna
személyesen
átadni, de gondoltam, hogy nem zavargók most. S bevallom bűnöm: az Athenaeum
könyvemen is dolgozom. Remélem, e nagy termékenység után pár pihenő hónap is jut nekem — igen
fáradt vagyok már.
Ilonka kezét csókolja, Téged pedig igaz tisztelettel és
szeretettel
üdvözöl:
Gyula
Nem tudom, a címzés jó-e ?

6.
Kedves

Mihály,

igen nagy zavarban és szégyenkezéssel írom ezt a levelet s csak az vigasztal meg némiképp,
hogy tudom: mások is a Te segítségedet kérik majd ebben az ügyben és pártfogásodat.
Ezért
szántam rá magam elsősorban s azért is, mert az a szerencsétlen barátom, akiről szó van, megérdemli a segítséget. Nem csűröm-csavarom: Hont Ferencről van szó. Ő teljes anyagi tönkremenetelében, mint végső menedékhez fordul a Baumgarten-alapítványhoz,
hogy valami, pár
száz pengős segélyt kapjon s ezzel legalább ideig-óráig rendbeszedhesse életét. Mióta tudom,
hogy a Tempefői előadását szívesen nézted végig s láttad azt a nagy küzdelmet a szegényes és
megalázó lehetőségekkel, rászántam magam erre a levélre. Hont Ferenc a közönség előtt most
úgy áll, mint a sikeres rendező, holott a Tempefői csak a színházat kiadó tulajdonosnak
hozott jövedelmet, neki csak deficitet. Amellett Szegeden nem engedélyezték a darab előadását,
pedig ettől remélte ügyei jobbrafordulását.
A szerencsétlent most váltó, lakbér egyaránt szorongatja, a színházi iskolánál, ahol eddig tanított összes tanártársaival együtt (Aschert is pl.)
elbocsájtották. Jelenleg egy fillér jövedelme sincs s reménysége: semmi. Valóban
megértem,
64

hogy alig van kiút számára s a segély legalább hónapokra, őszig megmentené, amikor tán újra
csinálhat valamit.
De én igazán nemcsak a nyomorára appellálok, hiszen nyomorgó ember van elég. De irodalmi munkássága is indokolná ebben a helyzetében a segítséget. Két folyóiratot
szerkeszt,
számtalan s érdekes cikket írt, három könyve jelent meg (A színjáték, Színház és munkásosztály és a Színészi képzelet fejlesztése címűek) és tudomásom szerint már régóta dolgozik egy
igen érdekes könyvön: A magyar közönség története című munkáján. Csakhogy ebben a
testileg-lelkileg megroppantó hajszában abbahagyta ezt is. S írói munkássága mellett, a Tempefői is bizonyíthatta, rendezői munkája is becsületes.
Nagyon nehezemre esett megírnom ezt a levelet, pedig tudom, hogy Hont Ferenc megérdemel minden baráti szót. De nem szeretném, ha félreértenéd ezt a pár sort, hiszen eltekintve
minden egyébtől igen ellenszenves előttem minden úgynevezett „protekció ". Viszont jól látom
ennek a szerencsétlen embernek az életét s hiszek benne, hogy egy kis segítség újra talpraállítaná s bizonyos, hogy jó munkával hálálná meg. Kedves Mihály, ne haragudj levelemért s ne
neheztelj meg rám s ha csak egy mód van rá segíts barátomon. Soha többé, mint ezelőtt sem,
nem zavarlak ilyen kínos kérésekkel.
Küldöm Chesterton önéletrajzát is, gondolom érdekes olvasmány lehet, én sajnos, nem
tudtam még csak bele se kezdeni. Magam rettenetes hajszában vagyok, mert az a finn út, útlevél, vízum és valuta problémáival, minden időmet leköti és összezavarja eddig még aránylag
világos fogalmaimat az utazásról. A Magyarságtudomány
számait
megkaptad?
Ilonka kezét csókolja, Ildikót is üdvözli s Neked mielőbbi teljes gyógyulást és jó, pihentető nyaralást kíván:
Gyula
Budapest, 1938. VI. 15.

7.
Kedves Ilonka és Mihály,
Finnország olyan szép, hogy Kodolányi könyve sem ronthatta el, Észtország oly kedves,
hogy Marczonnay jelenléte sem ártott. E két zavaró momentumtól eltekintve nagyon szép út
ez és az esztergomi viszontlátásig igaz tisztelettel és szeretettel küldi üdvözletét
Gyula (Ortutay)
Helsinki, 1938. VI. 28.

8.

Kedves

Ilonka,

ha már a könyvnapon nem tudtam elbúcsúzni, engedje meg, hogy a 10 éves érettségi találkozómról mondjam a kezét csókolom-ot. Itt jöttem rá ismét, hogy nem vagyok 18 éves.
Mihályt igaz tisztelettel és szeretettel üdvözlő s Magát kérem ne haragudjon. Kezét csókolja
Ortutay Gyula
Szeged, 1939. VI. 3.

5 Tiszatáj

65

9.
Kedves

Mihály,

mielőbbi teljes gyógyulást kíván és ismét szép, békés

napokat
Ortutay Gyula
Kemény Zsuzsa

10.

Kedves Ilonka és Mihály!
Csak épp jelentkezünk:
csodálkozni.

oly szép minden itt s oly emberi, hogy jobb egyelőre bámulni
Ortutay

Párizsi képeslap, a Notre
1939. júl. 15.

és

Gyula
Zsuzsa

Dame,

11.

Kedves Ilonka és Mihály,
ezúton jelentjük be, hogy házasságot kötöttünk
Sok-sok szeretettel

és afáradalmakat

pihenjük ki. Ez utóbbi a jó.
Ortutay Gyula

B.(alaton)mária

fürdő,

Zsuzsa

1939. VIII. 15.

12.

Kedves Ilonka és Mihály!
Páris után — Kárpátalja, nem panaszkodhatom a változatokra.
val szeretnénk ellátogatni Esztergomba, ha nem zavarunk.

A jövő hét végén ZsuzsáSok üdvözletet küld
Ortutay Gyula

Ildikó itt láthatna sok állatot,
Csókol
Schöpflinné

növényt.

13.
Kedves

Mihály,

itt küldöm a megszerzett Gulyás köteteket s Cs. Szabó könyvét: Imaginary
Arányi Máriának a Rádióval írattam Ilonka ügyében levelet.
Ilonka kezét csókolja, Téged igaz tisztelettel és szeretettel
üdvözöl

Biographies-t.

Gyula
66

JEGYZETEK A LEVELEKHEZ

Több levél is bizonyítja, hogy Ortutay készséggel állt Babits rendelkezésére, hogy a népköltészet iránti érdeklődését kielégítse. Az 1. és 2. levélben emiitett Lajtha László akkoriban a
Néprajzi Múzeum egyik igazgatója volt. Ortutayval együtt indították meg a rádió költségén
magyar népdalénekesek hanglemez-felvételeit. Lajtha 1945. után a rádió zenei osztályának vezetője lett. A 4. levélben említett mesemondó Fedics Mihály, akinek irodalmi értékű mesekincsét Ortutay kiadta. (Második kiadása 1978. karácsonyára jelent meg.) Az 5. levélben említett
Athenaeum-könyv a Magyarország felfedezése sorozatnak a betiltás miatt már meg nem jelent
kötete. A 6. levélben említett Hont Ferenc akkoriban a Független Színpad című folyóiratot is
szerkesztette, — ebben Babits Mihály is nyilatkozott arról, miért nem jár színházba. A 7. levélben Kodolányi János Suomi titka című finnországi útinaplójáról van szó. Marczonnay Tibor nyilván litván felesége miatt vett részt a társasutazáson. A 10. szám képes levelezőlap Párizsból; Radnóti Miklósékkal együtt jártak ott Ortutayék; ugyanakkor egyszerre több magyar
író volt Párizsban.
A 4., 5. és 6. levél a Magyarságtudomány levélpapírján íródott, ennek Ortutay volt a
szerkesztője. A 7., a 9., a 10., a 11. és a 12. levél, illetve levlap Esztergomba van címezve Babitséknak az Előhegyre.
Ortutay Gyula Babits Mihályhoz intézett levelei az Országos Széchényi Könyvtár Babitshagy atékában találhatók, számuk: Fond. III. 969—971.

K U L T U R - H A Z
ES
BOLTHELYISÉG
M AGYAJL-BlkLAL
KOZSEG \ Z A M A H A
TELMEVtó f / U A I t
—

c,

KÓS KÁROLY RAJZA
5*

67

Adalékok Pilinszky poétikájához
PILINSZKY JÁNOS: SZÖG ÉS OLAJ
Az 1981-ben elhunyt nagy költő prózájának, pontosabban publicisztikai írásainak j ó részét jelentette meg 1982-ben a Vigilia-Könyvek sorozata, Jeleníts István gondozásában. A kiadás, gyorsasága miatt, szükségszerűen mondott le a kritikai kiadás igényeiről; mint Jeleníts
utószava jelzi, a kéziratokhoz sem férhettek hozzá a kiadás munkásai; kénytelenek voltak a
hetilapokban és folyóiratokban megjelent szövegeket közölni, csupán a nyilvánvaló elírások
javítására szorítkozni. Viszont Pilinszky publicisztikájának cikkbibliográfiájával, név- és
tárgymutatóval tették tudományosan is használhatóbbá a könyvet. A cikkbibliográfia nyomán megállapítható, hogy az írások többsége az Új Ember című katolikus hetilapban jelent
meg, melynek az ötvenes évek óta a költő belső munkatársa volt; ezen kívül főleg a Vigiliában, az „És"-ben, a Kortársban stb. megjelent írások válogatásával találkozunk a kötetben.
Pilinszky, a publicista a hatvanas években jóval többet termelt, mint a következő évtizedben;
így a válogatás azt az eljárást valósítja meg, hogy a hatvanas évek termését erősebben szelektálja, míg az utolsó évtized írásainak közlésénél csaknem teljességre törekedik. Ez az egyik lehetséges jó megoldás. Az adódó publicisztikai témák ugyanis szükségszerűen végesek, különösen ha valaki olyan igényesen és témának csupán az emberi lét legfontosabb kérdéseit érintően
válogat közöttük, mint Pilinszky, aki költőként is ezt tette. A szinte szükségszerű ismétlések
világában 1973—74-től kezdve azonban — valószínűleg egy többször emlegetett betegség hatására is — a publicisztika jellege némileg megváltozik: az élet egyetemes (ha úgy tetszik, „katolikus") szemlélete, mely eddig is áthatódott a megélt'igazságok szubjektivitásfokával, ettől
kezdve még szubjektívabbá válik s ennek megfelelően valósággal lírai prózává alakulnak újságcikkei. E korszakból a teljesség közlése tehát mindenképpen indokolt; a megélt igazságait
a magasabb fokú prózaművészet eszközeivel megszólaltató költőt nem szabad „megcsonkítani", de remélem, a hatvanas években a korszerű problémák jóval nagyobb választékán végigzongorázó jelentős gondolkodó tevékenységének e kiadásból kényszerűen kimaradt termékei
sem merülnek a feledés homályába.
A publicisztika vallásos hetilap számára készült döntő többségében. Ez azonban nem jelenti azt, hogy a megjelenés keretei szabták volna meg a témaválasztást. Pilinszky már szuverén személyiségként vállalta ezt a feladatot s írásainak mind színvonala, mind a belőlük sütő
meggyőződés ereje azt igazolja, hogy itt nem kívülről jött feladat elvállalásáról, hanem belső
kényszer szolgálatáról van szó. E többnyire kis terjedelmű írások explicit, kifejtett módon is
bizonyítják azt, amit versei elsősorban implicit módon, immanens poétikájukkal bizonyítottak : Pilinszky milyen jelentős gondolkodó volt. Kétségtelenül egy keresztény realizmus jegyében, de szuverén módon tájékozódott a XX. század szellemi-kulturális irányzatai között, jól
ismerte őket s ha mindig világosan meg is mondta, hogy miben nem tudja elfogadni álláspontjukat, jézusi életeszményének megfelelően nem a moralista-farizeus külső elítélés gesztusával
közeledett feléjük, hanem a szellemtörténeti feltételek számbavételével közelítő megértő hermeneutika, a jelzett életproblémákra adott és szeretetből fakadó nyitottság, valamint a korszerű problémákkal is megbirkózni képes keresztény hit biztonságának hármasságából összefonódó problémaérzékenységgel és válaszadási készséggel. Épp ez teszi írásait oly kevéssé pub68

licisztikussá s mégis oly jelentős publicisztikai hatást kiváltani tudóvá: a szellem szuverén fölénye és a megközelítés keresztényi alázata, a másik fél megértésére való törekvés és a biztos, de
nem gőgös véleménynyilvánítás olyan témákkal kapcsolatban mozgósul, melyekre könyveket,
de legalábbis terjedelmes és filozófiai igényű tanulmányokat szoktak szánni. Pilinszky szenvedélyes minőségigénye, mely a terjedelmi mércét költészetében is elutasította, itt is megtermi a
maga csodáját, szellemi élménnyé avatva a szokásosan igénytelenebb publicisztikai műfajt.
Ha az ember nem is tud mindenben egyetérteni vele, csodálni tudja szelleme nyitottságát, gondolatmenete színvonalasságát és a személyiségnek azt a varázsát, melyet szekularizálódó századunkban már szinte időszerűtlennek tűnő szóval a szentség vagy az angyaliság egy fajtájának lehet érzékelni.
Hadd nyerjek bocsánatot azonban azért, hogy egy irodalmi folyóirat számára készülő
gondolatmenetben nem a Pilinszky-próza teljes problematikáját érintem, hanem csak azt a
vonatkozását, melynek az irodalomról és az irodalmi műfajokról vallott nézeteihez szoros köze
volt. így sem lehet kikerülni világnézete legfontosabb kérdéseinek érintését, hisz ahogy költészete is ideologikus áthatottságú, a költészetről vallott nézetei sem lehetnek kevésbé azok.
Szakirodalmi megítéltetése, mint költőnek, általában három típus körül szerveződik s
vagy tisztán, vagy keverten ezekre a megítélési szempontokra vezethető vissza. Az egyik s elsősorban a marxista kritikusok táborából nagy humanista költőnek tekinti (s ez már a jobbik
változat, mert korábban, amikor a humanistának még önmagában is volt némi pejoratív íze,
még kiegészítették a „polgári" jelzővel). A másik, érdekes módon szintén marxista igénnyel
merült fel, de a korai Lukács inkább szellemtörténeti terminológiájára támaszkodva és misztika és líra oly ritka együttes megjelenésének példáját látta benne, rendkívüli fontosságot tulajdonítva költészetében mind a keresztény misztika hagyományainak, mind a XX. század vallásos vagy vallásfilozófiai típusú problémákkal is birkózó szellemi elitjére oly nagy hatású Simoné
Weil-i misztikának. Végül a harmadik a modern katolicizmus nagy költőjét látja benne.
Pilinszky a rá jellemző szerénységgel saját költészetéről egyáltalán nem beszél ez írásokban. A modern és klasszikus magyar és világirodalom nagyjairól azonban épp eleget ír ahhoz,
hogy költészet- és irodalomeszményét világossá tegye. S az írások természeténél és rendeltetésénél fogva szűkebb értelemben ars poeticái jellegű megjegyzések is ritkán hangzanak fel;
egyetemes érvényű világnézetébe beágyazott inkább filozofikus igényű és a műteremtés általános emberi feltételeinek kérdéseivel érintkező típusú megjegyzéseket találhatunk nála. Ezek
alapja kétségtelenül a modern katolicizmus világnézete, melyre ugyan a hatvanas évek közepe
óta, Simoné Weil életművének megismerése óta erősebben hatnak a misztika tanai, de alapvető hangsúly-átrendeződés ennek hatására sem következik be. Számára már korábban is az Isten az egyetemes szeretet, Jézus ez önfeláldozó és megváltó szeretet emanációja, emberi testet
és sorsot öltő, egyetemes évényű példája s a misztikus tanokkal való alaposabb ismerkedés
nyomán legfeljebb valamivel nagyobb nyomatékot kap az unió mistica, az egyetemes szeretetbe való beleolvadás-igénye. Sokkal erősebb azonban az emberi sorsok, a másik iránti affinitása, hogysem valami kizárólagosan az egyes ember és az isteni szeretetelv között lehetséges kapcsolatok feltérképezésével, megjelenítésével beérné. Számára a bűn az isteni szeretetlényeg hiánya, a vele való bánásban azonban Jézus példáját követi, aki a homo morálist, a farizeust elvetette s a jobb lator, valamint a tékozló fiú példájában többre becsülte a megtérő bűnöst,
mint a makulátlanul, az elfogadott együttélési szabályok és a Tízparancsolat alapján élő, de az
Istent szeretetnek és a vallást szeretetvallásnak elfogadni képtelen embereket. A bűnt, vagyis a
szeretethiányt elítélő, de a bűnöst tőle elválasztó és megmenteni, megváltani akaró gesztus Pilinszky jézusi életeszményének lényege s kétségtelen, hogy ezt a jézusi életeszményt néha, a
történelem bizonyos szakaszaiban jobban megértették az egyházon kívül, mint azon belül, s
itt nemcsak az időnként az eretnekség határát súroló, de még az egyházon belül maradó misztikus áramlatokra gondolok, hanem a tényleges eretnekmozgalmakra, melyeket az egyház kitaszított, valamint az európai platonizmus évezredeire s például a felvilágosodás kori német
idealizmusra, mely Schiller Theosophie des Juliusában, majd az e szellemtörténeti fejlődésre
69

épülő Örömódájában ugyanezt a szeretetvallást emelte ontológiai igényű világmagyarázó erővé. Pilinszky is tudott az ilyen konfliktus lehetőségéről, mint ahogy a Simoné Weil és a katolikus egyház elmaradt kapcsolatáról szóló megjegyzése utal erre (140). Tudnia kellett máshonnan is. E tanulmányok leggyakrabban idézett példája Dosztojevszkij remekműve, a Karamazov testvérek. Ivan és Aljosa Karamazov, Zoszima sztarec, sőt a „közönséges" ördög példáját
gyakran citálja, még szövegeiket is bőségesen idézi időnként. S ha nem is idézi, de találkoznia
kellett kedves olvasmányában a Nagy lnkvizitor-jelenettel, mely ugyan a pravoszláv Dosztojevszkijjel a nyugati kereszténység világába helyezteti el a szeretet megváltásigénye és a hatalmi egyház közötti szükségszerű konfliktusnak a lehetőségét, de amelynek egyetemes jellegét
biztos jól ismerte. Az intézmény boldogítási igényét zavaró, közvetítés nélküli kapcsolatot teremteni óhajtó misztikus egységigény jézusi fellépése bármikor újra megfeszíthető, amíg az intézmény fenntartja a maga számára az egyetemes boldogítás kizárólagos igényét. Hogy Pilinszkynek ezt a példát még sem kellett idéznie, hangsúlyoznia, annak az a magyarázata, hogy
a mi társadalmunkban éppúgy, mint a normálisan fejlett polgári társadalmakban, a XX. század második felére eltűnt az egyházi intézmények eme kizárólagosságra törő igénye s ezért
könnyebben megfogalmazódhat kereteik között is a kereszténység szeretetvallás jellege.
Azok, akik a legjobb értelemben vett humanista költőként becsülik őt, elsősorban a Harmadnapon kötetének a német koncentrációs táborok botrányából táplálkozó líráját tekintik
életműve csúcsának. S azon túlmenően, hogy többségük valóban remekmű, költőjüknek, az
emberséges embernek is becsületére válik. Mégis igaz, amikor Pilinszky hangsúlyozza a különbséget a humanizmus és a maga keresztény realizmusa között. Mint ő mondja az Új írás
1981/9. 81. lapján: „Én nem vagyok humanista, ami nem azt jelenti, hogy antihumanista vagyok. A humanizmus föltételezi, hogy az ember először is egy folyamatos lény. Az ember drámai lény..." A drámai lény meghatározás nála a következőket jelenti: nem immanens módon
felfogott és evolúciós lény, akinek saját lényege bontakozik ki az egyenletes fejlődés folyamán, hanem a transzcendens szférákra állandóan nyitott, a szeretetelvtől való elhájlásában
újra és újra bűnbeeső, de az isteni kegyelem által érintve bármikor és váratlanul megváltható
ember. A drámaiság is csak a szeretettel összefüggésben lehetséges, tragikusság szeretet nélkül
nincs, a szeretet, vagyis a másik emberre és a transzcendenciára való nyitottság nélkül vesztette el a modern drámaírás jó része a tragikusságra való képességét. A j o b b lator és a tékozló fiú
példájának bűvöletében Pilinszky nem szereti a jólfésült emberiség eszményét, a humanizmust
éppen legmélyebb válságában ragadja meg s egyúttal meg is haladja a drámai, a folytonosságot elvető emberiség eszményében.
így azután számára a költészet és irodalom anyaga, a nyelv is több, mint a modern szövegelmélet képviselői számára. Szerinte a nyelv új szellemi teremtés, a világ újjáteremtése keletkezése idejében is, s ehhez a lényegéhez kell hű maradjon. Nem csak kommunikál, de a
kommunikációnak igazi lényege is a nyitottság a másik emberre, az emberek közösségeire,
egyénekre, családra, a közösség nyelvben is kifejeződő sajátos változatára, a nemzetre, s egyetemes változatára, az emberiségre. Vagyis a nyelv az egyetemes szeretet kifejeződése s ha ez kihal belőle, elmechanizálódik, eredeti funkcióját veszti el.
Az így eredeti gyökereitől elszakadt, elszáradt nyelv lesz tele közhelyekkel, miközben az
igazi közhelyek, az emberi tapasztalat közös helyei szükségesek és nélkülözhetetlenek, a közhelytől való individualista félelem épp e közös tapasztalatoktól szakíthat el.
A nagy műalkotás organikus világa autonóm világ, nem az írói individuum terméke, hanem önmagát írja, alkotóját mintegy személytelenségre kényszeríti, arra, hogy önmagát is
meglepő új igazságokat tárjon fel. Az ihlet ellenállhatatlan ereje tehát ebben a drámai embereszményre épülő esztétikában is megkapja a maga helyét, a tények helyett, melyek Rilke szerint félrevezethetnek, a mögöttes valóság megragadásának, a felszínnel való be nem érésnek
jegyében, akárcsak a realizmus diadala lukácsi esztétikájában, amelyben nehéz eldönteni, melyiknek van nagyobb szerepe, az ismeretelméleti elemzés új esztétikai eredményeinek, vagy a
misztikával is kacérkodó ifjú Lukács platonizmusának, le nem vetkezett maradványainak.
70

Pilinszky személytelenségigénye azonban, noha összehangzik a keresztény misztika sokszázados hagyományaival, párhuzamos jelenség a modern líra legjavának személytelenségi törekvéseivel abban az időszakban, amikor életműve első csúcsai megszülettek.
Végső soron azonban a drámai módon felfogott ember eszménye csupán antiindividualista, a partikularitásba beleragadt ember művészi megnyilatkozását vitatja, de a transzcendenciára és a másik emberre nyitottságban, az emberi lényeghez való felemelkedésben ő is a személyiség magasabb szintjének kibontakozását látja. Az önmagáról és eddigi kapcsolatairól lemondás és Krisztus feltétlen követésének a szekularizált gondolkodás számára nyilvánvaló abszurditása, botránya az ő számára egy magasabb, mert igazabb életeszmény megvalósulásának lehetősége, a szeretetben, másokért élés az egyéni boldogság magasabbrendű lehetőségét
is nyújtja.
A szeretethiány s így valósághiány (valóságon a transzcendenciának s így az egyetemes
szeretetnek a megjelenését értve, a Pilinszky-esztétika egyik kedvenc kategóriáját, a jelenléte t)
ismérveit éles szemmel ismeri fel és elemzi a modern művészetekben, a hagyományos művészet, elsősorban a dráma Atányjelenségének, válságának tekintve azt, de egyúttal szimptómának is. Szerinte a nagy dráma kultikus eredetű s ezt a jellegét veszítette el az elmúlt évszázadok
fejlődésében. A valósághiányt a tények világával, az illúzióval próbálta helyettesíteni, de az a
lehetőség is kimerült, s a XX. század világnézeti színháza, például Brecht elidegenítési effektusa épp erre hívja fel a figyelmet. A válság kifejeződését, például az abszurd drámát nagyra becsüli, de inkább a korábbi korszak végső kifutásának, mint az új jelentkezésének. Eszménye a
drámában is valami új misztériumjáték, a drame immobilé, lehetőleg oratorikus formákban,
mint a zenében is az oratorikus nagyformákat becsüli legtöbbre Bachtól Pendereckiig.
Szerinte az európai művészetben két nagy vonulat húzódott végig, a keresztény és a
klasszikus. A klasszikus jól kialakította a maga tökéletességi szabályait és immanens világszemléletét, de kimerítette önmagát s a mi századunkban ennek a bomlási jelenségeit látjuk.
A keresztény művészetre az jellemző, mint minden nagy műre, hogy új evidenciákat teremt és
vallomásjellegű, őrzi az augustinusi indíttatásokat. Egyúttal végső kérdésekkel birkózik s ennek jelenlétét hiányolja Pilinszky a klasszikus magyar irodalomban, Madách kivételével. Kivételek természetesen a nagy lírikusok, mert a líra dicsősége a szegénység dicsősége: a költőben az anyagiak hiánya miatt sosem erősödhetett meg a valamit kihasításnak, a magáévá tételnek és elszigetelődésnek szenvedélye, mindig a mindenség eljegyzettei maradhattak, mint a
gyerekek és a Hegyi Beszéd lelki szegényei. S Pilinszky épp ezért néz gyanakodva a profi művészetre s fedezi fel, hogy az amatőrök sokszor könnyebben teremthetnek új evidenciát, mint
a mesterségtudásba belerögzült profik.
A kommunikáció, mint szeretetre nyitottság legtökéletesebb változata s egyúttal metakommunikáció számára az ima. Az a „ m ű f a j " , amely nyelvnélküli, külsőleg csenddel jár
együtt s ahol látszólag hiányzik a párbeszéd másik résztvevője, ahol azonban a misztikusok hitének megfelelően a legigazibb párbeszéd folyik, mert a párbeszéd lényege, hogy tanuljunk belőle, új ismereteket szerezhessünk belőle, új evidenciák teremtődjenek számunkra belőle. S ha
ő ezt nem is írta le, azt hiszem, nem interpretálom túl az ő álláspontját, ha azt hiszem, hogy a
bármilyen műnemű irodalmi alkotásokkal szemben ez a legmagasabb igény, amit az ő poétikája támaszthat és támasztott.
Számtalan részletkérdésre nem utalhattam. Felsorolhatnám azokat a világirodalmi példáit Homérosztól Shakespeare-en és Dosztojevszkijen át Beckettig és Róbert Wilsonig, magyar irodalmi példáit Babitstól és Radnótitól József Attilán át Weöresig, akiket nagyra becsül,
s azokat, akikkel vitatkozik is (mint Beauvoir, Camus, Dürrenmatt, Fellini stb.) De azt hiszem,
ennyi is jelzi, milyen fontos volt e könyv megjelenése, milyen sok vonatkozásban magyarázza
s teszi így együttesében új megvilágításba szerzőjének igen jelentős költészetét is. Egyúttal jelzi
azonban azt is, hogy ez a kitűnő válogatás csak növeli az érdeklődést az egész életmű iránt.
CSETRILAJOS
71

Közel s távol
CS. SZABÓ LÁSZLÓ ÖSSZEGYŰJTÖTT ELBESZÉLÉSEI
A nyugati magyar irodalom közmegbecsülésben részesült alkotó egyénisége Cs. Szabó
László. Tekintélye révén, munkásságának jelentősége alapján megérdemelten állhat a szétszórtságban élők elképzelhető teljés írói együttesének az élén,.mintegy az egyik jelképes szellemi vezető virtuális szerepében. A tekintély megalapozásban elsőrendű funkciója lehetett kivándorlás előtti tevékenységének, az irodalmi életben való részvételének, hiszen a harmincas
évektől főként esszéköteteivel sok érdemű, neves literátornak számított már. Itthoniétének
utolsó könyvdokumentuma a Két part című, 1946-os kötete volt; 1948 végén hagyta el az országot, s nem kevés hányattatás után végül Londonban talált elfogadott helyet a huzamos időzésre, ott rendezte be alkotói műhelyét. Életművének korábbi fejezeteit roppant termékenynek és szerteágazónak tartható emigrációs munkássága számottevően tovább gyarapította.
Szórványos jelentkezéseket — néhány előzetes folyóirat-publikációt — követően 1982ben érkezett haza alkotóként Cs. Szabó László, hiszen a több évtizedes távollét akár jelképszerű lezárásaként is felfogható esemény, a magyarországi könyvpublikálás erre az időre esett.
A Gondolat Kiadó által megjelentetett Alkalom című válogatás reprezentatív szemelvényegyüttest tárt elénk az 1960 és 1980 közötti esszékből. Műhelyéből most az esszégyűjteményhez társulva a Közel s távol címmel megjelölt kötet hozhatott másodszor hírt, vagyis ú j a b b
üzenetet, kínálva is ezzel a honi olvasónak a teljesebb megismerési alkalmat. H a az idehaza és
odakint létrejött életműfejezeteket mérlegelve az esszéista teljesítményét véljük a legfontosabbnak, remélhetőleg nem tévedünk nagyot. Pályájának mindkét nagy periódusa azt bizonyíthatja, hogy leglényegesebb és legmélyebb közölnivalóit valószínűleg az esszé oly gazdag
formáiban tudta a leginkább érvényesen elmondani. Ugyanakkor talán akkor sem beszélünk
nagyon pontatlanul, ha a Cs. Szabó-jelenség megismerése és megértése — az életműteljesség s
a pályaegész — szempontjából egyáltalán nem érezzük mellékesnek vagy másodlagosnak a kiemelkedő jelentőségű esszéíró más m ű f a j ú Írásainak sokaságában, azok legjobb darabjaiban
felhalmozott értékeket. Bizonyosan épp az összetettség s a sokarcúság az egyik elsődleges jellemzője ennek a változatgazdag munkásságnak.
A sokféleségben képvisel el nem hanyagolható részt a több mint három évtized novellatermése. „Összegyűjtött elbeszélések 1948—1981" — tájékoztat a szóban forgó könyv alcíme,
azt sejtetve, hogy az összeállítás az emigrációban keletkezett elbeszélés jellegű írásoknak jóformán a teljes sorát felvonultatja, átfogó képet adva igy Cs. Szabó elbeszélői művészetének
kinti alakulásáról. Külföldön megjelent novelláskönyveinek legjavát reprezentálhatja a Közel
s távol című gyűjtemény harminc fejezete. Úgy gondoljuk, nem szólhatunk erről a reprezentatív metszetről érdemben az írások mögött levő írói alaphelyzet legalább jelzésszerű értelmezési
kísérlete nélkül. Elképzelhetjük s nem irigyelhetjük a hazától távol élő epikus körülményeit,
sok-sok jelből következtetve arra, hogy kevéssé visszhangzó olvasói közegben kénytelen dolgozni valamely befogadó országban a magyar író, aki változatlan hűséggel ragaszkodik anyanyelvéhez. Cs. Szabó László is sokszor és mélyen átélhette a keserves és nyomasztó tényt,
hogy — egyik interjújának szavait kölcsönvéve — „atomizálódott a világgá szórt magyar író
és olvasó kapcsolata külföldön". Különlegesen nehéz lehetett — s lehet ma is — a többszörös
elszigeteltségben szépprózát írni. Csak az elementáris közlésvágy, a szüntelen önkifejezési
igény adhat elegendő erőt a folyamatos íráshoz, egyedül ezzel magyarázható a visszhangtalansággal is dacolni képes, olyannyira tiszteletre méltó állhatatosság, az írószerephez való kitartó
ragaszkodás. Csupán a belső késztetettség és a föltétlen küldetéshit sarkallhat úgyszólván szakadatlan írásra, magát az alkotást létformává avató szerepbetöltésre. Szüntelen végeznivalót
és cselekvési kényszerítettséget láthat az ily típusú magatartás az írásban, s a beállítottság fede72

zeteként és hitelesítőjeként igazi hajtóerőt jelenthet az a meggyőződés is, hogy írni az irodalomellenesnek — vagy legalábbis az irodalomtól elfordulónak — látszó világban is létfontosságú vállalkozás, amiről nem szabad hátrálóan s belenyugodva lemondani.
Szépen demonstrálja az elbeszéléskötet a Cs. Szabó-i erkölcs és szellemiség egyik meghatározó vonását, a kettős kötöttség tudatos vállalását, a kettős honosság élményhelyzetének
összhangteremtésre képes átélésmódját. Kitetszik az ilyesféle jelentéstartalmat közvetítő novellákból a személyiség magasrendű helyzetegyeztető, ellentétfeloldó, távolságáthidaló készsége, melynek értelmében az új otthont adó régiók iránti hűséget össze tudta kötni az egykori
hazához fűző érzelmek megőrzésével. Tanúi lehetünk az olvasásélmények révén annak, hogy
az egyéniség beilleszkedett az újba, honosságot szerzett a megváltozottban, s ezt úgy tette,
hogy ezenközben épségben maradtak a régi tápláló gyökerek, egy cseppet sem halványodtak el
a lélekben a magyarságtudatot ébren tartó hajdani alapélmények, a megtartó emlékezet hatalma erősnek bizonyult. „Közel hozzád, távol tőled / Gondolatom csak felőled" — idézhetjük a
Kazinczytól vett, a kötetet bevezető, sokatmondóan szép mottót. Ez a „közel s távol" dualitás
más szóval azt jelenti, ami a Római muzsika (1970) című Cs. Szabó-könyv egyik helyén így
szerepelt: „állandó kétlaki jelenlét nyugaton és otthon". A személyiségkötések kettőssége oly
erős motívum az elbeszélésekben, hogy nemcsak a mélyen rejlő jelentésrétegekből bontható ki
világosan, hanem ennél jóval közvetlenebbül még a tárgykörök alakulásában, a történetek
eseményes és tárgyi jellegzetességeiben is sokszor könnyen észrevehető. Idegennek látszik számára az elbeszélői filozofálás, kerüli az intellektualizáló elvonatkoztatást, szépírói alkatához
nincsen közel az absztrakt gondolatiság, ä jegyében való mondanivalóteremtés, jelentésszervezés. A Cs. Szabó-novellák jelentéstartalma rendre valamilyen életszerűen valóságosnak tetsző eseményhez, helyzethez kapcsolódik, belőle eredeztethető, s hozzá vezethető vissza. Átélt
valóságelemeket jeleneteznek és értelmeznek az elbeszélések, s az eseményábrázolásból elvonható közölnivaló nem tart igényt valamiféle egyetemes létmagyarázatra. Szűkebb körű ennél a
művek összefoglalható, valamelyest a sokféleségben is egységesíthető jelentésvilága. Középpontjában a szerzői élethelyzetből származtatható érzés- és gondolatrendszer rajzolódik ki, s
ez az elsődleges tartalom valamiképpen majdnem'mindig kapcsolatot tart az emigráns létezésmóddal, ezzel a nehéz és bonyolult életforma-változattal. Ha kivonható s megragadható közölnivalót keresünk a Közel s távol részeiben, mindenekelőtt olyasfélét találhatunk, ami erről
az alapélményről szól, ennek az értelmezéseként fogható fel. Úgy gondoljuk, legelsősorban az
emigráns állapot novellistája Cs. Szabó László, róla beszél folyamatosan, s az írások eszmevilága is főként erre a mindennél előbbre való élményanyagra épül rá.
Nem tekinthető a Közel s távol novellisztikája a szó elsődleges értelmében vallomásos, líraian önkifejező prózának. Az alkotói beállítottságból lényegében hiányzik a gyónásszerű önfeltárás lírikusi hajlandósága; nem utalnak a művek a lirizálóan s pszichologizálóan konfesszionális megnyilatkozás igényére, nem jelzik az ilyesféle vallomásfunkciók fölerősítettségét. Természetesen az effajta vallomáslíraiság hiánya nem jelent egyet okvetlenül az epikus
személyesség visszaszorításával vagy elfojtásával. Cs. Szabó nemigen ír áthatóan lírai modalitású elbeszéléseket, ugyanakkor novelláinak tekintélyes csoportjában gátlásos rejtőzködés és
távolító célzatú stilizálásmód nélkül engedi szóhoz jutni a különféle személyes természetű élménymozzanatokat, megszólaltatva a szubjektívnek tartható motívumok jó néhány változatát.
Megvan a szerzőnek az elbeszélői képessége arra, hogy az övétől független életekről, idegen sorsokról adjon érzékeny beleéléssel és áthelyezkedéssel megformált képet (példáuM koporsók, Ádám és Éva, Tőrre Annunziata, A cseré). Fel tud idézni régmúlt korokat, csak közvetett ismeretek segítségével rekonstruálható eseménysorokat és helyzeteket (például A kegyenc, Salamon király, Is-Ten, a nagy órásmester). Fikcióteremtő képessége tehát mozgékony, nyitott és rugalmas, alakváltó modulációkban is megmutatkozó. így is kétségtelen
azonban, hogy leggyakrabban — s alkalmasint a legszívesebben — olyan anyagból válogat a
narrátor, amihez közel érzi magát, amihez köze van, vagyis amiben kifejezhetők a személyes
73

érintettség és érdekeltség tényei is. Úgy véljük, a Közel s távol elbeszélője akkor van igazán
elemében, ha a legsajátabb és legközvetlenebb primer élményforrásaiból meríthet, ha arról
szólhat, amit valamiképp ő maga is átélhetett, ami élettörténetébe beleszólt, annak részévé
vált. El-elkalandozik ugyan távolabbi időkbe, közvetett vagy idegennek tetsző valóságdimenziókba is, ám az efféle „kirándulások" után mindig vissza-visszatér saját életútja és sorsa elsődleges élményköreibe, onnan emelve ki egy-égy régvolt avagy ú j a b b epizódot, máskor terjedelmesebb fejezetet. Ráadásul még a távoli múltba vagy a meghatározatlan fiktív dimenziókba vezető témafeldolgozások többségében is megérezhetjük az elbeszélői érdekeltséget, a személyességnek valamilyen rejtett és bújtatott jelenlétét, megsejthetjük a mondandó elburkoltságában is tagadhatatlan szubjektív indítékait. Elég talán a lehető példák közül a 16. században játszódó A kegyenc cimű elbeszélésre, vagy éppen a Titus beszél Rembrandt-portréjára
emlékeztetni. Ezek a többiek helyett is bizonyíthatják az erősebb stilizáltságban és transzponáltságban is megmutatkozó személyességelemek elsőrendű alakító szerepét.
A személyiségkifejezésnek természetesen korántsem egyetlen alkalma, de magától értetődően fontos lehetősége az alkotói életrajzhoz tartozó élménytípusok sokrétű felhasználása. Ez
utóbbi kedvelt fikcióteremtési eljárása Cs. Szabó Lászlónak. Epikus anyagként kezeli az önéletrajzot, vagyis sűrűn ábrázol olyan jeleneteket és esemény láncokat, amelyek életének részét
alkotják. Főként olaszországi és angliai éveinek lehetne számos lényegi adalékát és fordulatát
megnevezni a novellák alapján, s ezek mellett az 1948 előtti életszakasz egyik-másik állomása
is feltűnik az emlékidőkre visszakanyarodó történetekben. Az eseményes ábrázolásmódot tekintve a legszínesebbnek talán az olaszországi színtereken játszódó történetmegidézéseket
érezhetjük. A két és fél évig tartó időszakról egyik nyilatkozatában meglehetősen borongva ad
számot a visszatekintő író, megemlítve, hogy a nagyrészt Rómában és Firenzében töltött periódus „folytonos sötétedésben, kilátástalanul" telt, ő maga „napot naphoz toldva, reménytelenül és nyomorúságosan" tengődött. Az ide tartozó novellák nem árasztanak ilyen komor
hangulatot, hiszen a gondokat s bajokat érzékeltetve is bizonyos oldottsággal és emelkedettséggel elevenítik meg az emigráció kezdetének biografikus valóságát; a továbbköltözés utáni
visszalátogatásokról valló novellisztikus beszámolók — a 60—70-es évekbe vezetők — sem
komorodnak el, megőrzik a korábbiakban is meg-megcsillanó derűt és kedélyt, a bölcsességre
és életerőre utaló tónust. Pedig valóban nem lehetett könnyű elviselni azt az érzést, hogy ideoda vándorolva „hontalanok voltak, azaz másodrangú emberek", ahogy a Hajótöröttek
című
irás épp az áttelepülés és a londoni otthonkeresés processzusát átélő házaspárt bemutatja.
Meg kellett küzdeni — ahogy az élre tett Irgalomtól kezdve annyi fejezetben látható — a hazavesztés kínjaival, a sehova nem tartozás átmeneti légszomjával, a talajtalanság szorongásaival
s az újrakezdésben rejlő megpróbáltatásokkal. Ezeket a mélyebb konfliktusokat is jelzik és
sejtetik az elbeszélések, ám a felidéző epikus nem merül el sem a rövidebb olaszországi hányódás, sem a véglegességet meghozó londoni megtelepedés zavarainak a részletezésében vagy panaszosan érzelmes rajzolásában.
Moderáltán stilizáló novellistát, a képzeletműködtetésben visszafogott fikcióteremtőt ismerhetünk meg a Közel s távol összegyűjtött anyaga révén. A radikálisan szatirikus stilizálás
— például az emigráció fonákságait és torzulásait csípősen kigúnyoló A csere című írás —
vagy a dekonkretizáló s elvonatkoztató fikcionálás (például Béke az országban) egy-két ritka
példája ellenére is azt mondhatjuk, hogy Cs. Szabó többnyire ragaszkodik a közvetlen epikai
hitel normájához, a konkrétság kívánalmaihoz, a valószerűség elvének határozott érvényesítéséhez. „Az életadatokhoz semmit se költöttem hozzá" — olvashatjuk az egyik mű írói jegyzetében, s ez a kijelentés általánosabban is jellemző lehet alkotásmódjára. A „költés" helyett
sokkal nagyobb figyelmet szentel a valóságos élettényeknek, az empirikus részleteknek, és írásainak realizmusa nemegyszer egyenesen a riportszerű dokumentálás, a tényirodalmi stilizálatlanság irányába tolódik el, s ilyenkor a novellisztikus fikció közel jut az életszerű krónika
alapformáihoz. így kaphatnak értelmet az elbeszéléseket kísérő kiegészítő jegyzetek s az infor-

74

mációközvetítő alcímek is, amelyekben különféle eligazító s tájékoztató adalékok sorakoznak, nemegyszer épp a hitelességi fok emelésének szándékával.
Nem becsüli le Cs. Szabó a megannyiszor réges-rég túlhaladottnak s így elavultnak minősített fabulázó előadásmódot sem, nem veti meg a narratív-anekdotikus történetkomponálásra épített cselekményes novellatípusokat. Formanyelvet alakító eljárásaiban tartózkodik a látványos technikai megoldásoktól, nem folyamodik különleges hatótényezőkhöz, nemigen törekszik az elbeszélésmód újító kezelésére, nem célja a morfológia feltűnő modernizálása. Éppenséggel hagyománykövetőnek s tradíciótisztelőnek mutatkozik inkább elbeszélő művészete.
Gátlások nélkül vállalja a klasszikus novellaformák megszentelt örökségét. Úgyszólván nemesen ómódi benyomást kelt ebből a szempontból a válogatás, tehát a hagyományos novellái
narratív formák híveként láttatja a szerzőt. Úgy sejthetjük, meglepő formamegoldási újdonságok elérését nem is érzi feladatának, ilyesfajta kísérletező szándékok és törekvések nem vezérlik az alkotó munkában. Megelégszik a formaizgalmak nélküli alakításmód hagyományosságában rejlő lehetőségek egy részének egyénítő kiaknázásával, a közlés tradicionálisan szabályszerű variációival. Ezekben a poétikai alapformákban jelenik meg a Közel s távol novellisztikájának tematikai, szemléleti, jelentési építő elemekből kikerekedő értékvilága. (Magvető.)
F Ü L Ö P LÁSZLÓ

Esterházy Péter: Ki szavatol
a lady biztonságáért ?
Hogy a nyelv közvetlenül nem a valóságot képezi le, s hogy jelrendszerében lényegében
konvenciók testesülnek meg — azt tételesen ugyan a modern nyelvfilozófiák fogalmazták
meg, felismeréséhez azonban már a századforduló irodalma is eljutott. A műalkotás szövegének abszolúttá emelése, a folyamatosan önmagát megalkotó szövegszerűség — melyre nem
véletlenül válaszolt provokatív behelyettesítő aktusokkal az avantgarde — századunk művészetértelmezésében így központi helyre állította az esztétikai jelszerűség valóságviszonyának
kérdéseit. Nem állítjuk persze, hogy a magyar epika hetvenes években indult hulláma, akár a
lírában jelentkező kísérletező áramlatokkal együtt is, egészében újszerűen fordulna e dilemma
felé. Sokat felidéz azonban belőle, különösen ha némely idetartozó mű fogadtatásának elutasító logikáját tekintjük. (S ezúttal talán kevésbe Hajnóczy, Nádas, Lengyel vagy Bereményi
könyveiről, mint inkább a markánsabb alakzatokról: Esterházy és Tandori regényeiről van
szó.) A leghevesebben itt léptek ugyanis működésbe az uralkodó epikai nyelv(ek)től kialakított ízlésformák elhárító mechanizmusai. Eleddig még az igényesebb formában jelentkezett elutasítás mögött is történetietlen művészetfelfogásra vallóan, hiszen a szövegtechnikai újításnak a klasszikus avantgarde kelléktárába való visszautalása önmagában semmit sem mond e
művek valóságképéről, poétikai szemléletében kifejeződő létértelmezéséről. (Nem beszélve
most az olyan típusú kritikáról, amelyik a múlt századi epikaeszmény felől tekint ezekre a formációkra.) Hogy e művekben mennyire nem a század eleji avantgarde éled újjá, azt — Esterházy esetében — az értelmezés elemi konzisztenciája kedvéért is ajánlatos jeleznünk néhány
választóvonallal. A „kísérletezőnek", „neoavantgarde"-nak nevezett epikát hol a tagolatlan
monologikusság, hol pedig az elbeszélés nem folyamatszerű, az időrendet felcserélő jellege
alapján szokás vitatni. Esterházynál mindkét forma megtalálható, s mint itt is, olykor egymásbaolvasztott alakban. Nézzük ezúttal csupán az utóbbit, annak is az úgynevezett idézettechnikás válfaját, amely talán azért is legszembetűnőbb jegye az újításnak, mert az irodalmi75

ság alapelveivel, az originalitással és a belső idézéssel (utalál, rájátszás) hozható kapcsolatba.
Közismert, hogy a klasszikus avantgarde poétikája többnyire leképezni akarta az életvalóság
töredékességét, az egészélmény hiányát. Ha a szövegmóntázs elvéhez folyamodott, akkor azzal a fragmentaritást kívánta áthelyezni az esztétikumba, mintegy aktusszerűen fogalmazva
újra a valóságmetszetet. A mai európai „kísérletező" próza idézettechnikája elvileg ugyancsak
eltér Esterházy jelöletlen, belső rájátszásaitól: Heißenbüttel nevezetes kollázsregénye, a
D'Alemberts Ende a mesterségesen alkotott szövegstruktúrák ú j valóságét életrehivó funkciójára épül, a szövegnyelv által elvileg megteremthető, ú j összefüggésekre irányul. Esterházy
a „van"-ról beszél, társításelvű poétikája az értelmezésre, a szituáció jelentésvilágára összpontosít. így, a jellegadó szövegszervezési elv alaki rokonságával együtt sem kényszeríthető tehát
bele az epikai avantgarde történeti sémáiba. (Kevésbé vagyunk bizonyosak viszont abban,
hogy ugyanez elmondható-e Tandori szövegalkotásának abszolút fenomenalizmusáról is.)
A Ki szavatol a lady biztonságáért ? a szövegszerűségnek abszolút jelentőséget tulajdonító műalkotások közé tartozik. Ha lehet, még fokozottabb mértékben, mint Esterházy korábbi regényei. Mindez nem csupán, illetve nem elsősorban artisztikus nyelvi megformáltságot
jelent. Sokkal inkább a mű jelentésviszonyainak összetettségét feltételezi, ami a szővegképzés
tudatos poetizáltságának lehet csak következménye. A hagyományos olvasói értelmezés rendszerint a tapasztalati világ mintájára próbálja elképzelni az epikai fikció berendezkedését, tárgyias arányait és struktúráját. Ha így közelítünk e műhöz, óhatatlanul megnövekszik a szövegfejtés kockázata: a szereplők, de még az elbeszélő esetében is elmosódnak az entitáshatárok, a tér és az idő szintén — vagy immár megszokott módon — a szöveg társításos logikájának függvénye. (E mű második történetében „reális" játéktér és fiktív szövegtér játszik egymásba, úgy, hogy a bennük fellépő figurák nemcsak egymással, de részint az elbeszélővel is
azonosíthatók.) Le kell azonban szögeznünk, hogy Esterházy eddigi műveiben sem a kombinatorikus szerkesztéselv, sem pedig a véletlenszerű jelentéstani egybehangzás nem vált uralkodóvá. Mindkettőre találhatunk többé-kevésbé sikerült példákat (előbbire inkább a tér- és alakképzésben, utóbbira főleg a szövegformálás szintjén), az elbeszélő azonban elsősorban a modernség esztétista formáihoz ragaszkodik: a nyelv és á szöveg imaginativ világképzését tartja
mérvadónak. (A látszólagos hasonlóságok ellenére alapjaiban eltérően a Tandori követte szövegelvektől : Esterházy világképében nincs helye fenomenologizmusnak, nála a viszonylagosság elve nem a megjelenésforma és a mögöttes azonosításából származik.) A szövegszerűség itt
az esztétikai jelenségnek mindenekelőtt a nem tapasztalatanalógiás észlelésmódját feltételezi,
azaz a jelentésbeli viszonylagosság ábrázolási és nyelvi eljárásaira támaszkodva hozza létre az
esztétikai többértelműség „lehetséges világát". Utaltunk már rá, hogy ez a nyelvi-esztétikai
magatartás csak alakilag emlékeztet a századforduló irodalmi irányzatainak általános szövegtiszteletére. Eredete Esterházynál inkább nyelvfilozófiai természetű, s voltaképpen a Frege/Wittgenstein-féle elképzelésre megy vissza, amely a szöveg jelentését nem a referenciális,
mozdulatlan jelviszonyban (jelölő-jelölt), hanem a jelhasználat formáiban kereste. A realista
epika viszont általánosan ahhoz a denotációs nyelvértelmezéshez ragaszkodott, amelyben a
szöveg jelöli, s egyúttal jelenti is azt a tárgyiságot, amely azután a maga (szociológiai) teljességében az (újra)megismerés esztétikumának lesz forrása. Esterházy ú j regénye a jelölő-analogikus nyelvi esztétikummal szemben — a jelviszony relativáló átértelmezésével —, a nyelvi esztétikumnak azt a formáját közelíti meg, amely elsősorban az olvasói észlelés módját befolyásolja. Ilyen értelemben a szövegnek nem analógiás jelöltjei vannak, hanem olyan jelentésvilága,
amely csak a sugallt észlelésmód elsajátításával nyílik meg a befogadó előtt, s teszi lehetővé az
irodalmiságnak megfelelő teljes (tehát: többszintű és variatív) értelmezést. Minthogy az értelmezhetőséget maga a jelentő szöveg juttatja a birtokunkba, világát nem analógiásan, hanem
jelentéselvűen, a jelentésképzés folyamatát és esztétikai mechanizmusait is előrajzolva formálja meg az ilyen típusú epika. A reflektivitást a szövegalakítás szintjére is beemelő próza Esterházynak olyan leleménye, amellyel a magyar regénytörténetben (ideértve legújabb fejezetként
a nemzedék részint eltúlzott „ottlikizmusát" is) meglehetősen járatlan úton halad előre.
76

Már első regénye — melynek szerkezeti kettőssége itt is ismétlődik — élt a jelhasználat újszerű kompozicióképző lehetőségeivel. A két történet (a történet elbeszélése és az elbeszélés
története, vagyis: az élet és az esztétikum példázata) ott átutaló indexekkel és bizonyos szövegegységek ismétlésével kapcsolódott egymáshoz. Itt az összekapcsolásban talán még nyilvánvalóbban érvényesül az a wittgensteini elv, mely szerint egy és ugyanazon mondat, kijelentés különböző nyelvi cselekvésben is felléphet, s jelentése esetleg homlokegyenest ellentétes lehet — szituációtól és használattól függően. Vagy, ahogy itt az első történet elbeszélője profanizálja a tételt: „ »ez a nyelv szégyentelen«, minden elmondható rajta, semmi, széttártan előttünk, «ne legyünk finnyásak«". S valóban, a Ki szavatol a lady biztonságáért? is két történet
összeillesztésével, két elbeszélésstílussal, azaz két jelrendszerrel kísérletezik. Az első ismét egy
erősebben fikcionált, képiesített, színjátékszerűen szcenizált szerkezet (Daisy), a második krónikaszerű, narratív elbeszélés, mely a szövegteret az ismert bulgakovi eljárással bontja eljátszott és olvasott történetre (Ágnes). A Daisy-ben a szatírjáték groteszk-obszcén szövegszólama uralkodik a jelenlévő elbeszélő nyelvi tónusán, noha az egész megjelenítés ez utóbbi —
szintaktikailag világosan tagolt, első személyű — monológjában megy végbe. Egy „középkori" kényúr jelenléte uralja e nightlokálszerű teret, ahol is a szatírjáték az erőszakolt harsányság ellenére is valamiféle fojtott közvetettséggel zajlik. A színjáték nyelve itt különösen beszédes, hisz jelentéstelítettségét nagyrészt az Arisztotelésztől rudimentális tragédiának nevezett
m ű f a j légkörétől kapja. A burleszk komikum, a pornográf stilizáltságú jelenetek, amelyeket
transzvesztita csepűrágók adnak elő, jószerint elfedik az egész játék irányultságát, s uralkodóvá a nyers obszcenitásba kényszerített nyelv, illetve a színjáték visszataszító atmoszférája válik. A kurfürst és az elbeszélő jelenlétében produkált „műsor" meglehetősen többértelmű művészi beszéd, melynek ártatlansága a nyelvben kifejeződő, de mindig leplezett magatartás „kényes egyensúlya" csupán. A totális uraltság helyzetében minden önmagába fordul vissza, a
körkörös ismétlődés és tehetetlenség célvesztett játéka ez, melyből azonban sem szereplőnek,
sem szemlélőnek nincs mód kilépnie. A második rész az önazonosság más típusú
példázatára összpontosít, s egy köznapi szerelmi történet dimenzióit tágítja áltatalánosabbá
— kissé a Függő világképző eljárásait ismételve. Amit a Daisy a nyelvi imaginációra bíz, azt az
Ágnes konkrétabb alakban kísérli meg metaforikus történetbe fogalmazni. Az elbeszélő, a
kelet-francia és a lektori-jelentésíró alakjainak egymáshoz való viszonya azonban — a részleges azonosíthatóság következtében — úgy is értelmezhető, mint a szemlélő és az alkotó szituáció egymásra vetítése. A szituáltságból következő magatartás értékesélyei nagyjából azonosak,
csupán a belátásig vezető utak eltérők: az egyiknél a végső, groteszk tehetetlenség ugyanazt jelenti, mint a másiknál a balek Schlemihl-lét. A két elbeszélés végkifejlete a kelet-francia regény lezárásának így egy-egy variánsa, lényegében Ottlik-féle történetértelmezéssel („kiderült
számára, hogy nagyon is sűrű volt az ottléte, s visszatekintve azok a dolgok, melyeket eddig is
ismert, most emlitésre méltók lettek, amin csak annyit ért, hogy emlékezik rájuk, tehát van
mire emlékezni, tehát volt"). Történetelvűség helyett tehát ismét a jelentéselvűség, melyet az
elbeszélés szerkezetében a metaforikusság, a szövegszerkezetben a folyamatos jelentésátvitel
(szilleptizálás) és véletlenszerű társítások hordoznak. Hallatlanul nehéz azonban konkrétabbra vonni az értelmezés tartományait, s nem is elsősorban a két történet laza kapcsolásai okán.
Említettük, hogy a megjelenítésnek igazából nem a jelöltek körének pontos körülhatárolása a
célja: úgyszólván nem is szereplői magatartásokról kellene tehát beszélnünk, hanem nyelvigrammatikai „létformákról" a szöveg teremtő, és a történet valami felé mégiscsak irányuló
közegében. A látszólag csupán jelentéses tények halmaza, illetve értelmezésük ilyen módon
válik kimondottan befogadói előfeltételek függvényévé: a befogadói beállítódás ebben az értelmezési határozatlanságban válik aktívan alkotó jellegűvé, a szöveg pedig — ami ezzel egyet
jelent — önállóan „lejátszható" partitúrává.
Tulajdonképpen mindkét elbeszélésben jelen van az a törekvés, hogy a hősök közötti viszonyok ne csupán a nyelvi stílus különbözőségéből, de — konfliktus és akciójelleg helyett —
magából a nyelvi magatartásból legyenek kikövetkeztethetők: „Átkozott szolga, így a kur77

fürst, ne használj szavakat. Hogy merészelsz! Valóban, a világ élete botrányos hevenyészettséget mutat. Helyéről elmozdítani a beszédet, annyi, mint forradalmat kirobbantani. Még
megérem, hogy szóhasználatod egyéni lesz. Hogy lesz szó, mely tiéd. Vigyázz, fickó, tudd
ezért mi jár." Ez a szövegrész — kisebb-nagyobb változtatásokkal, s más-más referenciával —
többször is előfordul a könyvben. Itt éppen egy különös, kórusszerű beszéd helyzet be állított
figura, Jitka idézi, mint a kurfürst Lars Gustafsson lakájnak címzett intelmeit. De ugyanezt
halljuk közvetlenül az első elbeszélésben, s effélét mond a szobrász férj is Ágnesnek. Itt a konnotatív szerkezet láncolatos és metaforikus megvalósulásának egyszerre lehetünk tanúi: Jitka
a kurfürströl mesél a lektorijelentés-írónak
(Lars Gustafsson rendreutasítása) (1), korábban a
kurfürst az első történet elbeszélőjének ugyanezt mondja (2), később: a fajdkakasos hidegtállal egyensúlyozó pincérről kiderül, hogy nem más, mint Lars Gustafsson (3), aki viszont azonosítódik egy pillanatra az egész mű elbeszélőjével (4). A pincér alakja pedig az egyik legrégebbi szerzői kulcsfigura (5). A metaforikus jelentésátvitelek szintjén ugyanekkor a
lektorijelentés-író (és elbeszélő, illetve kelet-francia) és a szobrász között j ö n létre ellentétező
kapcsolat, nem beszélve az egész nyelvszemlélet s a neves svéd író wittgensteini elvei közötti
hasonlóságról. Lényegében ilyen bonyolult vontakozási rendszerek együttműködésével alakul
ki az az egyéni, csak Esterházynál felismerhető epikai struktúra, amely a nagy jelentésterhelésű, modern lírai alakzatok többirányú motívumszerkesztésére emlékeztet. Ez a típusú kombinatorika azonban nem terjed ki a struktúra egészére, s részlegessége, üres helyekre futása arra
utal, hogy Esterházy ezúttal a széttartó rendszereket kevéssé tudja koherens ellenerővel egyensúlyozni. Erre vallanak már a sikerületlen, olcsóbb, önmagukat eljelentéktelenítő szójátékok,
vagy a csupán dekoratív szerepű társításos technikák is („Röltex Rózsi", „ínhüvely veritas",
vagy a Chamisso-variánsok: „sami, samesszó, samisz szilis levelek" stb.). A második történet
például anyagában is annyiféle járulékos elemet visz magával, hogy időnként még ez a rájátszó, idéző, utaló, visszahívó szöveglogika sem képes a motívumait megfeleltetni az elbeszélői
intencióknak: társíthatóságuk kilép a konstrukció szabta keretek közül, s impulzusaik nemegyszer inkább kioltják, mintsem erősítik egymást. Ornamentálissá válik így számos metaforikus, szóképi megoldás, mint magában a kelet-francia alakjában érzékeltetni kívánt ironikusság is. Itt ugyanis csupán az elnevezés fogalmi jelentése utal a kelet-európaisággal részint
szemben álló, de — mint kiderül — tartalmilag azzal egybeeső pólusra. Az alak szövegterében
gyakorlatilag semmiféle — az elnevezéssel gazdagodni képes — ironikus többértelműség nem
jön létre.
Hasonló mondható el a mű egyik legfontosabb szóképéről, az alakítás több színtjén megjelenő — kissé torzítva jelentésbontásnak, jelentéstöbbszörözésnek fordítható — szillepszisről
is. Szerepe pedig kulcsfontosságú, hiszen természete folytán talán a legjobban megfelel a
Wittgenstein-féle jelentésértelmezésnek. Az eredeti és az átvitt értelem ebben a szóképben
ugyanis igen gyakran a véletlenszerűvé halványult hasonlóság, vagy egyenesen a véletlen elvéből következik („ahogy künn láttam, lovad jó, nagyúr, mért szavakon nyargalsz h á t " , vagy:
„nyelved mézes, ifjú ember, s hacsak kardod is így forog, tán percekig elodázhatod a kegyelemkérés minutumát"). Legnagyobbrészt ezek a szilleptikus szerkezetek biztosítják a kijelentéseknek a szövegből, a stilisztikai szintről a fikció játékterébe való átjátszhatóságát. Szavak,
mondatok, sőt jelenetek kerülnek így kontextuálisan eltérő helyzetekbe, míg végül a mellérendelés a szöveg önelvűségeként jelenhetik meg: „úgy kéne válaszolnia, mintha élményeit ismerné, pedig az ő élményei egymás mellé rendeltek, azaz, nem mondhatja, ez azt jelenti, az
amazt, mert nincsenek kapcsolatban egymással, majd csak akkor, akkor strukturálódik mindez, ha leírja, így lesz, és viszonya a városhoz, melyről kérdezik, s mely láthatóan van, m a j d így
lesz valósággá, megjegyezné azonban, hogy az a viszony talán már nem is az övé, hanem az
írásé, de nem akarná az urakat untatni". Az ilyen jelentésképzés sajátsága az aktuális megvalósulásban van, azaz, az átvitt értelem keletkezése valójában a dolgok létrehivója, melyek
azáltal lesznek, hogy jelentésük képződött. A mű szövegszerűsége mögött így válik láthatóvá
az irodalmiság abszolút elve. Jól mutatva egyúttal azt a különbséget is, amely Ottlik epikájá78

nak Nyugat-hagyományú, zártabb, kevésbé reflektált világa és egy nyelvfilozófiai indokoltságú szövegteremtés objektivációja között létrejöhet.
Esterházy azonban annyira mégsem hagyatkozik a történetmentes szövegtér világteremtő
lehetőségeire, hogy az epikai folyamatot egyfajta szeriális, vagy éppen aleatorikus szerkezetre
(a véletlenszerű jelentéstani egybehangzásra) építené fel. így azután a történetszerűséghez társított konnotatív szövegvilágok, melyek elsődlegesen az elbeszélés terében valósulnak meg,
nem egykönnyen kerülhetnek ki a történet uralma alól. Értelmezésükben ezért a történetszerűség logikáját is keresni kényszerül a befogadó, s ha a két közeget megfeleltetni akarja egymásnak, gyakorta pusztán egy-egy motivikus átutalással kell beérnie. Ha a megformáltság
ilyen ellentmondásokat is jelez, feltehetőleg többről van szó, mint egyszerű alakításbeli következetlenségről. Úgy tűnik, mintha a szövegszerű megformálás tere (a „grammatikai tér") bizonyos fokig más típusú viszonylagosságelvnek volna alárendelve, mint amelyek az általa
megjelenített fikció terében érvényesülnek. Egyszerűen szólva: a szövegtér a teljes jelentésátvitel és többértelműség jegyében jön létre, miközben a történetszerű regényvilág térhez és időhöz kötött konkrétumokat próbál viszonylagos jelentésűvé alakítani. Ez utóbbi viszonylagossága azonban nem társul olyan következetes létértelmezéssel, mint amilyen következetesnek
mondható a szövegteremtés mögött álló poétika. Költészettan és létértelmezés összhangjának
megteremtése továbbra is dilemmának látszik Esterházy prózájában. így azután csak annyi állapítható meg, hogy a jelentéstani relativizmus térnyerésével sem gazdagodott lényegesen a
korábbi művek világlátása. Komorabb ugyan a történet zárlata, de ez a groteszk helyzetértelmezés („Die Lage ist hoffnungslos, aber nicht ernst") még mindig csupán határolt közegben
vezethető vissza szatirikusság és létharmónia együttlátására. A világképben folyvást jelenlevő
transzcendenciaigény egyelőre nem tud mit kezdeni az átvett világképelemek ellentétes tartalmaival. Mert ebben a kivételes teremtőképességű epikában — a világmagyarázat egészét illetően — egyelőre átvett létértelmezések részletei uralkodnak. Musil, Bulgakov vagy Ottlik csak
a térségi vonatkoztathatóság révén állítható bele egyazon képletbe, Kelet-Európa-képeik
azonban sem jelentőségüket, sem eredetüket tekintve nem egykönnyen társíthatok egymáshoz. Együttes jelenlétükkel szemben ez a szöveg az „ontológiai derű" és a vele ellentétes alkotói szituáció közt feloldást eleddig nem talált elbeszélő dilemmáira is visszamutat. Talán súlyos a kifejezés, de végső soron a meg nem talált, autonóm létértelmezésre. Az abszolút szöveg
ezért áll itt még közelebb egyfajta viszonylagosító allegorizmushoz, mint a világ teljesebb
dimenzióit átfogó, jelképteremtő szövegszerűséghez. Fölvethető tehát a kérdés, hogy a nyelvbe ennyire visszahúzódó elbeszélői magatartás képes-e pusztán a nyelvből az epika univerzumát megépíteni? Hogy ez a mérték ma kevés magyar regényre alkalmazható, igaz, de sokat
nem mondó ellenvetés. Itt ugyanis már nem helyiértékekről van szó. (Magvető.)
KULCSÁR SZABÓ ERNŐ

Verses családregény
ORBÁN OTTÓ: HELYZETÜNK AZ ÓCEÁNON
A magyar társadalom negyed évszázada tartó, lényegében békés, konszolidált korszaka
kedvez az epikus ábrázolásnak.
Olyan közhely ez, amit — mint minden hasonló „aranyigazságot" — csak illő árnyalással
fogadhatunk el. A békés korszak ugyanis lényegbevágó reformkísérletek és kudarcok soroza79

ta, melyben az eredmények a magunk történelmi múltjához mérve sorsfordítóan nagyszabásúak, de csak az irónia kérdőjeleivel övezve szemlélhetők reálisan. A megélénkülő reformkísérletek idején — különösen a hatvanas években — a líra uralkodik, melyben irónia és pátosz
kölcsönösen ellenpontozza egymást, ám a végső szó rendre a pátoszé. A demokratizálódás folyamatának liberalisztikus állóvízzé lassulása, langyosodása, melynek számos jelét megfigyelhettük a hetvenes években, s melyre mindig megvolt „a kedvezőtlen nemzetközi helyzetre" hivatkozó, rendszerint elfogadható mentség, a pátosz és irónia közti erőegyensúlyt az irónia javára billentette föl. Ez a szerkezeti állapot — akárcsak száz évvel ezelőtt, Mikszáth Kálmán
korában — az epika (főleg a szatirikus elbeszélőművészet) fejlődésének kedvezett.
Mégsem osztom azok nézetét, akik szerint a hetvenes években, még inkább a nyolcvanas
évtized máig eltelt éveiben, a széppróza mesterei, s nem a lirikusok hallatták a legfonfosabb
szót.
Nem szeretnék a műfajok állítólagos versenyén kéretlen pontozóbíró lenni, de úgy látom,
az előbb idézett, szakmai körökben meglehetősen elterjedt és divatossá vált vélemény alapos
helyesbítésre szorul. Az elmúlt tíz-tizenhárom évben ugyanis nem a „széppróza", hanem az
epika javára billent a mérleg. S ez — bárki beláthatja — nagy különbség. Mert epikai műveket
nemcsak a regényírók és novellisták írtak, hanem — különösen, ha nem mennyiségi, hanem
minőségi szempontból vizsgálódunk — a lírikusok is.
Szó sincs itt arról, hogy a széppróza legjobb művelőinek és műveinek lefokozását kísérli
meg egy elfogult lírakritikus. Azokat a kettős tehetségeket sem kívánom belekeverni érvelésembe, akik lírában és epikában — azazhogy szépprózában — egyaránt jelentőset produkáltak (például: Jékely Zoltán, Rónay György, Dobai Péter és így tovább). Azok példájára gondolok, akik par excellence lirikus létükre közeledtek valamilyen formában az epikus ábrázolásmódhoz. Ezzel a megszorítással is vállalhatónak tartom a megállapítást: korunk legjobb
epikai műveinek nagy részét költők írták. Az emlékirat műfajában — ahol a líra nem annyira
stílusbeli sajátság, mint inkább az epikai mű tárgya — költők teremtették meg az időszak legnagyobb műalkotásait: Vas István és Illyés Gyula. Fiatalabb pályatársaikat is említeni kell:
Csoóri Sándort, Ágh Istvánt például. Észre kell venni, hogy élete utolsó éveiben Nagy László
is egyre inkább igényelte az epikus ábrázolást (akárcsak az epikolíra első nagy felvirágzása idején, az ötvenes évtized középső éveiben); észre kell venni Devecseri Gábor emlékiratát, Somlyó Györgyét, s különösképp észre kell venni, hogy Kálnoky László milyen sajátosan kidolgozott verses elbeszélésfolyamot teremtett a maga „emlékirataihoz". Az időszak esszéírásában is
mintha költők járnának az élen: megintcsak Illyés Gyula, Vas István és Csoóri Sándor. És Nemes Nagy Ágnes, Somlyó György, Rónay György, Eörsi István, Páskándi Géza. Meg Orbán
Ottó. „Mellékesen" róla kívánok beszélni.
Ú j kötete, a Helyzetünk az óceánon, az irodalmi műfajok felvázolt helyzetképében pregnáns színfoltként értékelhető. Az óriási jellegbeli különbségek ellenére is, abba a típusba sorolható (ha nem ijedünk meg a százszor kárhozatott „besorolás" kötelező kritikusi eljárásától), amelybe Kálnoky László verses, végső kicsengésében tragikomikus epikolírája. Tényről
tényre haladni, hol merész kihagyásokkal, metaforikus tömörítéssel, hol kedvtelve elidőzni
egy-egy apróságnál, múltat idézni, s közben a jelenlegi lelkiállapotot áttételesen kifejezni —
körülbelül ez jellemző erre az „átmeneti korszakot" jellemző „átmeneti m ű f a j r a " . S ami talán
a legfontosabb: az elbeszélés, a múltidézés, a régi emberek, ősök és rokonok, ismerősök és veszélyeztetők megjelenítése közben, kamatoztatni mindazt a költői tudást, ami a „műhelyben"
fölhalmozódott az évtizedek lírikusi és műfordítói gyakorlatában. S amikor mindezt Kálnoky
László és Orbán futólagos összehasonlítása kapcsán említem, azt is jelezni szeretném, hogy
Orbán Ottó azon kevesek egyike a mostani középnemzedékből, akik még képesek arra, hogy
„műhelyüket" nagyüzemként működtessék s fogadtassák el a közönséggel. Mert — a grafománoktól elütően — költőileg egészséges termékenységgel gyarapítja életművét, s közben „ráér" a külföldiek tolmácsolására, útirajzokat ad távoli országokról, s esszékkel megy elébe a
reá és általában a költészetre kíváncsi olvasóknak és kritikusoknak.
80

A Helyzetünk az óceánon válogatás, körülbelül a hetvenes évek eleje óta termett prózaversekből. Azokat gyűjtötte egybe a költő, amelyek önmagukban is epikus jellegűek, s összességükből kirajzolódik életregénye. Ez a regény nem kerek egész, de tetszés szerint bővíthető, s
remélhetően bővül is a jövőben.
Orbán költői stílusáról — különös tekintettel a prózaversekre — néhányszor már megpróbáltam jellemzést adni (Tiszatáj, 1981 április; Élet és Irodalom, 1981. X. 10.), és elvi, eszmei, életrajzi indíttatásairól, költői alkatáról is elmondtam véleményemet ugyanott és másutt
(Élet és Irodalom, 1980. XI. 15.). Vélekedéseim legfontosabb summája valószínűleg az volt,
hogy megítélésem szerint Nagy László prométeuszi, romantikusan lángoló költészetének történelmileg egyik lehetséges, logikus folytatása Orbán Ottóé. Éppen azért, mert stílusa, szemlélete ellentétes Nagy Lászlóéval, magvában mégis ugyanaz: himnikusan életigenlő. Mert igaz,
hogy pátosza fölött elhatalmasodik az irónia és önirónia, de az életet ugyanolyan felelősséggel
és komolysággal kezeli, mint Nagy László, csak a visszájáról. Az elhatalmasodott irónia alól
kivillanó parázsként izzik verseiben a jövőben hivő, életet megbecsülő szenvedély, ami a jelenlegi, pátosztalan korszakon keresztül is átmenthető — amit át kell menteni a jövőnek, és amit
középszerűségében, hétköznapiságában, jelenlegi állapotában is lehet és tudni kell megbecsülnünk. A pátosztalanság ugyanis nem föltétlenül közömbösség, és a hitetlenség nem föltétlenül
meggyőződéstelenség. S a rezignáltság sem okvetlenül belenyugvás, lemondás.
Miért éppen a Nagy Lászlóéval ellentétes költői magatartásban vélem fölismerni Nagy
László tovább vihető szellemét? Ez, gondolom, élesebb megvilágításra szorul. Azért, mert
amikor minden jel arra mutat, hogy jelenleg — nemcsak hazánkban, hanem világviszonylatban — megtorpant az emberiséget előbbre vivő erők bővített újratermelése, minden bizonnyal
komikus erőlködés volna az a személyes öntudat, fenség és hatalomérzet, amely Nagy László
parasztfejédelmi költészetében makulátlan hitelességgel ragyog.
A fennálló társadalmi állapotot tudomásul venni, s olyan hangnemben beszélni róla, amilyet megérdemel, de közben meg nem felejtkezni arról, hogy ez az állapot a mi egyetlen életünk adott kerete; ugyanakkor nem tévedni abba a zsákutcába, ahol a szánalmas dolgokat is
édenivé színezi át a pragmatikus tömeghangulatra számító hazugság — ez hitelesíti Orbán
Ottó prózaköltészetének tragikomikus, groteszk módon himnikus, de a mélyén kikezdhetetlenül patétikus jellegét.
H a belemennék a konyhanyelvű asztrológia játékába, azt mondanám, Orbán Ottó bizonyára „földjegyben" (például a bika jegyében) született. Ez azonban korántsem a képzelőerő
földhözragadtságára utal, hanem az érzelmek és érdekek jól ismert talajára. Kulcsszava: a
Föld, és ismét egy nagy romantikussal kell összehasonlítanom, hogy érzékeltessem természetét. „A vak csillag, ez a nyomorú föld / Hadd forogjon keserű levében," irta Vörösmarty
A vén cigányban. Orbán verseiben tucatjával találunk olyan kozmikus arányú képeket, ahol
Földünk az űrbe kivetve pörög a tengelye körül, de olyan lírai közegből születik a kép, ahol
minden köznapi, közönségesen és középszerűen emberi. (Az óceánon hánykódó képzete is hasonló funkciójú a kötet címében.) A halál elvegyít bennünket a földdel, de ez a biztos tudat
sem foszthat meg minket anteuszi képességünktől, attól, hogy a földdel érintkezve, újjászülessünk életerőnkkel arányos életkedvünkben. Ez a fajta „földhözragadtsága" ad támpontot a
nagyarányú kozmikus képekhez, melyek váratlanul, merészen szárnyalnak föl a közönségességből. „Az isteni bennem épp a földszag; ők, akiket faekével és traktorral láttam szántani"
— olvassuk. Másutt: „Ez a vasszegekkel átvert földdarab engem végül is szeretetre nevelt."
Hogy átmeneti korban él a tragikus és komikus közti átmenet közérzetében, a helynek is
köszönhető: a közép-európai szituáció tudatának. A költő, aki lett belőlem cím alatt írja:
„Igazi középeurópai. Igen-je mellett mindig ott a de. Szegénynek gazdag, gazdagnak
szegény... (...) ő a kiáltó ellentétek közt a beszédes egyezség, a kor belátásra hajló fia." Másutt „középeurópai pokol"-ról beszél, ahol így fest a magyar múlt: „Európa szegényebb felének lényege, a mindig könnyen fölégethető és meggyalázható, tehát mindig föl is gyújtott és
meg is gyalázott parasztház."
6 Tiszatáj

81

A jelenlegi „parasztház" — a könnyen fölégethető és meggyalázható — ma betonvázas
pesti toronyház éppúgy lehet, mint bambuszház Távol-Keleten vagy Afrikában. Jó, hogy van
költő, aki ezt fölismeri; igen, ez a Nagy László-i költészet logikus folytatása. (Magvető.)
ALFÖLDYJENŐ

Kiss Benedek: Szemem parazsa mellett
Minden kor költőinek megvan a maguk jellegzetes sorsa. Ez a sors persze többféle típusú
lehet. Az 1940-es évek végén például az egyik fajta út a magasba: az elismeréshez, a feladatokhoz vezetett, a másik véglet pedig a feladatnélküliséghez, a típus el nem fogadásához. Mondani
sem kellene, hogy a költői pálya alakulása szempontjából rövid és hosszú távon is az előbbi út
volt a szerencsésebb, az, amelyet Juhász Ferencék jártak, de azért — főleg a hatvanas évektől
— a másik út jeles képviselői, Pilinszky János és társai is elfoglalhatták az őket megillető helyet. Végső soron — lassan immár történelmi távlatból — megállapítható, hogy mindegyik típusú út lehetőséget adott a tényleges tehetség kibontakoztatásához, hogy a történelem mindkét fajta prése — a feladatokat halmozó s a feladatokat elvonó egyaránt — jótékony hatásúnak bizonyult a költői pályák igazi értékeinek kikovácsolásához.
Annak a költőnemzedéknek, amely az 1960-as években kezdte a pályát, jóval szelídebbnek látszó történelmi környezet adódott. A köznapi élet s az irodalompolitika konszolidáltsága azonban nemcsak előnyös, hanem hátrányos jegyeket is rejtett magában. Ilyen jegy volt a
pályakezdés — azóta is tendenciaként jelenlevő — tartós, s szinte a nemzedék minden tagját
egyaránt érintő elhúzódása, az elsőkötetes költők harminc-harmincvalahány éves korátlaga.
Az első kötetek jó része szinte gyűjteményes kötet volt, s általában egy évtized anyagát olvashattuk bennük. E kötetek értékeit ez a tény jótékonyan gazdagította. A költői pályák természetes fejlődési folyamatait, a pályakezdők természetes kiválasztódását, a féltehetségek elhullását azonban hátráltatta és hátráltatja. Ezek az első kötetek nem tudták lezárni még a legjobbak esetében sem a pályakezdés szakaszát, hanem annak csupán első fokát jelentették. Míg
nem sokkal korábban — még Nagy Lászlóék esetében is — a pályakezdés évtizede háromnégy kötet megjelentetését tette lehetővé, s 35—40 éves korukra szinte mind eljutottak az első
igazán nagy számvetésig, az első gyűjteményes vagy válogatott verseskötetig, addig ez az 1969
táján induló nemzedék 35—40 éves korára még csak a második-harmadik kötetnél tart. Némi
túlzással szinte azt lehetne mondani, hogy a pályakezdés végénél. Mert objektíven, a verseket
vizsgálva, azért jobb a helyzet. Bár kevesebb a közreadott vers, válogatottabb, de így az értékek is jobban megmutatkoznak. Viszont ezek az értékek a köztudatban viszonylag szerény helyet foglalnak el. A korábbi — rossz vonásokkal terhelt — irodalompolitikának annyi előnye
kétségtelenül volt, hogy néhány szerzőre hangsúlyozottan ráirányította a Figyelmet. Ma nincs
kellő mértékben se természetes, se a kritika, az irodalompolitika által segített kiválasztódás,
verset írni elkezdeni szinte nehezebb, mint abbahagyni.
Mindezek a nemzedéki vonások — s még számos más is — jellegzetesen vizsgálható Kiss
Benedek költészetében és annak fogadtatásában. Az első jelentkezések: az Elérhetetlen föld
és a Költők egymás közt című antológiák (1969) és a Gazdátlan évszak című verseskötet (1970)
fogadtatása szinte egységesen jóindulatú, néha lelkendező volt. Ne feledjük azonban, hogy ez
a néhány év a fiatal írókra irányuló különleges figyelem jegyében telt el: a nemzedék indulása,
ha megkésetten is, de elég hatékonyan történt meg. Hozzá kell ehhez tenni, hogy jó néhány
82

első kötet — s köztük is kiemelkedően Kiss Benedeké — feltűnően magas színvonalú volt: a.
gyűjteményes jelleg a pályakezdések számos természetes buktatójától óvta meg őket, s az
újabb és jobb versek fényében a koraiak jó része kihagyhatónak bizonyult. Ez a magas kezdés
azonban meg is bosszulta magát. Talán a költők egy része is, de a kritikusok zöme mindenesetre úgy képzelte, hogy erről a kezdőpontnak tekintett szintről további ugrásszerű emelkedés várható. Ma már tudjuk, nemcsak illúzió, de tévedés is volt-ez a nézet. Az a kezdőpont
nem is kezdőpont volt, hanem éppen egy rejtett pályakezdés publikussá vált végpontja. Ahonnan látványos további emelkedés sokkal kevésbé várható. Másrészt arra sem gondoltunk,
hogy a magyar líra a hatvanas években éppen egy kettős lírai forradalom győzelmes és látványos szakasza után volt (Juhász, Nagy, illetve Pilinszky), s ilyenkor rendszerint sokkal kevésbé látványos szakaszok következnek. A lírai forradalom után a lírai reformok. így volt ez a
forradalmat végrehajtó mesterek költészetében is, s így van az utánuk következők eddigi munkásságában is. Harmadrészt az újabb történelmi szakasz jellemző jegyeit követi voltaképpen a
költészet: a társadalmi forradalom után a reformok kora következett. S ami elsősorban az
irodalmi élet rovására írható — a megkésett pályakezdés — így simul bele egy megváltozó kor
megváltozó társadalmi feltételrendszerébe.
A sikeres rajtot sokszor követi elbizonytalanodás. Olykor viszont a változás hiánya is elbizonytalanodásnak, az értéknövekedés hiánya pedig értékcsökkenésnek látszik. Hát még ha
ehhez valóban hozzá társul az elbizonytalanodás is! S ne feledjük azt sem, hogy az 1960-as
évek végétől újabb szakasz kezdődött a magyar irodalomban, s már maga ez a korszakváltás is
igen sok elbizonytalanító tényezőt hozott magával, amelyekkel minden írónak szembe kellett
néznie.
Kiss Benedek költészetének alakulása a hetvenes években példa lehet minderre. Második
kötete, a Békesség nektek, utak! 1973-ban, a harmadik, a Szemem parazsa mellett 1982-ben
jelent meg. Már a második kötet fogadtatása inkább a csalódottságról adott képet, a rákövetkező hosszú szünet pedig alighanem növelni fogja ezt. Megjelent már olyan kritika is, amely a
második kötetről nem is vesz tudomást, s olyan is, amely az állandóságot abszolutizálja, s ebből vezeti le kételyeit e költészet értékeivel kapcsolatban.
Aki nemcsak a köteteket, hanem a folyóiratközléseket is olvassa, az emlékezhet rá, hogy
Kiss Benedek a harmadik kötetében megjelentnél sokkal többet publikált. S nem a „gyengébb" versei maradtak ki e kötetből, hanem inkább azok, amelyek egy újabb, egy másik kötetbe jobban illenek majd. S alighanem csak egy még újabb, egy ötödik kötet fogja végérvényesen megmutatni, milyen is volt e líra összképe a hetvenes években, mivel az a kötet már a
nyolcvanas éveket, a szükségszerű elmozdulásokat is magába foglalja majd.
Mindazonáltal ne hallgassuk el azt sem, hogy a történelmi szakasz elbizonytalanító tényezőitől nem függetlenül, de mégis inkább e líra belső fejlődéstörténetéhez kötődve, megvolt a
maga válsága Kiss Benedeknek is. Részletesen és nagy hozzáértéssel szólott erről Varga Lajos
Márton a Fiatal magyar költők című tanulmánykötetben. Akkor még csak jelezni lehetett,
hogy talán túl fog lépni ezen a költő. Ma már látni lehet, hogy az a válság, amely egyidőben
volt a személyiség és a világ konfliktusa és ehhez kötődően a lírai megszólalás érvényességének
a megkérdőjeleződése — lezárulóban van. E kötetben sem a válságjelenségek a hangsúlyosak.
A kételyek, a kérdőjelek azok igen, de mögöttük markánsan szuverén költői személyiség áll.
Mi e költői személyiség legszembeötlőbb sajátossága? Minden bizonnyal az eredendően
természetes, áradó költőiség, amelynek leggyakoribb megnyilvánulási formája a dal. E dalokban a zeneiség, a ritmus, a kép a fő szervező erő. Ilyen dalokban alig akad párja Kiss Benedeknek a mai magyar költészetben. S ha ez így van, akkor aligha van értelme e köteten számon
kérni másfajta költészetet. Kiss Benedek „hibája" az, hogy korán rátalált hangjára, korán felismerte költészete érvényes megnyilvánulási módját, s ehhez azóta ragaszkodik. Tágul, változik persze költői világa, de a lényegi jegyek állandóak. S mivel egyidőben többféle — akár lényegesen eltérő —, de egyaránt érvényes költészet létezhet, aligha van értelme annak, ha az
egyik modell nevében elutasítjuk a másikat. A fő az érvényesség. S még egyazon modellen be6*

83

lül is sokféle lehet a megnyilvánulási forma. A költői személyiség sajátosságai, egyedi jellemző
jegyei kapnak itt hangsúlyos szerepet. S ha valaki ismer néhány tucatnyit Kiss Benedek versei
közül, szinte bizonyos, hogy ráismer a szerző újabb verseire is. Ez igazi bizonyítéka a költő saját hangjának, saját világának. ízlésünk, világképünk mondathatja velünk, hogy egy adott
modell túl szűk vagy tág, túl statikus vagy dinamikus, állandó vagy változékony. Mindent
azonban nem kérhetünk számon egyetlen modellen. Ekkora teherbírása talán még a kivételes
József Attila-életműnek sincs. De ha elfogadjuk azt, amit nevezhetünk korlátozottságnak is,
de a tehetség bölcs önismeretének is, akkor a vállalt valóságmegragadási formákon belül is
szinte végtelenül gazdag világ tárul elénk.
Itt van például a már címével is műfajt jelölő Dal. Egy korábbi kéttételes mű tömörebb, s
jelentésben gazdagabb, mert minden feleslegest elvető változata ez. A vers az emberi nem
egyik legősibb kérdését állítja a középpontba: az elmúlást és a halhatatlanságra törekvést. A
költő lehetséges vigasza: halála után a vers megmarad — de ez a vigasz is csak átmeneti érvényű :
fehéren, magasan
leng a dal fölöttem,
mígnem az is hullva hull,
pernyéllő fogoly,
lebukó nap szárnytollából
véres pihetoll.
Ez a 16 rövid sorból álló dal olyan mestermű, amelynek idővel bizonyára hét évszázad legszebb magyar versei között lesz a helye. Sokrétű mikroelemzést érdemelne költői eszközeinek
gazdagsága is. Csak néhányra hívnám most fel a figyelmet. Ilyen a szinek sokrétű szerepe, a
fekete-fehér és a piros-fehér-zöld jelentésrétegeinek kiaknázása. Ilyen a vers hangulati hullámzásának hibátlanul egységes megoldása. S ilyen a vers domináns hangjainak mesteri alkalmazása is: az r és az / hangok megszerkesztett váltakozása, ahol is a hangsúly a kezdő szakasz
r-jeiről a záró szakasz hullásában is felszárnyaló /-jeig ível.
Hasonló jelentőségű dal az Ének magunkért, amely a soha meg nem elégedés és a hűség
verse, s az örök hiány, az elérhetetlen eszmények utáni léten is túli vágyakozás élteti. Itt nem
szembeállítódik, hanem egységbe forr a földi lét és a szép leleménnyel „föld fölött után"-nak
nevezett halál utáni állapot.
Már az idézett két dalból is kitetszik, hogy Kiss Benedek verseiben a lírai személyiség központi problémája az önmegvalósítás lehetősége, de ez a kérdéskör sohasem satnyul sem öncélúvá, sem a társadalmiságot háttérbe szorítóvá. Társadalmiság és személyiség végleges és szétszakíthatatlan egymásrautaltságát talán egy harmadik — az ismétléstechnikát bravúrosan alkalmazó — dal, a Ha tartok hazafelé teszi legegyértelműbbé. Hazatérni, a kis világ, a család
bensőségességébe húzódni szép dolog, de önmagában csonka. Ahogy a tengerész nem élhet a
tenger, az ember sem a világ, a tágabb közösség nélkül.
A lírai személyiség önelemzése a következő főbb kérdésköröket érinti ahhoz, hogy az
alapkérdésre az előbbi választ megadhassa. A múlt és a jelen rétegeinek dialektikus egymásraépülése, a megszüntetés és a megőrzés. Legkibontottabban a Mi közöm hozzátok, emlékeim ?
elemzi e kérdéskört, s már a mottóbeli két József Attila-idézet is a dialektikára hívja fel a figyelmet. Nem a régmúlt korok, hanem a személyes lét két szakasza állítódik szembe: a gyerekkori falu és a gyökeresen átalakult, „falumat elhantoló falu" világa.
A jelen mellé mindegyre belép a jövő képe is. A személyes léten túli távoli jövőé is, meg a
közelebbi holnapé is. A költői világkép e kettőt végső soron eggyérántja, s a hangsúlyos a
mégis reménykedő magatartás lesz. A Március, perzselt mezők és a Számban a tavasz jóízével
talán kicsit közhelyszerűbben fejezi ki ezt, de versek sorában van jelen, kérve, követelőzve
egyik hangadó motívumként ez a gondolat (Szemem parazsa mellett, KÉrem érted a liliomokat, Mosoly ül nyúzott arcra, Befejezetlen dolgok között, Létem,
temetőm!).
84

Jellegadó motívum a családé, az otthoné is. A címadó, kötetnyitó versben is meghatározó
ez, aztán a Kérem érted a liliomokat, a Ha tartok hazafelé, az Ének magunkért világában is.
S a még említetlenek közül itt van a Tábori Posta, amely „Tc. / szépreményű / Pusztai
György honvédnek / Szerbia földje / Tábori Posta: 0 0 " állít emléket, annak a nagyapának,
akit nemcsak a költő nem ismerhetett, de akinek már a lánya is a szülő harctéri halála után
jött világra.
S talán a leggyakrabban vissza-visszatérő motívumként kell említeni a költészetet, az éneket, a dalolást. Nem gondtalan öröm, de inkább szenvedés a vers: „dal / dalom / fájdalom /
f á j dalom f á j ! " rögzíti második kötete után ismételten a költő (A költő veri a dobot). Ez a
szenvedés azonban magasabb értelmű: nemcsak önmagáért, de „magunkért", mindannyiunkért szól az ének. Árván, elárvultan, de mégis egy közösség szószólójaként és szolgálójaként
„veri a költő a dobot", azaz teszi a dolgát. A már említett dalokon túl a legszebb ars poetica a
Sinka zsákja, amely egy ügy, egy örökség felvállalásának ritka pontosságú és érzékletességű
kifejezése.
S hol az előbbi motívumhoz kötődően, hol attól függetlenül, rendkívül hangsúlyos természetesen a személyiség önmegvalósításának kérdése. Nem kicsire, de a teljesség birtokbavételére vállalkozna ez a személyiség:
S hallod a Kentaurt mind-jobban bömbölni,
Szénatomrács-karámját
mint a máglyát
messze-ropogni ?
: tipródik a Test,
tébolyog a benne gyökérző Álom.
Görgettem én is bár sziklát föl
hegynek, görnyedve raktam
Babilont vagy Déva-várát,
és kit a keselyű tépett, az is
fölvérzett
bennem,
gyönyörködvén
az első emberi Lángon —:

csillag?

Hogy ez a vállalkozás egy életre szól, s hogy megelégedéssel megvalósítani lehetetlen, azt biztosan tudja a költő. Befejezetlen és befejezhetetlen dolgok között él. Inkább kérdező, mint
válaszoló lény, hiszen az élet is inkább veszi körül kérdésekkel, mint válaszokkal. Egy kikezdhetetlen bizonyosság azonban van ebben a költői világban, egyetlen érték, amely sohasem kérdőjeleződik meg, s ez az etikus élet parancsa.
Mondják némelyek, hogy ösztönös, érzelmi beállítottságú költő Kiss Benedek, s hogy az
előbbi állítás is ehhez lenne bizonyíték. A dal, a dalolás a líra legősibb, s így eredetében valóban legösztönösebb formája. De a dal s a daloló versépítkezés — még akkor is, ha tartózkodik
az áttételesebb ironikus, groteszk közlésformáktól — nemcsak érzelmek, hanem gondolatok
kifejezésére is alkalmas. S nemcsak ősiek és egyszerűek, hanem modernek, huszadik századiak is lehetnek ezek a gondolatok. Olyan Áramlatok találkoznak ebben a.költészetben (hogy
egy még említetlen fontos vers címe ideíródjon), amelyek korunk egyik lehetséges és hiteles képét tárják elénk. (Szépirodalmi.)
VASY GÉZA

85

Veress Miklós: Vakügetés
Ötödik verseskötete után (mert hiszen a Hóreggel cimű gyerekvers kötetet semmi okunk
kivonni a sorból), s negyvenedik évén túl a költő bizonyára válogatott verseinek leendő gyűjteményére is gondol, azokra a versekre, amelyek leginkább reprezentálják addigi munkásságát. Önkéntelenül is adódik a kérdés: hol a helye a Vakügetésnek (még pontosabban: e kötet
„válogatott", válogatandó verseinek) Veress Miklós értékekben máris gazdag eddigi életművében; azaz e legutolsó gyűjtemény — legjobb költői teljesítményeihez képest — jelent-e, s ha
igen, mennyiben jelent változást, illetőleg gazdagodást?
Veress Miklós lírikusi pályájának állomásai a „megszűntetve megőrzés" sajátos szervességét mutatják; kötetei a jól körülhatárolható, jól érzékelhető másságuk mellett mindvégig
egymásból is következnek. Különösen karakterisztikus e szerves változások-váltások vonatkozásában a Bádogkirály (1975), a Porhamu (1978), és a Vakügetés (1983) egymásutánisága, az e
három kötetcímmel jelölhető versfolyam három állomása.
A Bádogkirály visszhangos újdonsága a nemzeti hagyományt kutató történeti látásmód
volt; kifejező rendszerében pedig jelentős szerepet juttatott a „prédikátor ősök"-re emlékeztető, a régi magyar irodalmat idéző hangulati és stilisztikai elemeknek. (Hogy ez a népi-nemzeti
központú szemlélet valóban jelentős és fontos volt a hetvenes évek első felében — éppen akkor, amikor egy ezzel merőben ellentétes költői program, a neoavantgarde újabb hajtásai is
több jeles fiatal költőt vontak bűvkörükbe —, az is mutatja, hogy ma már viszont egy Veress
után következő nemzedék nem egy meghatározó egyénisége vallja — nyilván nem teljesen függetlenül Veress költészetétől — a nemzeti-történelmi értéknek mint a lírában is lehetséges értékképző elemnek a fontosságát.)
A Porhamu legfontosabb verseinek a közegéből sem hiányzott ez a költői attitűd, de itt
már nem mint fölfedezés, program volt jelen, hanem mint „átélt" élmény, feldolgozott tapasztalat. S a Bádogkirály pátoszát, a történelmi heroizmus igézetének hangjait a Porhamuban a csendesebb, bensőségesebb, a meditativ líra szólamai váltották föl. Maga a fő „téma" is
bensőségesebb lett: Veress Miklóst ekkor az emberi lényeg és az eszményi ember lehetőségei
izgatták elsősorban. A kötet fő motívumvilága, az arc-álarc ősi szimbolikája természetes módon tükrözte és hordozta az idegenségben önmagát kereső ember dilemmáit. Veress Miklós
történelmi és morális értékrendjének- meghatározó összetevői — a szabadság és a forradalmi
tisztaság — egyben az emberi lényeget is jelentették számára.
A Porhamu fülszövege — az olvasótól való búcsú és az elkövetkező költői vállalkozásvállalás — határozott állásfoglalás volt: „hiszek abban — írta itt Veress —, hogy van erőm lezárni mindazt, amit eddig írtam, ha van bátorságom visszanézni mindarra, ami mögöttem:
porhamu". S hogy mi is a „porhamu" itteni jelentése, azt is megvilágította a költő: „ifjúságom porhamu és utamat azóta is ebbe a porba lépem." Aligha lehet kétséges, hogy a Vakügetés verseinek vizsgálata e szerzői „előzetes" figyelembe vételével is jogosult.
A bevezetőnkben említett kontinuitás jelzései nem hiányoznak e mostani Veress-kötetből
sem. Vissza-visszatgr — igaz, hogy csak érintőlegesen, eléggé periferikus szerepben — a Porhamut még meghatározó, már említett motívumkör; itt is megjelennek a zsoltártémák, s itt is
újraformálja a Kőmíves Kelemenné-história ma is érvényes tanulságait. Az Ady — és József
Attila — reminiszcenciák és parafrázisok ugyancsak a folytonosság nyomjelzői Veress Miklós
itteni verseiben.
A „porhamu"-korszak elemeiből viszont — amelyek előző kötetében is szerepeltek — a
Vakügetés verseiben már külön világ épül, mégpedig egészen a jelenig terjedő. A költő visszatekintése tehát — ezek szerint — nem egyszerűen csak emlékezetmegőrző vagy emlékezetfeldolgozó szándékú, hanem a valaha volt hétköznapiság némiképpen mitologikus újjáteremtése
is. A puszta emlékezés vagy „feldolgozás" mechanizmusa mellett (vagy még inkább e helyett)
86

a teljesebb asszimiláció reflexeivel j á r j a be Veress Miklós a maga „porhamu"-világát a kötet
számos versében. Tragikus számvetés ez. „Fekete máglya" — miként egyik cikluscímében utal
is erre. Veress most sem „tér ki" a szenvedésérzés elől, úgy tartja, hogy a szenvedés „a test és
lélek védekezési f o r m á j a " . S tegyük ehhez még hozzá: a mélység egyik feltétele is. (Sőt — még
a Porhamu — egyik versében azt is megfogalmazta, hogy „akiből e kín kihalt / már nem lehet
szabad".)
Máshonnét szemlélve ezt az asszimilációs törekvést az is szembetűnő változás az előzőekhez képest, hogy a Bádogkirály-korszak
látomásos lírájának tárgya a Vakügetésben háttérbe
szorult: itt már nem elsősorban a hagyományos történelmi tematika, hanem ez a közelmúltat
elemző önkiteljesítő előélet-szervesítés kap nagyobb hangsúlyokat. (Filmvers,
Focivers.)
A történelmi élményforrások módosult időbeli horizontja (amely egyébként szinkronban volt
a magyar tudományos közgondolkodás hetvenes évekbeli módosult orientációjával is) pregnánsan jelzi egyben azt is, hogy Veress Miklós költészetének — sokat emlegetett — közéleti
töltése változatlanul erőteljes, noha feltétlenül más: közvetettebb, mint korábban.
A Vakügetés talán legjelentősebb szemléleti (vagy talán csak „optikai") újdonsága, hogy
itt a szubjektum leplezetlenül nyomul előtérbe. E tünet önmagában persze semmit se jelentene, ha Veress Miklós új kötetében e látszólag redukált világkép valójában nem éppen az egyetemesség felé tágulást hozná magával. Márpedig azt hozza, így tehát igen figyelemreméltó. Tipikusan paradox tünet ugyanis: a legsúlyosabb szubjektív élmények újra csak kollektív érzéseket fogalmaztatnak verssé. (Természetesen itt szó sincs egyedi jelenségről: a jelentős költőegyéniségeknél számtalan példa kínálkozik párhuzamként.)
Veress Miklós egyik alapélménye a Vakügetés verseiben a világra vetett, a magára hagyott, a „kőbaltára" már csak emlékező, mítoszaitól és istenétől megfosztott-megfosztatott, a
„középkort" maga mögött hagyó ember. Az Ady Endrére utaló („Vak ügetését hallani / Eltévedt, hajdani lovasnak,") címválasztás — és (némileg más vonatkozásban) éppen Sartre megidézése konkrét és mai léthelyzetre utal: „...szaporodik / négymilliárd magánya s készül a
III." (A filozófus halálára) Ugyanez az életérzés szorosan a szubjektum felől: „Bézárlattak
utak ajtók [...] Egy felé se szaladhatok / aki Isten aki titok" (Régi zsoltár-témákra). Isten eltűntével eltűnt az örök cél is.
„Döndül lelkem rianása
mert kit hittem nincsen sehol
megmarad csak hite mása
emberségünk
látomása
én meg lettem mint az bagoly
ki az kietlenbe huhol"
(Régi zsoltár-témákra)
Veress Miklós feltűnően sok e kötetbeli versében bukkan fel e sajátos Isten-képzet, e szimbolikus Isten-kép. Szimbolikus, hiszen az egyes, az adott versközegtől is motiválva ugyan, de
mindig „megtestesülése", fogalmi jele, képviselője és kifejezője is a modern civilizáció egyre
zavarba ejtőbben előnyomuló tünetének: az érték, a norma, a közmegegyezés nyomán elismert abszolutumok teljes széthullási folyamatának. A személyes hiányérzet tehát újfent kollektív életérzés tükörképe; Veress Miklós istenkereső nyugtalansága alighanem korunk egyik
legfőbb — intellektuális és morális — emberi problémáját fogalmazza meg: „lélekhiány a testem / istenhiány az isten" (Pókháló, 3.); „Istenben hinni volna jó / szikrázni templomaranyat / imádni azt ami való" (Máglya); „hiszen meghalt az isten / és farkashorda lesben"
(Derkovits, 3.) „Az isten az isten az isten a törvény / örvénye / fölcsap a szem pereméig" (Lefelé a Van Gogh-múzeum lépesein Amszterdamban) — s idézhetnénk még tovább, hosszasan.
Másutt meg az öreg Arany János Naturam furca expellas...-ából ismert, ironikus, de egyben
nyomasztó kép: a színben felkötött néma tökharang toposzának változata tér vissza Veress87

nél: „Himbál a vers: lélekharang / amelynek rég kitépve nyelve / Ha ütik — szól / De hogy sikoltson? (Szonett a harminchatodik
évből?)
Ezek között az életérzésbeli és létfilozófiai keretek között jelenik meg a kötet azon két súlyos verse (utalva talán ezzel arra is, hogy a világ teljes, nemcsak a rész, hanem az egész is fontos), amely mégis az „építkezésé", az emberi lehetőségek — bármily nehéz is — kiteljesedésének-kiteljesítésének reményéé, hitéé. A rom fölépítése (Utassy Józsefnek ajánlva) már címében is jelzi e költői szándékot; egyszersmind újrafogalmazása a Porhamubzn
közölt
„Jeszenyin-sirató" egyik pillérgondolatának: a Kőmíves Kelemenné mítosznak is. íme a téma
két változata:
Requiem egy költő

sírjánál

„Nem kell téglává lenni
hogy légy mindenkoron
Kőmíves Kelemenné
már fölös fájdalom
de a mi emberi arcunk
mindig
forradalom"

A rom

fölépítése

„ahhoz hogy épüljön a rom
Kelemenné
fölösleges
ahhoz hogy épüljön a rom
elég a lélek meg a test
az anyag: here és tüdő
már emberré
építhető"

E fenti kétszer hat-hat sor önmagában is képes sejtetni a két kötet — már körvonalazott —
hangulatának különbözőségét: az ottani izzás emitt egyszerű kijelentések egymásutánjává
lett; másfelől pedig: maguk a dolgok is sokkal egyszerűbbé, hétköznapibbá váltak á költő számára, de nem veszti szem elől a mindenkori lényeget: a „templomépítést"...
A Vakügetés talán legkiérleltebb darabja az El Bosco föltámasztása
című (Látomás a
Prádóban alcímű) kompozíció. Prófécia, prófétáló ez a vers — tehát Veress Miklósnak egy régebbi korszakára emlékeztet —, csakhogy itt nem a költőé a prófétaszerep, hanem a megidézett festőé. Sikeres szintézist teremt itt Veress, mind a kötet fő motívumait és tematikáját tekintve, mind pedig azzal, hogy felvonultatja azokat a költői erényeit, melyekkel méltán emelkedett a legjobbak közé. Az El Bosco föltámasztása mélyén humánus tartalmával, szuggesztív
előadásával, a látomás és a köznapiság egymásba játszatásának pontos és tárgyszerű utalásaival a korszak és a mindenkor volt emberi nyomorúság azonosságára; s kitűnő, arányokat és
harmóniát teremtő ellenpontozásaival ez a mű kiemelkedik a kötet versei közül. A költői—emberi reményt a jelen józan felmérése és a jövőbe nézés bátorsága hitelesíti:
„ Világ világa — te énekeld
világtalan hogy él még a kert
van még remény s van ki türelmes
megtartó kezeibe fölvesz
mert tudja fölös ennyi por
s porabbá most már nem tipor
El Bosco jöjj és prédikáld ecsettel
hogy gyönyörűen iszonyú az ember"
Ehhez a magaslathoz képest kevésbé meggyőző a költő által is szintézisnek szánt hoszszabb vers, a kötetzáró Vak ügetés (miként előző kötetének nagy záróverse sem volt egyértelműen „nagy" versnek minősíthető). S ezzel vissza is tértünk az írásunk legelején föltett kérdésünkhöz : hol a helye a Vakügetés című kötetnek Veress Miklós költői pályáján ? Részletekbe
menő poétikai-stilisztikai elemzésbe most nem bocsátkozhatunk, éppen ezért csak nagy körvonalakban summázhatjuk észrevételeinket.
A kritika annak idején szóvá tette, hogy Veress Miklós költészete — a
Porhamu-kotszak88

ban — túlságosan is sokszinű és szerteágazó volt, tematikájában és verselésében egyaránt. Az
kétségtelen, hogy a Porhamu kísérleteihez, próbaelemeihez, töredékeihez, „bagatell"-jeihez
viszonyítva a Vakügetés markánsabb, egyneműbb, összességében súlyosabb kötet. Ám az is
valószínű, hogy ezt a „súlyt" zömében az a néhány kiemelkedően jó és fontos vers (mint amilyen a Régi zsoltár-témákra 1—2., az Anyahívogató, A rom fölépítése 1—11., a Filmvers, a
Focivers, az El Bosco föltámasztása, az Összecsavart zászló, a Hajnali dal és a Szerelmesvers)
adja, amelyek majd nyilván helyet kapnak ama bizonyos válogatott versek kötetében is.
Több, csak részleteiben megoldott „szintézis"-vers (pl. Derkovits 1—5., Négy évszak 1—4.,
Lefelé a Van Gogh-múzeum lépesein Amszterdamban)
viszont arra utal, hogy Veress Miklós
talán túlságos is nagy, talán nyomasztó felelősségtudattal igyekezett „beváltani" ígéretét költészetének új szakaszával kapcsolatban. Amit korábban nemigen tapasztalhattunk Veress verseiben : a gondolatok kiérlelésének felemássága (például a Vak ügetés két Ady-versből és az
Apokalipszisből származó motívumai sem állnak össze szerves egésszé), a versépítkezés bizonytalanságai s ragaszkodása a hagyományos verseléshez, összességében arra engednek következtetni, hogy Veress Miklós költői világképének fentebb elemzett karakterisztikus változása nem járt együtt költői nyelvének és formateremtő erejének hasonló szintű megújulásával.
Hangsúlyozandó, hogy természetesen csak a Vakügetésben szereplő versek egy részére érvényesek ezen észrevételeink, minthogy Veress Miklós valóban legújabb, folyóirat-közlésekből
ismert versei mintha ismét egy kiegyenlítettebb költői teljesítményt mutatnának.
Ennek biztos érvényű kimondásával azonban meg kell várni — a következő Veress-kötetet. (Szépirodalmi.)
MONOSTORI IMRE

Szegedi örökség
PÉTER LÁSZLÓ KÖNYVE

A Szegedi örökségben összegyűjtött cikkek, tanulmányok írója a szegedi helyismereti kutatás egyik nevezetes személyisége. írásainak bibliográfiája több mint kétezer tételt tartalmaz
— első cikkeit jó három és fél évtizeddel ezelőtt publikálta. Pályáját Klemm Imre professzor
mellett, nyelvészként kezdte a szegedi egyetemen; doktori értekezése (Szőreg temesközi község nyelvjárásának hangtana [1947]) is még nyelvészeti tárgyú volt. Pályájának kanyarai.(az
egyetemi állást muzeológusi, majd könyvtárosi állással volt kénytelen fölcserélni) s valószínűleg érdeklődésének szerkezete is azonban hamar távolabbi területekre sodorták. Kezdeti néprajzi, folklorisztikai tanulmányai mellett, mint muzeológusnak, majd könyvtárosnak, figyelme mindinkább az irodalomtörténet, sőt a tágan értelmezett helyismeret felé fordult. József
Attilával, Juhász Gyulával, illetve szegedi, makói kulturális „holdudvarukkal" kezdett foglalkozni ; e témakörben több fontos tanulmánya jelent meg. Kandidátusi fokozatát — Juhász
Gyula a forradalmakban című, 1965-ben könyvként is megjelent részmonográfiájával — irodalomtörténetből nyerte el. Munkásságának mennyiségileg is mind nagyobb része azonban jó
ideje már e tárgykörbe sem fér bele; az utcatörténet, a művészet- és zenetörténet például egyként érdekli, írásra készteti. Nem véletlen tehát, hogy újabban már nem nyelvésznek, nem is
irodalomtörténésznek, hanem művelődéstörténésznek vallja magát.
89

Munkássága egésze — márcsak méretei miatt is — ma még szinte áttekinthetetlen, fontosabb írásai azonban, amennyire megítélhető, irodalomtörténeti vonatkozásúak: József Attiláról, Juhász Gyuláról szólnak, velük, írásaikkal foglalkoznak, illetve azt a közeget teszik érthetővé, amely e (Szegedhez is tartozó) írókat körülvette, életfeltételeiket meghatározta. 1955ben megjelent József Attila Szegeden című tanulmánya a maga nemében úttörő volt, s ma,
Szabolcsi Miklós részmonográfiájának (Érik a fény [1977]) elkészülte után is alapvető írás. Vitathatatlanul jelentősek Juhász Gyula életútjának rekonstruálásához hozzájáruló tanulmányai is. Nagy érdeme, hogy mint sorozatszerkesztő s mint egyes kötetek sajtó alá rendezője, az
ötvenes évek végén, s a hatvanas évek elején szerepet vállalt Juhász Gyula Összes Művei kritikai kiadásában.
Most megjelent könyve, a Szegedi örökség, írásainak csak egy kis töredékét tartalmazza,
sokirányú érdeklődését azonban ez a válogatás is tükrözi. A három fejezetre — Emlékek;
Örökhagyók; Kortársak — osztott könyv időben és tárgyban igen szerteágazó cikkeket, tanulmányokat gyűjt egybe. A Vár című cikk első része például egészen a rómaiakig, a Dózsa és
Szeged a magyar XVI. századig nyúl vissza, de van írás a kötetben a pár éve elhunyt Ortutay
Gyuláról, Bálint Sándorról s másokról is. Az időhatárt tehát szinte napjainkig kitágítja. Van
cikke, amely tárgya okán a néprajz, van, amelyik a nyelvészet, az irodalomtörténet, a tudománytörténet vagy a művészettörténet illetékességi körébe tartozik — s a fölsorolás szinte a
történeti diszciplínák mindegyikét érinthetné. Az írások zöme, persze, időben mégis a 20. századot, kisebb részben a 19. századot, illetve ezek valamely mozzanatát, összefüggését tárgyalja. S egy, a kötetből teljesen kirívó útirajz kivételével mind valamiképpen Szegedhez kötődik;
a kötet összetartó elve, deklaráltan is, a „szegediség", amelyet a fülszövegben a szerző így magyaráz: „Mióta nevem írásom alatt nyomtatásban megjelent, szinte minden betűm Szeged
ügyét szolgálta. Tanulmányaimnak, cikkeimnek ez a válogatása legyen a magam hozzájárulása a Város ünnepi esztendejéhez."
E nyilatkozat, persze, némileg „fölstilizált" s patetikus, de a Szegedi örökség sok részmozzanatát idézi föl Szeged történetének s így kétségkívül „szegedi" kötet. Legjobb, leghasznosabb részeiben, a Moholy-Nagyról, Politzer Györgyről, Homor Istvánról, a „Csonka Vince
fiairól" írt, vagy a régi Ipar utcát fölidéző cikkeiben valamiképpen a magyar művelődéstörténet egészéhez is ad számon tartandó hozzájárulást, vagy legalábbis — a helyin, a lokálison keresztül — ilyen érvényű tanulságokhoz vezet el. Művelődéstörténeti szempontból érdekes a
„falukutató Kálmány Lajos", a „tudósító Tömörkény", vagy a fiatal Móricz Pál bemutatása
is, s hasznos részletadatokat nyújt némely egyéb írása, így a Veres Péter nálunk, az Ábel Szegeden, az Ügyészi „kritika" Erdei Ferenc könyvéről is. Általában: írásai ott jók, ahol adatokkal dolgozik, ahol az eseményeket, jelenségeket adatszerűen ő maga rekonstruálja. Ahol nem
a szerző, hanem adatai, empirikus anyaga beszél, ahol a filológus rekonstrukciót nem nyomja
el, nem deformálja a szerző „alanyisága".
A kötetnek, legalábbis a művelődéstörténész nézőszempontjából, mégsem lehet igazán
örülni. Péter László ugyanis — hiába vallja magát újabban művelődéstörténésznek — nem
szakszerű művelődéstörténetet ír; kedvelt m ű f a j a sajátos ötvözete a művelődéstörténeti
filológiának s a (Szegeden korábban Sz. Szigethy Vilmostól, sőt Móra Ferenctől is gyakorolt) kultúrhistóriai publicisztikának,
amely elsősorban a sztoriként, anekdotikusan elmesélhetőből
építkezik. Értéket munkásságának természetesen csak előbbi összetevője, a filológia eredményez ; ez a filológusi munka alapozta meg (még az ötvenes években) tudományos hírnevét is.
S ezért fájlalható, hogy kötetébe, melynek munkásságát kellett volna reprezentálnia, nem vette föl a József Attiláról 1955-ben publikált tanulmányát, a Kálmány Lajos életútjáról és pályájáról írt fontos vázlatát, vagy Juhász Gyuláról írott életrajzi tanulmányainak némelyikét.
Sajnos, Írásainak az a vonása, amely leghívebben kultúrhistóriai publicisztikaként jellemezhető, s amely mindinkább áthatja szövegeit, oldja és torzítja: deformálja a filológus munkáját. (A tiszta, „kemény" filológiát nehéz eladni; ezt az újságok nem veszik.) A tudomány,
ez esetben a tágan értelmezett művelődéstörténet eredményeit természetesen hasznos és szük-

I

90

séges népszerűsíteni, a nem szakemberekhez — transzformáitan — eljuttatni; ez igazi missziós
feladat. De Péter László nem ezt csinálja; ő — Írásaiból kitetszően — leszáll az újságírói és
-olvasói konvencióhoz, s ehhez szállít (valódi történeti összefüggéseikből, meghatározottsági
rendszerükből kiemelt) adatokat. Ez a hiba, sajnos, legjobb e típusú írásaiban is (e kötetben
legalábbis) megvan. A Vár például, amely tagadhatatlanul bír olvasmányértékkel, korrekt
(vagy legalábbis a nem szakember olvasó számára annak látszó) összefoglalása a szegedi vár
„külső" történetének. Ú j ismeretanyag, amennyire megitélhető, nem nagyon van benne;
maga Péter László is bevallja, hogy a várról a képet mások kutatásai nyomán „kerekíti ki"
(7.). De ebbe a „kikerekítésbe" azok a történeti kontextusok, amelyekben — az egyes történeti
szakaszokban — a vár szerepet töltött be, nem kapnak helyet. Maradnak a leírásban a csupasz
(nemritkán anekdotikus) adatok. Amikor például azt írja, hogy a szegedi vár helyén „az időszámításunk kezdete utáni 2. évszázadtól a népvándorlás koráig római őrállomás (burges,
castrum) állt", nyilván igaza van, hisz korszakspecialisták nyomán írja ezt. De a specialisták
számára ez nem újdonság, számukra ez redundáns információ; annak a „nagyközönségnek"
pedig, amely ismeretterjesztésre szorul, ez így semmit, vagy csak megtanulható „műveltségi"
adatot nyújt. A nem szakember olvasó ugyanis nem tudja, hogy mi is volt tulajdonképpen egy
római őrállomás, milyen élet folyt ott, milyen szerepe volt a történeti szakasz művelődés-,
politika- és hadtörténetében stb. S ugyanez az adatizoláló tárgyalás jellemző — egyebek mellett — Rózsa Sándor „bemutatására" is; ott sem az a paraszti élet, amely betyárságba sodorta
az embereket, sem az a kapitalizálódó államélet, amely nem tűrhette tovább a betyárokat,
nem jelenik meg. A Rózsa - Sándort értékelő mondatok így jórészt puszta kinyilatkoztatásokká, Péter László magánvéleményévé lesznek.
S ott, ahol fő kutatási területétől távoli idők világát, eseményeit idézi, adatainak, még inkább 'azonban adatértelmezéseinek helyessége is megkérdőjeleződik. A Dózsa és Szegedben
előadottakat például annak idején a korszak egyik jeles kutatója, Kulcsár Péter a lényegét illetően vonta kétségbe (Kulcsár Péter: A szegedi Dózsa-hagyomány legendája. Tiszatáj, 1973.
2. sz. 66—71.); sajnos, erre most, a kötetben sehol nem történik utalás. Valószínű pedig, hogy
a korszak profi kutatójának, Kulcsár Péternek volt igaza, hisz fölkészültsége jellege, ismereteinek egész anyaga s szerkezete őt s nem a XVI. század kutatásába csak „belekotró", e területen mindenképpen kevésbé otthonos Péter Lászlót predesztinálja a valós helyzetkép rögzítésére. (Péter László középkori kalandozásait egyébként, aligha véletlenül, egy más írása kapcsán,
egy másik középkorkutató, Kristó Gyula is bírálta — föltehetően nem is jogosulatlanul.)
„Adatizoláló" egysíkúsága, sajnos, még azokban az írásaiban is jelen van, amelyekben
pedig valóban nyújt hasznos, új anyagot, amelyek tehát valóban hozzájárulást jelentenek a
művelődéstörténeti kutatáshoz. A Hollós Józsefről írt életrajz- és pályaképvázlat például vitathatatlanul hasznos írása, adatai segítik a kutatást. De aki arra kíváncsi, ki is volt tulajdonképpen ez a politizáló szeggdi orvos, milyen eszméktől motiváltan, miért s mi ellen küzdött, az
erre vonatkozoan csak kijelentéseket olvashat Péter László cikkében. A művelődéstörténet
eszmetörténeti oldala szinte teljesen kimarad ebből az írásból, akárcsak egyéb tanulmányaiból, cikkeiből is. Ami használható írásában, az az életút eseménytörténetének fölvázolása.
A kötet tanulmányai, cikkei jelentős százalékban napilapokban jelentek meg; folyóirattanulmánynak csak kisebbik részük készült. Ez látszólag külsődleges, formai kérdés, amelyre
kár szót vesztegetni. Ez esetben azonban, sajnos, nem így van; Péter László három és fél évtizedes pályája egyik sajnálatos következményeként alkalmazkodott az újságírás, a lapkészítés
— tudományos szempontból — nem előnyös gyakorlatához, a lapok támasztotta speciális igényekhez (téma, terjedelem, érvelési mód stb.). Ez az alkalmazkodás többnyire már témaválasztásainál is megmutatkozik; elsősorban az úgynevezett érdekes-„aktuális" bemutatására,
„megírására" vállalkozik. Ha a tévében Rózsa Sándorról megy műsor, az Oszter Sándor keltette érdeklődés közepette ő újságcikkben idézi föl a betyárvezér alakját; ha évfordulója van
valakinek, azonnal jubileumot ül egy gyors kézzel fölvázolt újságcikkben; ha érdeklődést tapasztal a szegedi vár iránt, vártörténetet kanyarít — lehetőleg folytatásokban. Ez a reagálási
91

gyorsaság az érdeklődés kielégítésére, persze nem baj, sőt akár erényként is fölfogható — bizonyos feltételek közt az is. Ami azonban „érdekes", az nem biztos, hogy lényeges is, s hogy
kutatatlan, szűz terület. Péter László így nemritkán csak periferikus jelenségeket, eseményeket reprodukál, „kikerekít" ( A Vár; Dózsa és Szeged; Kossuth Lajos azt üzente... stb.), sőt
olykor, mint A párizsi kommün szegedi krónikása esetében csak „ f ö l m o n d j a " a lexikont, kiegészítve mások friss eredményeivel; hozzájárulása majdhogynemcsak a „szegedire festés".
Van eset, amikor még ennél is veszélyesebb eljárásra kényszerül; a Költészet az utcán például
nem több egy régi — s teljességgel említetlenül hagyott — Bálint Sándor-ötlet (s -cikk) gyorsjkezű értékesítésénél. Az az ötlet ugyanis, hogy Juhász Gyula verseit, kőbe vésve, el kell helyezni
ia város különböző pontjain, nem Péter László ötlete volt, hanem Bálint Sándoré, aki ezt
I előbb egy cikkben, utóbb A hagyomány szolgálatában című kötetében is nyilvánosságra hozta.
Sajátos alkalmazkodásából adódik, hogy — ahol nem ú j adatot tár föl — ott (mégha értékel, minősít is) nem bizonyít, nem érvel, csak kinyilatkoztat. Az újság, már a fölveendő cikkek terjedelme miatt is, nem nagyon bírja el a részletező okfejtést, az állítások bizonyítását.
Van, persze, ahol Péter Lászlónak, így, bizonyítás nélkül is igaza van, s van, ahol nincs; eljárása azonban aligha tudományos eljárás.
A hírlapokhoz való alkalmazkodás sajátos következménye az is, hogy igen gyakran konvencionális (nem tudományos) értékrendhez igazodik. Az Ügyészi „kritika" Erdei Ferenc
könyvéről, amely föltüntetett Tiszatáj-beli közlése előtt 14 évvel, más címen, természetesen
hírlapban jelent meg először, iskolapéldáját nyújtja e hibának. Péter László e cikkében közli
Erdei Ferenc Parasztok című könyvének ügyészi minősítését, Lee királyi ügyész afféle pro domo följegyzését — ez hasznos adaléka írásának. Lee szövegét azonban egy tudományos szempontból tarthatatlan konvencióhoz igazodva minősíti, s úgy állítja be, mintha Lee „ f á j ó szívvel", jobbik meggyőződése ellenére nem emelt volna vádat Erdei ellen — hisz egy magyar ki-'
rályi („horthysta") ügyész csakis véresszájú reakciós lehet. Az igazság azonban az, hogy a sajtórendészetet ellátó magyar ügyészi kar nem volt egységes, s Lee éppen a rugalmasabb, sok
mindent toleráló ügyészek közé tartozott. Toleranciájára jellemző, hogy még 1943-ban is, keményebb időkben, mint amilyenben Erdei könyve megjelent, engedélyezte Marx egyik művének megjelenését, kihagyva a könyvből Molnár Erik aktualizáló előszavát. Nem tudni, Péter
László miből állapította meg Lee szubjektív viszonyát az Erdei-könyvhöz; a szövegből magából mindenesetre éppen az derül ki, hogy bár Erdei egyes passzusai akár vádemelésre is fölhasználhatók lettek volna, Lee szerint ezek a passzusok nem voltak elégségesek a vádemelésre.
Magyarán: megvédte a könyvet s szerzőjét — nem sokkal azután, hogy Féja Géza ellen a Viharsarokért valóban vádat emeltek.
Nem erős oldala Péter Lászlónak az önértékelés sem; írásaiból a Szegedi örökségnél j o b b
válogatást is lehetett volna készíteni. A megvalósult kötetből teljességgel elhagyandó lett volna
a harmadik, Kortársak című fejezet legtöbb írása; ezek a nekrológok ugyanis igen keveset
mondanak. Szempontjaik nem elég lényegesek és élesek, adatanyaguk, a „ m ű f a j b ó l " is adódóan, minimális. Egészében legföljebb Péter László szubjektív értékrendjét, személyes vonzalmait árulják el; ennek kifejezésére azonban más formát kellett s lehetett volna találni. Érdekes, s egyben teljesen érthetetlen, hogy Péter László oly esetben is ragaszkodott a keveset
mondó nekrológ fölvételéhez,-amikor pedig tanulmányban szólhatna „tárgyáról", hisz Ortutay Gyuláról nemcsak nekrológot írt már, de tanulmányt is, s bár ez utóbbi sem meríti ki témáját, mindenképpen hasznosabb annál, ami végül megjelent. S e fejezetből nyugodtan elmaradhatott volna Veres Péter leveleinek immár harmadik közlése is. A szegedieknek elég lett
volna a Tiszatáj-beli közlés, a Veres Péter-kutatóknak pedig a Veres Péter koszorúja, amely
ezt a dokumentumközlést is tartalmazza. Annál inkább, mert jeles írónknak ezek a Péter
Lászlóhoz írott levelei nem túlzottan fontos levelek; hozzáférhetőségük pedig így is bőségesen
biztosított volt már.
Önértékelési zavar jele, hogy Péter László oly írásokat is fölvett kötetébe, amelyekben a
„kortárs" szerepében tetszeleg. Mészöly Gedeonról írva még azt is megjegyzendőnek véli,

hogy nem volt a jeles professzor tanítványa! Nem vonható persze kétségbe, hogy évei száma, s
életideje rendje okán kortársa volt Németh Lászlónak, Veres Péternek, Ortutaynak s másoknak. A kortárs volt azonban nem pusztán kronológiai kérdés; Péter Lászlónak nem volt olyan
lényeges és bensőséges kapcsolata az említettekkel, ismeretei nem oly sokrétűek és fontosak,
hogy „kortársként", érdemben emlékezhetne rájuk; személyes élményanyaga ehhez nagyon
kevés. Amit leír, nem több mint néhány, kevéssé érdekes adat rögzítése; első közlésük tökéle-|
tesen elegendő lett volna a kutatás számára. Általában elmondható: Péter László túl nagy je-j
lentőséget tulajdonít saját személyének; akár megkívánja ezt a téma kifejtése, akár nem.
Tudomásul kéne vennie: más az esszé, s más a filológia; aki jó filológus, nem biztos,
hogy esszéistaként is jó teljesítményre képes. Ott ugyanis, ahol „esszéizál" (tehát például
Móra-tanulmányai egyikében, az „antisematikus arcképvázlatban") nem tud igazán élni
anyagismeretével, s kétségkívüli tájékozottsága is deformált összefüggésrendszerbe préselődik
bele. Szempontjai nem elégségesek ahhoz, hogy egy olyan bonyolult művelődéstörténeti jelenséget, mint amilyen Móra volt, a maga összetettségében mutasson be. Az Antisematikus arcképvázlat Móra Ferencről így nagyon is a sematikusság jegyeit viseli magán, s mára azok az
„ellenpontozásai" is, amelyek tanulmánya megírásakor még talán „bátor" frázisrombolásnak
tetszhettek, igencsak erejüket vesztették. A könyv több írásában is fölbukkanó filozofáló
megjegyzések pedig a Szegedi örökség leggyöngébb részei közé tartoznak; ezek, láthatóan, érdemi mondanivaló helyett, protézisként szolgálnak (például az Erdei-cikk bevezető részében a
latin szólás, s körülmagyarázása).
Összefoglalóan elmondható: azok az olvasók, akik minden iránt, ami szegedi, érdeklődnek s szeretik az úgynevezett érdekes, olvasmányos kultúrhistóriai publicisztikát, könyvükre
találtak a Szegedi örökségben. Aki azonban Szeged múltja iránti érdeklődéssel, de metafizikus áhítat nélkül, a művelődéstörténet tudományának vonzásában nyúl a könyvhöz, jórészt
csalódni kényszerül. Péter László életművének java nincs benne ebben a könyvben, s az írások
többségében a filológust, akit régebbi teljesítményei okán a szakma méltán becsült, itt elnyomja a zsurnaliszta. (Szépirodalmi.)
LENGYEL ANDRÁS

Juhász Gyula-publikációk
A szegedi Somogyi-könyvtár kiskönyvei (Ady, Bartók, Kodály) az ünnepi sorozatokban
is példaadók: ezúttal a Juhász Gyula centenárium két „emlékfüzetét" kell a továbbiakban az
úttörő értékek között számon tartanunk. És nemcsak azért, mert a „szegedi" Juhász Gyulának — úgy tűnik — a kortársainál talán méginkább adósai vagyunk, és életművének mind tartalmasabb feltárása „országos ügy". Hiszen Kispéter András egykori monográfiája (1956),
Eörsi Júlia nem kicsiny érdeklődést ébresztő vallomáskönyve (Tiéd a sírig — 1957), Paku Imre
„Juhász-emlékkönyve" (1962), Vargha Kálmán „kismonográfiája" (1968), Szalatnai Rezső,
Grezsa Ferenc, Ilia Mihály, Péter László és mások részmonográfiái és tanulmányai, szöveg- és
adatközlései a teljesebb megismerésnek (főként a „befogadásnak") inkább a lehetőségeit biztosítják, ugyanígy az Ilia és Péter által szerkesztett „összes művek" megjelent kötetei, bennük
a nagyszerű jegyzetanyag. Lehetőséget tehát, és aligha megvalósulást: a „néhányversű költő"
még nem a köztudaté.
A „Juhász Gyula-problémák"
— Szabolcsi Miklós 1961-ben megjelent tanulmányának
címe ez —, ha módosultak is a változó idők és a mind mélyebb feltárások során, nem kevés
részben mégis megoldatlanok. A költő fátuma rejtély maradt, bár mindinkább ismerjük művét és életadatait. A „megismerésben" nagyobb részt az anyaggyűjtés fel-fellángoló időszakait
93

éljük át, bár ebben sem kevés örömünk telik. Hiszen egy-egy mű vagy talányos tett indítékaihoz és szépségeihez minden adattal közelebb kerülhetünk. ítélet — ha van — alig születik.
Többnyire találó sejtés inkább és továbbgondolásra serkentő feltételezés. A „kiadatlan és ismeretlen művek" közreadása szinte alig csökken, az adalékok sora gazdagon gyarapodik (ld.
Tiszatáj, 1983. április). De ebben a folyamatban szép számmal tűnnek fel ú j a b b „problémák", olykor még „rejtélyek" is. A megismerés ú j a b b ismeretleneket teremt.
Miskolczy Dezső „patográfiai elemzése" óta (1963) hasonló megközelítési és felbontási kísérletről aligha tudósíthatunk, pedig az út — úgy tűnik — jórészben tovább ezen a nyomon vezet.
A „legnagyobb Juhász-probléma"
szerintem mégiscsak az, hogy az utat és művet egybefűző, élményesen teljes pályakép (amilyen Illyés vagy Hatvany Petőfi-műve, Bölöni Adyja és
a többiek) eddig még nem született. Juhász költészete inkább az irodalomtörténeté és filológusoké. Pedig a költő Ady társaként a Parnasszustól talán a legtávolabb állt a Nyugat lírikusai
közül, kenyerét többnyire lapszerkesztőségekben kereste, költészete — mint Adyé — „cifra
szolga" inkább, tógát és koturnuszt Juhász aligha ölt. A század „népköltője" lehetne, de rejtélyeit és problémáit szinte már jobban ismerjük verseinél. „Egy tájú vagabundussá", egy-két
versű költővé szelídült, Petőfi és Ady rangján mégiscsak átutazó. Egy centenáriumi ünnepnek
ezen kell változtatnia.
Péter László Annák, szerelmek című „nyomozati jelentése" az adatok és versek szembesítésével egy kissé az általam gyanított „problémát" kívánja „fellazítani". Az ismert és nem
kis részben eddig ismeretlen (vagy másként tudott) tények és adatok miliőjében a könyvecske
olyként „olvastatja magát", hogy Péter nem engedve a maga történészi és filológusi pontosságából, az izgalmas sorsok és találkozások feltárásával egyetemben (és nemcsak „végső érvként") nyújtja a költő legszebb szerelmes verseit.
A „téma" első tanulmánya — Hermiáról, alias Zöldi Vilmáról — Péter kutatási eredményeként a Tiszatájban húsz évvel ezelőtt volt olvasható, Eörsi Júlia túlzottan személyes emlékeivel a fiatal irodalomtörténész a Szegedi Egyetem lapjain már 1957-ben vitatkozott. Azóta
rendre sokasodott az „anyag", amely most kötetté kerekedett. Péter László első írása Juhász
Gyuláról (Juhász Gyula Makón — Tiszatáj) — ha jól emlékezem — talán 30 évvel ezelőtt volt
olvasható, így nemcsak a költőnek, de ennek a „találkozásnak" is jubileuma érkezett. Az ezeket követőn megjelentekkel újabb kötetté állhatna össze mindaz, ami a folyóiratokban a kutató „Juhász elkötelezettsége" nyomán olvasható, kár lenne sorolni a megjelent könyveket.
E mostani kiskönyv — úgy tűnik — egy régóta álmodott terv megvalósulása lehet. Nem
apró öröm, hogy megjelenésére a centenárium lehetőséget adott, bár valljuk meg, egy-egy
igazi ünnepnek a köszöntőkön és koszorúzásokon kívül ez a feladata.
A kötetke témájáról a lírai cím egyértelműen árulkodik, a legvonzóbb rejtélyek talán
mégiscsak a „szerelmek" körül kereshetők. A bevezetésben Péter jó okkal figyelmeztet, hogy
a modern európai líra „Beatrice és Dulcinea ellentmondásainak",
a téma vonulatának és változatainak hatásait Juhász életének és művének megértésében nem szabad egyedül üdvözítő
alapmotivációnak tekintenünk, az „önálló élményhez" az életút eseményei bőséggel nyújtanak lehetőségeket. Valójában Juhász az „égi és földi" valamiféle sohasem megvalósuló egybefonódásáról álmodozik, ilyenként is-„a századvégi R ó m a " katakombákba búvó gyermeke —
elsőül hányattatásaiban és kívülállásában „modern". Életmodellje és az életút eseményei bármennyire megismerhetők, többnyire mégiscsak tragikusan érthetetlenek. Olykor már szinte
idegenek és megfoghatatlanok: az elképzelt és a valóságos kiáltó ellentmondása kompromisszumot benne sohasem talál.
„A belső, öröklött alkat és a divatos költői magatartás interferenciája" Juhász látható és
titkolt szerelmi életének, szerelmi lírájának megértéséhez valóban csupán egyik feltétel lehet.
A „hozottak" és a „szerzettek" összehasonlító vizsgálata önmagában talán mégsem elég: váratlan fellángolások és véletlen események, kiszámíthatatlan belső és külső folyamatok motiválják az alkati és magatartásbeli interferenciát. Az „elérhetőtől" visszarettent Juhász. Péter
László „kapcsolattörténetében" minderre példa szép számban akad, a pontos krónika a meg94

értés kísérleteinek alapja lehet. Emlékek és adatok, versek és vallomások televényére épített
alap, épület csak ilyenre építhető. Az ablaksűrűs falak felhúzása, a téma valóságos kibontása
csak ez után következhetik. Természetesen ez is ebből a műhelyből várható, az ünnepi kiadvány csupán növelte a feladatot.
A lírai jelzők és a vissza-visszatérő határozók variábilisán ismétlődő „struktúrája" Juhász Gyula költészetének is árulkodó — az ízlés és hangulat tárulkozásának nemcsak ékítményei. A kötettel a „nyomozati munka" mintegy „végső stádiumába jutott" — „a valóságot
megszépítő emlékek és álmok lemondó, bánatos hangulatáról", mindennek életkövetkezményeiről maradéktalan anamnézist, akár ítéletet (ha van) még az adatok és idézetek szilárd fundamentumáról sem mondhatunk. Hiszen csupán mintegy „kívülről", költői tettekből és megnyilatkozásokból következtethetünk: a feltárt indítékok birtokába kerültünk, de az el nem
árultak rejtélyek maradnak továbbra is. A feladat a feltártakkal szinte mértani arányban növekedett, és további tudományszakok bekapcsolódására vár — a vizsgálódás alapját ez a nemes szándékból született kiskönyv adhatja meg. A Kristó Margittól és Maristól, a vásárhelyi
cselédlánytól Tóth Máriáig ívelő „kapcsolatok", közben persze a „nagyok": Anna, Júlia,
Hermia és a többiek. Az alapos feltárás minden további kutatás alapja lehet.
A „Themata" kifejezés a költőtől származik: Juhász Gyula noteszlapjait és más jegyzeteit illette így. A fennmaradt és több helyen őrzött lapok jórészt a húszas évekből származók,
emlékeztetőül szolgáltak az írói és újságírói munkához. Nem kicsiny részben napi jegyzetek
olvashatók itt feladatokról, mellettük címek, összefüggőbben néhány pesti és az 1926-os bécsi
út „programjegyzetei", az utat előző és követő emlékeztetők. A Péter László szerkesztésében
és Ilia Mihály pontos és világos jegyzeteivel megjelent, kitűnő kiadvány xeroxált lapjai valóban az „írói műhelyébe" engednek bepillantani, egyúttal egy nehéz munkájú ember hétköznapjaiba. Egy-egy találó szó vagy szókapcsolat {,,szemetölget, antiszemita — filoxéra" stb.),
jó ötletű kifejezés (,,műtanrendőri bejárás" = szakfelügyelet), kitűnő megírandók emlékeztetői (,,esetem Lehár Ferenccel, álom Moszkváról és a fantasztikus trikolórról, felhők a Zalaszobrok fölött, II. József gáláns kalandja a szegedi Arany Páva fogadóban, kordéstány Kölnben, Zita szolgáló és az illemhely, egy dadaista és egy filológus találkozása a könyvtárban, Tizián és poloska a múzeumban, az állatszelidítőnő a rókusi temetőben" stb.) váltakoznak az
optimális időrendbe összeállított lapokon, megannyi képzeletserkentően „szabad ötlet" a
megírtak és a meg sem írtak között. Ilia Mihály jegyzetei az „írói módszer titkaiba" vezetnek
el, álláspontja a tudós filológusé, „...természetesen azok a legérdekesebbek — írja a thematákról a bevezetőben —, amelyek kidolgozásra kerültek..." A recenzens megátalkodott jegyzetíró, és ha módja nyílik erre: jegyzetolvasó. Számára majdhogy izgalmasabbak azok a jegyzetek, amelyekben ott sejlik még a „fodormentalitás":
a megíratlanok, a csupán jegyzetben
maradt jegyzetek. Megindítóan érdekelne mindaz módfelett, amiből egy csokor a föntebbi zárójelek közé szorult. II. József szegedi kalandját a helybéliek nyilván ismerik, de előttem (miként a többi) izgalmas és fantáziadúsító talány. Lehet, tájékozatlan vagyok, de örömmel olvastam volna némi bibliográfiai tájékoztatást a Juhász által meg nem írtakról a jegyzetek
. között.
Az Ady-életmű és a szegedi boszorkányperek adatai, irodalma és jegyzetei, Várad, Károlyi Lajos, Endre Béla és Kassák neve, bécsi és pesti címe, egy Kassák-matiné említése, egy-egy
előadás vagy cikksorozat terve sokszor olvasható a thematákban, alapélmények, a költő gondolkodásának „kulcsmotívumai" ezek, ugyanígy „a nagy zuhanók, az elcsapott rendőr, a
mellőzött festő, az író lelke, a pertlit áruló tanár" és a többiek, esettségükben az önmaga pályaképét analógiákban láttató Juhász kedvenc „vezérmotívumai".
Talán hasznosnak mutatkozhatott volna egy tárgymutató a Thematák után, ugyanígy
jegyzetanyag és bibliográfia az Annák, szerelmek társaként. Izgatna például az is, hogy Péter
László miért hagyta említés nélkül Manojlovics Tódor Annáról szóló jegyzeteit, ugyanígy
Berezeli A. Károly „emléktöredékeit". Bizonnyal jó okkal dönthetett így, hiszen jelentősen
átfésüli és értékeli a megidézetteket is. Különben mindkettő a Juhász-emlékkönyvben olvasható.
BODRI FERENC

Madácsy László
1 9 0 7 — 1 9 8 3

A Tiszatáj első főszerkesztője volt.
Büszke volt rá, de soha nem kérkedett
vele. Tudta, hogy az áttörés nehéz
munkája — habár az egyén is rányomja bélyegét — mindig közös vállalkozás. Szegeden tartósan megmaradó folyóiratot indítani meg különösen nehéz, szinte reménytelen feladatnak látszott. Tudta, hiszen jól ismerte egyik
legkedvesebb írójának, Móra Ferencnek gyönyörűen megfogalmazott, de
szívszorítóan tényközlő sorait, amelyekben „hónapos eszmekaravánok fehérlő csontjainak" mondta 1928-ban
az addigi szegedi folyóirat-kísérleteket,
„amelyek elhullottak a szegedi részvétlenség Szaharájában. Mind úgy, muzsikás szóval vágott neki a pusztának,
aztán egyik bírta benne két hétig, a
másik két hónapig, de volt olyan is,
amelyik három esztendeig elvánszorgott, de akkor kiadta nagyon elvékonyodott lelkét." Az esetleges kudarccal
szembenézve is vállalta tisztségét, és
utána szívből tudott örülni annak,
hogy a folyóirat immáron közeledik
negyvenedik évfolyamához.
Sokoldalú és sokműfajú tudós volt.

$&rtu%frc
Tiszatáj-est volt Baján, október 17-én
a városi könyvtárban. A szerkesztőséget
Vörös László, Annus József és Olasz Sándor képviselte, közreműködött Teszáry Gábor és Torma László.
96

írt tanulmányokat, esszéket, kritikákat, dokumentumokat redezett sajtó
alá, műfordításainak számát talán ő
maga sem tudta pontosan. Tájékozódásának három sarkpontja volt: az
egyetemes irodalom, benne a kiváltképpen kedvelt és ismert francia literatúra, az összmagyar irodalom, s ennek
értékes részeként szívügye volt az itteni, szegedi örökség, különösen a két
vezérlő csillag: Juhász Gyula és Móra
Ferenc.
Tanítványok százait oktatta a francia nyelvre a szegedi egyetemen, és nevelte őket emberségre. Nehéz időszakban, 1958-tól hosszú éveken keresztül
kitűnően dolgozó bölcsészkari dékánhelyettes. S mindamellett legelsősorban nagyszerű és megnyerő ember, a
nálánál sokkal fiatalabbakat is egyenjogú társnak tekintő igazi pedagógus
volt.
Ezt az embert, tudóst, oktatót, nevelőt, s szerkesztőségünkben mindenekfölött a Tiszatáj egyik alapítóját gyászoljuk most.
VÖRÖS LÁSZLÓ

cvstédL
Októberi
számunk
címlapján
—
nyomdahiba miatt — tévesen jelent meg
Tornai József neve. A szerző és olvasóink
elnézését kérjük.

