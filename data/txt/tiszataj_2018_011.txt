54 9£Ц
t f s s c

IRODALMI FOLYÓIRAT
Megjelenteti a Tiszatáj Alapítvány Kuratóriuma
a Csongrád Megyei Önkormányzat,
Szeged Megyei Jogú Város Önkormányzata,

az Emberi Erőforrások Minisztériuma
és a Nemzeti Kulturális Alap támogatásával.

HÁSZ RÓBERT főszerkesztő
ANNUS GÁBOR, ORCSIK ROLAND, TÓTH ÁKOS szerkesztők
SINKOVICS BALÁZS korrektor
SZÉKELY ANNA szerkesztőségi titkár

Felelős kiadó: Tiszatáj Alapítvány
Szedés, tördelés: Tiszatáj Alapítvány
A lapot nyomja: E-press Nyomdaipari Kft.
Szeged, Kossuth Lajos sgt. 72/B
Felelős vezető: Engi Gábor
Internet: www.tiszataj.hu e-mail: tiszataj@tiszataj.hu
Online változat: tiszatajonline.hu
Szerkesztőség: 6720 Roosevelt tér 10–11. Tel. és fax: (62) 421–549.
Levélcím: 6701 Szeged, Pf. 149.
Terjeszti: Lapker (Magyar Lapterjesztő Rt.)
Előfizetésben terjeszti a Magyar Posta Rt. Hírlap Üzletága 1008. Budapest, Orczy tér 1.
Előfizethető valamennyi postán, kézbesítőknél,
e-mailen: hirlapelofizetes@posta.hu, faxon: 303–3440
További információ: 06 80/444–444
Egyes szám ára: 600 forint.
Előfizetési díj: negyedévre 1500, fél évre 3000, egész évre 6000 forint.
ISSN 0133 1167

Tartalom
LXXII. évfolyam, 11. szám / 2018. november
TANDORI DEZSŐ

Palackposta Takács Zsuzsának ....................................................

3

SZÁLINGER BALÁZS

Dunavirágzás .......................................................................................

4

HIDAS JUDIT

Interjú .....................................................................................................

5

BALOGH DÁVID

Bourdieu-mellszobor az íróasztalon ......................................... 12

SZELES JUDIT

Kvitungen .............................................................................................. 15

BENDE TAMÁS

Egy kis gyűlölet; Paradoxon 2017; Mi marad; Újbeszél ... 17

NEMES Z. MÁRIÓ

Privát (részletek egy verses regényből) .................................. 21

KÁNTOR ZSOLT

A bűn nyelvbe esése A nyelv bűnbe esése; A cérnavékony lány tojásdad kontya ............................................................. 23

BÁTYI ZOLTÁN

Taccsvonal ............................................................................................ 25

KOMAN ZSOMBOR

Imperatívusz; Mezítlábas láng; Lajtorja .................................. 31

SZUNYOG ÁGOTA

Összegzés; Köszönet az ajkaknak ............................................... 33

MILORAD PAVIĆ

A szél belső oldala, avagy Héró és Leándrosz története
(részlet) (Fordította: Túri Róbert) ............................................. 34

SYLVIA PLATH

Novemberi levél; A detektív; Vágás (Gálla Edit fordítása) ............................................................................................................. 41

FRANK O’HARA

Vers (Sosem lehettem kisfiú); Románc, avagy a Konzisok (Gerevich András fordításai) ............................................ 45

A compiègne-i vagon utasai (Európa: 1918–2018)
VÖLGYESI ZOLTÁN

A Monarchia végzetes háborúja és a nemzetiségek
(A történelmi Magyarország felboml[aszt]ása) ................... 48

GYÁNI GÁBOR

Háborús tapasztalat és a nem várt jövő .................................. 63

LENGYEL ANDRÁS

Háborúvesztés és irodalom (Jegyzetek egy megnyugtatóan máig fel nem dolgozott problémakörről) ..................... 71

SÁNDOR IVÁN

A korszak tekintete ........................................................................... 84

SOLTÉSZ MÁRTON

Az elidegenedés stádiumai (Tormay Cécile: Az idegen –
Julio Cortázar: A sziget délben) ................................................... 88

MIKOLA GYÖNGYI

„Egy bizonyos tragikus ősz” (Háború és forradalom
V. D. Nabokov emlékezetében) .................................................... 93

mérlegen
FÖRKÖLI GÁBOR

Blues a bácskai táj felett (Fenyvesi Ottó: Halott vajdaságiakat olvasva [versek, átköltések, másolatok] I–II.) .... 104

LOSONCZ ALPÁR

Az elcsukló hang (Fenyvesi Ottó: Halott vajdaságiakat
olvasva [versek, átköltések, másolatok] II.) ........................... 108

HÓZSA ÉVA

Az áthelyezett beszélgetés pulzálása (Virág Zoltán:
Próbára tett emlékezet [Beszélgetések vajdasági alkotókkal]) ................................................................................................... 112

HAKLIK NORBERT

Két század határán, elveszetten (Majoros Sándor:
Az ellenség földje) ............................................................................. 115

SZUTORISZ SZABOLCS BENCE Úgy idegen, hogy közénk való (Tóbiás Krisztián:
A Wilkinson penge) .......................................................................... 119
ISTÓK ANNA

Legalább dugjatok egy jót! (Szubjektív recenzió Kiss
Judit Ágnes: A halál milongát táncol c. regényéről) ........... 121

SIPOS LAJOS

„Minden vers önnön elérhetetlensége is” (Jegyzetek
Báger Gusztáv válogatott és új verseihez 2018-ban) ........ 124

művészet
BENCSIK ORSOLYA

Az óceán helyett a föld (Müller Miklós/Nikolás Muller
a lencse előtt) ...................................................................................... 135

Az utolsó oldalon
SZÍV ERNŐ

Kisbeszéd a hajlékról ....................................................................... 137

Illusztrációk
Válogatás a Müller Miklós/Nikolás Muller a lencse előtt című kiállítás anyagából a
címlapon (fotó: Elkán László/Lucien Hervé), a 16., 20., 24., 30.,
40., 47., 107., 111., 114., 118. oldalon (fotók: Gonda Géza)
Diákmelléklet

SZALAGYI CSILLA

A lélek imádása (Takács Zsuzsa Emlékezés-gyakorlatai)

„

4

tiszatáj

SZÁLINGER BALÁZS

Dunavirágzás
Négy-öt percig pokol dühöng a teraszon,
Tényleg pokol, tényleg dühöng: virágzik a Duna,
Idevirágzik a sziget közepére.
Az ujjbegyemen gyönyörű kis kérész,
Tápcsatornája sincs, sosem eszik, olyan
Nyugodtan alszik el, mintha mindig ezt csinálná.
Megkérdezhetem, hogy mit rögzítettél
Abból az emberből,
Akinek a tenyerében meghaltál?
Hova viszed az adatot, kinek,
És ki fogja látni még rajtunk kívül,
Haragszol-e, hogy csak nézett, és nem segített?
Tenyeremben gyönyörű kis kérész,
Övé minden áhítatom, amit megérdemelt –
Teraszunkon kibaszott bogarak,
És öt perc múlva csend.

2018. november

5

„

HIDAS JUDIT

Interjú
Vasárnap délelőttre beszéltük meg a fotózást. Egy fiatal lánnyal találkoztam, aki tizennyolc éves korában rákos lett, aztán meggyógyult.
Nehezen indultam el otthonról. Nem volt kedvem felkelni, sokáig iszogattam a
kávém a konyhában. Aztán megkért a lányom, hogy mondjak neki egy mesét. Öszszebújtunk a kanapén. Szeretek neki olvasni, élvezem a történeteket, de előfordul,
hogy nem tudok odafigyelni. Ilyenkor úgy olvasok, hogy csak a szám mozog.
Az előző nap állásinterjún voltam. Megint nem sikerült, pedig előzőleg sokat készültem. Utánanéztem a cég működésének, eladási tervet készítettem.
A vállalkozás egy lerobbant külvárosi családi házban működött. Az egyik tulajdonos, egy ritkás szakállú, pocakos férfi nyitott ajtót. Bolyhos pulóverén néhány
kenyérmorzsa árválkodott, a lábán barna zoknit és műanyag papucsot viselt. Szuszogva lépkedett előttem felfelé a szűk belső lépcsőn, és egy levegőtlen szobába vezetett, ahol hatalmas növények takarták el az ablaküvegeket. Egy vékony, kancsal
nő ült az egyik fotelben, felállt, és kezet fogott velem.
Először a férfi kérdéseire válaszoltam.
A szakmai tapasztalatomról érdeklődött, és arról, miért keresek új munkahelyet.
Azt hazudtam, kissé monotonná vált a régi munkám, és szeretnék új feladatok után
nézni. Elhitte.
– És a család? – vágott közbe hirtelen a nő.
– Mi van vele? – kérdeztem.
– Itt nem lehet minden héten betegállományba menni – tette hozzá mosolyogva,
de volt valami támadó a hangjában.
– Nem is gondoltam ilyesmire – hebegtem, és éreztem, hogy kezd az arcom elfehéredni.
Hirtelen nem tudtam megállapítani, melyik az ép szeme. Az járt a fejemben, ezt
már biztos ő is érzékeli, és azt gondolja, hülye vagyok, netalán bunkó.
– Ötkor van vége a munkaidőnek – folytatta a nő.
– Tudom – sütöttem le a szemem.
– És a gyerekek?
– Talán a férjem, nem tudom, ezt még nem gondoltam végig – válaszoltam, miközben mindenhova néztem, csak rá nem.
– Pedig jobb lett volna – jegyezte meg, és valamit felírt egy papírra.
Nem tudtam, hova akar kilyukadni. Egyre jobban izzadt a tenyerem, és egyre kevésbé tudtam a kérdésekre figyelni.

„

6

tiszatáj

Talán az lett volna a legjobb, ha akkor felállok, és elmegyek, vagy visszaszólok,
ezt mégis hogy képzeli. De meg sem bírtam szólalni.
Aztán a férfi kezdett faggatni.
– Ha jól értem, maga ért a fényképezéshez. Mondja meg, kérem, hogyan tudná az
üzletünkben a portréfotózást felfuttatni?
– Talán hirdetni kéne a helyi lapban, és ha jó lesz az ügyfelek tapasztalata, talán
terjed majd a híre szájról szájra is.
– Talán?
– Igen. Azt hiszem.
– Ez nem volt túl meggyőző, ami a kompetenciáját illeti…
Ettől kezdve a legegyszerűbb kérdésekre sem tudtam válaszolni.
Végül kiszédelegtem a szobából. Beszálltam a kocsimba, automatikusan beindítottam a motort, és vakon vezettem hazáig.
– Mi volt? – kérdezte Dénes, amikor leültem a konyhaasztalhoz.
– Úgy látszik, semmire sem vagyok képes.
– Ne hülyéskedj.
– Egyszerűen nem értem, miért kapom ezt – ráztam a fejem, és elmeséltem neki
röviden, mi történt.
– Majd összejön valami, addig meg vannak külsős munkáid.
Felnevettem.
– Negyvenhárom éves vagyok! Három éve vagyok itthon.
– A kicsi miatt eddig nehéz lett volna.
Hallgattam, aztán felsóhajtottam.
– Nem lett volna szabad azt a biztos állást otthagyni.
– Ne rágd magad utólag.
– Talán túl szigorúan ítéltem meg a helyzetet – temettem az tenyerembe az arcomat. – Talán nem kellett volna törődnöm azzal, hogy milyen színvonaltalan az
egész.
Hallgatott.
– Tudod mit? Menjünk el a gyerekekkel vacsorázni – mondta hirtelen.
– Nincs kedvem.
– Ne csináld ezt.
– Mi van, ha nem jön össze semmi sem? A lovaglás önmagában nem elég.
– Ne kapkodj. Ez a vidéki állás egyébként sem volt neked való. Mit kezdtél volna
magaddal egész nap egy lepukkant optikában?
Felállt, hogy megkeresse a gyerekeket. Hagytam, hadd intézkedjen.
Boldogok voltak, hogy étteremben fogunk enni. Ez volt az első igazán szép májusi nap. Nem esett az eső, huszonöt fok volt még este is. Átgurultunk a kocsival a
szomszéd kisvárosba, és kiültünk egy Duna-parti étterem teraszára. Az előttünk lévő sétálóúton jöttek-mentek az emberek. A nagylányom a parton kavicsokat dobált

2018. november

7

„

a kicsivel. A nadrágjuk térdig fel volt tűrve, hogy ne legyenek vizesek, a lábuk maszatos volt a homoktól, a bokájukra a folyóból kisodródott hínárdarabok tapadtak.
– Olyan jófejek – gyönyörködött bennük Dénes.
Mosolyogtam, de az előző napi interjú járt a fejemben. Hogy miért történik velem mindig ugyanaz. Úgy látszik, én arra vagyok ítélve, hogy otthon, a négy fal között éljem le az életem. Teljesen lefagyok, ha valaki bántani kezd.
Amikor a gyerekek visszajöttek az asztalhoz, sáros lábnyomok maradtak utánuk
a csempén.
– Étteremben vagytok, nem játszóházban – morogtam, majd a földön szanaszét
rúgott cipőikre mutattam. – Szedjétek ezeket össze, de azonnal!
A nagyobb segített a kicsinek, de öt perc múlva újra hatalmas kupleráj vett minket körül.
Jött a pincér a tányérokkal, és nem fért az asztalunkhoz.
– Nem hallottátok, mit mondtam az előbb? – kiáltottam rájuk.
Nem érdekelt, hogy hallja-e a pincér.
A gyerekek csendben az egyik székre tették a cuccaikat.
– Igyunk egyet anyára – mondta ekkor a férjem, és a magasba emelte a málnaszörppel megtöltött borospoharát.
– Miért is? – néztem rá dühösen.
Felpattantam az asztaltól, és otthagytam őket. Utáltam magam, amiért úgy viselkedem, mint egy rossz férj, aki a családján vezeti le a mérgét, de nem tudtam mit
tenni. Munkahelyen, emberek között akartam lenni, ha pedig nem megy, akkor jobb
az egésznek mielőbb véget vetni. Úgy éreztem, képtelen vagyok ezt a fájdalmat tovább elviselni.
Mély levegőt vettem, és visszamentem az asztalhoz. Mindenki csendben evett.
A férjem a tányérját nézte. Arra gondoltam, este elmondom neki, hogy már nem
akarok élni. Talán a gyerekeimnek is jobb lenne így. A férjem boldogulna nélkülem
is. Tud bevásárolni, főzni, mosni, el tudja őket látni, és legalább nem kiabálna velük
senki.
Jó, persze tudom, néha azért hasznomat veszik.
A múlt hétvégén például kint voltunk a kertben, amikor a fa alatt egy jó adag
csalánt vettünk észre.
– Ha belefekszel, kapsz egy ezrest – mondta a lányomnak a férjem.
– Ezerért nem.
– Akkor legyen kettő.
A lányom rázta a fejét.
– Tízért?
– Hát jó – vágta rá, és vetkőzni kezdett.
– Ugye hülyéskedtek? – kérdeztem Dénest.
De a lányom elindult a fa felé.

„

8

tiszatáj

– Csak akkor, ha te is vele tartasz – mondtam ekkor a férjemnek, és a gyerek elé
álltam.
Dénes elnevette magát.
– És mit kapok érte? – kérdezte.
– Azt, hogy a lányod befekszik melléd a csalánba.
A férjem bement a házba. Nemsokára a telefonjával tért vissza, egy cikket olvasott rajta.
– Na, jó, kivételesen igaza van a paragépnek – bökött felém.
Szerinte ugyanis az a legnagyobb bajom, hogy mindentől túlzottan félek, ezért
nem viszem semmire. Ezen jókat szoktak a gyerekkel nevetni. Ilyenkor én is igyekszem magamon mosolyogni, különben megkapom, hogy még humorérzékem sincs.
– Hagyjuk ezt a játékot. A csaláncsípéstől kórházba lehet kerülni – tette hozzá
Dénes.
– Jó, apa, de akkor találj ki valami mást, ami nem ilyen veszélyes – kérte a lányom.
Végül Dénes akadálypályát csinált neki másnap a kertben.
Szóval ilyenkor érzem, nekem is van némi hasznom, de aztán arra gondolok, ezt
bárki képes lenne helyettem megcsinálni. És hiába tudom, ha nem lennék, szörnyen
fájna a gyerekeknek, és úgy éreznék, elhagytam őket. Van, hogy semmi más nem érdekel, csak az, hogy megszabaduljak ettől a kíntól. Úgy látszik, sosem leszek képes
megmutatni, én is érek valamit.
Sokszor gondolok a rákra. Apámat is ez vitte el, a nagybátyámat is. Azt hiszem,
nem lenne erőm küzdeni ellene. Hagynám, hogy szétrohadjon a testem, nem akarnék hányni, kopaszon járni, nem akarnám, hogy szétmarcangoljanak, mint a nagybátyámat annak idején. Amikor megműtötték az áttétet a gerincén, az egész testében daganatok kezdtek nőni, és már csak néhány hétig élt. Nem, én megadnám magam, úgy, mint apa. Hiába erőltették, hogy küzdjön, pontosan tudta, nincs miért.
Akkor meg minek csináljon az ember magából hülyét?
– Mennem kell – mondtam a lányomnak azon a bizonyos reggelen, mikor az interjú előtt meséltem neki a kanapén.
Beültem a kocsiba. Szokás szerint kicsit későn indultam, de az autópályán viszonylag gyorsan odaértem a környékre. Még kába voltam az előző napi állásinterjútól. Mintha másnapos lettem volna.
Megérkeztem a térre. Leparkoltam a kocsival egy mellékutcába. Öt percem volt a
megbeszélt időpontig. Elindultam a főút felé. Jó messze voltam az autótól, amikor
rájöttem, rosszul emlékszem a találka helyére. Visszasiettem a kocsihoz. Mérges
voltam magamra, nem szoktam ennyire félvállról venni a dolgokat, ráadásul én
ajánlottam a témát a lapnak, amelyiknek néha dolgozni szoktam. Az interjút a kollégám már elkészítette.

2018. november

9

„

Szerettem volna olyan embereket bemutatni, akik harcolnak a saját igazukért,
vagy nem adják fel a küzdelmet, mint ez a kislány is, aki tizennyolc éves volt, amikor
kiderült, nyirokmirigyrákja van, és az orvosok csak néhány hónapot jósoltak neki.
A lánnyal egy terebélyes fa alatt beszélgettünk egy padon, mielőtt belekezdtünk
a fotózásba.
– Régen nagyon féltem a ráktól – mondta. – Ebben halt meg az egyik nagymamám is, és mindig rettegtem, hogy egyszer tele lesz a testem daganatokkal. Még filmeket is néztem erről, szerintem ez volt a baj.
– Mármint, hogy ezért lettél beteg? – kaptam fel hirtelen a fejem, és eszembe jutott, miken szoktam gondolkodni magam is.
– Igen. Előtte nagyon elégedetlen voltam magammal. Fogalmam sem volt, mit
csináljak az érettségi után. A szüleim meg folyton azzal piszkáltak, hogy már nagy
vagyok, vegyem komolyan az életet – mondta elgondolkodva, aztán hirtelen vidám
lett. – De most már teljesen másképp állok mindehhez. Nem görcsölök annyit, próbálom magam olyan emberekkel körülvenni, akik szeretnek. Szerintem azért kaptam ezt a feladatot, hogy változtassak azon, ahogy élek.
– És sikerült? – kérdeztem.
– Azt hiszem, igen.
– És hogy viselted a betegséget?
– Igyekeztem minél kevesebbet törődni az egésszel, és azzal foglalkozni, amit
szeretek. A lovammal versenyekre jártunk, ezüstöt nyertem Leonardóval az országos bajnokságon abban az évben. Olyan volt a betegség, mintha csak egy megfázás
lett volna – nevetett, de közben a szája széle remegett.
Csodálkozva hallgattam.
– Jó, voltak persze mélypontok, de ilyenkor ott volt az apukám, meg segítettek a
barátaim.
– És az iskola?
– A kezelés napján mindig otthon maradtam. Másnapra többnyire jobban lettem,
délelőtt mentem suliba, aztán lovagolni. Mindig pótoltam az elmaradásokat. Aztán
elhatároztam, hogy testnevelésből fogok felvételizni.
– És végül felvettek?
– Sajnos csak vidékre, de oda meg anya nem engedett. Azt mondta, túl messze
van – válaszolta.
– És mit csinálsz helyette?
Egy darabig hallgatott.
– Felnőtt életet kezdtem. Recepciós vagyok egy kaszinóban, sokat éjszakázom.
Nyelt egy nagyot. A tokája úgy mozgott, mint egy kis békának. Egy elvarázsolt királylány jutott róla az eszembe.
– És a lovaglás?
– Nem fér bele.
– De hisz ez volt számodra a legfontosabb.

„

10

tiszatáj

– Jó ez a munka, meg kell is a pénz, mert összeköltöztünk a párommal – válaszolta.
– Előtte hol laktál?
– Anyánál. Tudod, szeretem őt, meg minden, de úgy érzem, van benne egy kis
rosszindulat velem szemben.
Szomorúan mosolygott.
– Csak az a gond, hogy az éjszakázás nem tesz jót a kezelések után – tette hozzá.
– Értem.
Nem mertem tovább kérdezősködni. Próbáltam elképzelni a napi küzdelmeit,
hogy életben tudjon maradni. Még azt is képes volt elhinni, hogy erről az egészről
tényleg ő tehet. De talán igaza van. Talán még ez is jobb, mintha az ember nem tudja
a saját életét irányítani.
Felálltam.
– Mit gondolsz, kezdhetjük? – kérdeztem.
– Persze.
Miközben fotóztam a lányt, eszembe jutott az előző napi interjú. Kirázott a hideg, ahogy felidéztem a morzsás pulóvert viselő férfit a nikotinsárga szobában, meg
az ócska fotelt, ahova lihegve ült le velem szembe. Ismét láttam a mocskos ablakok
előtt terpeszkedő hatalmas növényeket és a szobában felhalmozott szakadt papírdobozokat.
Alig láthatóan elmosolyodtam.
Fél óra alatt végeztünk.
– Jelentkezni fogunk a kész anyaggal – mondtam a lánynak.
– Köszönöm.
Elindultunk a főút felé, majd megálltunk az utca sarkán, ahol a barátjával lakást
bérelt.
– Azért azt a felvételit mindenképp próbáld meg – mondtam neki búcsúzóul.
Rám nézett.
– Igen, azt hiszem, jövőre újra jelentkezem – intett felém, majd elindult a kavicsos úton hazafelé.
Visszasétáltam a kocsihoz. Eszembe jutott, hogy pár napja láttam egy érdekes
hirdetést. Egy néhány éve működő, jó nevű internetes divatlaphoz kerestek fotóst.
Úgy döntöttem, ha hazaérek, az lesz az első, hogy elküldöm nekik az önéletrajzom.
Jókedvűen értem haza.
– Minden rendben volt? – kérdezte a férjem, amikor kinyitotta nekem az ajtót.
Magamhoz öleltem.
– Szeretem, amikor így sugárzol – mondta.
De ahogy beljebb mentünk, az örömöm gyorsan elpárolgott. A lakásban mindenütt játékok, ruhák hevertek a földön, a konyhában is óriási volt a kupleráj. Automatikusan elkezdtem felkapkodni a holmikat, aztán rendbe raktam a konyhát.
Ekkor eszembe jutott, hogy ki kell teregetni a vizes ruhát. Mikor végeztem, leültünk

2018. november

11

„

ebédelni, szerencsére a férjem ezt átvállalta, délután pedig koncertre vittük a gyerekeket.
Gyorsan elrohant az egész nap. Este fáradtan zuhantam le a tévé elé, és úgy döntöttem, elég lesz másnap megírni azt az e-mailt.
Éjjel nyugtalanul aludtam. Többször felriadtam, és csak forgolódtam az ágyban.
Eszembe jutott, hogy a jelentkezéshez nyilván képeket is kell majd csatolnom, és
hogy nekem milyen gyenge a portfólióm. Mégsem küldhetek nekik képeket paradicsomfesztiválokról vagy vágtató lovakról.
Egyébként is biztos több százan jelentkeznek erre a pozícióra, gondoltam. Én
pedig már nem vagyok fiatal, itt ez a két gyerek, nem könnyű mellőlük szabadulni,
ha felhívnak egy-egy sürgős munka miatt.
Másnap elvittem a gyerekeket iskolába, óvodába. Utána gyorsan bevásároltam,
majd otthon leültem a gép elé. Gondoltam, még körülnézek a Facebookon, mielőtt
megírom a CV-m. Nézegettem az ismerősök posztjait, ezzel telt el egy-két óra, aztán
kinyitottam a magazin weboldalát, ahova pályázni akartam.
Néztem a cikkeket, a fotókat, ismét láttam az álláshirdetést, amely ezek szerint
még aktív volt. Aztán találtam egy képet a stábról. Egy üvegasztal körül ültek, férfiak, nők vegyesen. Mindenki márkás ruhában, frissen készített frizurával mosolygott
a kamerába. Megakadt a szemem egy fekete hajú nőn, akinek élénkpiros rúzzsal
volt kihúzva a szája. A ruhája is fekete-piros volt, olyan volt, mintha maga is egy fotózásról érkezett volna.
Elképzeltem magam közöttük, és ettől hevesen kalapálni kezdett a szívem.
Ekkor eszembe jutott, hogy több mint fél órája feltettem főni a krumplit, és a hús
is már biztosan túlsült a sütőben.
Gyorsan bezártam az oldalt, felpattantam, és kisiettem a konyhába.

„

12

tiszatáj

BALOGH DÁVID

Bourdieu-mellszobor az íróasztalon
„Két világ keveréke, az állati és az emberi világé: a borjúfejű
ember, a madárlábú ember – szörnyek. Két különböző fajta
összevegyülése vagy keveréke is az: a birkafejű disznó
szörny. Két egyén keveréke is szörny: akinek két feje és egy
teste van, vagy akinek két teste és egy feje. Vagy a két nem
keveréke: aki egyszerre férfi és nő, az szörny. Az élet és a
halál keveréke: az a magzat, amelyik életképtelen morfológiával jön a világra, mégis sikerül életben maradnia néhány
percig vagy napig, szörny.”
Michel Foucault1

Merengő, áldozati szemekkel ül előttem a Fiú. Szerdánként konzultálunk, még nem
hagyott ki alkalmat. Szakdolgozat (BA).
Ítélet minden ilyen délután; amikor a státuszom biztosította gőzfürdő már teljesen beburkolna és elvakítana, akkor eljön hozzám, bekopog, helyet foglal, a szemembe néz, és beletesz, beleállít, belevet a kifordított világ igazságába a Fiú.
Nem is az igazsága, hanem a hidege. Nyirkos a kézfogása, petyhüdt a tenyere, hideglelős, zimankós érzés lesz úrrá rajtam tőle, mint amikor az időjárás olyan, hogy
nincs ellene jó védekezés. Szitáló majdnem-eső pára. Orkán erejű szél és havas eső.
Ha állathoz kéne hasonlítanom, akkor meztelen csiga, ha növényhez, akkor valami
gombaféle. Az a típusú hallgató, aki otthon szendvicset ken magának, és azt hozza
be az egyetemre. A világ nyirka a Fiú.
Korábban nem állhattam őt, de ma már megvetem azt az énem, amelyik utálta a
Fiút. Éretlen voltam, felszínes és rátarti. Bölcsességre süket és fennhéjázó. Önhitt
bürokrata, vagánykodó kultúrkomisszár. Akkor még nem volt nekem ő a Fiú, csak
egy srác, aki jól halad, konkrét elképzelései vannak a dolgozatáról, közepes tájékozottságát pedig fokozott ambíció fűti. Irritált az őzike-szeme, az a szende, száz százalékig valódi naivitása, amelyiknek fogalma sincs róla, milyen olcsó jövő vár az
emberre odakinn, ott, ahova szorgalommal, a tőle telhető igyekezettel készül. Láttam benne a szüleit, az elszegényedő középosztálynak azt a hivatalnok-becsületét,
amelyik megteszi, amit elvárnak tőle, és reméli, minden rendben lesz. Elvégzi, amit
kell. Nincs benne rosszindulat, neheztelés, gyűlölet; lehet, hogy azért utáltam a Fiút,
1

A rendellenesek, L'Harmattan, 2014, Bekovits Balázs ford. 72.

2018. november

13

„

mert nem tudok rá még haragudni se. Legalább lenne egy nyomorult kis náci, olyan,
aki a rendőri karriert fontolgatja csak azért, hogy cigányokat alázhasson, vagy hárompercenként zsidózik egyet az egyetemi sörözőben, miközben a környezetét is
vizslatja, kit érint érzékenyen. Egy ilyen konteós hülyegyerek töri minorral. De nem,
a Fiúban sem az ehhez szükséges pubertásban rekedt computergamer infantilizmus, sem a gyerekkori traumák emlékét őrző öltözőszagú szadizmus nincs meg.
Olyan, mint a campus szobraira hulló friss porhó, amiből hógolyót sem lehet gyúrni,
mert nem tapad össze.
Más magyarázatot nem találok rá, miért irtóztam tőle. Megfordult a fejemben,
hogy esetleg a fiatalkori énemre emlékeztetett, de be kellett látnom, hogy ez teljes
képtelenség. A Fiú okos. Én egy hülye fasz voltam az ő korában. Nyakig elmerültem
a kilencvenes évek rave- és amfetaminhullámában (98-ban végeztem), csak azt néztem, kit lehet megdugni, és mi számít intellektuálisan divatosnak. Legszívesebben
nyakon csapnám az akkori önmagam. De a Fiú soha nem lesz ilyen műmájer majom.
Egy aszkéta ő, aki vízen, kenyéren és Schopenhaueren is eltengődik. Nincs okostelefonja, és nem ragasztanak belépő karszalagot a kezére. Nem alacsonyodik a tömegbe, és nem magasodik a magukat kivételes keveseknek tekintők közé. Mozdíthatatlan szikla. Nem zseniális, hanem bölcs, nem sziporkázó nagyotmondó, hanem egy
szűkszavú, megfontolt, gondolkodó férfi. Szűz. Olyan felesége lesz, akit soha nem
elégít ki, de ő mégis imádja az örökifjú és egyben koravén Fiút. Egy szexbomba, aki
soha nem csalja meg, és még 25 év házasság után is szerelmes belé. A Fiú: „Első osztályú vidéki srác (...)/Egy igazi hős”.
Emlékszem, még féltem is tőle egy időben. Most nevetek ezen, de komolyan azt
hittem, hogy követ. Volt olyan nap, hogy óránként belefutottam: az aulában majszolta alufóliából a szendvicsét – köszönt, aztán a könyvtár előterében olvasott egy
fénymásolt papírt valamelyik órára – köszönt, aztán az egyetem melletti boltban
nézegette a mirelit ételeket – köszönt. Ez nem lehet véletlen, gondoltam, és ezek a
magányos elmebetegek a legveszélyesebbek... Ma már persze nyilvánvaló, hogy egy
felszínes ember reakciója volt ez arra, amikor valaki olyannal találkozik, akit fejlettebb civilizációk beavatottnak hívtak. Fényévekre állunk a valóságtól, aki pedig
benne áll, azt elmegyógyintézetbe zárnánk, vagy az öngyilkosságba kergetnénk,
hogy emlékezni jó legyen rá. Én még ennél a tipikusnak nevezhető eljárásrendnél is
gyalázatosabban reagáltam, hisz azt hittem, pont tőlem akar valamit, pont én vagyok az, akinek valami szörnyűségre kell számítani tőle. Milyen elnéző, fensőbbséges, de szerény mosollyal nyugtázná, ha meghallaná ezt a Fiú!
Mégis aggódom érte. Itt ülünk Kelet-Európában egy művészettörténet tanszék
irodájában, ez a fiú pedig vidéki, csóró, kapcsolatok és kulturális származás nélkül.
Vidékiként idomulnia kéne a kortársai által diktált habitusokhoz legalább, különben

„

14

tiszatáj

az ő társadalmi mezejük nem lesz az ő mezeje soha a büdös életben. Tudna a Fiú
heherészni egy kiállításmegnyitón? Tudna a megfelelő tónusban nevetgélni egy felolvasóesten? Posztmodernkedő, kúl, francia szerzőket citáló kritikákat meg tanulmányokat publikálgatni? A Fiú: naiv költő a schilleri értelemben, alkalmazkodásra
képtelen, a padlásszobában megőrülő Hölderlin. Szépen el kéne mondanom neki,
hogy ez egy feudális kulturális logikájú ország, annak jobb- és baloldala egyaránt,
úgyhogy tanuljon inkább informatikát, vagy legyen környezetvédelmi mérnök. De
hát milyen esztétikatanár lenne az ilyen?
„Ha gondolja a tanár úr, írhatok jövő hétig egy összefoglalót majd, és akkor megbeszélhetjük a további részleteket” – mondja nekem. Termós pulóver van rajta, cipzáros, a haja pedig kisfiúsra van nyírva. Frissen van borotválva, de összevissza maradék szőrszálak meredeznek az arcán. Nem sok esélyét látom, hogy becserkésszen
egy Walter Benjaminról elegáns konferencia-előadásokat tartó belpesti, vele egyidős dámát a szakjáról. De ugyanígy nem tudom elképzelni egy kísérleti elektronika-fesztiválon, sőt még egy filmbemutatón se. Egy lakótelepi presszóban látom őt
25 év múlva, ahogy csipkelődő poénokkal traktálja a pultosasszonyt, aztán mielőtt
hazamenne, még kitölt egy kenószelvényt. Övtáska, reklám-sültössapka... Valami
szer kéne ebbe a srácba, amitől lecsúszik a sínről. Eki, fű, varázsgomba, később
esetleg spuri. A vidéki szüleinek úgy se tűnne fel, ha csontsoványan, leromlott fogakkal látnák viszont, azt mondanák, egyen rendesen.
Mi lenne, ha elővenném előtte a farkamat? Nem vagyok buzi, meg szerintem ő
sem az, valószínűleg a belőle áradó tisztaság az, ami a legmocskosabb ötleteket generálja egy ilyen visszataszítóan átlagos emberben, mint amilyen én vagyok... Bár,
ha belegondolok, lehet, hogy én se tudnék mit kezdeni egy faszával hadonászó egyetemi tanárral. Talán elküldeném a kurva anyjába – gondolom most, aztán a gyakorlatban ezek általában máshogy néznek ki. A Fiú introvertált magányába zárkózna,
összeomlana, és megölné magát. Biztos nem jelentene fel, azért utaznak az ilyen ártatlanokra ezek a rohadékok. Sok kellemetlen meglepetés fogja még érni őt. A világ
báránya a Fiú.
De nem, hiába erőltetem, nincs ötletem, csak olyannal gyötröm magam, ami nem
az én felelősségem, sztoikus nyugalmat kell magamra parancsolnom. „Jól halad, tetszik ez az irány. Jövő héten ugyanitt megfelel?” – mondom neki, persze fingom sincs
az „irányairól” meg hogy hogyan „halad”. Valamit nagyon csinál, az látszik rajta, már
mielőtt megszólal. Nem lesz soha csalódott, mert nem fogja tudni magába idomítani
reményeit a kornak. Mindent összevetve, azt hiszem, boldog.

2018. november

15

SZELES JUDIT

Kvitungen

1

Jim Sverre minden évben kihajózott
a Kvitungennel a Nyugati jégmezőre.
Norvégiában a Nyugati és a Keleti jégmezőn
folyt fókavadászat tél végén.
Jim Sverre minden tél végén pár hónapra
kihajózott a Kvitungennel a Nyugati jégmezőre.
A Grönland és Jan Mayen között található Nyugati jégmezőn
fókára vadásztak hakapik-csákánnyal.
A csákány egyik oldala kalapács,
amivel letaglózzák a fókákat, a másik oldala olyan,
mint a csákány, azzal a hajóhoz húzzák a véres tetemeket.
A Kvitungen tromsøi halászhajó
tizennégy fő legénységgel és két megfigyelővel.
1958-ban épült, 504 tonnás,
jelenleg Harstadban vesztegel.
Jim Sverre jól ismerte a hajó kapitányát.
Három hónapra a Grönland közeli
Nyugati jégmezőre hajóztak,
hogy minél több fókát le tudjanak ütni
a hakapik-csákánnyal, de volt mindig
a hajón fegyveres, aki a félig döglött
fókákat terítette le a puskájával.
Takarékosságból – ha lehetett –
mindig a csákánnyal mentek ki a jégmezőre.
Egy francia aktivista leplezte le 2010-ben
a fókamészárlásokat, és 2017 óta
Jim Sverre nem hajózik ki fókára,
mert az Európai Unió betiltatta
a norvég kormánnyal a fókavadászatot.
Jim Sverre azóta nagy, kerek szemű
fókaborjakról álmodik.
Azoknak még fehér pihés a szőrük,
és még jobban látszik, ahogy
1

Kvitunge (norvég), jelentése: kisfóka, fókaborjú

„

„

16

tiszatáj
a vér lefolyik a bundájukon.
Jim Sverre egy fjordban lakik
Észak-Norvégiában, ahol a téli hónapokban
teljes a sötétség. A házuk pont
az E6-os nemzetközi autóút mellett van.
Esténként Jim a régi fókavadászatokra
gondol, és arra, ahogy a hakapikkel
letaglózza a kerekszemű fókákat.
A fókák néznek-néznek Jimre,
aki felönt a garatra ezért.
Jim Sverre minden évben kihajózott
a Kvitungennel a Nyugati jégmezőre.
Amióta nem tud fókákra vadászni
egy gépsort irányít egy tromsøi gyárban:
színes gombokat kell nyomogatnia.
A gombok a fókák szemeire emlékeztetik.
Jim minden fókaszemet kinyom az ujjával.
Nem bírja elviselni többé a nézésüket.

MADRID, AZ ÉLETMŰ-KIÁLLÍTÁSON A SERRANO8 FOTO MULLER TÁBLÁVAL (1994)

2018. november

BENDE TAMÁS

Egy kis gyűlölet
Háború lesz, ettől félek,
vagyis már háború van,
nincs olyan földrész,
nincs olyan város,
ahol ne gyötörnénk,
ne ölnénk egymást.
Van ebben valami megindító,
ahogy egyre jobban,
egyre biztosabban gyűlölünk.
Óriásplakátok, tévéreklámok,
újsághirdetések tanítják,
hogyan gyűlöljük egymást,
hogyan gyűlöljük mindazt,
amit nem ismerünk,
meg azt is, amit igen.
Minden napra egy kis gyűlölet.
Mint hogy reggel felkelsz,
megmosod az arcod, megkávézol.
Épp így elképzelhetetlen
a napod gyűlölet nélkül,
mondhatni függsz tőle,
vágysz rá, élvezed.
És gyűlik, rakódik a salakanyag,
az érfalakra lerakódik,
beszűkülnek a járatok,
akár több évtized is eltelik,
de egyszer vége lesz,
és elválik a rög és útra kel.

17

„

„

18

tiszatáj
Van, amelyik épp, hogy átcsúszik,
alig érezhető bizsergés bal kezed
ujjbegyeiben, némi fáradékonyság,
alkalmi szívzörej vagy ritmuszavar,
betudod a stressznek,
nem gondolsz rá,
nem foglalkozol vele.
De van, amelyik megakad,
és akkor ott tényleg vége van.
Hol talál rád a zsibbadás,
a zihálás, a káprázat,
nem tudod pontosan,
és gyűlölöd, hogy nem múlik,
hogy elmúljon, azt akarod.
És akkor valahogy rájössz,
mekkora tévedés ez az egész,
minek gyűlölünk, kérdezed,
ne gyűlöljetek, ordítanád,
de nincs senki, aki hallana.

Paradoxon 2017
A legfrissebb megfigyelések szerint
egy ötezer négyzetkilométer nagyságú
jégtömb bármikor leszakadhat
az Antarktiszról.
A szárazföldi gleccserek
megindulnak az óceán felé,
és jelentős tengerszint-emelkedést
idéznek elő.
A nem túl távoli jövőben víz alá kerülnek
a szárazföld szélén álló városok.
New York, Tokió, London egyes
kerületei és szinte egész Hollandia
úgy tűnnek majd el, akár Atlantisz.

2018. november
Az Edinburgh-i Egyetem kutatói
több száz madárfajra kiterjedő
vizsgálatuk során felismerték,
hogy az átlaghőmérséklet
globális emelkedése miatt
a vándormadarak korábban
érkeznek nyári párzási helyükre.
Az észak-amerikai kontinensen
honos méhfajt, a Bombus affinist
természetes élőhelyének elpusztítása
és a felmelegedés miatt a kihalás
veszélye fenyegeti.
Kettőezer-tizenhét január huszadikán
beiktatták hivatalába a nyugati világ
legnagyobb hatalmú vezetőjét,
aki szerint a klímaváltozás nem egyéb,
mint puszta kitaláció.

Mi marad
Ahogy felszálltam a metróra, annyi lehetséges
gondolat közül az jutott eszembe, hogy ha két
megálló között, az átmenet fémporos alagútjában
épp ez a szerelvény gyullad ki, vagy épp mellettem
robbantja fel magát valaki, mi marad utánam.
Egy harmincnyolc négyzetméteres lakás,
amit azután ajándékozott nekem apám,
hogy a lázálmok kórterméből kiszabadult,
és amit – leszármazók hiányában – ő örököl majd,
mert anyám lemond az őt megillető részről.
Marad még némi készpénz, egy laptop, telefon,
jó állapotú, eladományozható ruhák, paplanok,
kanalak, villák, kések, és néhány száz könyv,
amit jó volna, ha szétosztanának egymás között,
akikkel összehozott ez a rövid, kilyuggatott élet.

19

„

„

20

tiszatáj

Újbeszél
A kettes villamos ablakáról
– hogy kilássak rajta, hogy lássam a várost –
gyermeki mozdulattal törlöm a párát.
Zajlik a Duna, a Lánchíd pillérei közt
megrekedt a köd. A megállóban
egy anya felpofozza a lányát. Aztán átöleli.
A hazám arcától ég a tenyerem.
Leszállok a téren, forgatom számban
a szavakat, a parlament tornyait nézem,
és ízlelem a megváltozott jelentést.
Nép, szabadság,
rendszer, váltás,
liberális, demokrácia.

A PÁLINKAFŐZÉSRŐL ÁLMODOZÓ MÜLLER A VILMOSKÖRTE ERDEJÉBEN
(ANDRIN, 1988)

2018. november

21

NEMES Z. MÁRIÓ

Privát
(RÉSZLETEK EGY VERSES REGÉNYBŐL )
Mióta elkezdődött, nem álmodok, valószínűleg
nincsen rá szükségem, és pontosan akkor ébredek,
amikor eldöntöm. A Makovecz-házban szállásoltak
el minket. Mintha egy bélféreg belsejében ülnék
fel, elsőre össze is zavarodok, hogy kinek a pokla
ez. De aztán, amikor a reggeli kávéért a konyhába
lépek, és meglátom a törpe méretűre zsugorodott
KKL-t, rájövök, hogy az övé. Arra panaszkodik, hogy
már egy hónapja nincs EREKCIÓJA, de ez nem tör le,
és nem is mulattat, hiszen én ne ismerném alap
és felépítmény politikáját? A hajnal az ajtónál ér
minket, és akkor jövök rá, hogy lám megérkeztek
a régóta várt geológiai korszak óriáskígyói.
A felhők alól ereszkedtek le, körvonalaikat
összekuszálta a sáros szél, de mindegyik vörös
volt. Most már nem kell félnem semmitől,
hiszen mindenki látja, külvárosok fényében
és kígyók hátán érkezem Izraelbe.
*
A MAGYARÁZATOKBAN akartalak eltüntetni, mert
azt hittem elég ledarálni valakit, hogy kihúzzuk
a fogát, pedig a fog a halál után is tovább nő,
egyre hevesebben tolakszik kifelé, illetve
befelé is egyszersmind, mert átszúrja a koponyát,
hogy az egyetlen gondolattá váljon, amit kihordani
érdemes. Ezzel ejtettél teherbe engem is,
de valójában nem volt ellenemre, mintha
erre az anyaságra készült volna a nyelvünk,
csak sohasem volt elég bátor kimondani.
A MAGYARÁZATOK ezért se magyarázhat
meg semmit, hiszen a HAZUGSÁGON,
nincs mit magyarázni, és főként, nincs

„

„

22

tiszatáj
kinek mit, de tudom, hogy ezzel sem tudlak
halálra sérteni, hiszen nekünk – már megint
az egyre gondolunk – nincsen halálunk.
*
„Számomra a sötétség, amivel kommunikálni
kell tudni, legalább olyan fontos volt, mint a fény.”
Ebben a makoveczi szellemben rendeztem be
a mai napot. Nagyon haragudtam Zolira, mert
hétfőn meg kedden is megcsalt, azt mondta
PP-nek, hogy egyre többet kémkedek utána,
meg a csapból is én folyok. Hát akkor ne igyon
vizet! Dühömben feliratokat hagytam neki a liftben,
hogy tudom, mit csinál, de láthatóan nem használt.
Radikálisabb eszközökhöz kellett folyamodnom.
Szerencsére volt otthon egy pápai löncskonzerv.
Óvatosan felnyitottam, vigyázva, hogy a húspép
feletti vékony zsírréteg ne sérüljön, hiszen ez
alkotta Zoli ideghálózatát. Először hőkezeléssel
próbálkoztam, szinte kicsordult a könnyem,
amikor elképzeltem, hogy visíthat épp árulkodás
közben. Nem is vagyok csaló, jaj-jaj stb. Pedig
az ősz pasztellszínű patkányai úgyis eljönnek majd
az agyadért barátocskám! Ezzel a felkiáltással
kezdtem magamba tömni a konzervet, a bádog
részek felsebezték a nyelvemet és a számat, úgyhogy a löncsfalatokat a vérem is megédesítette.
*
Régen szörnyű viharok kínozták az embereket,
a túlélők majmokká változtak. De nem ők élnek
Budapesten, hanem terrorista zsidók, akik gumilövedékekkel lövik ki a szemem, hogy ne lássam
a HAZUGSÁGOT a lágyan olvadó szeptemberben.
Zoli ma különösen aktív volt, írt szép verseket is,
amiket rögtön megmutatott PP-nek, aki egyfajta
hasonmása, mert erős köztük a szeretet-gyűlölet.
Az IRODALOM valójában börtön, és egymást
erőszakoló köztörvényes benne minden férfi és nő.
Na de mi van a gyerekekkel? AZ IRODALOMBAN
nincsenek gyerekek, vágta rá PP, és hazataxizott.

2018. november

23

KÁNTOR ZSOLT

A bűn nyelvbe esése
A nyelv bűnbe esése
Mint a női test, a Hold fátyla alatt.
Selyemgubóba zárt, alvó smaragd.
S a kéz, amely tartja, a gondolat.
Meleg színek és mély hangok. Matt kábulat.
Mintha lágy pórázon sétáltatná lelkét,
ez is az olvasási mániából ered.
Egy akt árny a falon: illatok, nevek.
Nem szabad kialudnia magát ennél mélyebben.
Mert felhasítja az éj a lelkét.
Ha rajong is titkon, más ne élvezze!
Figyeli, hogy van-e a szívében méz?
Itt van, íme, az elválasztott, szent rész.
Az ész teste.

A cérnavékony lány tojásdad kontya
A GPS szerint az égbe kellene emelkednünk. Csupa töprengő virágszirom a víz felszíne, az esőcseppek zavarják az illatokat. Szinte beszívja
magába az égboltot a tó. Takaros viskó a parton: mese-ól. Széttört dió
belsejéből iszik egy bogár. Szúette lepke a vízből kinyúló ágon, bogárváz. Vazallus bútor.
Álomi limerick, az asztalból kihulló, lassú szegek. Fragmentált történetek. Iszap a kétely ágyában: dac. Szétbontja a marokra fogott, hideg
egyeneseket a tojásdad simogatás. Egy-egy rögbilabda és semmi kubizmus.
Elúszik az egzakt szekér. Csembalók között csempekályha. Ebéd, Librettó-Udvar, Sajt és Pezsgő. Etűdök. A tojásdad kontyú lányka hozza a
cigánypecsenyét. A szalonna a salátára lóg. Meleg pára. Az étterem vé-

„

„

24

tiszatáj

gében a kulisszák: opál paravánok. Egymásba tolt, szoba – labirintusok.
Itt is egy metamorfózis. Fehér krómacél fogantyúk. Tükrös karosszéria. A szerelem című színmű kanapéja. Befelé mosolygás, s ki! Tolás.
Egy kis száj zárójelében a szám. „Ereklyevariációk.” Ezt a szóösszetételt firkálja a lány a szalvétámra. A Pillanatban az Idő visszafordul. Rebegi el, mielőtt lesöpörné a morzsát a szoknyájáról. Sok kenyeret
eszik. Meg csokit. Azért ilyen combos. De rendkívül tiszta a nyelve.
Szépen kieszelt rend. A gondolatok áttetszenek egymáson. Minden eltelt perc egy újabb héj, lassan növekvő szirmok rejtik előlünk az éjt. Az
idő az erdőbe vezet.

MARIA EUGENIÁVAL ÉS CIGÁNY NEVÜ PULIJÁVAL LAANES ÉS ANDRIN KÖZÖTT
AZ ÓCEÁNPARTON. HÁTTÉRBEN A MULLERRŐL ELNEVEZETT KILÁTÓ (1988)

2018. november

25

„

BÁTYI ZOLTÁN

Taccsvonal
Féltünk a téltől. Mert ismertük, ravasz a vén gazember. Egyszer csak meggondolja
magát, és mire föleszmélnénk, visszalopakodik a kertek alatt, újra vastag kabátba
öltözteti a lányokat, virágokat, bizony, zúzmarás virágokat rajzol a füstszagú vasútállomás ablakaira, jégpáncéllal takarja el külvárosunk pocsolyáit. Mi pedig didereghetünk körmünket lehelve, és álmodozhatunk tovább madárfüttyös tavaszokról,
akácillatú fákról, a Tisza lágyan hömpölygő vizéről.
Féltünk, bizony.
Ám a tél megkegyelmezett a városnak, eltakarodott, magával cipelte koszos, sárfoltos ruháját, csak a szelet, a néha csontig, néha csak vörösödő bőrünkig támadó
szelet hagyva maga mögött, emlékeztetőnek. És persze sarat is, hadd tapadjon meg
a lábon, nadrágunk szárán. Arcunkon is, ha épp arra támad kedve a benzingőzt lihegő nagy teherautónak, hogy fölcsapja ránk az utca mocskát. A sarat, amiből mindig
volt elég azon a kövesutakra vágyakozó vidéken, így aztán úgy éltünk vele, mint
anya a bolond gyerekével. Szinte még szerettük is.
Szerettük? Különösen akkor, ha a focipályán húzott vastag csíkokat a kevés fű
közé, és láttuk, hogy esnek fenékre messziről jött futballisták, hogyan csúszkál a
mindig szidott bíró. És hogy ragad meg épp a legrosszabbkor a bőrgolyó, ami kezdéskor, a legelső sípszónál úgy nézett ki, mint egy futball-labda, de mire eljött a félidő, sárgolyót faragott belőle huszonkét, izmos lábú fenegyerek.
A focisták.
Igen, ők, a kedvenceink, remélt jövőnk, álmaink taposták szemünk láttára a földet, taposták egymást, és mikor orrunk előtt viharoztak el lihegve, mi örömmel
szippantottuk be még izzadtságuk bűzét is. Hiszen az volt minden vágyunk, tervünk, hogy egyszer mi is számozott mezt húzhatunk magunkra, stoplis lesz lábunkon a cipő, és ha lábszárunkra kötözzük a sípcsontvédőt, úgy nézünk majd ki, mint a
római gladiátorok.
Egyszer. Talán…
De addig is üvöltözésünk fölkapaszkodott a hóval ijesztgető felhők hasáig, zúgott
a pálya körül toporgó nép, megreccsent még a fából épült lelátó is, de annyira, hogy
a gyomrában rejtőző kocsma biliárdasztalán is összekoccant minden golyó. Mi pedig úgy gyűlöltük az ellenfelet, mintha a világbajnoki döntő küszöbe előtt akarná
hátba támadni a fiúkat, a mi legényeinket, akikért igazán érdemes térdig megfagyni
a február végi szélben.

„

26

tiszatáj

Világbajnoki döntő? Ugyan már! Egyszerű, szürke kis felkészülési derbi volt az,
ki tudja honnan előcibált járási vendégekkel, akik már annak is örültek, ha megúszszák hat gombóccal. De mi akkor is, csak azért is belevisítottunk minden támadásba,
öklünket rázva szidtuk a bírót. Amikor meg újabb góllal szakították meg kedvenceink a játék ritmusát, megpróbáltunk épp olyan dallamos rigmust faragni, mint hallottuk az Üllői úti fiúktól a világot fekete-fehérre festő televízióban.
Csak Józsi nem kiabált. A hülye Józsi. Ott meresztette szemét mellettünk, vastag
kötött sapkáját az orráig húzta, büszkén vakargatta borostás állát, mint aki sokkal
többet tud ám a világról, mint mi, semmi kis suttyókölykök, csak épp titkát nem
akarja megosztani senkivel. Néha persze megszólalt, halkan, miként az illik is egy
húszévestől a kölykök csapatában, de nem értettük egy szavát sem. A Józsi ugyanis
éppúgy ugatva lökte ki száján a hangokat, mint azt hülyéktől el is várja az ember. S
ha igazán nagyot akart lódítani, szívott egyet az orrán is. Majd kiköpött egy akkorát
a gyepre, mintha pocsolyát szeretne varázsolni a mi pályánkra.
– Nem megy ez nekik, nem megy – csóválta fejét a hülye Józsi, amikor már hét
nullára vezettünk, és Feri bácsi, a pályagondnok arról beszélt, eljött az ideje, hogy
az ellenfél kapusát idegösszeomlással utalják híresebb hegyi szanatóriumokba.
– Mi nem megy? Na, mi nem megy? – csúfolódtunk vihogós jókedvünkben, és
ezerfelé köptük a zsebünk mélyéről előkapart, spárgával, törött gombbal, lópatkóról lepörgött rozsdával ízesített tökmagot.
– Hát a góllövés. Az nem megy. Sokkal többel is vezethetnénk – nézett ránk
megvető gőggel a hülye Józsi, majd szó nélkül sarkon fordult, s vitte magával a sosem mosott rongyos ruhái áporodott bűzét, vitte bokáig érő lódenkabátját, négy év
alatt elvégzett két általános iskolai osztályban összegyűjtött picinyke tudását. Vitte
örömét, hogy ő azért mégiscsak tapasztalt embere a gázgyár-környéki világnak, míg
mi, semmi suttyók vagyunk csupán…
És nem is láttuk napokig. Talán az anyjával kóborol a belváros utcáin riasztgatva
öltönyös igazgatókat, tűsarkon billegő asszonyokat – vontuk meg vállunkat, mert
tudtuk: hülye Józsi meg az anyja, akinél csúnyább asszonyt még vak ördög sem tudna festeni, moziba járó filmimádó. Még a nyáluk is elcsordul, ha sikerül a legelső
sorba venni kétforintos jegyet. De nem ám a Kisbüdösben, a mi, külvárosi, fapadlós
kultúrházunkban bámulták a foltos vászonra vetített, agyonhasznált kópiákat. Nem
bizony. Hanem a színház mellett, ahova úgy ötven éve olyan filmszínházat emeltek,
ami akár kastély is lehetne palotás városunkban.
Aztán egyszer csak elénk állt a Nejlon kocsma kerítésénél Macsek úr, a csapat intézője, és úgy röhögött a képünkbe, mint aki nagyon rosszat sejt a jövőről.
– Hát nem hallottátok? Igazán nem? A hülye Józsi elment a Mester lakására, bekopogott, még meg is hajolt, aztán bejelentette, hogy ő szeretné megmenteni a csapatot. Ő! Megmenteni – dőlt a kerítésnek Macsek úr, mi meg tudva, hogy a Mester
nem más, mint külvárosunk focicsapatának nagy tekintélyű edzője immár vagy hat
éve, hitetlenkedve hallgattuk eszeveszett vihogását.

2018. november

27

„

– Meg azt mondta neki, hogy ha ő lesz a középcsatár, hát a csapat biztos följut az
enbéháromba is, mert csak gólérzékenység kérdése az egész. Gólérzékenység. Hallottátok? Nem? Mindegy is. A lényeg: Józsi fejéből kilöttyen az utolsó csöpp lé is,
amiben még egy darabka agy úszkált... – búcsúzott el tőlünk Macsek úr, majd úgy
elnyelte a Nejlon ajtószája, ahogy ő szokta elnyelni a napi három korsó sört három
féldeci keverttel.
Mi meg csak álltunk, mint a dermedt-fagyott parki szobrok, és nyikkanni sem
mertünk. Hogy a Józsi teljesen becsavarodott? Hát ez kinek újság? De hogy elment a
Mesterhez (s ekkor levettük a sapkánkat, mélyen tisztelegve, mert így illik…), és ő
akarjon középcsatárt játszani? Méghozzá a mi csapatunkban!
Ám mire kimondhattuk volna – hazugság ez, Macsek úr, csúnya nagy hazugság –,
már arról mesélt Varga Vince, a klinikai boncmester is Mari vegyesboltjában, hogy a
Mester még csak meg sem haragudott. Sőt! Nézte a hülye Józsit – mert csak így lehetett, szagolt a tenyerében szorongatott pálinkás üvegecskébe Vince –, és még be is
hívta a lakásába. Aztán hellyel kínálta, és megköszönte, hogy a Józsi, ez a hülye Józsi,
segíteni akar. Sőt: még azt is mondta, hogy ki fogja próbálni a fiút valamelyik edzésen, csak várjon türelemmel.
Hogy Varga Vince honnan tudott erről a beszélgetésről? Ezt még Mari boltos
sem tudta kihámozni a titkok sűrűjéből. Azt viszont mi is láttuk már a keddi tréningen, hogy a hülye Józsi ott toporgott a csapat mellett, csinált vagy négy karhúzást, öt
guggolást, még szaladt is vagy harminc métert a sárban, s közben fújtatva lihegte
elénk: melegítek, nem látjátok? Számít rám a Mester.
Láttuk. Dehogynem láttuk. Csak épp fetrengtünk a röhögéstől, és nem maradt
erőnk válaszolni. Egy szó sem csúszott ki a szánkon, legfeljebb a nyelvünk szaladgált a fogak között.
– Nincs ezen semmi röhögnivaló. A Józsi nagyon tehetséges focista, csak eddig
elnyomták. Úgyhogy jobb lesz, ha ügyeltek a pofátokra, mert nem lesz több nagy
málna a Villa Negrában, hallottátok?!
Tessék? Talán az Úr hangja szól hozzánk? Talán…? Pedig csak Molnár II., a nagy
Molnár II. állt meg mellettünk, és tisztelt meg azzal, hogy szót küldött felénk. Igazi
mondatokat! A Molnár II., aki egykor régen még Pesten is volt próbajátékon, csak
azok a szemét stricik kicsinálták, két lábbal csúsztak a térdébe féltékenységből kifolyólag. Legalábbis ezt harsogta Méz Ernő apja, akinek a szavára igencsak sokat adtunk, mert kirúgásáig katonatiszt volt, igaz, csak addig, amíg részegen nem kezdett
el lövöldözni a kalocsai templom órájának számlapjára, hogy így álljon bosszút a
klerikális reakción. Vagyis teljességgel igazságtalanul távolították el a katonaság kötelékéből – magyarázta egyszer a Nejlon teraszán Sárhegyi, akiről meg anyám mesélte, ez a tagbaszakadt barom ávós tisztként ütött félig agyon több embert is a Tisza szálloda pincéjében, mert hogy Rákosi alatt az volt a szegedi ávós központ, és
ott lehetett aztán csak igazán verni az embert.

„

28

tiszatáj

De effélékre aligha gondolt a Méz apja, amikor azt magyarázta, hogy Molnár II.nél nincs jobb centerhalf az egész világon, még Brazíliában sem, és az aranylabdás
Albert Flóri is megbolondulna, ha a Molnár II. odaállna elé, megfeszítené a mellét és
megindulna.
De a Molnár II. nem állt Albert Flóri elé. Dehogy állt. Ott trappolt mellettünk a
sárban, s közben akkorát kacsintott, hogy majdnem kiugrott az a nagy, csudaszép
focistaszeme.
És közben a hülye Józsi már focizott. Na, nem a pályán, nem a frissen fölmeszelt
fehér csíkok között, hanem a salakon, a fabudi előtt, ahol időtlen idők óta melegített
a csapat. És mindenki a hülye Józsinak passzolt. Az meg vagy a seggén csúszott métereket, vagy az orrával szántotta a földet, de lihegett becsülettel, s amikor megdicsérték – mert mindig dicsérték, az már szent – hát büszkén kibámult ránk, semmi
kis mikiegerekre, és loholt tovább.
– Köszönjük, Józsi, ez szép volt! Még kicsit javítanod kell az erőnléteden, de aztán semmi akadálya, hogy itt állj a csatársor közepén – búcsúzott el a Mester Józsitól, mielőtt befutottak a pályára. És még meg is rázta Józsi mocskos, bütykös kezét.
– Láttátok? Láttátok? – emelte ég felé az ökleit a hülye Józsi. – Sztár leszek. Én leszek a sztár. Velem feljut a csapat az enbéháromba, de lehet, hogy még az enbékettőbe is! – lódult meg óriási bakancsaiban, s úgy eltűnt, mintha csak álmodtuk volna.
Pedig az álmok már akkor is messze elkerülték a gázgyár környékét. Olyan szürke mocsokban csak igazságok születtek. Igazság lett az is, hogy a hülye Józsit valaki
elküldte a sportklub elnökéhez tagsági könyvért meg sportorvosi papírért, merthogy anélkül még olyan tehetség sem léphet pályára, mint a Józsi. És igazság, mesélték a Villa Negrában, hogy az elnök szeme előbb vérben ázott, aztán hirtelen így
szólt Józsihoz:
– Foglaljon helyet, kolléga úr. Momentán ilyen rendkívüli igazolvánnyal nem
szolgálhatok, de ahogy lesz raktáron, máris postázzuk a címére. Addig is csak gyakoroljon becsülettel, mert ilyen tehetségekre számít ez az ezerszer elvérzett magyar haza.
A hülye Józsi meg elbőgte magát.
– Számíthat rám az elnök elvtárs, rám mindig számíthat – szívta-törölte taknyát,
nyálát Józsi, és ment a pályára, hogy tovább szántsa azt a szerencsétlen, tél kínozta
földet. Amikor pedig elkezdődött a bajnokság, s már hétről hétre százakat vonzott
magához a stadion, a hülye Józsi ott állt, igencsak közel a játékoskijáróhoz, és magyarázta hevesen, hogy bizony most jön hamarosan az ő ideje, csatár lesz belőle a
nagy csapatban. Méghozzá középcsatár.
Hol volt már akkor a sérült agyú emberek konok szótlansága? És hová tűnt az a
félelem, ami mindig ott villogott szürke, buta tekintetében? Talán még nőtt is a Józsi. Az biztos, hogy görnyedt háta kiegyenesedett, a lába sem toporgott többé. Csoszogását kemény léptek váltották föl, szinte csattant rongyos bakancsa a flaszteron,
ha kitévedt a sugárútra.

2018. november

29

„

És közben a csapat minden meccsét megnyerte. Még hogy megnyerte? Fölényesen verte az összes ellenfelét – írta a városi újság, persze hülye Józsiról egy szót sem
ejtve. Azt viszont öles betűkkel hirdette a cím az utolsó forduló után, a sportrovat
tetején, hogy a csapat bajnokként immár az NB III-as mezőny tagja lett, ahol a tisztes helytállás és a bent maradás lehet csak a cél.
No de bőrt pusztító salakon csak nem meccselhet egy ilyen gárda! – döntött a
vezetőség, és mire kettőt pislanthattunk volna, túrták, hengerelték a pálya talaját,
teherautókon jött a friss föld, amire gyeptéglákat fektettek. Majd rabokat hoztak a
Csillag börtönből (Te jó ég, oda sem engedlek soha többet – jajdult anyám, legalábbis addig nem, amíg martalócok garázdálkodnak a pályán), ám ezek a rabok nem garázdálkodtak. Komor arccal, szótlanul javították a kerítést, de fény csillant mélyen
ülő fekete szemükben, és a ránc is kisimult arcukon, amikor úgy raktak új padokat a
pálya köré, hogy az már új lelátónak látszott. Mire elkészültek a munkával, a fegyőrök azt is megengedték nekünk, hogy cigit dobjunk a csajkájuk mellé.
A csapat pedig új bajnokságra készült. De annyira komolyan ám, hogy még Pestről is igazolt játékost, olyan jó spílert, akinek már kalóriapénz is járt, meg sportstátusz.
Józsi persze nem tudta, mi az a kalóriapénz, és mi a sportstátusz, mint ahogy mi
sem mertük megkérdezni, nehogy külvárosi surmónak nézzen az új stáb (kalóriapénz? stáb? mi lesz még itt? – koccantották az öregek a biliárdgolyót a Villa Negrában, ahol negyven fillérrel drágult a sör), így inkább csak néztünk ki a fejünkből.
Csak akkor kiabáltunk lelkesen, ha a Burok Feri, a bal bekk megmutatta, hogyan is
kell ollózva berúgni a labdát a frissen vásárolt hálóba.
Hülye Józsi is megváltozott. Hajat mosott, fésűt gyömöszölt drótszőrű bozontjába, leberetválta borostás állát. Azt mondták, a városi gőzfürdőben sikáltatta le háromszor is a testét, inget cserélt, és megjelent az első edzésen, mint akinek eljött az
ideje.
– Jó napot mindenkinek! – köszönt be az NB III. újoncaihoz, majd ijedten hátrált.
A Mester helyén valami vezetőedző állt, testre szabott hűvös-szürke öltönyben, a
Molnár II.-t a pesti srác váltotta föl, a falakról eltűntek a megsárgult képek. Mert
mint azt meg is írta az újság: szebb napok köszöntöttek a pályára, igazi profi szemléletű csapatot követelnek az új idők és persze a közönség.
– Ez a hülye gyerek meg kicsoda?! – biggyesztette a száját a vezetőedző (vagy
igazgató? vagy atyaisten?), majd mikor megtudta, ki is a hülye Józsi, intett, lökjék ki
a fenébe ezt a gyogyóst. Mire a hülye Józsi megemelhette volna a Mari boltos raktárából kapott, úgyse kell ez mán senkinek kalapját, már ott feküdt a földön, a frissen
meszelt öltöző és a lebontott budi még el nem hordott romjai között.
– És vidd a mocskaidat is! – dobtak a hülye Józsi után egy rongyos szatyrot, benne az alig használt tornacipő, a rojtosra mosott, ám patyolat tiszta fehér trikó meg
egy címer, a csapat kincsként őrzött címere, amit nagyon de nagyon föl kellene
varrni.

„

30

tiszatáj

Nem varrta föl. A hülye Józsi már nem csinált mást sem. Csak eltűnt a gázgyár
kerítése mellett, vonszolva görnyedt testét az állomás felé. Amikor rákiabált Vígh
Demeter, a nagy fenekű muraközi lovakon uralkodó kocsis – Hát te meg hova, csodacsatár? –, csak legyintett, és földhöz csapta a taknyát. Így búcsúzott.
Mari boltos szerint fölkapaszkodott egy Gyulára pöfögő vonatra, és valahol Vásárhely környékén zuhant a sínek közé. Varga Vince megesküdött, hogy követ kötött a nyakára, és beleugrott a Búvár-tóba, hogy soha többé ne is lássa ezt a rohadt
világot. De mi tudtuk, semmi nem végezhetett a hülye Józsival. Tudtuk, most is szaladgál valamelyik pályán. Talán épp a Fradinál bámulja az isteni Flóri cseleit, talán
Újpesten szurkol Bene Ferinek, közben fáj a lelke, mert ha itt lenne az a Molnár II.,
hát biztos, hogy együtt megmutatnák, hogyan kell újabb bajnokságot nyerni.
De hol volt már Molnár II.? Eltűnt ő is, a hírek szerint alsóvárosi kocsmákba hizlalt sörhasat magának bánatában, mert nem fért bele a koncepcióba, pedig azt sem
tudta, mi a frász is lehet a koncepció, és miért mondta ezt neki a szertárost váltó
technikai igazgató. Aztán szép lassan eltűntek a hóillatú telek, a kövér fenekű muraközi lovakat sem abrakoltatták már Mari ABC-vé magasztosult boltja mellett. És
eltűnt a csapat, mint ahogy eltűntek a tenyerüket vörösre tapsoló nézők is. Elúsztak,
mint gally a Tiszán.
És elúszott velük a hülye Józsi emléke is.

MÚZEMLÁTOGATÁSON, LLANES VÁROS MÚZEUMÁNAK IGAZGATÓJÁVAL (1988)

2018. november

KOMAN ZSOMBOR

Imperatívusz
Galambodzik az ég.
Hajolj majd át magadon,
terítsd le festővászonnal fonákod.
Töröld bele izzadt tenyered,
ne károgj.
Légy majd hálás a csillagrobbanásból
újrahasznosított okok fonatának,
hogy nem lesz más gesztusod,
mint kezeid megfeszített párbaja.
Inkább jelenben mondom.
Csak akkor őrülj meg, mikor szabad,
mikor mindenki arra vágyik,
hogy helyette kitaláld magad.
Galambodzik az ég.
Függeszd fel a beteljesülést,
lélegezz, és mélyítsd el
a vágy tószerű honoráriumát.
Hagyd a festővásznat s a gesztusokat.
Köpj inkább panorámát az ablakra,
keress benne szédítő hidakat,
keress tükröket minden szempárhoz.
Galambodzik az ég.
Feszíts iránytalan messzeséget
a fák közé.
Vagy csak kapcsold le magasságukat,
ahogy a vöröslő napkorongot
a madarak szárnyai legyezik
a horizont alá.

31

„

„

32

tiszatáj
Galambodzik az ég.
Fojtogató szárnyak mögé bújik –
mindhiába: tudja a tollak alatti meztelenséget.

Mezítlábas láng
Fémvödrökben gyűjti az Öreg
a pixelközi résekből előkapart szurkot.
Tűzbe kerül
a sötét anyag,
a bádog alján féltenyérnyi lyukból
csordogál a fekete massza,
csak az üledék marad,
és szárad.
Az olvadék már-már
legyűrni látszik a lángot.
Nincs világ az elektronok kétségei nélkül.
A csipkebokor mellett
gazdátlan saruk.

Lajtorja
A víz oltalmát súrolva
viharfelhő bolyong.

2018. november

SZUNYOG ÁGOTA

Összegzés
Mint egy halottakból összerakott szobor.
Mint egy hallottakból összehordott vers.
Ha részeidben mások vagy,
Egészedben sem létezel.

Köszönet az ajkaknak
RÖVID ÜZENET EGY RÖVID POKOLBÓL
Láttam egy csókot
És azt hogy utána
Visszafelé szaladt vére
Mosolyába
Belefagytam
Majd hozzám beszélt
Nyelve néha kibújt
A könnyű szavak között
Száját fényesre simítani
Azonnal akartam
Majd kértem Istent
Aki sosem volt
Neki én legyek egyszer
És lettem

33

„

„

34

tiszatáj

MILORAD PAVIĆ

A szél belső oldala,
avagy Héró és Leándrosz története
(RÉSZLET)
Ő valaminek a fele. Az egész erős, szép
és tehetséges része,
ami talán még erősebb, nagyobb és szebb, mint ő,
a teljesség varázslatos, dicsőséges és érthetetlen fele.
A nő viszont tökéletes egységben volt; kicsit elvarázsolt,
nem is túl erős, talán nem is volt összhangban mindennel,
de összességében
valódi egész volt.

Minden jövőnek egyetlen erénye van: soha nem úgy alakul, ahogyan elképzeled –
mondta édesapja Leándrosznak.
Akkortájt ő még nem volt teljesen érett, mivel még írástudatlan volt. Vonzó volt
ugyan, de még nem hívták Leándrosznak. Édesanyja holland csipke mintájára fonta
fia haját, hogy ne kelljen fésülködnie. Búcsúzáskor édesapja így szólt:
– Szép hosszú nyaka van, akár egy hattyúé, csak nehogy kard által vesszen el.
Leándrosz egy életre emlékezetébe véste apja szavait.
A Csihorics családban, Leándrosz édesapját kivéve mindenki kőműves, kovács
vagy méhész volt. A család Hercegovinából érkezett a Dunához Belgrád alá, olyan
vidékről, ahol a gyerekek hamarabb ismerték a templomi éneklést, mint az ábécét.
Szülőföldjükről a folyók két tengerbe ömlöttek: a házuk tetejének egyik feléről az
eső nyugatra folyt le, majd a Neretván át az Adriai-tengerbe; a tető másik oldaláról
pedig keletre, a Drinába, azután a Szávába és majd a Fekete-tengerbe. A családi kőműves hagyománytól csak Leándrosz apja távolodott el, hallani sem akart kőművességről.
– Amikor Bécsbe vagy Budapestre tévedek, és látom a gyorsan épülő házakat,
azonnal eltévedek. Csak a Dunánál érzem otthon magam (ott, ahol februárban legostobábbak a csukák), ott tudom, hogy hol vagyok, és tudom, hogy ki vagyok.
A Csihorics családban tulajdonképpen senki sem ismerte az apját. Nem tudták,
hogy hol lehet és miből él. Leándrosz édesapja viszont ugyanazt ismételte: hogy
vízből és halálból élnek – mert mindig a halálból éltek. Valóban, Leándrosz apja későn és vizesen érkezett haza a Dunáról vagy a Száváról – ugyanis mindegyik folyó
másként illatozik. Éjfél körül, átázottan ért haza, majd tízszer tüsszentett, mintha
számolna.

2018. november

35

„

Leándrosz, akit gyermekkorában még Miljko és Radacsa néven is szólítottak,
kiskorától fogva tanulta a kőműves-mesterséget nagyapjától és nagybátyáitól. Mestere volt a vert fal építésének, a márványfaragásnak, és ügyesen segédkezett az ikonok temetésénél is, született tehetsége volt a kaptárok képekkel való díszítéséhez
és a méhcsaládok befogásához. A hercegovinai nyári böjt forróságában egyedül ő
volt képes húsz puskalövésnyi távolságból lefutni a folyóhoz, halat fogni, majd csalánlevélbe csomagolva azokat hazahozni mielőtt megromlottak. Később, egyik utazása során látta, amit Brankovics György fejedelem emléknapján mindörökre emlékezetébe vésett: dunai vízzel dagasztott kenyeret szenteltek meg a szendrői templomban – amit Boldogasszony tiszteletére emeltek –, hogy majd kézről kézre adják
egészen az Avala-hegy csúcsáig. Mindez olyan gyorsan történt, hogy a kenyér meleg
maradt akkor is, amikor az uralkodó asztalára érkezett. Akkor ott megtörték azt, és
zsrnovói sóval adták az embereknek.
– Mindannyian kőművesek vagyunk, mondogatta mindig Csihorics apó vacsora
közben Leándrosznak. Mi különleges márvánnyal építünk. Órák, napok és évek,
álom és bor – meg a szépség. Mi mindannyian az idő kőművesei vagyunk: köldökünkben vizet gyűjtünk, s árnyékot hajtunk; mindenki órákból építi házát, mindenki időből készíti saját olajprését, és saját mézét gyűjti; az időt állatbőrből készült
tartályban visszük, hogy a tüzet felébresszük. Ahogyan erszényünkben a dukátok és
a rézpénzek összekeverednek, mint a fekete és fehér bárányok, úgy keveredik össze
a fehér és fekete márvány is, amiből építkezünk. Jaj annak, akinek a rézpénz erszényében marad: ő az aranyat nyeli csak, mert az éjszakái megették nappalait. Az az
ember kényelmetlenül és rossz időben építkezik…
Leándrosz, aki figyelmesen hallgatta mindezeket, nem a holnapra, hanem leginkább a holnaputánra gondolt. Csodálkozva vette észre, hogy míg édesapja egy kanál
lóbabot eszik, addig ő hármat kanalaz. Családjukban fejadagokra osztották az ételt,
és a mennyiséget senki sem léphette túl. Leándrosz ugyanannyit evett, mint a többiek, de háromszor gyorsabban. Lassan megértette, hogy az állatok egy része gyorsabban, míg a többi lassabban eszik – mivel lassabban vagy gyorsabban mozognak.
Így felfedezett két életritmust, két különböző lüktetést az élőlényekben és a növényekben egyaránt, amelyeket ugyanazok a nappalok és éjszakák foglaltak keretbe.
Észrevette, hogy bár az idő egyformán múlik, mégis egyeseket bőséggel ajándékoz
meg, másokat pedig megbüntet. Akaratlanul is, de Leándrosz megvetést érzett azon
emberek, állatok és növények iránt, akiknek életritmusa különbözött az övétől.
Hallgatta a madarakat, és felismerte azokat az egyedeket, akik az ő ütemében énekeltek. Egy reggel, amikor az édesapja a kútnál ivott, megszámolta a kortyokat és
eldöntötte, hogy elhagyja a szülői házat. Egy pillanat alatt rájött, hogy édesapja szeretete és tanítása egy életre táplálja és melegíti őt. De nem volt értelme tovább halmozni ezt a szeretetet, mert akkor az apai szeretet egy része túlmutatott már Leándrosz életén is; túllőtt a célon, és a széllel távozott.

„

36

tiszatáj

Ez lett Leándrosz távozásának oka. Régen cimbalmon játszott, és az elégedett
hallgatóság rézpénzt dobott hangszerébe ünnepnapokon. Eközben a Száva folyó
mellett négy idős zenész-révész-kereskedő élt. Egyikük egyszer megbetegedett,
ezért a négyfős csapatból csak hárman maradtak. Egyik reggel, amikor Csihorics
apa eldöntötte, hogy megtanítja fiát írni, épphogy megmutatta neki az első írott betűt, a thétát, amellyel a Theotokhosz, azaz Istenszülő neve kezdődik, látogatók érkeztek. Leándrosz meg sem sercegtette tollát, amikor belépett a legidősebb révész,
levette a hangszert a falról, és lemérte azt. A benne levő pénz súlya jó ajánlólevél
volt a fiatal zenésznek. A révész elkérte a fiút apjától egy isztambuli útra, hogy kilegyen az addig még csonka csapata. Leándrosz gondolkodás nélkül elfogadta a felkérést, így az írás tanulását már az első betűnél félbehagyta. De időközben maga az
idős révész is megbetegedett, ezért elvitték helyette Leándrosz barátját is, aki a
hercegovinai határról származott, Diomidiusz Szubotát. Így lett teljes a zenekar.
A társaság a régi isztambuli úton haladt Belgrádból Szalonikin keresztül. Látták
Hellészpontoszt, Szesztoszt és Abüdosz városán utaztak át, és csak két év múlva tértek vissza – közben furcsa módon meghalt az eredeti csapat újabb idős tagja is, aki
könnyíteni akart magán, letérdeltette a tevéjét, hogy leszálljon, de az agyonnyomta
őt. A következő évben, amikor egy újabb isztambuli út ideje jött el, zenészt találtak a
harmadik elhunyt révész helyett, de az utazás napján a negyedik, idős csapattag
nem jelent meg. A várakozó fiatalok látván, hogy egy idősebb zenész sincs már közöttük, eldobták hangszereiket, és kereskedőként indultak útnak.
Veszélyes utazás volt, de éppen ezért jövedelmező foglalkozás lett, két világot
összekötve: nyugatot és keletet, Európát és Ázsiát. Akkortájt a török seregek Bécs
fele tartottak, a kereskedelem pedig igen nyereséges tevékenységnek bizonyult. Leándrosz rájött, hogy útjához csak zenével és édesapja szeretetével nem tud többet
hozzáadni, mert akkor minden kiüresedik. Rájött, hogy a kereskedelem szórakoztatta igazán, és ezért soha többé nem tért vissza hangszeréhez. A kezébe sem vette
azt, mivel nem érezte szükségét, hogy zenét hallgasson abban a világban, amely felfalta napjait. Megszerette kereskedői létét, és a tevék lassú, szinkópás lépteit, melyek hatékonyan és hihetetlen képességgel falták fel az utat maguk előtt. Valójában
így saját belső mivoltát, saját belső idejét és személyes gyorsaságát álcázta lágy, lassú mozdulatokkal. A lustaságban öltöztetett gyorsaság elérése volt célja. Tudta,
hogy ez a védekezés legjobb módja. Rejtegette gyorsaságát, ezért hallgatott arról,
amit a szél mögött látott. A tevéket nézegetve évekig gyakorolt, míg sikerült teljesen
elrejtenie rendkívüli képességét, ami még saját maga számára is nyomasztóan hatott. Gyorsaságát veszélyes méregnek vélte, amely iránt a világ igen fogékony volt.
De pont ez védte meg őt a veszélyektől. Nehéz idők jártak, az utakat véres ruhák
szegélyezték. A kereskedők rettenetes történeteket meséltek török szablyásokról,
vadászokról és fejvadászokról, akik rajtaütnek a karavánokon, és szélsebesen lekaszabolják a kereskedőket. Elmesélték, hogy azt a kezet, amellyel a szablyás magához nyúl, drágakőként mindig maga mögé rejti, hogy el ne fáradjon. Nem csinál az-

2018. november

37

„

zal a kézzel semmit, vágásra és ölésre csak a másik kezét használja. Hiába gondolta
Leándrosz, hogy az életet az ördög nem, csak Isten veheti el. Félt, és szeme örökké
remegett az aggodalomtól, főleg a szablyás gondolatától.
Ráadásul egy jós felerősítette ezt a félelmét. A látnok egy horpadt víztartályban
élt, harisnyában mosott lábat, és magánya romlandó volt, akár a sajt. Ezt mondta:
– Ha pénzt adsz egy látónak, megborotvál; ha kettőt adsz, jósol, amíg borotvál.
De vigyázz, jobban jósol, mint borotvál.
Leándrosz leült egy kőre a víztartály elé, és átnyújtott a jövendőmondónak két
pénzérmét. A jós erre elmosolyodott, de látszott, hogy csak a mosolya nem öregszik.
Megkérte Leándroszt, hogy tátsa ki a száját, majd beleköpött, azután pedig ő is kitátotta száját. Így, miután Leándrosz visszaköpött a jós szájába, az körbeköpködte Leándrosz arcát, majd elkente nyálát, és megborotválta.
– Holnap vagy holnapután támadnak a törökök? ‒ kérdezte viccesen Leándrosz.
– Fogalmam sincs ‒ súlyos kőtömbként lebegtetve szavait válaszolt a vajákos.
– De hát milyen jós vagy te akkor?
– Tudod, kétféle jós van: a drága és az olcsó. De ne gondold, hogy az egyik jó, a
másik rossz. A lényeg, hogy az egyik gyors, a másik lassú titkokkal foglalkozik, a különbség köztük innen ered. Én például olcsó jós vagyok, mert a holnapi napot sem
látom; a jövő évet még annyira sem, mint te. Én csak a nagyon távoli jövőt látom:
két- vagy akár háromszáz évre előre meg tudom mondani, hogy mi a férfiasság neve, és hogy melyik birodalom bukik meg. De hát kit érdekel a távoli jövő? Senkit.
Még engem sem. Fáj is a hátsóm ezért. Vannak jósok Dubrovnikban, akik megmondják, mi lesz holnap vagy egy év múlva. Erre mindenkinek szüksége van, akár kopasznak a sapkára, és ezért nem is kérdik az árát, hanem bőségesen fizetnek a jóslatokért, mint szárnyas malacért. Ne gondold, hogy a látnokok jóslata nem mond ellent egyik a másiknak, annak ellenére, hogy semmi közük egymáshoz. A jövendölések egyezhetnek is, mert összevetve a széllel, annak is van külső és belső oldala, ami
száraz marad akkor is, ha esik az eső. Az egyik jós csak a külsőt érzékeli, míg a másik látnok a szél belső oldalát látja. Mindkét oldalt viszont egyikőjük sem láthatja.
Ezért kell felkeresni két jóst, hogy teljes képet alkothass és arcodat saját fuvallattal
megértsd…
Most elmondom, mit kaphatsz tőlem. Az ember olyan, mint egy hajó iránytűje:
körbeforog a saját tengelye körül, és bár észleli mind a négy égtájat, de nem látja,
hogy mi van maga alatt és fölött. Azt a két legfontosabb dolgot nem látja, amiről nagyon szeretne tudni: a szerelmet maga alatt, és a halált önmaga felett.
Különböző szerelmek vannak. Az egyik csak villára szúrva fogyasztható, de van,
amelyet kézzel kell enni, mint az osztrigát, míg a többit késsel kell vágni, különben
megfulladsz. És hát vannak a levesszerűek, amelyeken csak egy kanál segít. És van
szüretelhető is, mint az alma, amit Ádám szakított le.
Ami a halált illeti, az az égbolt alatt már származásunk fájától figyel ránk. A végzet már születésed előtt, évszázadokon keresztül leselkedik rád, de vissza is jöhet

„

38

tiszatáj

érted akár a legtávolabbi jövődből. Valaki, akit nem ismersz, rád uszíthatja a halált,
akár a vadászkutyákat a foglyokra, és elküldheti hozzád, hogy levadásszon beláthatatlan távolságról…
De hagyjuk ezt. Szép nyakad van. Az ilyen nyak vonzza a női kezeket – és a kardot. Egy csizmás katonát látok, aki arany díszítésű szablyával borotválkozik – és azzal fog megölni. Tisztán látom a fejedet egy tálcán, mint Keresztelő Szent János fejét.
Egy nő lesz az oka… De ne félj, nem mostanában következik ez be. Sok idő telik el
addig, sok nyomorúságos év múlik el. Vigyázz a nyakadra, hattyúm, óvakodj a nőktől és a kardtól. És most mosakodj meg…
Így lett vége a borotválásnak és a jóslásnak. Leándrosz távozásával lehullott az
első hó, visszhangozva a jós erőteljes szavait, melyek szőnyegként fogták fel a lehulló hópelyheket. Leándrosz valóságosan reszketett a hidegtől és főleg a félelemtől, a
jóslat megzavarta. A szablyástól való rémülete most valóságosabbnak tűnt, mint
bármikor. A szíve balról jobbra ugrott, álmai pedig fertőzővé váltak. Még akkor is,
amikor azt álmodta, hogy egy varjú a csőrével kopogtatja a fogát. Mindez azért történhetett meg, mert álmában mosolygott. Utána levő nap bárkit megérintett, azt
álmodta, hogy varjú kopogtatja a fogát. Amikor legjobban félt a szablyástól, akkor
nem találkozott vele. A harcos helyett viszont egy lánnyal találkozott. Épp az Ohriditónál telelt, amikor észrevette, hogy a félelem miatt elvesztette saját belső ritmusát
– ezért romlott titkos képessége is. Egyik téli estén viszont cimbalomhangot hallott.
Régebben hidegen hagyta a zene, most pedig azon lepődött meg, hogy figyelmesen
hallgatja. Úgy tűnt, mintha visszalépett volna egyet ritmusában. Nem férfi zenélt,
lány volt a muzsikás, de Leándrosz ezt a fontos különbséget nem tudta. A zenét
hallgatva azonnal felfigyelt egy különleges dologra. Ott, ahol a dallam eljátszásában
keresztezni kellett az ujjakat, a hangszer hangja hirtelen megállt, hogy néhány pillanat múltán ismét megszólaljon, mintha lélegzetet venne. És akkor Leándrosz
megértette a mögötte rejlő titkot. Másnap, amikor a lánnyal találkozott, a következőket mondta neki:
– Hallottalak zenélni, és ezért tudom, hogy hiányzik a bal gyűrűs ujjad. Játszani
viszont még azelőtt tanultál meg, mielőtt elvesztetted azt. Így van?
– Így van, felelte a lány. Három évvel ezelőtt egy fém hangszert kaptam, izzó húrokkal, hogy megrontsanak. Azóta ez emlékeztet ujjam elvesztésére. Neked pedig
nem kötelességed hallgatni engem.
Leándrosz arra gondolt, hogy tudna segíteni a lánynak elfeledni rossz emlékeit.
Azt akarta megértetni vele, hogy ehhez csak gyorsan kell élni. Így aztán estéről estére kimentek sétálni a tó partjára, és ott tanította meg a lányt erre a titokzatos, különleges képességre. Kiderült, hogy Deszpoina, merthogy így hívták a lányt, kiváló
tanuló volt, ezért hamar elfelejtette az izzó húrokkal történt szerencsétlenséget.
Hangszerét mindörökre eldobta, ahogyan Leándrosz is otthagyta a kereskedőket,
mivel akkorra elege lett a sok utazásból és a félelemmel megkeresett pénzből.
Deszpoina felvette Leándrosz ritmusát az evésben is, hajtotta ugyanaz a siker a be-

2018. november

39

„

szédben és a járásban, ráadásul megtanulta a szemét nyaktörő gyorsasággal használni, ezért volt pillanat, amikor úgy érezte, hogy minden egyes napja két napot ér.
Sétás tanulásuk idején, kíváncsi tekintetek elől rejtegetve gyorsasági képességüket, akár egy ritka titkot, szép lassan összemelegedtek a tó partján. Itt a lány gyűrűjének csillogásával vakította el a fiút, ő pedig azon mélázott el – miközben tekintetét
Deszpoinán felejtette –, hogy vajon a lány mellbimbói helyén malacfarkak vannak-e,
akár a kolostori freskók bűnös nőinél. Leándrosz nem sokat tudott a nőkről, de önmagáról sem. Egyetlen dolog kivételével, éspedig azt, hogy a nőkkel úgy kell cselekedni, mint a borokkal: a testes borokat nyáron, a könnyű, üde borokat pedig télen
kell lecsapolni a seprűről. Ez volt az egyetlen dolog, amit otthon, családi beszélgetések közben fedezett fel a nőkről. Ehhez a gyűrűsujj nélküli lányhoz viszont nagyon
vonzódott. Már régóta vágyódott egy ilyen lány után, és várta, hogy üres történetét
(fabula rasa) töltse ki.
Az Ohridi-tavat a Drim folyó szelte ketté. Deszpoina és Leándrosz halászhálóval
bélelt csónakot, majd beültek, és ellökték magukat a parttól; a folyó pedig átvitte
őket a tavon, át a túlsó partra. És akkor, ott a csónakban, a kettős vízen összebújva
halászhálók alatt töltötték először együtt az éjszakát.
Megtörtént, amit Leándrosz már előre tudott; és amikor az bekövetkezett, gyorsabb volt útitársánál, annyira, hogy meg sem érintették egymást. A férfi ritmusa teljesen más volt, mint a lányé, ezért életében először nézett szembe a képessége mélyén rejlő veszéllyel. Az összhangot viszont nem sikerült megtalálni, Leándrosz
mintha ikrával termékenyítette volna meg a tavat és a folyót egyaránt, de nem a
lányt. A következő éjszakán is ugyanez történt.
Utolsó este Deszpoina Szent Naum monostorában két gyertyát vásárolt. Az egyiket átnyújtotta Leándrosznak, a másikat elrejtette kendőjébe. És ahogy jöttek, úgy
távoztak, elrugaszkodtak a parttól felfele a folyón, keresztül a tavon. Leándrosz ekkor megpróbálkozott még egyszer összebújni Deszpoinával. Érezte, hogy ez az utolsó alkalom. De most sem sikerült beteljesíteni testi szerelmüket, mert Leándrosz
ismét ikrát szórt szét még mielőtt megérintette volna a lányt. Ekkor Deszpoina
megkérte, hogy a szentelt gyertyával tegye kötelességét. Hajnalodott már, amikor a
nagy homokpadhoz értek, ahol a szerb despoták monostora volt. Ekkor Deszpoina
elővette szerelmük gyertyáját, és a Szűzanya ikonjánál meggyújtotta azt, majd megcsókolta Leándroszt, és magára hagyta. Azután egyedül távozott a Drim folyón.
Kimerülten és zavarodottan váltak el, örökre, mert látták, hogy köztük testi érintés nem lehetséges. Leándrosz gyertyával a kezében kiugrott a csónakból, amikor a
templomban még tartott a reggeli istentisztelet. Mielőtt bement a szentélybe, észrevette, hogy ikont temetnek a templom udvarán. Régi pelagóniai ikon volt, és mielőtt elföldelték, meglocsolták borral. Leándrosznak még sikerült megpillantani a
képet, amin Szűzanya eteti a fiát, mellettük egy szakállas férfi, Keresztelő Szent Já-

„

40

tiszatáj

nos. A kisded lábáról lecsúszott a saru – ezt próbálta elkapni a szakállas férfi. A
gyermek az idegen érintésre megharapja anyja mellét, aki fájdalmában ránéz a sarut visszahelyező emberre. Az ikonbeli kör imígyen bezárult, és a pillanat kimerevedett a gyermek sarka, a nő melle és tekintete között. A vonal, amit Leándrosz felismerni vélt a képen, az egyetlen betűre hasonlított, amit még otthon tanult: a theta
(Θ) volt. A férfi azonnal megvilágosodott: az érintés mégis lehetséges!
Bekéredzkedett a monostorba, és szerzetesnek állt.
Fordította: TÚRI RÓBERT

MADRID, SERRANO8, A FOTO MULLER TÁBLA NÉLKÜL (1994)

2018. november

SYLVIA PLATH

Novemberi levél
Kedves, egyszer csak
Irányt és színt vált a világ. Utcai
Fény repeszti szét a patkányfarkú
Sárgaakác hüvelyét reggel kilenckor.
Észak sarkvidéke ez.
A kis sötét kör.
Itt a fű babahaj – szőke, lenge.
A lég illata zsenge
Zöld, és jóleső.
Gyöngéd ölelését élvezem.
Elönt a forró pír.
Olyan bolondul boldog
Érzés, hatalmas
Vagyok, azt képzelem,
Míg csizmám gyönyörű vörösben tocsog.
Ez az én területem.
Naponta kétszer
Járok itt, szimatolva
A barbár magyalt haragos
Zöld kagylóival, mely valódi vas,
S a régi holtakból vált palánkot.
Szerelmem ők.
Szerelmem, mint a történelem.
Aranylik az almalugas,
Képzeld csak el –
Hetven almafám
Őrzi rőt-arany gömbjeit
Sűrű, sápadt halál-levesben,
A millió aranyos
Levél fémes és rezdületlen.

41

„

„

42

tiszatáj
Ó, szűzi kedves, te árva.
Senki sincs velem
Derékig harmatba járva.
Az elpazarolt arany sötétlő,
Vérző száj, thermopülai győzelem.

A detektív
Mit csinált a nő, amint ez süvöltve tört be,
A hét domb, rőt barázda, kék hegy fölött söpörve?
Elpakolt, hogy helyén legyen a csésze, bögre? Ez lényeges.
Az ablak mellett állt, figyelt?
Vonat sikít a völgyben, akárha lelkek, horgokon.
Halál völgye ez, tehéncsordája mégis jóllakott.
A kertben csalások rázták selymükről az esőt le,
S a gyilkos szem csigaként araszolt, sandán, nyirkosan,
Nem bírt az ujjakra nézni, e haszonlesőkre.
Az ujjak egy asszonyt nyomkodtak a falba,
Testet a csőbe, és szállt a füst.
Tűzre tett évektől bűzlik a konyha,
Hazugságot tűztek fel családi fotóként,
És ez egy férfi itt, mosolyát nézze csak.
A gyilkos fegyver? Nem halt meg senki sem.
Nincs is test a házban, se élő, se holt.
Van fényező-szag, vannak plüss-szőnyegek.
Van napsugár, ahogy játszadozik pengéivel,
Kelletlen huligán a lángszínű szobában,
Hol a rádió, mint idős rokon, magában beszél.
Fúrt, akár a nyíl, szúrt, akár a kés?
A mérgek közül melyik lehet?
Idegcsavargató volt, görcsbe rántó? Áramütés?
Az ügy során test nem került elő.
A test egyáltalán nem lényeges.

2018. november

43

A légneművé változás esett meg itt.
A száj először, hiányát jelezték,
Amint egy év letelt. Túl mohó volt,
Ezért büntetésként kitették, mint barnult gyümölcsöt,
Hogy ráncos és aszott legyen.
A mellek követték.
Ők nehézkesebbek voltak, két fehér kő.
A tej sárgán folyt, majd kéken, édesen, akár a víz.
A nyelv nem hiányzott, volt két gyerek,
De csontjuk kilátszott, s a hold csak mosolygott.
Majd a kertkapuk, a száraz fa halom,
A barnás anyaöl-barázdák, az egész uradalom.
A talpaink alatt, Watson, levegő.
A hold van csak itt, foszforba balzsamozva.
A varjú a fán. Jobb, ha noteszt vesz elő.

Vágás
Susan O’Neill Roe-nak

Izgató eset –
Hüvelykujj hagyma helyett.
A tető odavan,
Nem tartja csak egy bőrnyi
Zsanér-féle,
Fedél ez, vagy kalap,
Hullafehér.
Alul piros plüss.
Kis zarándok,
Megskalpolt az indián.
Pulyka-lebernyeg
Szőnyeget bont,

„

„

44

tiszatáj
Gördít eléd a szív.
Erre lépek,
Míg rózsás habot ont
Palackom, azt markolom.
Ez ünnepi alkalom.
Elő a résből
Millió zsoldos rohan,
Vöröskabátos, mind olyan.
Ki ellen indul a roham?
Ó kicsiny
Hüvelyk Matyim, gyógyszert
Veszek be, mert levert
A kivérzett,
Papírvékony érzet.
Szabotőr, japán
Kamikáze –
A folt a
Géz Ku-Klux-Klán
Bábuskádon
Borong, komorlik egyre, és
Húsgolyóba gyúrt
Szíved ledöbben:
Mit csöpp malma gyárt,
Csupán a csönd,
Csak hogy összerándulj –
Agyműtött veterán,
Parázna lány,
Sánta hüvelykujj.
GÁLLA EDIT fordítása

2018. november

45

FRANK O’HARA

Vers (Sosem lehettem kisfiú)
POEM (THERE I COULD NEVER BE A BOY )
James Schuylernek

Sosem lehettem kisfiú,
bár úgy ültem meg az ágaskodó lovat, mint egy isten.
Térdre estem, ha anyám rám kiáltott,
ügyetlenül, betegesen, jámboran,
hiába virultam ki a rettegő fekete paripán,
felugrott még a száraz levéltől is megrettenve,
de sosem dobott le.
Nem estem kétségbe,
ahogy a hátát combjaim közé fogtam.
Élveztem, amikor megijed, és a levegőbe
repülök vele, szerettem gyémántfehér üstökét,
úgy terhelhették a gondolatok, mint szívemet az élet,
és megrázta a fejét a fájdalomtól, kapált,
a levegőbe harapott, mintha én lettem volna Endümión,
és ő, a holdszerű, gyűlölt szeretni.
Minden tragikus,
ha egy anya figyel!
és magára hozza
egy lángoló lélek esetleges félelmeit, ki-be lélegzik,
nem fuldoklik, nem tör győzelemről győzelemre.
Ismertem őt, de sosem lehettem kisfiú,
fürgén hajtottam, jó erőben, süvített a légáramlás,
fekete lovas vágtat így az elvarázsolt éjszakában,
méltósággal a férfiak szavai után, értettem őket,
és az enyémek lettek, megkaptam őket,
ahogy a lélek is kezeket kap,

„

„

46

tiszatáj
hogy meg tudja ragadni az élet gyeplőjét,
és mérföldek kúsztak el a hold éles patái alatt,
és magamévá tettem a sebességet és az erőt, ami a világ páncélja.

Románc, avagy a Konzisok
ROMANZE, OR THE M USIC S TUDENTS
1
Az esőcseppek apró súlya
a fejeden, mint hangyák
menete a trafik bejárata előtt.
„Szia,” köszöntenek, az orruk
fénylik. Egy Cserepnyin
scherzót dúdolnak. Viszik
magukkal a hegedűtokot.
Csápjaikkal kötögetik
fejük felett a kék eget,
megérkeznek a Konzervatórium
ajtajához, és felsóhajtanak,
amikor megízlelik a kiszivárgó mézt.
Az utcán várnak és hallgatják,
ahogy a Konzervatórium ajtaja
felett a tejen úszik a tejszín.
2
Azt hitték, Hawaiiban vannak,
amikor hirtelen az éjjeltől
remegő fenyők felrázták őket
a szuszogásból. A hullámzás
megtelt csónakokkal, versenyeztek,
mint a Nap résre nyíló szeme,
de a hullámverésben sok fatörzs
is úszott, fel-alá merültek,
a fenyőtűk hullámoztak a vízen.
Az apály színtelen fehér volt,
ahogy a fenyőfa is színtelen,
ha nincs szél a Paradicsomban.

2018. november

47

3
Vasárnap délután fél ötkor
orgonakoncertre mentek Ann Arborban:
Messiaen, Hindemith, Czerny.
És a fülükben egy hang szólalt meg:
„A nagyszerű zenét meg kell rendelni.
A nagyszerű zenéhez
nagyszerű megrendelők kellenek.”
Egy széllökéssel véget is ért a nyár.
4
Rienzi! Nyúl ül a bokorban!
Nem is nyúl, barna kő. Október van.
Narancsszínű fagott.
Negyvennyolc órája állnak
szemrebbenés nélkül a hegytetőn.
Végül is, azt hiszem, katonák,
majd csodásan elmenetelnek.
GEREVICH ANDRÁS fordításai

A PICOS DE EUROPE EGYIK KIS FALVÁBAN (1988)

„

A compiègne-i vagon utasai (Európa: 1918–2018)

VÖLGYESI ZOLTÁN∗

A Monarchia végzetes háborúja
és a nemzetiségek
A TÖRTÉNELMI MAGYARORSZÁG FELBOML (ASZT)ÁSA
1918-ig a Magyar Királyság közel egy évezreden át integrálta az etnikai, nyelvi és vallási
szempontból heterogén Kárpát-medence területeit és népeit. Az 1918 végén és 1919-ben bekövetkezett területfoglalások, illetve a trianoni békével járó terület- és népességvesztés az
egyik legnagyobb törésvonalat képezi Magyarország történetében, s egyúttal döntő változást
hozott a Kárpát-medence nem magyar népeinek életében is.
A multietnikus birodalom és a külső veszélyek
A kiegyezéstől 1918-ig a Magyar Királyság egyenjogú félként integrálódott a dualista felépítésű Osztrák–Magyar Monarchiába, ami kora egyik nagyhatalmának számított, ám gazdasági
fejlettségben lemaradt Németországtól, Angliától és Franciaországtól is. A védelmi kiadások
aránya és a hadsereg fejlesztése terén is jelentős leszakadásban volt. Még az elmaradottabb,
de hatalmas embertartalékkal rendelkező Oroszországhoz képest is jóval kevesebbet költött
a hadseregére a századelőn, s a háború kitörésekor egyáltalán nem volt felkészülve egy többfrontos, hosszabb ideig tartó háborúra. Sebezhetőnek tartották multietnikus jellege miatt is:
a két domináns nemzet, a német és a magyar együtt is kisebbségben volt a többi, zömében
szláv etnikummal szemben.
Az általános hadkötelezettségből adódóan a sorkatonaságban minden nemzetiség nagyjából számarányának megfelelően képviseltette magát. Mivel a közös hadsereg nemzetek felettinek tekintette magát, a katonákat nem nemzeti hovatartozás, hanem anyanyelv szerint
tartották nyilván. Minden száz katonából átlagban 25 volt német, 20 magyar, 13 cseh, 9
szerbhorvát (azaz szerb, horvát és mohamedán bosnyák), 8-8 lengyel, illetve rutén (ukrán és
ruszin), 7 román, 4 szlovák, 2 szlovén, 1 olasz anyanyelvű. A közös szárazföldi haderőt 16
hadtestbe szervezték, ebből 9 az Osztrák Császárság, 6 a Magyar Királyság, 1 pedig az 1908ban annektált Bosznia-Hercegovina területén állomásozott, s onnan verbuválódott.1 A közös
∗

1

100 éve, 1918. november 11-én, a franciaországi Compiègne közelében található vasúti kocsiban írták alá a háborús felek az I. világháborút lezáró békeszerződést. A „Nagy Háború” eseménytörténete,
mint tudjuk, mára nem csupán a történettudományi kutatás, de a korszak kérdéseivel foglalkozó
komplex tudományosság érdeklődésére is számot tart. Összeállításunk írásai, a megközelítés legfrissebb lehetőségeire utalva, többek között, a politika- és mentalitástörténet, valamint az irodalom- és
a kultúratudomány kérdései segítségével igyekeznek megvilágítani a történeti esemény – máig ható
– jelentőségét.
Balla Tibor: Az Osztrák–Magyar Monarchia hadereje. In Romsics Ignác (főszerk.): Magyarország az
első világháborúban. Kossuth Kiadó – Hadtörténeti Intézet és Múzeum, Budapest, 2010, 23–41.;

2018. november

49

„

hadsereg ezredei maguk is soknemzetiségűek voltak, hiszen területi és nem etnikai elv lapján
épültek fel, s nyertek utánpótlást. Alig akadt „tiszta” ezred, ahol a legénység 90%-a azonos
anyanyelvet beszélt volna, A tiszteknek a legénységgel az ezred nemzeti nyelvén, illetve
nyelvein kellett érintkezniük. Nemzeti nyelvnek számított minden olyan nyelv, amit a legénység legalább 20%-a beszélt. 1914-ben a közös hadseregben 164 olyan ezred vagy más
nagyobb önálló egység akadt, amelyben két nyelv dívott, s harminc olyan, amelyben három vagy négy is. A gyalogezredekből mindössze hét volt tisztán magyar nyelvű, a huszárezredeknek viszont a többsége, 16-ból 10 tisztán magyar volt.
A birodalomnak – a két domináns nemzet mellett – volt két részlegesen domináns nemzete is, a horvát és a lengyel, miután a magyar koronához tartozó Horvátország, valamint a
lengyel vezetésű Galícia széles körű autonómiával rendelkezett. A Monarchia három népének
volt saját anyaországa a szomszédban, amely nemcsak kulturális vonzást gyakorolt az itt
élőkre, hanem nemzetegyesítésre hivatkozó irredenta mozgalmak kiindulópontjául is szolgált: Szerbia, Románia és Olaszország. 1914 előtt ugyanakkor Olaszország és Románia is a
Monarchia szövetségese volt (utóbbi egy 1883-as titkos szerződés óta).
A nemzetiségi kérdésből és a birodalom etnikai megosztottságából fakadó veszélyekre
kereste a megoldást a trónörökös Ferenc Ferdinánd főherceg, aki Ferenc József mellett nem
kapott közvetlen beleszólást politikai döntésekbe, ám a közös hadsereg főfelügyelőjeként
mégis növekvő befolyásra tett szert. Maga köré gyűjtött nemzetiségi politikusokkal reformterveket dolgoztatott ki, melyek közös sarkpontja a dualista rendszer átalakítása és a magyar
befolyás visszaszorítása volt, ezért a magyar politikai elit aggódva várta trónra lépését. Fő
feladatának tekintette, hogy megerősítse az uralkodói hatalmat és a birodalom egységét,
ütőképességét. Ezt célozták a nemzetiségeknek kedvező föderalista tervek, valamint a főherceg által egy időben preferált trialista megoldás is, mely Horvátország, Dalmácia, a szlovénok
lakta Krajna és Bosznia-Hercegovina egyesítésével hozott volna létre egy nagy délszláv tartományt a Monarchián belül, horvát vezetéssel.2 Ez utóbbi elképzelés keresztezte a nagyszerb törekvéseket, ezért is jött kapóra a főherceg boszniai látogatása 1914 nyarán a nagyszerb mozgalmat támogató illegális és féllegális nacionalista szervezeteknek, a Fekete Kéznek és az Ifjú Boszniának, amelyek a merénylet hátterében álltak.
A háború kitörése és a háborús felelősség
A háború kitörésének okaként igen gyakran az 1914. június 28-i szarajevói merényletet jelölik meg, azonban Ferenc Ferdinánd Habsburg-trónörökös meggyilkolása inkább csak háborús
ürügy volt. Egyfelől a Monarchia és Szerbia között az ellentét korábban kezdődött, s az 1912.
és 1913. évi Balkán-háborúk idején már csaknem háborúhoz vezetett. Másfelől a Monarchia
Szerbia ellen indított hadjárata önmagában nem okozott volna világégést, ehhez az egymással szemben álló katonai szövetségek konfliktusa és több nagyhatalom, főként Oroszország,
Németország, illetve Franciaország háborúhoz vezető lépéssorozata kellett. Bár a győztes antant hatalmak a háborús felelősséget később kizárólag központi hatalmakra, azon belül is el-

2

Pollmann Ferenc: Létszám, lelkesedés, felkészültség. Az osztrák–magyar haderő. Rubicon, 2014. 4–5.
sz, 75.
Ifj. Bertényi Iván: Az első világháború okai. In: Romsics Ignác (Főszerk.): Magyarország az első világháborúban. Kossuth Kiadó – Hadtörténeti Intézet és Múzeum, Budapest, 2010, 14.

„

50

tiszatáj

sősorban Németországra és a Monarchiára hárították, nehezen kérdőjelezhető meg, hogy a
háborús felelősség megosztott.3
A trónörökös elleni merénylet tényéből nem következett szükségszerűen hadüzenet,
s még akkor sem következett volna, ha a szerb kormány felelősségét sikerül egyértelműen
bizonyítani a Monarchia nyomozóhatóságainak. A merénylet kapóra jött azoknak a politikusoknak és katonai vezetőknek, akik évek óta preventív háborút szorgalmaztak, s ebben látták
a Monarchia külső és belső stabilizálásának legfőbb eszközét. Fő szószólójuknak számított
Franz Conrad von Hötzendorf vezérkari főnök, a hadsereg parancsnoka, akinek vesszőparipája volt a Szerbia elleni preventív háború a boszniai annexiós válságot követően, ám Oroszország ellen nem akart harcolni.4 A Szerbia megbüntetésére szánt katonai akcióját a Monarchia
végül nem is magával a gyilkossággal, hanem a szerb kormány ellenséges politikájával, a birodalom területi épséget veszélyeztető, irredenta szervezetek megtűrésével és végső soron
az ultimátum elutasításával indokolta.
Az idős Ferenc József császárt és tanácsadóit nemcsak azért terheli felelősség, mert az első lépést a Monarchia tette meg a hadüzenetével a háború felé vezető úton, hanem azért is,
mert nem mérték fel a háborúval járó politikai kockázatokat, beleértve a birodalom széthullásának veszélyeit. Számos történész vélekedik úgy, hogy a világháború csak a kegyelemdöfést adta meg a soknemzetiségű birodalomnak, ahogy a korban is voltak ennek a nézetnek
képviselői. Valószínűbb azonban, hogy ha nem tör ki a világháború, az Osztrák–Magyar Monarchia nem bomlik fel rövid távon, nem látszott ugyanis olyan belső politikai erő, amely felbomlaszthatta volna, s ez még inkább igaz a Monarchián belül a Magyar Királyságra.
Gróf Tisza István magyar miniszterelnök jól érzékelte egy esetleges háború veszélyeit,
beleértve a fenyegető orosz támadást, és azt, hogy Románia, a megbízhatatlan szövetséges
Erdély megszerzésére aspirál, ezért ezt el akarta kerülni. Számításba vette azt is, hogy a magyar kormánynak egy háborús győzelem esetén sem érdeke növelni a birodalom területét,
mert az csökkentené a magyarság össznépességen belüli arányát, s veszélyeztetné a dualista
rendszer fenntartását. A szarajevói merényletet követően egyből Bécsbe utazott, s memorandumot intézett az uralkodóhoz, melyben szenvedélyesen érvelt a hadüzenet ellen. Érveit
a koronatanács 1914. július 7-i ülésén megismételve óva intette a Monarchia vezetőit egy kiszélesedő háborús konfliktustól. A válság megoldására azt ajánlotta, hogy első lépésként ultimátum helyett csak egy diplomáciai jegyzéket nyújtsanak át Szerbiának, amely szigorú, de
nem teljesíthetetlen követeléseket tartalmaz, s csak ha Belgrád ezeket elveti, következzen az
ultimátum.5 Ám véleményével egyedül maradt. Ezután még egy kísérletet téve, július 8-án
újabb memorandumot intézett Tisza a császárhoz, amelyben így érvelt álláspontja mellett:
„egy Szerbia elleni támadás mintegy varázsütésre háborút jelentene Oroszországgal, és azt követné a világháború. (…) Hiszek abban, hogy Szerbiának lehetőséget kell adni a háború elkerülésére, ha ezt egy diplomáciai vereséggel megteheti, ami kétségkívül igen komoly lesz. Ha mégis

3

4

5

A világháború kitörésének okaihoz lásd: Boia, Lucian: Vesztesek és győztesek: az első világháború újraértelmezése. Cser Kiadó, Budapest, 2015, 30–48.; Ifj. Bertényi Iván: i. m. 7–22.
Hajdú Tibor – Pollmann Ferenc: A régi Magyarország utolsó háborúja 1914–1918. Osiris Kiadó, Budapest, 2014. 45.
A közös minisztertanács 1914. július 7-i ülésének jegyzőkönyve. Szabó Dániel (szerk.): Az első világháború. Osiris Kiadó, Budapest, 2009, 42–49.

2018. november

51

„

háború kerekedik mindebből, az egész világ számára nyilvánvalóvá kell tenni, hogy mi pusztán
önvédelemből cselekszünk.”6
Tisza szerepét a háború kitörésének időszakában a magyar történetírás alapjában már
rég tisztázta, ám figyelemre méltó Bryan Cartledge angol történész véleménye, aki szerint ha
Ferenc József elfogadta volna Tisza javaslatát, Szerbia bizonyára olyan választ adott volna,
amely megfosztotta volna a Monarchiát a casus bellitől, s Európa elkerülhette volna a háborút, legalábbis egy időre. Tisza érvelésének azonban esélye sem volt arra, hogy elfogadják,
miután a koronatanács és maga Ferenc József császár másképp döntött. Ha Tisza ezután is
mereven kitart eredeti álláspontja mellett, Ferenc József minden bizonnyal felmenti, és nem
okozott volna nehézséget az uralkodónak a megfelelő háborúpárti utód megtalálása, hiszen a
magyar politika élet képviselőinek többsége a fegyveres megtorlás híve volt, sőt a kardcsörtető függetlenségi ellenzék túltett a kormánypárton. Mivel a német szövetséget Tisza saját
külpolitikája sarokkövének tartotta, s a németek elszántak voltak a Monarchia tekintélyének
megvédésére, katonai megsegítésére, illetve Oroszország megfékezésére (sőt minél előbb,
mert a gyors ütemben fegyverkező Oroszország jövőbeli megerősödésétől tartottak), ugyanakkor német nyomásra Románia semlegességet vállalt, sőt kötelezte magát arra, hogy
Erdélyt nem veszélyezteti, végül Tisza is beadta a derekát, s elfogadta a hadiállapot bejelentését.
A háború alatt Németországban Tiszát tartották „a Monarchia erős emberének”, aki minden kételyét félretéve szorgalmazta a háborús erőfeszítéseket. El kell ismerni, hogy az ország
háborús mozgósításában és a hátország életének megszervezésében valóban kimagasló teljesítményt nyújtott. A háborús lelkesedés soha nem ragadta el, sőt kezdettől fogva figyelmeztetett a háború negatív hatásaira. Egyike volt azoknak, akik átlátták a háború igazi tétjét, hogy
ez élet-halál harc lesz nemcsak a Monarchia, de Magyarország számára is. Ezért vállalta a háború elhúzódásával egyre népszerűtlenebbé váló szerepet. Külföldön s idehaza is szinte öszszeforrt a neve a háborúval, a végén már úgy beszéltek róla, mintha övé lenne az első számú
felelősség a háború miatt. Eduard Beneš, az emigráns Csehszlovák Nemzeti Bizottság titkára
– a magyarellenes nyugati propaganda egyik fő terjesztője – így írt a magyarokról és Tiszáról
a Párizsban 1916-ban kiadott hírhedt, Détruisez l'Autriche-Hongrie (Zúzzátok szét AusztriaMagyarországot) című pamfletjében, meglehetősen eltorzítva a történeti valóságot és a demográfiai adatokat: „Sohasem volt még kegyetlenebb elnyomó, mint a magyarok. (…) Szükségképpen a németek leghűségesebb és leghagyományosabb szövetségesei voltak, és egész nemzeti
és politikai létezésük ettől a kapcsolattól függ. Őket terheli felelősség a most kirobbant háborúért. A Monarchia balkáni politikája mindenekelőtt magyar politika volt. A Szerbia elleni harcot
a magyarok vezették (…) Magyarországon 8 millió magyar van, és szinte kisebbségben vannak
a szlovákokhoz képest, a románokat nem is számolva. (…) A magyarok számára egyetlen lehetőség van, hogy megoldják ezeket a problémákat: egy győzedelmes háború. A koronatanácsban
is, amely 1914 júliusában eldöntötte, hogy Szerbiával háborút vív, Tisza hangja volt a meghatározó.”7

6

7

Idézi: Cartledge, Bryan: Megmaradni… A magyar történelem egy angol szemével. Officina, Budapest,
2010, 323.
Edvard Beneš: Zúzzátok szét Ausztria-Magyarországot! A cseh-szlovákok áldozatának történelmi bemutatása. JATE Történész Diákkör, Szeged, 1995, 33–34.

„

52

tiszatáj

A háború és a magyarországi nemzetiségek
A magyarországi nemzetiségek vezetői a háború kitörésekor pártjuk és nemzettársaik lojalitását hangsúlyozták a Monarchia és a magyar állam iránt, és egészen 1918 őszéig a magyar
állam keretében határozták meg nemzeti céljaikat. A frontra vonulást és a haza védelmét a
nemzetiségi lakosság többsége állampolgári kötelezettségnek tekintette, s azzal a meggyőződéssel teljesítette, hogy ez a Habsburg korona alá tartozó népek közös sorsa.
A magyarországi nemzetiségek vezetőit és közvéleményét különösen megrázta a Ferenc
Ferdinánd ellen elkövetett merénylet, hiszen nemcsak uralkodóházuk elleni támadást láttak
ebben, de politikai támogatójuk elvesztését is. Azt remélték ugyanis, hogy a Habsburg-birodalom leendő császára, Ferenc Ferdinánd a dualista rendszert majd felszámolja, és megvalósítja azt a föderalista reformtervet, amin tanácsadói dolgoztak a bécsi Belvedere palotában,
köztük olyan magyarországi nemzetiségi politikusok, mint a román Aurél C. Popovici és Alexandru Vaida-Voevod, a szlovák Milan Hodža és a bánsági német Edmund Steinacker. „Ferenc
Ferdinánd meghalt és vele együtt meghaltak reményeink – írta a brassói román lap, a Gazeta
Transilvaniei – (…) árvák maradtak mindazok, akik ismerték, e birodalom minden elnyomott
népe, amely szabadságra és igazságra éhezik.”8 Cornel Sigmirean román történész szerint a
románok szinte Messiásként tekintettek rá. A román küldöttség a bécsi Hofburg kápolnájában koszorút helyezett el, a következő szimbolikus felirattal: „Utolsó reménységünknek, hűséges odaadással”.9
A szlovák politikusok a háború alatt is az 1861. évi szlovák memorandumban megfogalmazott autonómiatervezetet tartották irányadónak, azaz a Magyar Királyságon belüli „felsőmagyarországi szlovák kerület” kijelölésének igényét, elismerve a „magyar haza” területi integritását. Az etnikai határhoz igazított „Okolie” (kerület) magában foglalta volna az etnikai
határtól északabbra fekvő szlovák többségű vármegyék (Trencsén, Árva, Turóc, Liptó, Zólyom, Sáros és Szepes) teljes területét, valamint a szlovák–magyar nyelvhatár által metszett
megyék (Pozsony, Nyitra, Bars, Hont, Nógrád, Gömör, Torna, Abaúj és Zemplén) északi, többségében szlovákok által lakott részét.10 A Szlovák Nemzeti Párt 1914 tavaszán elfogadott
programja a szlovák autonóm kerületet és annak tartománygyűlését föderalista reform keretében látta megvalósíthatónak: „Sem apáink, se mi nem álmodoztunk egy önálló, független
szlovák államról. Legfőbb eszményünk egy tartománygyűlés és egy autonóm kerület. Támogatjuk a magyar és az osztrák föderalizmust, amely etnikai egységek alapján szerveződnék és biztosítaná a kisebbségek megfelelő jogait.”11
A háború kitörését követően Szlovák Nemzeti Párt elnöke, Matúš Dula a következő állásfoglalást adta ki pártja nevében: „Álláspontunk adott a magasságos uralkodóház iránti született alattvalói szeretet és hűség által, valamint azon nagyszámú jótétemény és kegy által, amelyet népünk kiváltképp a kritikus időszakokban a legfelsőbb helyről kapott, s végül adott ama
lángoló, olthatatlan vágy által, hogy legdrágább, elődeinktől örökölt kincsünket, szlovák nemzetiségünket megőrizhessük. Eme, a nemzeti különállásunk megőrzésére irányuló vágyunkban
8
9

10
11

Gazeta Transilvaniei, 1914. 31. sz.
Sigmirean, Cornel: Átalakuló identitások. A Monarchia iránti hűségtől a nemzeti identitásig. Pro Minoritate, 1916 tél, 27.
Szarka László: A szlovákok története. Bereményi Könyvkiadó, Budapest, 1993, 116–118.
Szarka László: Szlovák nemzeti fejlődés – magyar nemzetiségi politika 1867–1918. Kalligram, Pozsony, 1999, 272.

2018. november

53

„

mélyen áthat bennünket, szlovákokat az a meggyőződés, hogy az ilyen kis nemzeteknek, mint
mi magunk és a többi, hazánkban s az egész monarchiában élő kisebb-nagyobb néptörzs, legjobban az olyan államalakulat felel meg, mint amilyen a mi hazánk és monarchiánk. Ki akarná
szétválasztani azt, amit az Úr egybekötött?
(…) Nekünk fontos, hogy hazánk s monarchiánk megőrizze egységét, az elkövetkező háborúban ne szenvedjen semmilyen károsodást s abból győztesként kerüljön ki. Ezért tesszük kockára életünket és vagyonunkat. Mindazonáltal a szláv nemzetséghez tartozó népként nem
mondunk le – s nem is mondhatunk le – egyik közelebbi vagy távolabbi vérrokonsági kötelékről
sem, mely bennünket a szláv néphez fűz. A vérrokonságra azonban nem leszünk tekintettel,
s nem szabad gátolnia bennünket abban, hogy alattvalói és hazafiúi kötelességeinknek maradéktalanul eleget tegyünk”.12
A hazai románok politikai vezetői is úgy vélték, hogy elérkezett a Monarchia és a szűkebb
haza, a Magyar Királyság iránti hűségről való bizonyságtétel órája. A Román Nemzeti Párt
budapesti parlamenti klubjának elnöke, Teodor Mihali közzétette felhívását a „Szent István
koronája alatt élő” román nép fiaihoz, arra ösztönözve őket, hogy mindenben teljesítsék haza
iránti kötelességüket. A Román Nemzeti Párt lapja iránymutató vezércikkében hangsúlyozta,
hogy „a román népnek a trón és a haza iránti megingathatatlan hűsége nem csupán hagyományos, hanem páratlan is azon népek történetében, amelyek a Monarchiában élnek. (…) Ezért a
legjobb tanács, amelyet román értelmiségieknek, de különösen vezetőknek adhatunk, hogy vegyenek példát a román paraszt magatartásáról, aki annyi méltósággal ment a háborúba, továbbá legyenek tekintettel a nehéz körülményekre.”13 A nagyszebeni és a brassói román püspökök körleveleket küldtek a parókiákra, amelyekben felszólították a hívőket, hogy tegyenek
eleget a mozgósítási parancsnak. A katonai parancsokat is román nyelven közölték. Az erdélyi falvakban és városokban engedélyezték a román zászló kitűzését, amit a hatóságok azzal
magyaráztak, hogy Románia Ausztria–Magyarország szövetségese. Megengedték a román
nemzeti színű kokárdák viselését, a fúvószenekarnak pedig a Deşteaptă-te române! („Ébredj
fel, ó, román!”) kezdetű nemzeti himnusz (1990 óta a hivatalos román himnusz) éneklését.
A nemzetiségek lojalitása általában meghaladta az elvárásokat. Pedig az antant egyes katonai és politikai vezetői azt hitték, hogy a többségükben szláv elemekből álló tartalékos egységek dezertálnak majd, vagy csak ímmel-ámmal harcolnak, de a nemzetiségű többségű és
vegyes összetételű csapatok is többnyire kitűnően küzdöttek; különösen a horvát és a bosnyák katonák tettek rendkívüli harci szellemről tanúbizonyságot. A szlovák nemzetiségű katonák harctéri helytállását ugyancsak elismerés övezte. Boroević Svetozar horvát származású
tábornagy, az Isonzó-hadsereg parancsnoka szlovák katonáit „kitűnő matériának” nevezte,
Conrad von Hötzendorf vezérkari főnök pedig egy 1915. évi elemzésében az alábbiakat jegyezte meg a szlovák nemzetiségű katonákról: „vitézül harcoltak és gyakran lelkes gondolkodásmódnak, hazafiasságnak és a dinasztia iránti hűségnek adták tanújelét”.14 A háború után is

12

13
14

A Szlovák Nemzeti Párt elnökségének nyilatkozata a világháború kitörése után. 1914. aug. 6.
Kemény G. Gábor: Iratok a nemzetiségi kérdés történetéhez Magyarországon a dualizmus korában,
7. köt. 1914–1916. 35–36.
La situaţie. Românul, 1914. júl. 30/aug. 12; 167. sz.
Miklós Tamás: Szlovák nemzetiségű katonák harctéri magatartása a háború végén. Nagy Háború
blog, 2015.09.23.

„

54

tiszatáj

megmaradt a szlovák katonák hősiességének pozitív emléke. Példa erre a nyitrai 14. honvéd
gyalogezred erdélyi harcairól szóló közlemény, valamint az olasz fronton, a tiroli hegyekben
1918. november első napjaiig hősiesen kitartó és az angolok áttörését sikeresen megakadályozó esztergomi 14. gyalogezred példás harctéri magatartásáról szóló katonai dokumentumok. Ezekben a harcokban 1918. augusztus 1-től osztrák–magyar részről mintegy háromezer ember vett részt, akiknek mintegy 30%-a szlovák anyanyelvű volt. Bloss Győző őrnagy
jelentése szerint a 1150 legénységi kitüntetés közel felét, 540-et szlovák nemzetiségűek kapták, s mint írja: a szlovák legénység „magyar hazájáért mindenkor hűen és vitézül harcolt és a
cseh csapatoknak az ellenséghez való átpártolását elitélte. Az ellenségnek az átpártolásra fölszólító röpcéduláit tudomásvételre sohse vették és ezt hazaárulásnak minősítették.”15
1914-ben a birodalmi hadsereg 18 ezer hivatásos tisztje között csupán 200–250 román
nemzetiségű tiszt szolgált. Cornel Sigmirean több példát is említ olyan magyarországi származású román tisztekre, akik pályafutásukkal katonai erényeik mellett egyaránt kitűntek a
birodalom, a dinasztia, illetve a nemzetük iránti elköteleződéssel. Anchidim Şioldea ezredes
egy Beszterce-Naszód megyei községben született, s azon kevés román tisztek közé tartozik,
akik elvégezték a budapesti Ludovika egyetemet. Tanulmányai befejeztével, 1884-ben hadnagyi rangot kapott. Fokról fokra emelkedett a ranglétrán, és 1914 augusztusában ezredessé
lépett elő. Dandárparancsnokként előbb a szerb frontra küldték, majd galíciai harcokban vett
részt, ahol súlyos térdsérüléseket szenvedett. A budapesti helyőrségi kórházba szállították,
ahol megműtötték, ám a műtétet nem élte túl. A temetési szertartásra Balázsfalván került
sor, ahol a gyászbeszédet Alexandru Ciura teológiatanár, jeles erdélyi román író mondta, aki
példának hozta fel Şioldea hősies áldozatvállalását arra, hogy mit jelent a románok hozzájárulása az ellenséggel szembeni harchoz, s egyben megfogalmazta a román nép vágyát: „Mi
mindvégig teljesítettük kötelességünket, és azzal a reménnyel zártuk le szemünket, hogy halálunk nem volt hiábavaló, és vérünk gazdagon fog gyümölcsözni!”.16 Az erdélyi sajtóban 1915ben meg is jelent egy felhívás a háború román áldozatait tartalmazó jegyzék összeállítására,
hogy azzal a háború végén érvelni lehessen a románokat megillető nemzetiségi jogok mellett.
A háború kimenetelét nem lehetett előre látni, s ekkor a birodalom népei még remélték, hogy
Ausztria–Magyarország győzni fog Oroszország ellen.
Különösen érdekes a román tisztek háború alatti sorsa szempontjából Emil Rebreanu
hadnagyé, aki a marosvásárhelyi honvédiskolában kapott katonai felkészítést. A frontra indulás előtt, 1914. augusztus 6-án ezt írta testvérének, Liviu Rebreanunak, aki az Akasztottak erdeje című háborús regényével vált később világhírűvé: „Nem félek a háborútól, sőt: éljen
Ausztria!” A következő évben, 1915 júniusában ezeket a sorokat küldte a Bukarestben tartózkodó testvérének: „Az újságok sokat írnak Oroszország diplomáciai próbálkozásairól Romániával szemben. Mi bármilyen esetlegességre készen állunk, és jaj lesz azoknak, akik ellenünk próbálnak fellépni. Minden vonalon győzünk, és ez a háború végének a kezdete.”17
Románia 1916. augusztus végi hadba lépése azonban változást hozott. A román hadsereg
vezérkara a következő felhívást intézte az osztrák–magyar hadseregbe behívott román kato-

15
16
17

https://nagyhaboru.blog.hu/2015/09/23/szlovak_nemzetisegu_katonak_harcteri_magatartasa_a_ha
boru_vegen
Miklós Tamás: i. m.
Sigmirean, C.: i. m. 33.
Sigmirean, C.: i. m. 34–35.

2018. november

55

„

nákhoz és tisztekhez: „Mától a helyetek nem az osztrák–magyar hadseregben van, hagyjátok el
sorait, gyertek tartózkodás nélkül a román zászlók alá, hogy velünk harcoljatok boldogságunkért, boldogságotokért. Gyertek, valósítsátok meg Nagy-Romániát.”18 Viszonylag kevesen mozdultak. A Monarchia hamar visszavágott, s német segítséggel alig egy hónap alatt kiszorították Erdélyből a román királyi hadsereget, sőt december elején már Bukarestet is elfoglalták.
Sem a Monarchia hadseregébe besorozott román katonák, sem az otthon maradt értelmiségiek, sem a román parasztok nem sejtették ekkor még, hogy két éven belül vége lesz az Osztrák–Magyar Monarchiának.
Emil Rebreanu sorsa jól példázza azt a lélektani helyzetet, amibe az erdélyi és a bánáti
románság került, amikor nemzettársaikkal kellett harcolni. Az a körülmény, hogy a román
frontra helyezték, megváltoztatta a tiszt álláspontját, és tudatát másfajta érzelmek töltötték
ki: „Sebeim majd begyógyulnak, mert mik ezek a mostani lelki bántalmakhoz képest? Én nem
leszek jobban, és nem leszek nyugodt, míg e háború tart, s míg lelkiismeret furdalásom lesz,
hogy talán épp én fogom megölni (…) Liviut”.19 Megpróbált átjutni a front vonalán Romániába,
de elfogták, és a császári hadsereg dezertálás miatt halálra ítélte.
Liviu Rebreanu regénye, az Akasztottak erdeje, amit részben a testvére halála ihletett, jól
mutatja be a hűségkrízist, ami akkor kezdődött, amikor a magyarországi románok szembe találták magukat a Román Királyság hadseregével. Ez a találkozás a valóságban nem okozott
látványos dezertálásokat. De Románia hadba lépése, valamint az idős császár, Ferenc József
halála megingatta a románok trónhűségét, hiszen választaniuk kellett a korona és az állam
iránti hűség és a nemzeti szolidaritás eszméje között. A román tisztek legtöbbje hű maradt a
Monarchiához mindaddig, míg a felbomlás be nem következett. A háború végén azonban,
amikor választani lehetett a Monarchiából kivált Magyarország iránti hűség és a Román Királyság között, a román tisztek túlnyomó többsége az utóbbit választotta.
A háborús vereség és a Monarchia felbomlasztása
Amikor Ferenc József halálát követően, 1916. december végén IV. Károly foglalta el a trónt,
hirtelen felcsillant a remény, hogy hamarosan vége lesz a harcoknak. A fiatal uralkodó, aki
még a 30. életévét sem töltötte be, azonnal békekötési tervvel állt elő. Látva a háború szörnyűségeit, azt vallotta, hogy egy király legszentebb kötelessége a béke helyreállítása. Ő volt
az egyetlen a vezető európai politikusok közül, aki támogatta XV. Benedek pápa megbékélést
szolgáló erőfeszítéseit. Tervei azonban 1918 áprilisára kudarcba fulladtak. Ekkor még kevesen sejtették, hogy ezzel kútba estek a Monarchia megmentésére irányuló törekvések is.
Azt követően, hogy 1918. március 3-án a Szovjetunióval a központi hatalmak megkötötték a breszt-litovszki békét, a német hadvezetés arra építette stratégiáját, hogy a keleti frontról folyamatosan átcsoportosítja hadosztályait nyugatra, s a francia fronton csikarja ki a győzelmet. Ám a háború menetében sorsdöntő fordulat állt be 1918 nyarán. Májustól nagy
számban érkeztek a nyugati frontra az amerikai csapatok, így havonta kétszázezer fővel erősödött az antanthaderő, ami reménnyel töltötte el a katonákat, s erőt adott nekik. Ugyanakkor az elhúzódó harcok kimerítették a központi hatalmak tartalékait, s az antanthatalmak
technikai és anyagi fölénye egyre inkább kiütközött. Szeptember és október hónapjait a köz18
19

Sigmirean, C.: i. m. 35.
Sigmirean, C.: i. m. 35.

„

56

tiszatáj

ponti hatalmak részéről a reménytelen küzdelem mellett az egymást érő fegyverszüneti kérelmek és a felkavart hátország mozgolódásai jellemezték. Németország és a Monarchia végül úgy volt kénytelen feladni a harcot, hogy a frontok még határaikon kívül húzódtak. Bár a
háború végére kialakult általános elégedetlenség a Habsburgok birodalmában felerősítette
az autonómiaigényeket és az önállósodási törekvéseket, a felbomlásban a külső tényezők
domináltak: lényegében az antanthatalmak mondták ki a Monarchia felett a halálos ítéletet.
Franciaország 1917 végétől – 1918 elejétől kezdeményezőbb volt a kelet-közép-európai
régióban angolszász szövetségeseinél, akik többnyire elfogadták, és kisebb-nagyobb késéssel
követték Párizs lépéseit a nemzetiségek emigráns szervezeteinek elismerésében és a Monarchia felosztására vonatkozó tervekben. Franciaország nagyobb aktivitásához minden bizonynyal hozzájárult külpolitikájának tradicionális szárazföldi irányultsága mellett, hogy a háborús emberveszteségek jobban sújtották, és az orosz szövetséges kiesése után jobban fenyegette a német offenzíva veszélye. A francia stratégiai-biztonságpolitikai érdekek játszottak
döntő szerepet abban, hogy Oroszország kiesése után a Németországgal szembeni ellensúlyt
keresve határozták el előbb a lengyel függetlenségi törekvések támogatását, majd a délszláv
egységmozgalom és a cseh emigráció törekvéseinek felkarolását, végül pedig Kelet-KözépEurópa kisállami átalakítását a különbékét kötni képtelen, Németországtól függő hatalommá
vált Monarchia helyén.20 Így akarták megakadályozni Európa keleti felén a német túlsúlyt, illetve azt, hogy Németország szerezze meg az oroszországi nyersanyagokat, és nagy erőket
tudjon átcsoportosítani a nyugati harctérre. A térség fokozatos felértékelődését mutatja,
hogy az antant 1918 januárjában döntött a független Lengyelország helyreállításáról. Ekkor
még az antanthatalmak a Monarchia felosztását nem tervezték, csupán átszervezését, nemzeti autonómiák alapján. Ezt tartalmazta Thomas Woodrow Wilson, amerikai elnök 1918. január
8-i 14 pontos békejavaslata is. Az antant Monarchiával kapcsolatos politikai stratégiájában
1918 nyarán, kora őszén állt be fordulat, amit jól tükröz, hogy június 29-én a francia, augusztus 9-én az angol kormány ismerte el hivatalosan a Csehszlovák Nemzeti Tanácsot, mint de
facto kormányt, s ezt az USA szeptember 14-i hasonló lépése követte.
A bolgár front összeomlása után, október 4-én a Monarchia békejegyzéket juttatott el az
USA elnökéhez, melyben az „wilsoni pontok” alapján javasolt fegyverszüneti tárgyalásokat.
A gazdaságilag kimerült birodalom vezetése utolsó mentsvárként tekintett az európai osztozkodásban közvetlenül nem érdekelt, és igazságos békét hirdető amerikai elnökre. IV. Károly, az ifjú uralkodó, hogy mielőbb békét köthessen, és birodalmát megmenthesse, október
16-án manifesztumot adott ki Ausztria föderatív állammá való alakításáról. A rendelet német-osztrák, cseh, délszláv, lengyel és ukrán szövetségi államot nevezett meg, és a népeknek
nemzeti tanácsok szervezését javasolta saját letelepedési területükön. Az elkésett intézkedés
nem volt alkalmas arra, hogy a nemzetek elszakadási törekvését lefékezze, éppen ellenkezőleg, inkább felgyorsította azt, egyúttal békés kereteket biztosított az egyes nemzeti területek
elhatárolódására és leválására. A cseh emigráció vezetői, Masaryk és Beneš – Fejtő Ferenc
szavaival „a propaganda két lángelméje” – eddigre sikeresen meggyőzte az antant vezetőit
Csehszlovákia megalapításának fontosságáról, ami összefüggött a Monarchia felosztásának
tervével. Beneš 1918. október 14-én Párizsban jelentette be az Ideiglenes Csehszlovák Kor20

Kecskés D. Gusztáv: Paradigmaváltás Párizsban. Franciaország Kelet-Közép-Európa politikájának átalakulása az első világháború idején. Németh István (szerk.): Az első világháború, 1914–1918. Tanulmányok és dokumentumok. L’Harmattan, Budapest, 2014, 187–207.

2018. november

57

„

mány megalakítását, majd a még nem létező állam kormányát sikerült napok alatt elismertetnie az antanthatalmakkal.
A Monarchia felbomlásához döntő lökést adott az 1918. október 18-i amerikai válaszjegyzék, amely amellett, hogy a népek önrendelkezési jogát hangsúlyozta, közölte, hogy az
„elnök nincs már abban a helyzetben, hogy a népek puszta autonómiáját ismerje el a béke alapjának”, hiszen az USA már elismerte hadviselő kormánynak az emigráns Csehszlovák Nemzeti Tanácsot, továbbá a „délszlávok nemzeti szabadságtörekvéseinek jogosságát is messzemenőkig magáévá tette”.21 Bár IV. Károly manifesztuma a föderalizálásról a magyar politikai elit
elutasító álláspontja miatt Magyarországra nem vonatkozott, a Wekerle-kormány igyekezett
elhatárolni az országot a Lajtán túli folyamatoktól, ezért a dualista rendszert elvetve, a perszonálunióban kereste a megoldást. Ebben a magyar politikai elit és az országgyűlés többsége is támogatta, beleértve a dualizmus korábbi szilárd híveit, ifj. Andrássy Gyulától Tisza Istvánig. Azonban a manifesztum nyilvánvalóan jelentős hatást gyakorolt a magyarországi
nemzetiségekre is, akárcsak Andrássy békejegyzéke, valamint Tisza október 17-i beszéde,
amelyben elismerte a háború elvesztését.
A következő napokban a hazai nemzetiségi képviselők is megnyilatkoztak az országgyűlésben. Október 18-án Alexandru Vaida-Voevod önrendelkezési jogot követelt a magyarországi román nemzet számára. Másnap Ferdiš Juriga, a Szlovák Nemzeti Párt képviselője hasonlóképpen cselekedett a szlovákok nevében, utalva az uralkodói rendeletre: „követeljük a
jogot, hogy – miként azt Károly király is akarja – külön nemzetként a magunk saját és külön állami közösségét alkothassuk azon a területen, amelyen le vagyunk telepedve”.22 Ezek a nyilatkozatok határozott igénybejelentések voltak, ám amikor a Monarchia közös minisztertanácsa
az USA-jegyzékre reagálva október 22-én elismerte a délszláv egységet a birodalmon belül, a
horvát csapatok elfoglalták Fiumét.
A délszláv területek elkülönülését a Monarchia vezetése sokkal inkább hajlandó volt elfogadni, mint az önálló Csehszlovákiát, mert az utóbbi az osztrák-német és a magyar érdekeket is súlyosan sértette. A cseh tartományok lakosságának egyharmada, több mint hárommillió fő a német etnikumhoz tartozott, és a csehszlovák tervek az új ország egy részét Magyarországból akarták kihasítani. Pár nap múlva, október 27-én ifj. Andrássy Gyula, a Monarchia
utolsó külügyminisztere a háború mielőbbi lezárása érdekében újabb jegyzékében már elismerte a délszlávok és a „cseh-szlovákok” függetlenséghez való jogát is, és bejelentette a Németországgal kötött katonai szerződés felbontását. Bár a diplomatikus megfogalmazást úgy
is lehetett értelmezni, Bécs még nem adta fel a reményét, hogy a cseheket és a délszlávokat
megnyerheti a föderalista elképzelései számára, valójában kevés realitása volt annak, hogy
az önállósodásra törekvő nemzetek a birodalmon belül maradjanak, és ahogy IV. Károly elképzelte, a szövetségi állammá vált Ausztria képviseletében közösen menjenek a béketárgyalásra. Hiszen ily módon osztozniuk kellett volna a vereségben. Sokkal kedvezőbb alternatíva
volt a győztesek oldalán befejezni a háborút oly módon, hogy az antanthatalmak szövetségeseként új államokat alkothatnak, illetve győztes államokhoz csatlakozhatnak.
21

22

Az amerikai válaszjegyzékhez lásd: Siklós András: A Habsburg birodalom felbomlása 1918. A magyarországi forradalom. Kossuth Könyvkiadó, Budapest, 1987, 120–125.
Michela, Miroslav: Csehszlovákia létrejötte és a szlovák kérdés 1918–1920.
http://www.modern-tortenelem.hu/clanek/csehszlovakia-letrejotte-es-a-szlovak-kerdes-19181920/

„

58

tiszatáj

Miután október 28-án délelőtt nyilvánosságra került Andrássy válasza az USA-jegyzékre,
Prágában azonnal tüntetés kezdődött, s a Monarchia népei közül elsőként a csehek az elszakadás útjára léptek, s kikiáltották a független csehszlovák államot. Másnap, október 29-én pedig a
zágrábi nemzetgyűlés mondta ki a horvát–magyar államközösség megszűnését, valamint Horvátország, Dalmácia és Fiume egyesülését, illetve e területek Monarchiából való kiválását.
Az őszirózsás forradalom és a Károlyi-kormány nemzetiségi politikája
A háborús nyomor és a katonai vereség kiváltotta elégedetlenség Magyarországon 1918. október végén az ún. őszirózsás forradalomba torkollt, amely hatalomra juttatta a független,
demokratikus Magyarországot hirdető, magát antantbarátnak valló Károlyi Mihályt és a dualista rendszer ellenzékét alkotó pártokat, melyek a Magyar Nemzeti Tanácsba tömörültek.
A Károlyi-kormány nem volt felkészülve sem a külső tényezők által is inspirált nemzetiségi
elszakadási törekvések kezelésére, sem a magyar területek védelmére, és rontotta a helyzetet, hogy az új garnitúrát államigazgatásban, külügyekben kevésbe járatos politikusok alkották. A pacifizmusról könyvet író Linder Béla vezérkari ezredes lett a külügyminiszter, aki hibát hibára halmozott. November 1-én – két nappal a padovai fegyverszünet megkötése előtt –
felhívással fordult a különböző frontokon harcoló, Magyarországról sorozott ezredekhez,
s felszólította őket a harcok azonnali beszüntetésére. Felhívásában nem tette hozzá, hogy a
harcok beszüntetését nem lehet egyoldalúan végrehajtani, s az üzenetet titkosítatlanul, rádión is továbbították, ami a hadseregben nagy zavart okozott, s hozzájárult a bomláshoz, főként az olasz fronton. A parancs konkrét utasításokat is tartalmazott a katonák leszerelésére
és fegyver, lőszer és felszerelés nélküli hazairányítására. Mivel a Károlyi-kormány tartott attól, hogy a hazaözönlő, elégedetlen katonák miatt nehéz lesz konszolidálni a hátországot,
a rendelkezés azt célozta, hogy „egyetlen magyar katona se léphesse át a fegyveresen a magyar határt”. Linder éppen az első felvidéki csehszlovák betörés kezdetén, november 2-án
mondta el a hírhedt, „pacifista” beszédét az Országház előtt, ahol a háború után beköszöntő
világbékét vizionálva mondta el szállóigévé vált sorait: „az új győzedelmes élet a pacifizmus
jegyében születik meg. (…) Megbuktak a hamis ideálok! Soha többé háborút! Nem kell hadsereg többé! Soha többé katonát nem akarok látni!”23
A hadsereg szinte teljes leszerelésének terve, figyelembe véve az épp csak függetlenné
vált ország bizonytalan külpolitikai helyzetét és éppen labilissá váló határait, egyenesen irracionálisnak tűnik. Ráadásul végrehajtása is rosszul sikerült, ugyanis a nehézfegyverzetet hátrahagyó katonák jellemzően a kézifegyvereikhez ragaszkodtak, s azt sok esetben megtartották, mert abban hazatérve létbiztonságukat látták.24 A „fegyverek elhajigálása” a beszámolók
szerint sokkal kevésbé volt jellemző, mint amennyire az elterjedt a köztudatban. A korabeli
beszámolók alapján az valószínűsíthető, hogy a hazatérő alakulatok legalább egyharmada fegyelmezett és harcképes állapotban volt november elején.25 A szerb és a román frontról érkező csapatok nagyobb része megőrizte rendjét, ezzel a szemben a „legrosszabb és fegyelmezetlenebb állapotban” az ukrán területeken megszálló feladatokra alkalmazott egységek vol-

23
24

25

Hajdú Tibor: Linder Béla és Pogány József a hadügy élén. História, 2008/9. sz. 33.
Pollmann Ferenc: Trianon felé. A magyar hadsereg ügye a kiegyezéstől Trianonig. Puedlo Kiadó, Budapest, 2008, 44.
Salamon Konrád: Nemzeti önpusztítás 1918–1920. Korona Kiadó, Budapest, 2001, 63.

2018. november

59

„

tak, melyek sokkal nagyobb távolságot kényszerültek megtenni, ráadásul polgárháború sújtotta területeken keresztül.26
A posztra alkalmatlan Linder lemondása előtt még egy nagy baklövést elkövetett: november 5-én arról nyilatkozott, hogy a frontról visszatérő katonákat családjukhoz fogja hazaengedni, ahelyett, hogy a laktanyákba terelte volna őket. Az ellenőrzött keretek közt folyó,
biztonságos, lassított leszerelést, a katonák „zsoldjának” (leszerelési illetékének) kifizetését,
civil ruhával való ellátását, a fegyverek biztonságos begyűjtését egyedül ez a megoldás biztosíthatta volna.27 Ehelyett a napokig, sőt hetekig „kóborló”, részegeskedő katonák rontották a
közbiztonságot, sok helyütt fosztogattak, helyenként gyilkoltak is. Jellemző, hogy Németországban másfél év alatt vezényelték le a nagy létszámú hadsereg leszerelését, s vezették viszsza a katonákat a civil életbe és a békés termelő munkába, ami még így sem volt zökkenőmentes. Az év végéig, két hónap alatt közel másfélmillió, Magyarországról besorozott katona
hagyta el a hadsereg kötelékét (tegyük azonban hozzá: jelentős részük a hazai nemzetiségek
soraiból származott), ami súlyos szociális és politikai problémát okozott, hiszen tömegével
teremtett bizonytalan egzisztenciákat, munkanélkülieket, földkövetelőket, s egyúttal elkeseredett, szélsőséges nézetekre fogékony elemeket szabadított rá a társadalomra.
A hadsereg szélnek eresztése azzal a következménnyel járt, hogy november közepén a
kormány egyetlen jól megszervezett, ütőképes hadosztállyal sem rendelkezett.28 Pedig a sajtó egy része már november első heteiben is figyelmeztetett a külső veszélyre, s határozottan
bírálta a kormányt naiv pacifizmusa és a határvédelem terén mutatott „erélytelen” magatartása miatt. „Esengve kérjük a kormányt, védje meg az ország ezeréves határait, mentse meg
Magyarország területi integritását” – írta például az Új Nemzedék.29
A Károlyi-kormány Jászi Oszkárt mint tárca nélküli minisztert bízta meg a hazai nemzetiségekkel való megállapodások előkészítésével. A Jászi-féle apparátus a tervezetek kidolgozásakor az antant segítségére számító Károlyi pacifista stratégiájára épített, s nem számolt aktív honvédelemmel. Károlyi úgy vélte, hogy az ország integritását az átmeneti katonai megszállás ellenére is fenn lehet tartani, ugyanis álláspontja szerint a magyar állam területét a
nemzetközi jog szempontjából legitim módon csak a békekonferencia változtathatja meg. Károlyi nagyhatalmi garanciákat kívánt szerezni a magyar határok megőrzéséhez, ám ez a törekvése a külpolitikai helyzet és antant szándékainak teljes félreértésén alapult.
Jászi – a fentiekkel összhangban – a nemzetiségi vezetőkkel átmeneti, provizórikus megegyezések kialakítására törekedett, hogy a békekonferencia döntéséig rendezze a helyzetet.
Azt kívánta felmutatni a győztes nagyhatalmak előtt, hogy az új, demokratikus Magyarország
széles körű autonómiát s ezzel együtt elfogadható alternatívát tud nyújtani a nemzetiségei
számára. Munkatársaival többféle tervezetet dolgoztak ki, Magyarország kanton-rendszerű
átalakításától (keleti Svájc koncepciója), az etnikai határvonalvonalhoz igazodó ruszin, illetve
szlovák területi autonómiáig. Károlyi és Jászi abban bízott, hogy ezekkel a megoldásokkal lehetősége lesz az országnak méltányos békeszerződés megkötésére, vagy akár vitás területek
26

27
28

29

Révész Tamás: 1918: az erőszak éve. Fegyelem és lázadás a hadseregben az első világháború végétől
a Tanácsköztársaság kikiáltásáig. Rubicon, 2017/7–8. sz. 17–22.
Vö.: Ormos Mária: Világháború és forradalmak 1914–1919. Kossuth Kiadó, Budapest, 2009, 50–51.
Ormos Mária: Magyarország két világháború korában (1914–1945). Csokonai Kiadó, Debrecen, 1998,
35. 51–54.
Új Nemzedék, 1918. november 9.

„

60

tiszatáj

hovatartozását eldöntő népszavazások elérésére.30 Jászi tárgyalásai azonban már november
közepén kudarcot vallottak a román vezetőkkel, mivel a magyar kormány nem tudott annyit
kínálni, amivel a másik fél megelégedett volna. Az antant által támogatott bukaresti kormány
befolyása, katonai és politikai erőfölénye az elszakadási törekvést, illetve a Nagy-Romániához való csatlakozást erősítette.
A csehszlovák orientáció és ellenzői a Felvidéken
1918. november végén került sor a magyar–szlovák tárgyalásokra Jászi és a csehszlovák
kormány megbízottja, a szlovák Milan Hodža között. A szlovák nemzetiségi vezetők, akik az
1918. október 30-i turócszentmártoni deklarációban a csehszlovák orientáció mellett kötelezték el magukat, úgy gondolták, hogy a győztes antant által támogatott csehszlovák államalapítási terv elfogadása lehet a legjobb taktika, amely a magyaroktól való különválással saját országot, saját államot teremt. Jászi a „Tót Impérium” tervezetében széleskörű kulturális és közigazgatási autonómiát és kormányzati kondomíniumot (közös szlovák–magyar fennhatóságot) helyezett kilátásba, ami a Prágából irányított, Csehszlovákiába tagolódó Szlovákia alternatívája lehetett volna. E szerint a Szlovák Nemzeti Tanács igazgatása alá kerültek volna a
szlovák többségű járások, köztük öt vármegye teljes területe. Hodža kilencpontos ellentervezetében a szlovák fennhatóságot nagyobb területre kívánta kiterjeszteni, és három etnikai
határ közelében fekvő várost is igényelt, Selmecbányát, Pozsonyt, Kassát. Az utóbbi két
nagyváros azonban etnikailag nem volt indokolható a szlovák lakosság alacsony arányszáma
miatt (15% alatt). Hodža bejelentette a teljes hatalomátvétel igényét, beleértve a magyar
fegyveres erők kivonását, s csak bizonyos gazdasági közösség fenntartását ismerte el. Célja
az volt, hogy ügyesen taktikázva rávegye a magyar kormányt, hogy a polgári közigazgatást és
a rendfenntartást engedjék át a Szlovák Nemzeti Tanácsnak.31 Bár Csehszlovákia antant által
elismert hatalom volt, az új állam hatalma a Felvidéken ekkor még nyomokban sem létezett,
a Szlovák Nemzeti Tanács befolyása csak az északnyugati régióban érvényesült, és egyelőre a
prágai kormány fegyveres ereje is elégtelennek bizonyult a tervek végrehajtására.
1918 novemberében a Felvidék keleti felében, főként Sáros, Zemplén és Abaúj vármegyékben, valamint a Szepességben sorra születtek a Magyarországhoz való lojalitást kifejező állásfoglalások, nyilatkozatok a megalakuló nemzeti tanácsok és más helyi szervek részéről, beleértve számos település szlovák tanácsait és egyesületeit. Magyarországhoz való ragaszkodását
kinyilvánította a szlovák etnikai határon belül fekvő, vegyes lakosságú Bártfa is, ahol a városlakóknak csak egyharmada volt magyar anyanyelvű, 39%-a vallotta magát szlovákajkúnak, míg
egynegyede németnek. Bártfa közgyűlése deklarációjában tiltakozott a „a cseh vagy csehszlovák állam azon törekvése ellen”, hogy „a független Magyarország területére hódító törekvéseket táplál, s különösen, hogy Sáros ősi földjét és benne Bártfa városát, az egy és oszthatatlan
Magyarországhoz ezer év óta tartozó területet népjogellenesen és a történelmi jogok meghamisításával beolvassza, határaiba vonja, államisága alá rendelje. (…) A sárosi nép – mint írják –
a maga egészében, úgy a múltban, mint a mostani világháborúban vérzett és küzdött a magyar
hazáért, a jobb jövőért (…) ünnepélyesen országvilág előtt kinyilatkoztatja, Magyarországtól el-

30

31

Fedinec Csilla – Vehes Mikola (szerk.): Kárpátalja, 1919–2009. Történelem, politika, kultúra. Argumentum – MTA Etnikai-nemzeti Kisebbségkutató Intézete, Budapest, 2009, 23–24.
Popély Gyula: Felvidék 1914–1920. Magyar Napló, Budapest, 2010, 196–204.

2018. november

61

„

szakadni nem akar, sem külön nemzetiségi egységgé tömörülni, hanem meg akar maradni annak közjogi része gyanánt, mint eddig volt.”32
November 2-án Eperjesen alakult Vichodnoslovenska Rada („Keleti Tót Tanács”) vezetője,
Dvortsák Győző, szlovák nevén Viktor Dvorčák, a Turócszentmártonban működő Szlovák Nemzeti Tanáccsal szemben ellensúlyt képező politikai mozgalmat indított. Dvortsák a magyar orientáció elkötelezett híveként szervezte a „keleti tótok” mozgalmát, amiben több, hasonló nézeteket valló helyi értelmiségi is támogatta. Kifejezték tiltakozásukat „a nyugati tótok illetéktelen
gyámkodása ellen”, követelték „a keleti tót nép” önállóságát, s kimondták, hogy tanácsuk csatlakozik a budapesti Magyar Nemzeti Tanácshoz. Dvortsák a Jászinak címzett november 14-i beadványában kérte, hogy a magyar kormány ismerje el Keleti Tót Tanácsot a keleti szlovákság
érdekvédelmi szervének, azzal indokolva kérését, hogy „Abaújtorna, Bereg, Gömör-Kishont,
Sáros, Szepes, Ung és Zemplén vármegyék tótsága” nem ért egyet a turócszentmártoni Szlovák
Nemzeti Tanács csehszlovák orientációjával. A magyar államon belül követelték a kulturális autonómiát, valamint a nyelvi és nemzeti jogok tiszteletben tartását. Határozataikat egy hét múlva, a Szepes vármegyei Iglón tartott nagygyűlésükön megerősítették. Jászi feltűnően hűvösen
kezelte a Dvortsák-féle mozgalommal való kapcsolatot, ugyanis a Károlyi-kormány a turócszentmártoni Szlovák Nemzeti Tanácsot, illetve annak vezetőit ismerte el a szlovákság politikai képviselőjeként.
Körmöcbánya Magyar Nemzeti Tanácsa, a titkárává választott neves hungarológus, Gragger
Róbert egyetemi tanár javaslatára november 20-án aláírásgyűjtést indított az „imperialisztikus
cseh törekvések” elleni tiltakozásul. Hangsúlyozták, hogy e törekvések olyan területek megszerzésére irányulnak, ahol csehek egyáltalán nem is élnek, s mindezt az itt élő népek feje fölött
akarják végrehajtani, beleértve a szlovák lakosságot is. Nyilatkozatukat megfogalmazták és kiküldték magyar, szlovák és német nyelven is. Felsőmagyarország népeinek kérése a nemzetközi
békekonferenciához címmel indított akciójuk keretében egymillió tiltakozó aláírást kívántak
összegyűjteni „albumba kötve a békekonferencia asztalára.”33 Bár néhány hét alatt közel negyedmilliónyi támogató nyilatkozat gyűlt össze,34 nem ez döntött, hanem az adott hatalmi helyzet. A Körmöcbányára december 14-én bevonult csehszlovák csapatok véget vetettek az aláírásgyűjtő akciónak, s a népszavazás lehetősége a Felvidék népének nem adatott meg.
A prágai kormány tartott attól, hogy a csehszlovák irányzatnak nincs kellő befolyása a
szlovák nép körében, s még a magyar kormány autonómiajavaslata is hatással lehet rájuk.
Egyértelműen Beneš párizsi kapcsolataitól várták a megoldást. A külpolitikai helyzet kedvezett: Clemenceau francia befolyású Kelet-Közép-Európa kialakítására törekedett, és ebben
szövetségesekre kívánt támaszkodni, többek közt Csehszlovákiára. Mivel a többi antanthatalom ebben nem akadályozta, Beneš párizsi lobbizása sikerrel járt.35 Ennek híre azonban
némileg késleltetve, december elején ért el Budapestre. A magyar fővárosba küldött Ferdi32

33
34

35

Völgyesi Zoltán: Impériumváltás elleni tiltakozások a Felvidéken, 1918 végén (I. rész). Archivnet,
2017. 5. sz.
http://www.archivnet.hu/imperiumvaltas-elleni-tiltakozasok-a-felvideken-1918-vegen-i-resz
Völgyesi Zoltán: i. m.
Szarka László: A szlovák autonómia alternatívája 1918 őszén.
http://www.nogradhistoria.eu/data/files/186527950.pdf
Vö: Ádám Magda – Ormos Mária (szerk.): Francia diplomáciai iratok a Kárpát-medence történetéről
1918–1919. Akadémiai Kiadó, Budapest, 1999.

„

62

tiszatáj

nand Vix alezredes, a budapesti antant katonai misszió vezetője december 3-i levelében közölte Károlyival a Párizsból kapott utasításokat, mely szerint az antantszövetséges csehszlovák államnak jogában áll elfoglalni a „szlovák területeket”, s felhívta a magyar kormányt,
hogy „haladéktalanul vonja vissza csapatait”.
A magyar kormány a követelések teljesítése mellett döntött. Károlyi – megérezve kormánya nemzetközi elszigeteltségét és eszköztelenségét – meghajolt az antanttervek előtt, s ezt
kérte az ország lakosságától is. Másnap felhívást intézett a magyar néphez: „Magyarok! A Népköztársaság kormánya arra kér benneteket, hogy hajoljatok meg e kényszerűség előtt, ne nyújtsatok sem alkalmat, sem ürügyet arra, hogy összeütközésre vagy éppen vérontásra kerüljön sor.
Ne feledjétek, hogy minden ilyesféle eset rontaná helyzetünket a nemsokára összeülő nemzetközi békekonferencián.”36 Mivel a Vix közvetítette párizsi utasítás nem írta körül „Szlovákia”,
illetve a magyar kormány részéről kiürítendő terület határait, erről Hodža és Bartha Albert,
a kormány új hadügyminisztere egyezett meg. Így született meg a megállapodás december
6-án az észak-magyarországi etnikai határhoz igazodó ideiglenes demarkációs vonalról. Ez
magyar részről azt jelentette, hogy jelentős területek fölötti befolyás veszik el, ami érzékenyen érintette a demarkációs vonaltól északra eső magyarlakta vidékeket, illetve azokat a
nem magyar közösségeket, akik nem kívántak elszakadni az anyaországtól. De még ez a vonal is kedvezőbb volt, mint a későbbi államhatár, ugyanis a Dunától és az Ipolytól északra
húzódott, s magyar fennhatóság alatt maradhatott Pozsony, a Csallóköz, Galánta, Érsekújvár,
Léva, Losonc, Rimaszombat, Rozsnyó, Kassa és Ungvár.
Mire a december 6-án kijelölt vonaltól északra fekvő területeket a csehszlovák csapatok
megszállták, Benešnek sikerült elérnie Párizsban, hogy az antant Prága számára kedvezőbb
határt jelöljön ki. Vix alezredes december 23-án közölte ezt a döntést, s ezzel a magyar kormányt újabb területek kiürítésére kötelezték.37 Ennek következtében a cseh légiók bevonulhattak Kassára (december 29-én), Pozsonyba (január 1-én), és előrenyomulhattak a Duna–
Ipoly-vonalig. Mire a békekonferencia január 18-án megnyílt, már Prága birtokába került a
Felvidék déli, magyar többségű területe is.
Mivel a Károlyi-kormány értelmezése nyomán a helyi lakosság a csehszlovák megszállást
csak átmeneti jellegűnek vélte, a bevonuló cseh katonasággal szemben többnyire semmiféle
ellenállást sem tanúsított, sőt alig tiltakozott. Az ellenállásról a magyar kormány igyekezett a
lakosságot lebeszélni, mondván, hogy minden összeütközés ártana, és rontaná az esélyeket a
békekonferencián. Nem meglepő, hogy fegyveres védelmi kísérletre csak pár helyen került
sor, így például Érsekújvár környékén, továbbá a mátyusföldi Pered és Deáki községeknél,
ahol a bevonuló légiókat a helyi nemzetőrség próbálta feltartóztatni, ám ezek eleve esélytelen, kétségbeesett próbálkozások voltak.38 A felvidéki területek sorsáról a hatalmi erőviszonyok döntöttek, legkevésbé sem az ott élők akarata.

36

37
38

Litván György (szerk.): Károlyi Mihály levelezése 1905–1920. Akadémiai Kiadó, Budapest, 1978, 305–
306.
Litván Gy.: i. m., 343–344.
Simon Attila: A Csehszlovákiához került felvidéki magyarok (1918–1921). In Bárdi Nándor – Fedinec
Csilla – Szarka László (szerk.): Kisebbségi magyar közösségek a 20. században. Gondolat – MTA Kisebbségkutató Intézet, 2008, 36–37.

2018. november

63

„

GYÁNI GÁBOR

Háborús tapasztalat és a nem várt jövő
Szabó Dániel és Lipták Dorottya emlékének

A történelmi tapasztalat a múlt közvetlenül átélt világát képviseli, a történeti tapasztalat pedig az elmúltról utólag szerzett racionális (rendszerezett) tudást jelenti, melyet nevezhetünk
akár történetírói tapasztalatnak is. A kettő korántsem egy és ugyanaz, sőt: mondhatni idegenek egymás számára. Jóllehet a történész minden lehetőt megtesz azért, hogy a jelenhez
közel hozza a múlt emberi világát. Merő önáltatás azonban arra gondolni, hogy a történetírás
képes lehet a múlt igaz és kivált egyedül igaz históriáját előadni. Ennek nem a felejtés (a források hiánya) az egyedüli oka, bár kétségkívül annak is van benne szerepe. Legalább ilyen
súllyal esik a latba, hogy a múlt és a jelen, ha olykor össze is érnek egymással, eredendően
különböznek egymástól, mivel bizonyos fokig az egyik is és a másik is önmagába zárt entitás.
A teoretikus, ezt megvilágítandó, rámutat az emberi cselekvés időbeli szituáltságára. „Egy
tettnek, az ágens nézőpontjából, saját időbeli »környezete« van, ahol a cselekvés jelene a
múltjával és a jövőjével áll kapcsolatban. […] Egy adott tett szempontjából különösen lényeges a cél, amit el szeretne érni, és ami rendszerint kitolódik a jövőbe. A cselekedet, természetesen, nem érheti el kitűzött célját, melynek következményei a valóságban különbözhetnek
az ágens szándékaitól.”1 Az eltérés a valóság és a „valóság” másféleségéből ered, magyarán: a
szándékok szerinti valóság és a ténylegesen bekövetkező valóság különbözősége annak fő
oka. A történészi látószögből ugyanis valamely múltbeli tett annak tényleges (és nem előre
elképzelt) következményeivel vétetik számba. Ha viszont a historikus kíváncsi arra is, amit a
valóságos idő történelmi tapasztalata rejt magában, akkor nem elégedhet meg ezzel a sommás visszatekintéssel, hanem számot kell vetnie a valóságos időtapasztalattal is. Ez azt követeli tőle, hogy ragadja meg a cselekvés valóságát, felidézve azt a történelmi időt, amelynek
(elképzelt és akart) jövője többnyire különbözni fog az utóbb bekövetkezett jövőtől.
A történelmi és a történeti tapasztalat eme feloldhatatlan kettősségét a nemrég elhunyt
Szabó Dániel is jól érzékelte, amikor megjegyezte: látható ellentét feszül a Nagy Háború utólagos (történészi) számon tartása és az esemény kortársi élményvilága között. A történészek
és a politikatudósok az első világháborút gyakran a huszadik század ős- vagy alapkatasztrófájaként határozzák meg, olyan eseményként fogják fel tehát, amely egy addig érvényes világnak vetett egyszer és mindenkorra véget. „Mindezek a kifejezések és társaik nem 1914 júliusában–augusztusában születtek, csak a háború után fogalmazódhattak meg, hiszen 1914ben egy ideig még azt sem tudták, hogy egy összeurópai háborút kell majd átélniük […]. Még
a Nagy Háború kifejezés sem élhetett, hiszen sokan hittek II. Vilmosnak, hogy mire a levelek

1

David Carr: Experience and History. Phenomenological Perspectives on the Historical World, Oxford
University Press, Oxford, 2014. 189.

„

64

tiszatáj

lehullnak, a katonák már otthon lesznek.”2 Holott a nevezetes 1914-es augusztusi európai eufória, amikor a népek mindkét oldalon teljes és önzetlen lelkesedéssel fogadták az egymást
követő hadüzenetek hírét, semmiképp sem a katasztrófa élményében fogant, hiszen az csupán egy utólagos gondolati konstrukció; 1914-et, ezzel szemben, az apoteózis, a túláradó
öröm egyszeri történelmi hangulata hatotta át, ez az akkor érvényes történelmi tapasztalat.
A történelmi időnek a konkrét mibenléte, és annak majd csupán az utólagos időtávlatból értékelhető „ténye” semmiképp sem érnek össze, és így nem is feleselhetnek egymással.
Amikor a Kádár Judit szerkesztésében közreadott, az Új Idők című családi lap első világháborús számaiból összeállított kötetet a kezünkbe vesszük,3 akkor közvetlenül nem történeti, hanem primer történelmi ismereteket szerzünk a Nagy Háború hátországi fejleményeiről.
Mielőtt belemélyednénk az Új Idők háborús évfolyamainak tanulmányozásába, szólni kell néhány sajtótörténeti összefüggésről.
A 19. század vége az újítások időszaka volt a sajtóélet területén.4 1889 karácsonyán indult útjára A Hét, az asszimiláns Kiss József modernista társadalmi-irodalmi-művészeti közlönye, amely hamarosan politikai és irodalmi szemlévé alakult át. A kiegyezés után született
nemzedék írta (és olvasta) ezt a lapot, amely merőben másként viszonyult a század sorsfordító eseményeihez (a reformkorhoz, a szabadságharchoz, az abszolutizmushoz, a kiegyezéshez), mint apáik nemzedéke. A nyugatos, hangsúlyosan európai orientációjú A Hét ellensúlyozására indította útjára a Singer és Wolfner Kiadó 1895-ben az Új Időket annak a Herczeg
Ferencnek a főszerkesztésével, aki a verseci patikus és polgármester fiaként maga is első generációs asszimiláns volt. Csakhogy: Kiss Józseffel ellentétben Herczeg nem a fővárosi zsidó
kispolgári miliőt, hanem a vidéki sváb középosztályt képviselte. A már befutott író (és színpadi szerző), Herczeg Ferenc kultúrmissziót vállalt magára ezzel a lappal. Kiss Józseftől eltérően ő kevésbé az európai polgári értékek és ízlésvilág, sokkal inkább a majd ezután megteremtendő magyar kulturális középosztály ügyében kívánt fáradozni. A lapszerkesztő Herczeg
a „hangsúlyt kétségtelenül a nemesi-úri életmód, ízlés- és magatartásminták közvetítésére
helyezi” – szól a sajtótörténész értékelése. Ezzel Herczeg azt szerette volna bizonyítani, „hogy
a társadalomban a századforduló táján minden eddiginél intenzívebb átjárás van a nemesi és
polgári kultúra csatornái között”.5
A lap – jellegét tekintve – képes családi hetilap, egy olyan laptípust képvisel tehát, melynek a Vasárnapi Újság volt nálunk hosszú időn át a mérvadó mintaadója. A politika így másodlagos szerephez jutott a lap témaválasztásában, annál nagyobb súllyal képviseltették
benne magukat a művészetek, főként a szépirodalom, továbbá a vizuális művészetek és a tudományos ismeretterjesztés. Nem hiányzott ugyanakkor a lapból a társadalmi nevelés célkitűzése sem, amely a középosztály ízlésbeli formálását, gyakorlatias életfelfogásának az orientálását, viselkedési kultúrájának a csiszolását jelentette az élet szerteágazó területein. Három
társadalmi kategóriára figyelt az Új Idők, a dzsentrire, az arisztokráciára és a nőre, akik vél2
3

4

5

Szabó Dániel: Hogyan fogadták a magyarok az első világháborút? Tiszatáj, 2014/7. 4.
Kádár Judit: Az Új Idők az első világháború alatt (1914–1918). Országos Széchényi Könyvtár, Budapest, 2018.
Az itt következő gondolatmenet fő forrása: Lipták Dorottya: Újságok és újságolvasók Ferenc József
korában. Bécs – Budapest – Prága. L’Harmattan, Budapest, 2002. 88–109. Továbbá: (Kádár Judit):
Bevezetés. In: Kádár Judit: i. m. 11–19.
Lipták Dorottya: i. m. 97.

2018. november

65

„

hetően a lap fő olvasói is voltak egyúttal. Fontos kiemelni, hogy Herczeg lapját határozottan
nemzeti, olykor nacionalista beállítottság hatotta át, ami a főszerkesztő „magyar kultúrát teremtő” fokozott igyekezetéből eredt. Ezért is kevés benne a fordítás, 1914 (1918) előtt azonban bőven merít a magyar írók és más magyar szerzők köréből, A Hét, sőt olykor még a Nyugat szerzőit is szerepeltetve a lapban.
Hogy és miként változott mindez, és változott-e egyáltalán a háborús években, amely sok
változással járt a békeidőkhöz képest? Az Új Idők, amely nem politikai lap a szó szoros értelmében, más módon terjesztette a háborús propagandát, mint a napilapok. Nem fordított
azonban teljesen hátat Herczeg Ferenc és az Új Idők sem ennek a feladatnak, bár az a háborús
propaganda, ami a lapból sugárzott, áttételesebb és ellentmondásosabb volt, mint ahogy elsőre várnánk. A lap eredendő irányultságának jól megfelelt ugyanakkor az a vehemencia,
mellyel az 1916-os román betörés eseményére reagált. Nem a Kádár Judit által gondozott kiadványból tudható, hogy mennyire fulmináns lett hirtelenjében Herczeg hangja, amely a Magyar Figyelőben, alkalmanként pedig a saját lapjában volt hallható 1916 őszén. Ezekben az
írásaiban Herczeg a román árulást és a magyaroknak (a központi hatalmaknak) az arra adott
válaszát, a katonai ellenoffenzívát ecsetelte.6 A Herczegtől szokatlan harcias háborús propaganda, amely a lap ekkori képanyagában is megmutatkozott, pregnáns módon kifejezésre juttatta az Új Idők szellemi-ideológiai érzékenységét. Főként az hozhatta ki Herczeget és a háborús körülmények között is többnyire mértéktartó hetilapot a sodrából, ami a (székely) magyarokkal és Erdéllyel történt ekkoriban: egy olyan esemény volt a felindulás kiváltó oka,
amely az integer magyar államterület lehetséges háborús sorsát illeti. Nincs sok csodálkoznivaló ezen azok után, ha kissé belemélyedünk az Új Idők háborús évfolyamaiba, melyről jó áttekintéssel szolgál Kádár Judit összeállítása.
Miközben az Új Idők kezdettől kerülte a nyílt háborús uszítást, a soviniszta hangulatkeltést, sőt olykor pacifista hangokat is hallatott, aközben szilárdan kitartott a múlt folytatása,
sőt a (birodalmi) múlt továbbéltetésének és kiterjesztésének a vágyálma mellett. Ezen itt
most az értendő, hogy soha egy pillanatra sem merült fel, és még a végórában sem vált tudatossá, hogy a Monarchia és vele együtt a soknemzetiségű Magyar Királyság összeomolhat.
Úgyszintén a Magyar Figyelő hasábjain fejtegette Herczeg 1916 januárjában Friedrich Naumann Közép-Európa-koncepcióját taglalva, hogy: „A háború után is »együtt fogunk maradni«
és a magyarság tekintete, amely már a múltban is oly szívesen csüngött a művelt Nyugaton,
a jövőben a Nyugatnak legértékesebb faját, az északnémetet, fogja felkeresni.” Ahogy a cikk
további gondolatmenetét Kádár Judit összefoglalja, abból kiviláglik, hogy Herczeg meg volt
győződve az Osztrák–Magyar Monarchia biztosnak tetsző jövőjéről, amit – szerinte – a német
birodalommal szorosan együttműködve Közép-Európává lehet alakítani a háború befejezése
után.7
Hogy milyen mély és megingathatatlan történelmi tapasztalat volt akkortájt a magyar állam területi sérthetetlensége, melyet senki és semmi áron nem rúghat fel, az abból is látszik,
hogy még 1918 novemberében (!) is hihetetlennek és persze elfogadhatatlannak tűnt az Új
Idők publicistája, Csathó Kálmán számára, miszerint Magyarország tetemes hányadát netán
6

7

Balázs Eszter: Szellemi remobilizáció Magyarországon az 1916-os erdélyi román támadást követően.
In: Egry Gábor – Kaba Eszter szerk.: 1916 a fordulat éve? Tanulmányok a Nagy Háborúról. Napvilág,
Budapest, 2017. 125–129.
Kádár Judit: i. m. 173.

„

66

tiszatáj

elcsatolják. A Varjú Máli levelei című cikksorozatban közreadott fiktív elmélkedéséből idézek.
„Hogy ezt a várost, ezt a házat, ezt a kertet a cseheknek akarja adni az amerikai elnök? […]
Hogy én erről lemondjak? Hogy cseh földbe temessenek és Prágába vigyék a kis adómat,
amíg élek. Vagy hogy most itt hagyjak mindent és itt hagyjam azokat, akik becsülettel éltek és
haltak meg magyar földön, és még az álmuk se legyen nyugodt tovább, mert csehvé lett a
föld, amelyben pihennek? Ez az, ami nem lehetséges. Nem adom oda, nem adom és nem is
fogja odaadni senki.”8
Az Új Idők akkori publicisztikája és szépirodalmi anyaga olyan világ- és társadalomképet
sugall, amely nem szélsőségesen nemzeti, semmiképp sem soviniszta, ennek ellenére folytonfolyvást azt a történelmi tapasztalatot sulykolja, melyben az ágens jövőre irányuló várakozása (a jövőképe) köszönőviszonyban sincs a ténylegesen bekövetkező jövővel, azzal, amit a
Párizs környéki békék által elrendezett Új Európa jelent majd 1920 után. Az Új Idők lapjain
megfogalmazott, a háborús éveket kísérő történelmi tapasztalatok éles fényt vetnek a tényleges és akaratlan történelmi következmények váratlan drámaiságára. Az Új Idők és persze a
többi sajtóorgánum sem készítette fel a társadalmat – akár csak minimális módon sem – Trianon bekövetkeztére, és persze a Nagy Háború mint úgymond katasztrofális esemény tapasztalatából sem adott át semmit olvasóinak. A lap – volt már róla szó – közvetlenül nem politizált, sőt ambivalens álláspontot foglalt el a háború kérdésében, még ha nyíltan háborúellenes
írások nem is jelentek meg a hasábjain, ami persze nem csoda, ismerve a főszerkesztő Herczeg politikai beállítottságát és a korabeli sajtócenzúrát.9 Ennek ellenére az Új Idők publicisztikája és főként a lap irodalmi anyaga nem szűkölködött a háború értelmét megkérdőjelező
sugalmazásokban. Például úgy, hogy feltűnően mellőzte a háborús hőskultusz kultiválását,10
helyette a frontkatonák szenvedését igyekezett tudatosítani. A lapban rendszeresen közölni
szokott tárcaregény vagy tárcanovella keretei között esett leginkább szó erről, miközben
ezen írások tudatos és irányított témaválasztásakor a háborús hadviselés apológiája volt, lett
volna a vezérlő elv. Így kommentálja Kádár Judit az említett írások némelyikét. „A lap 1914.
október 4-én kezdi közölni Krúdy Gyula A 42-ős mozsarak című regényét. […] Bár katonai fellépést támogató irányregényt vártak tőle, Krúdy a háborúellenességét nem túl sikeresen leplező pikareszket írt.”11 Vagy: „1915 folyamán a négy folytatásos regényből, Herczeg Ferenc,
Szomaházy István, Csathó Kálmán és Gábor Andor tollából, csak az utóbbié volt háborús témájú, s a Krúdy Gyula előző évi regényéhez [A 42-ős mozsarak] hasonlóan az iróniát felismerő olvasókban ismét kétség ébredhetett, vajon háborúpárti vagy antimilitarista mű-e Gáboré.”12 1918 tavaszán olyan, köntörfalazás nélküli pacifista eszmefuttatás is napvilágot látott a
lap hasábjain Kosztolányi Dezső tollából (Majd a háború után), melyben az író a háborút pokolnak, az emberiség katasztrófájának nevezte.13 Sőt mi több, a főszerkesztő, Herczeg Ferenc

8
9

10

11
12
13

Uo. 300.
A hadicenzúráról ld. Buzinkay Géza: A magyar sajtó és újságírás története a kezdetektől a rendszerváltásig. Wolters Kluwer, Budapest, 2016. 314–318.
Vö. Gyáni Gábor: Az első világháború emlékezete. In: Uő: A történelem mint emlék(mű). Kalligram,
Budapest, 2016. 152–185.
Kádár Judit: i. m. 94.
Uo. 121.
Uo. 262–263.

2018. november

67

„

is majdnem „letért az útról” akkor, midőn unokaöccse fronthalálától megrendülve 1915
őszén Idén nem lesz karácsony címmel jelentetett meg cikket a lapban.14
Az Új Idők abban érezte magát leginkább érdekeltnek, hogy igyekezzen elfelejtetni olvasóival a háborút, azt a borzalmat, amely elsősorban a frontkatonákkal történt ekkor. Nem hiányzott ugyan a lapból a fronttudósítás, ami főként képek formájában jutott el az olvasókhoz,
az Új Idők háborús évekbeli szerkesztési elveit ugyanakkor annak a látszatnak a fenntartása
szabta meg ez idő tájt, hogy a háború eseménye érdemben nem befolyásolja az élet normális
menetét. Fontos a háború, sugallta az Új Idők sok-sok írása és megannyi képi közlendője, anynyira azért mégsem, hogy fel kellene miatta függeszteni a szerelemről, a divatról, a nőkérdésről és számos más, ehhez hasonló prózai dologról folytatandó nyilvános diskurzust. Nem is
mulasztotta el a lap napirenden tartani az említett témák szüntelen vitatását. Arról nem beszélve, hogy eközben mélyen hallgatott a hátország egyre sokasodó bajairól, a kollektív
gyászról, a növekvő áruhiányról, az ellátási gondokról és a termelő munka akadozásáról.
Mindent összevetve, az Új Idők háborús propagandája jószerivel kimerült abban, hogy nyugtatgatta az olvasóit azáltal, hogy elterelte a figyelmüket a háború emberi nyomorúságáról és
nem utolsósorban az ország netán kedvezőtlen jövőjéről. Az utókor, amely ismeri a frontkatonák tengernyi szenvedését, tömeges tragédiáját, és tisztában van a hátország kínjaival is, és
persze tudja, hogy mi következett a háborúra, megütközéssel szokta tudomásul venni ezt a
„hazug” közvélemény-formálást. Csakhogy ez a mai időperspektívához tartozó tapasztalat (és
tudás) nem vetíthető vissza a múltba, különösen nem mint norma, mert nem korabeli történelmi tapasztalat. Kétségtelen továbbá, hogy amennyiben másként, vagyis úgy alakult volna
az akkori jelen jövője, ahogy és amire a múlt cselekvő ágensei maguk is számítottak, akkor a
ma hazugnak tetsző beszéd kifejezetten célirányosnak és adekvátnak bizonyulna.
Mindebből jól kitetszik, hogy milyen messze esik egymástól a történelmi tapasztalat és a
történeti tudás, a múltnak ez utóbbiból folyó tapasztalata. Sokat elárul a közöttük fennálló
szinte áthidalhatatlan különbségről az a mély megrendültség, melyet Trianon sokkja váltott
(válthatott) ki a magyar társadalomból, kivált annak politikailag tudatos részéből, amely
mindenre inkább számított, mint pont erre. Újabban azonban a hazai történészeket némileg
megosztja annak a kérdésnek a megítélése, hogy ki mindenkire és egyáltalán miért hatott
elementáris erővel a trianoni határváltozás ténye. Néhány historikus manapság megkérdőjelezi azt a közkeletű felfogást, mely szerint a Nagy Háborúnak ez a magyar oldalon egyáltalán
nem szándékolt és nem akart következménye, vagyis Trianon egy teljesen spontán, mondhatni természetes trauma-tudatot idézett volna elő a trianoni Magyarországon és azon kívül,
az elcsatolt területek magyarságában. Egyikük megfogalmazását idézem: „Mindazonáltal Trianon a személyes és családi emlékezetből 1945 után lassan kikopik, távoli legendává válik.
Ez az emlékezet úgy őrződött meg közel száz éven át, hogy a magyar állam a két világháború
közötti időszakban minden intézményes lehetőséget kiaknázva erőltette rá polgáraira a saját
gyász-verzióját és reváns-kultuszát.”15
Az idézetthez hasonló argumentációval fűszerezi mondanivalóját egy másik történész,
aki szerint „valójában a középosztályon és a menekülteken, és persze a határ mentén élőkön

14
15

Uo. 171–173.
Kovács Éva: Trianon, avagy „traumatikus fordulat” a magyar történetírásban. Korall, 59, 2015. 89.

„

68

tiszatáj

kívül, igazából alig érintett valakit Trianon”.16 Majd pedig kijelenti: „Mindenesetre egyáltalán
nem zárható ki, hogy a két világháború közötti magyar kisebbségek történetében nem a vélelmezett trauma folyamatossága a lényeges, hanem a mozgósítottság és mozgósíthatóság
[…] hullámzása.”17 Mind a két idézett történész a szociológiai traumaelmélet fogalma szerinti
jelentéssel próbálja meg felruházni a Trianon-sokkot, amely tehát az utólagosan teremtett
kollektív identitás funkcióját tölti be (mindmáig) a magyar köztudatban.
Továbbra sem tisztázott azonban, hogy miért hathatott (és hathat még napjainkban is) –
bárhogy keletkezett is utólag – traumaként, de legalábbis sokkoló élményként az, ami vagy
közvetlenül a háború eseményeihez kapcsolódott (frontélet), vagy amit a nagypolitika idézett elő, hogy végül a Párizs környéki békekötésekben meghatározott nemzetállami átalakulásokhoz vezessen. Nagyjából úgy vagyunk ezzel is, mint a felejtés/emlékezés közötti dinamikus összefüggéssel: ha nem akad valaki, aki az emléket átadná valaki másnak, az utána következőknek, és nincs olyan valami, ami emlékként egyáltalán átadható lenne, akkor felejtés
sincs, mert nincs, nem lehet mire emlékezni, és nincs mit elfelejteni. Kell legyen valami tárgyi
alapja a majdan létrejövő, mesterségesen vagy önnön „természetes” kifejlésében ható sokkoló élményeknek, amelyek olykor akár traumákká is válhatnak.
Az Új Idők első világháborús számait vizsgáltuk abból a szempontból, hogy a lap mit közölt az olvasóival, és mit hallgatott el előlük a világról, különös tekintettel az akkor folyó
pusztító háborúra. Arra jutottunk ennek során, hogy a főként a középosztályi olvasóközönséget, nem utolsósorban a női olvasókat megcélzó családi hetilap, az Új Idők megszépítette a
nyers valóságot, és eközben – a lehetőségek viszonylag szűk körén belül maradva – néminemű kritikával is illette, legalábbis érezhető távolságtartással szemléltette a világ aktuálisan
zajló legfontosabb eseménysorát, a háborút. Úgy találtuk továbbá, hogy egyáltalán nem vetett
számot a nagy világégés egyik lehetséges, nálunk senki által nem várt és nem is prognosztizált lehetséges következményével, a nemzetállami (és a birodalmi) status quo majdani szétesésével és az ország ebből adódó feldarabolódásával. Ez utóbbi elvi lehetősége egész egyszerűen nem került be a „lehetséges világok” fogalmi körébe.18 Nem arról van szó ez esetben,
hogy a valóságot, ami valahol ténylegesen ott volt a múlt jelenidejében, például a magyar családok fiainak és férjeinek a frontélete, valamiképpen elleplezték volna, hogy csupán letompítva, a heroizálás álarcába bújtatva fedjék fel a kortársak számára. Az a valóság, amelynek
utólagos sokkoló vagy traumatizáló hatásáról a Trianon-szindróma kifejezésbe csomagolt
meghatározás is szól, és ami szintén a Nagy Háború következménye, valójában akkor még
nem létezik, és mondhatni a semmiből keletkezik, hogy egyszeriben magára öltse a könyörtelen „valóság” képét. Ezt a valóságot ugyanis soha senki nem várta, azt a valóságot még csak el
sem tudták képzelni, és erre a majdani valóságra így föl sem készülhettek az emberek. A sajtó- és médiumtörténeti vizsgálódások egyik fontos tanulsága többek közt éppen az, hogy
megtudjuk belőlük: milyen volt ténylegesen az akkori jelen időbelisége, milyen mentális
adottságok közepette zajlott a mindennapi élet, melynek a jövőt illető távlati horizontja nem
feltétlenül vágott egybe az utóbb létrejövő valósággal.
16

17
18

Egry Gábor: Etnicitás, identitás, politika. Magyar kisebbségek nacionalizmus és regionalizmus között
Romániában és Csehszlovákiában 1918–1944. Napvilág, Budapest, 2015. 485.
Uo. 484.
A „lehetséges világok” fogalmához vö. Jerome Bruner: Valóságos elmék, lehetséges világok. Új Mandátum, Budapest, 2005.

2018. november

69

„

A művelt középosztálynak írt és szerkesztett Új Időket taglalva arra következtettünk tehát, hogy a lap szellemi látóköre egyáltalán nem terjedt túl a múltból a jelenbe érő tapasztalatok adott körén, ami viszont azt sugallta, hogy az Osztrák–Magyar Monarchia birodalmi és
benne a Magyar Királyság nemzetállami jelenvalósága a jövőben is érintetlenül továbbél. Ennek az akkori valóságnak a mai belátása (felismerése) teszi számunkra érthetővé az ennek a
történelmi tapasztalatnak homlokegyenest ellentmondó nem várt következmények mély
drámai hatását. A nem várt jövő okozta megrázkódtatás, a ténylegesen bekövetkező valóság
abszurditása a múltbeli jelennek azon nem kevéssé valós tapasztalatából ered, melyet az Új
Idők és a többi, a közvéleményt ez irányban formáló média, a velük egybehangzó általános
tudás és várakozás szilárdított hitszerű meggyőződéssé. Ezt a ténylegesen létező valamikori
tapasztalatot cáfolta meg és sodorta el egy másféle valóság kialakulása, amely kizárólag csak
keserűséget, csalódást, egyszersmind nosztalgikus emlékezést szülhetett;19 és persze azt a
görcsös akaratot is megszülte, amely a dolgok mindenáron való visszacsinálására irányul.20
A tapasztalatoknak ez a két, egyaránt érvényes megnyilatkozása, a múlt jelenében változtathatatlannak tetsző valóságról táplált konvencionális tapasztalat, valamint a hozzá képest
másmilyen valóság sokkoló élménye magyarázza a Trianon-szindrómát. Ez utóbbi megállapításunk vitathatatlanul ellentmond annak az újabban hangoztatni szokott felfogásnak, amely
felülről szított manipulációt, mesterséges hangulatkeltést gyanít a Trianon-trauma mélyén is.
A dolgok ilyetén állása azt a Hayden White történetelmélete (pontosabban: reprezentáció- és
narrativitáselmélete) által inspirált megközelítést idézi fel bennünk, melynek egy pregnáns
megfogalmazása szerint: „De mi soha nem a valódi jelenben élünk, hanem egy elképzelt múlt
és egy elképzelt jövő révén egy elképzelt jelenben, vagyis abban az elképzelt értelemben, jelentésben, amivel a jelent felruházzuk.”21
Az 1914. augusztusi eufória, amely – tegyük hozzá – nem bizonyult lankadatlannak a háború teljes időtartama alatt, a korábban megszokottnál is magasabb szintre emelte Európaszerte a nemzeti öntudatot: manapság a háborús nacionalizmus terminusával szokás ezt illetni. A háborús mozgósítás (és ezt követően az erőteljes háborús propaganda) hatására
ugyancsak felforrósodó nemzeti érzület és identifikáció abban tért el a „békebeli” nacionalizmustól, hogy „nagyon rövid idő alatt képes [volt] a tömegek mozgósítására más nemzetek
ellenében”.22 Az utókor és a hozzá tartozó történész sokszor értetlenül fogadja, hogy miként
fajulhatott a nacionalizmus szinte paroxizmussá egyik pillanatról a másikra. „Az, ahogy a kortársak láthatóan megittasulnak a kitörő háborútól, olyan jelenség, amit bizonyosan lehetetlen ésszerű fogalmakkal megragadni” – szól a történészi megítélés.23 Az akkori eufória később azért alábbhagyott, az a paradoxon azonban továbbra is megmaradt, hogy „hogyan vészelte át [minden nehézség dacára] ez a kezdeti elköteleződés az átmenetet az elképzelt há19

20
21

22

23

Romsics Gergely: Mítosz és emlékezet. A Habsburg Birodalom felbomlása az osztrák és a magyar politikai elit emlékirat-irodalmában. L’Harmattan, Budapest, 2004.
Zeidler Miklós: A revíziós gondolat. Kalligram, Pozsony, 2009.
Marnó Dávid: A reprezentáció politikája. Hayden White utópikus realizmusa. Café Bábel, 2003/1–2.
33.
Egry Gábor: Háborús nacionalizmusok, versengő imperializmusok. Nemzet, állam, birodalom az első
világháború idején. In: Egry Gábor – Kaba Eszter szerk.: i. m. 56.
Stéphane Audoin-Rouzeau – Anette Becker: 1914–1918, az újraírt háború. Ford. Fisli Éva. L’Harmattan, Budapest, 2006. 79.

„

70

tiszatáj

borútól a valóságosba, hogyan élte túl annak tudomásul vételét, hogy ez az elképzelt háború
[…] egy »képzeletbeli« háború volt.”24 A rejtély megfejtésén fáradozó idézett francia történész szerzőpáros arra következtet, hogy a háborúról szóló hivatalos magyarázat és a róla
adott napi beszámoló az egyedüli vagy a fő forrása annak, „ahogy a hadviselő országok közvéleménye értesült [a történésekről], és amilyen reprezentációkat alkotott az ellenségeik által elkövetett atrocitásokról”.25
A lényeget illetően mindenesetre megnyugodhatunk abban, hogy a tömegmédiumnak
óriási szerepe volt ténylegesen, hogy milyen kép és milyen tapasztalat alakulhatott ki az emberek sokaságában saját valóságos napi világukról. Egy ily mértékben nemzeti, sőt birodalmi
elkötelezettséggel átitatott közösségi öntudat, melyet, egyebek közt, a háborús nacionalizmus segített világra hozni, természetes vaksággal párosult minden iránt, ami az aktuális jelenben és főként az elképzelt lehetséges jövőben valamiképpen ellentmondott volna ennek a
„valóságos tapasztalatnak”.
Szabó Dániel éppúgy szembenézett ezzel a problémával, mint ahogy tettük mi is ezúttal:
„vajon megváltozott-e a háború lehetőségétől/kitörésétől a civil, avagy az értelmiségi közgondolkodás a magyarok körében? Felmerült-e valami új, eddig nem szereplő gondolat, célkitűzés vagy akár megerősödött-e valamely korábban is szereplő elképzelés a békéről a hadiállapotra való átmenettel?”26 Úgy találta, hogy: „Magyarországon sem a háború kitörésekor,
sem soha azelőtt nem jelent meg az a fogalom, amit ilyen vagy olyan értelemben 1914 elveinek (gondolatrendszerének, ideáinak) neveznek.”27 Amikor Szabó ezt mondja, akkor látszólag tagadja, legalábbis viszonylagossá teszi a háborús nacionalizmus (a kifejezést Szabó nem
használja) mélyreható tudati hatását. A lényeg azonban talán nem is ez, hiszen végül ő is arra
következtet, hogy „sokkal inkább a háborús vereség és az utána való területvesztés, valamint
annak erős és állandó propagandisztikus hangsúlyozása az, ami a valós és elképzelt szenvedésen keresztül ilyen vagy olyan formában épített ki egy összetartó, bár nem homogén nemzetet”.28 Szabó ezzel azt emeli ki a majdani Trianon-sokk lehetséges eredői közül, hogy a soha
senki által nem várt, ezért előkészítetlenül érkező jövő váltotta ki azt a súlyos lelki (és persze
tárgyi) megrázkódtatást, amely végül megteremthette ama fokozott nemzeti összetartozástudatot, melyet szélsőséges, irredenta nemzeti öntudatként ismerünk fel. Tegyük hozzá, a
nem várt jövő drámaiságát tovább súlyosbította a háborús nacionalizmus vitathatatlan terhe,
amely 1914 augusztusában lobbant fel, és egészen soha sem aludt ki ezt követően sem. Ez így
együtt ugyanakkor mind a Nagy Háború egyenes folyománya. A magyar történelmi tudatot
erőteljesen „nemzetiesítő” trianoni sokk ily értelemben közvetlenül a háborús múltból fakad,
beleértve annak közismert nagypolitikai, diplomáciai következményeit is, és csak (fele)részben adódik az utókor mindenkori és aktuális (politikai) jelenéből.

24
25
26
27
28

Uo. 83.
Uo. 84.
Szabó Dániel: i. m. 13.
Uo.
Uo. 14.

2018. november

71

„

LENGYEL ANDRÁS

Háborúvesztés és irodalom
JEGYZETEK EGY MEGNYUGTATÓAN MÁIG FEL NEM DOLGOZOTT PROBLÉMAKÖRRŐL
1.
Irodalom és háború viszonyát egy sematikus oppozícióként szeretjük megadni: a gyilkoló, romboló háborúval szemben az irodalom a humanista ellenpólus. Ez a beállítódás nem teljesen
alaptalan, de kizárólagos érvénnyel semmiképpen nem lehet elfogadni – háború és irodalom
reálviszonya ennél mindenképpen komplikáltabb és ellentmondásosabb. Ha eltekintünk a különböző dicsőítő hősi énekektől s hasonlóktól (amelyek pedig elég nagy szövegkorpuszt alkotnak), a viszony még akkor is csak bonyolult alakzatként írható le. Mindenekelőtt azért, mert –
tetszik vagy sem – a háború is, az irodalom is ugyanannak a rejtett mélystruktúrának a maga
eszközeivel való kifejeződése: mindkettőben ugyanaz a dinamika ad magáról hírt. Az emberi
életeket kioltó tett és a szó, amely az irodalom anyaga és eszköze, persze elég nagy mértékben
eltérő jellegű ahhoz, hogy a mindkettőben megjelenő kifejeződés közé ne tegyünk egyenlőségjelet. Más gyilkolni és más, mondjuk, a gyilkolásról írni vagy beszélni. De a különbség természete nem rejtheti el a mélyebben fekvő összefüggést. Azt ugyanis, hogy – egy régi gondolkodó
szavait idézve – minden anyagi, ami az embert mozgatja, a fejen megy keresztül. Márpedig a katona (s a katonát irányító politikus) ugyanannak a valóságnak az értelmezője és kifejezője, mint
a szóval (vagy ahogy az irodalmi bonmot állítja: az alannyal és állítmánnyal) bajlódó író.
Ugyanaz a történeti téridő határozza meg mindkettő valóságértelmező lehetőségeit. Az az öszszefüggésrendszer, amelyet a „hadművészet” a maga logikája szerint „racionalizál”, ugyanaz,
amelyet a szó „művészei” a maguk szövegképző logikája szerint jól megformált, „olvasható”
szöveggé alakítanak. (Nem szokás számolni vele, de tény: a modern irodalom szükségképpen
kifejezi a modernitás – értsd: a kapitalizmus – sötét oldalát is, és ezzel – pusztán a kifejezés, a
megjelenítés révén – egyféle legitimitást teremt bizonyos tapasztalatoknak. A „természetesnek”, az evidensnek a státuszába emeli azokat. „Őskonzervatív” oldalról ezeket a tapasztalatokat szokás a „perverziók” körébe utalni, holott ezek nem egyéni anomáliák, hanem – tetszik
vagy sem – törvényszerűségek.) S ha komolyan vesszük azt a tézist, hogy minden, minket mozgató impulzus a „fej” médiumán keresztül ölt alakot, be kell vallanunk, a háborúk létében az
irodalom alighanem fontosabb szerepet játszik, mint a „csak” végrehajtó erőszakalkalmazók: a
katonák és a hadseregek. A világ (a valóság) elsődleges értelmezésének ereje ugyanis a speciális
– mondhatnánk – ágazati értelmezéseket is befolyásolja. Jó-e a világ vagy rossz, van-e ellenség,
amelytől félni kell, s amelyet el kell pusztítani, előbb mondja meg az irodalom, mint a katona,
aki fellép az „ellenség” ellen. Az ellenség képe mindig, jóval a katonai döntéseket megelőzően,
már preformált gondolati alakzatként a katonák előtt jár. Az írók a verbális kifejezés (s ami a kifejezéssel együtt születik meg, az értelmezés) specialistái. S amit ők leírnak, elképzelnek, megformálnak, az – fikcióként is – előkészíti a valóságértelmezést mindenki más számára. Minél
jobb az író, annál inkább.

„

72

tiszatáj

Az elsődleges persze a mélystruktúra, amely az emberekben – írókban s katonákban egyaránt –
kifejeződésre tör. S ennek a mélystruktúrának a történetileg alakuló konfliktuspotenciálja az
időben haladva változik: nő vagy csökken. A háború, az irodalom s mindkettő közös történeti
mélystruktúrája tehát nagyon bonyolult relációt alkot. S vannak történeti pillanatok, mint pl. az
„összeomlás”, a háborús vereség pillanata, amikor ez a reláció különösen élesen és (újabb) ellentmondásokat generálóan mutatkozik meg.
Az első világháború vége magyar szempontból jellegzetesen ilyen szituáció volt.
2.
Mi tette különösen élessé a „nagy háborút”? Vagy úgy is kérdezhetjük, mi volt az igazi tétje? Ez
nem operettháború volt (ahhoz túl sok vér folyt, és túl sok érték pusztult el). S maguk a konfliktusok is sok vonatkozásban új természetűek voltak, túlmentek a „hagyományos” rivalizáláson,
az agresszív indulatokon, az érzelmeken. Ha megkaparjuk a felületet, érdekes paradoxonokra
bukkanunk. Például a hadviselő birodalmak uralkodói nem kis százalékban rokonságban álltak
egymással, gondoljunk csak a német császárra és protagonistájára, az orosz cárra. Márpedig az
uralkodói körbeházasodások hagyományosan éppen a szövetségesi viszony kialakítása érdekében köttettek: ne legyek azzal ellenséges viszonyban, akivel előnyösebb jóban lenni. Az uralkodói házasodások eminensen politikai és diplomáciai aktusok voltak, a konfliktusok elsimításának, illetve más területre való áthelyezésének bevált eszközei. Az első világháború, amely
csak egy újabb, immár sokadik Balkán-háborúnak indult, esetében ez a hagyományos, premodern diplomácia nem érte el célját. S ha belegondolunk, hogy a háborút egy olyan birodalom
olyan uralkodója, Ferenc József indította el („robbantotta ki”), akinek a jellemzésére az agreszszív viselkedés egyáltalán nem hozható föl, csupán öreg, kötelességteljesítő bürokrata volt, aki
szíve szerint aligha háborúzott volna, a helyzet még paradoxabb. Nyilvánvaló, hogy az ellentétek a személyes érzelmeknél, rokon- és ellenszenveknél sokkal mélyebben fekvő összefüggésekben keresendők. Ez az összefüggés a kapitalista világgazdaság globalizálódó kiterjedésében
érhető tetten. A harc, sans phrase, a tőkeértékesülés lehetőségeinek kiterjesztéséért vagy/és
megőrzéséért folyt, s ez az érdek egy nagyon kemény, személytelen és semmire tekintettel nem
lévő logikát hozott működésbe. Az értékesülni nem tudó tőke ugyanis nem tőke, „csak” holt
pénz, s ha a profit elmarad, az deficitessé teszi mindazt, ami erre a „gazdasági” tevékenységre
épült. A romló, gyengülő gazdaság magával rántja a mindennapi élet egész építményét – a tömegek napi szerény létfenntartását éppúgy, mint a reprezentáló luxus lehetőségét vagy a jövőt
előkészítő oktatást, a jelent fenntartó egészségügyet stb. A tőkeértékesülés lehetőségéért vívott
harc tehát szó szerint az élet egész adott rendjének fenntartásáért folyt. Vagy terjeszkedem,
vagy visszaszorulok, tertium non datur. S ez a helyzet különös élességgel állította szembe a nagyon erős, de történetileg már gyengülő brit birodalmat és az oroszlánkörmeit mutogató, nagyon vitális, jelentős gazdasági teljesítményekre képes, egységesülő német birodalmat. Egy
csárdában két dudás – a brit és a német gazdaság – nem férhetett meg, a pozícióharc szó szerint
vérre ment. A tét az egységesülő (globalizálódó) világgazdaság vezető pozíciójának (s mindannak, ami azzal járt) megszerzése volt. A helyzetet pedig két, nagyon különböző, de egyaránt fontos világtörténeti szerep kiformálódása végzetesen komplikálta. A kapitalista világgazdaság
egyik gyönge eleme, Oroszország olyan zavaró szociokulturális konstrukciókat termelt ki magából, amelyek – kritikai potenciáljuk révén – az egész világgazdaság legitimációját is veszélyeztették, és ugyanakkor maga a birodalom – „elmaradottsága” ellenére – hihetetlen nagy

2018. november

73

„

nyers erőt képviselt. A másik új szerep pedig az USA önerejére ébredéséből fakadt. A brit és a
német tőke helyosztó versengésébe az USA – amely a surranópályán, észrevétlenül a világ legerősebb gazdaságává vált –, „kívülről”, egy másik kontinensről immár úgy szólhatott bele, hogy
gazdasági és katonai jelenléte automatikusan politikai erejét és szerepét is evidenssé tette, s
ugyanakkor a brit–német versengést a maga módján s a maga javára döntötte el. Ez pedig nem
kevesebbet jelentett, mint hogy a gazdasági erőviszonyok újrarendeződésén túl a világ politikai
térképe is teljesen új alakzatokat vett föl. S mivel mindez nem steril, mindenki által azonnal átlátható logikaként, hanem eszmékkel, érzelmekkel, illúziókkal szennyezetten tört utat magának, a nyers logika és az e logikára tapadó, a logikát sok ponton el is fedő szó összefonódott, s a
lényeg „átláthatatlanná” vált. A háború egyénileg „felismert” okláncolatok egymással rivalizáló,
egymást is hatástalanító kusza sorozataként jelent meg a fejekben. A háború „okáról” „mindenkinek” – az utca emberének éppúgy, mint a politikusoknak vagy a világ hivatásos magyarázóinak – volt véleménye, de e vélemények összhangja csak hamis, illuzórikus formákban valósulhatott meg. A reális felismerések belevesztek az értelmezések káoszába. A doxa, mint általában,
a nagy háborút illetően is felülírta a realitásokat.
Az irodalom, vagy ha úgy jobban hangzik, a gondolkodás történetének kutatói ma ezekkel a
doxákkal birkóznak, ezek speciális logikáját igyekeznek megérteni és leírni.
3.
A háború elvesztése a modern magyar történelem originális – újszerű és elementáris erejű – katasztrófája volt, hatástörténete máig nem záródott le. A történet főbb eseményei könnyen megnevezhetők: (1) az „összeomlás”, (2) az úgynevezett „őszirózsás forradalom”, (3) a volt miniszterelnök, Tisza István gróf meggyilkolása, (4) az előre menekülés a nyers kommunizmusba, (5)
az új globális világrend ideiglenes nemzetközi jogi szentesítése (a közbeszédben: „Trianon”).
Mindegyik esemény irodalmi dimenzióval is bír: az eseményeket az irodalom előkészítette, kifejezte vagy narratívává alakította (értsd: „megmagyarázta”). Maguknak az eseményeknek a
mibenléte azonban évszázados távlatból sem evidens, igazában csak rivalizáló narratív identitásaik érzékelhetők. A megnyugtatóan pontos meghatározásuk várat magára.
Az első kérdés mindjárt az: mi omlott össze 1918 őszén? A közkeletű válasz erre az:
a „történeti Magyarország”. Ez azonban egész egyszerűen nem igaz. 1918 őszén egy alig fél évszázados államkonstrukció, az Osztrák–Magyar Monarchia omlott össze – a „történeti Magyarországot” már rég, évszázadokkal korábban maga alá temette a történelem. Kb. négy évszázadon át nem is létezett magyar állam (ha tetszik, Magyarország), csak egy idegen dinasztia uralma alatt álló középkori birodalomba beleszorult demográfiai és szociokulturális „magyar”
enklávé vészelte át az időket. Ez a magyar enklávé ugyan egy hajdani jelentős európai hatalom
maradványaiból, roncsaiból állt össze, de a költő meghatározása: „nemzeti nagylétünk nagy temetője, Mohács”, pontos. Mohács után nemcsak az ország, a hajdani birodalom közjogi státusa
rendült meg, de jelentős – és végzetes – demográfiai veszteség, kulturális töréssorozat és deformáció is bekövetkezett. S – mondhatnánk: törvényszerűen – uralkodó „nemzeti” vonássá sűrűsödött össze a sérelmi érzület és a sérelmi „politika”. (A veszteségekre jellemző, hogy a törökök kiűzése után Békés vármegyét például szlovákok betelepítésével kellett újra működőképessé tenni: a magyar etnikum – s ami nem kevésbé fontos: a magyar munkaerő – e területen
lényegében kihalt. S az új, regionális arisztokrácia is nem a helyi hagyományokba ágyazódott
be, hanem ún. birodalmi arisztokrácia volt, amely „érdemeiért” itt kapott jutalmat.) A magyar

„

74

tiszatáj

kultúra persze időről időre életjelt adott magáról, sok-sok hősies egyéni teljesítmény adta meg
azt az illúziót, hogy a magyarság „életképes”, „lesz magyar újjászületés” – a döntő pontokon
azonban ezek a kísérletek rendre elbuktak. E helyzetből az Osztrák–Magyar Monarchia létrejötte, azaz a Habsburg-házzal való magyar kiegyezés (1867) reális kitörési lehetőséget kínált föl. A
magyar önállóság ugyan továbbra sem jött létre (önálló magyar pénz-, had- és külügy például
változatlanul nem létezett), de az ország „társbérletben” európai középhatalom lett, s beindult
egy nagyarányú, az élet minden területére kiterjedő modernizáció. Megszületett, ha közjogilag
ugyan csak társbérletben is, a „modern Magyarország”: s a modern – kapitalizálódó – gazdaság
éppúgy kiépült, mint például a modern irodalom. S ha felemásan is, megszületett és intézményesedett a modern magyar társadalom is. Ez a modernizáció azonban strukturálisan alá volt
aknázva. Az ország demográfiai deficitje, s a deficit miatti félelem behatárolta a demokratizálódás lehetőségeit, és – a „nemzetiségi kérdés” formájában – egy olyan belső feszültségteret
eredményezett, amely az újdonsült államiság létét is kérdésessé tette. Éles kérdés lett: a nemzetiségek a Monarchián belül vagy kívül akarnak-e boldogulni? S ami még ennél is súlyosabb
probléma volt: nemcsak a magyar „félbirodalom” modernizálódott, fejlődött, de a világgazdaság
is nagy átalakulásokon ment keresztül, s az „egységesülés” két oldalról is ellenérdekeltségeket
szült: a Monarchiához képest „elmaradott” régiók térnyerési igénye szembefordította őket a
magyar érdekekkel, a világgazdaság addig domináló erőcentruma, a brit birodalom pedig az
osztrák–magyar erőfeszítésekben is mint a dinamikusan fejlődő német gazdaság szatellitjében
eliminálandó veszélyeket érzékelt. Magyarán: a modernizálódó Monarchia a globalizáció első
nagy hullámának „hullámverésébe” került: pozícióinak megroppantása erős hatalmak és feltörekvő új erők közös érdeke volt.
A háború elveszítése ezt a modernizálódó Monarchiát roppantotta össze. Mint (viszonylag)
erősödő riválist, s mint a nemzetiségei „nemzeti önrendelkezését” akadályozó „atavisztikus”
képződményt. Hogy ez magyar szempontból súlyos törést jelentett, könnyű belátni. Hogy a
„győztesek” győzelme is problematikus lett: amennyit nyertek rajta, legalább annyit vesztettek
is, nehezebben fölmérhető, de tény: e győzelem következtében az első világháború lezárhatatlannak bizonyult, a „másodikban” hamarosan, közvetlenül is folytatódott, s a két nagy háború
pusztító hatása radikálisan leértékelte Európát. A „nyertesek” Európáját is. Az új világrendszer
centruma egyszer s mindenkorra Európán kívülre került.
4.
A magyar összeomlásnak két, alapvető jelentőségű irodalmi dokumentuma is van. Az egyik Ady
utolsó verse, az Üdvözlet a győzőnek. Ezt a már nagybeteg, szó szerint: roncs Ady írta, utolsó
költői erőfeszítésével, de hibátlan éleslátással és moralitással. „Elismerte” a vereséget, s nevén
nevezte azt, ami bekövetkezett. Illúziótlanul kimondta, a „taposás” és a „tiprás” ideje következik, a „győzők” kegyére vagyunk utalva: „Ne tapossatok rajta nagyon, / Ne tiporjatok rajta nagyon, / Vér-vesztes, szegény, szép szívünkön, / Ki, íme, száguldani akar.” S ő, a dualizmus rendszerének legnagyobb kritikusa, a „győzők” szép szólamaival („nemzeti önrendelkezés”, „demokrácia” stb.) ellentétben, felismerte s kimondta, itt a modernitás önellentmondása érvényesült: „Mi voltunk a földnek bolondja, / Elhasznált, szegény magyarok, / És most jöjjetek, győztesek: / Üdvözlet a győzőnek.” A modernitás optimista forgatókönyve a visszájára fordult. Valami
olyan következett be, amely nem következhetett volna be a modernség explicit, kimondott,
hangoztatott perspektíváján belül. De a háború nyilvánvalóvá tette, ami addig is sejthető volt: a

2018. november

75

„

modernségnek megvolt a sötét, romboló oldala is, amely érdekeit vérözönön keresztül is érvényesítette. A pallérozó, „civilizáló” funkcióval párhuzamosan, azzal összefonódva s attól el nem
választhatóan, a barbarizálódás dinamikája is érvényesült benne. S a modernség magyarországi
faltörő kosa, Ady ezt ki merte mondani. A globális kapitalizmus pozícióharcának győztes koalíciója ugyanúgy a „vae victis” elvét érvényesítette, mint az antikvitás barbár hadvezére, amikor a
mérleg serpenyőjébe a kardját helyezte nyomatékul. A másik reprezentatív irodalmi gesztus –
sokakat talán meglep ez – a remek verselési érzékű, de mégiscsak második vonalbeli regionális
költő, Áprily Lajos Tetőn című verse. A Kós Károlynak ajánlott Tetőn egyrészt az összeomlás érzelmi dokumentációja, másrészt a modernitás kíméletlenségeire adott, lokálisan (még) lehetséges stabilizáló program verse. Az első két sor rendkívül tömör helyzetkép: „Ősz nem sodort
még annyi árva lombot, / annyi riadt szót: »Minden összeomlott«...” E két sor az elementáris
megrendülés szava, s csakugyan „minden összeomlott”. S az erre való reagálás is, bár csak lokális érvényű, újszerű, nem antidemokratikus opció: „Nappal kószáltam, éjjel nem pihentem, / vasárnap reggel a hegyekre mentem. // Ott lent sötét ködöt kavart a katlan. / Itt fenn: a vén hegy
állott mozdulatlan.” Ez az opció egy természetközeli, premodern gesztus: a természethez és a
történeti hagyományhoz való visszahátrálás gesztusa. Mert „titokzatos szót mondtam akkor: /
Erdély...”
De ne legyenek kétségeink: mindkét vers, bár egymástól nagyon különböznek, a modernitás
törésének dokumentuma.
5.
Amikor 1918 őszén kitört a forradalom, a Nyugat főszerkesztője, a modernizálódásért vívott
harc egyik legkeményebb és legokosabb frontembere, Ignotus Hugó elsírta magát. Nem a boldogságtól vagy a meghatottságtól, hanem a félelemtől, pontosabban a forradalom hiábavalóságának tudatától. Tudta, az adott szituációban mindaz, amit a forradalom kinyilvánított (önálló
magyar állam, demokratizálódás stb.) amúgy is bekövetkezett volna, de „forradalmi” megrázkódtatások nélkül. Az utca forradalma azonban nem a politikai racionalitás érvényesülése, hanem egy mélyebben fekvő, öntörvényű szociálpszichológiai dinamika eredménye volt. Azóta is
vitatéma persze, ki „csinálta” a forradalmat? Kinek az „érdeme”, vagy, ellenkezőleg, kinek a „bűne”, hogy bekövetkezett? Ha monokauzális magyarázatot akarunk adni, sokféle válasz adható,
attól függően, mi a személyes érdekeltségünk. Heroizálhatunk és stigmatizálhatunk csoportokat és egyéneket, adalékok minden opcióhoz vannak. A forradalom azonban, mint mindig és
mindenhol, itt is kollektív teljesítmény volt. De ha mégis egyetlen okra akarjuk visszavezetni a
történéseket, egy végső ok csakugyan megnevezhető: a háború. A háború, amely tektonikus feszültségek megjelenése volt, amely minden feszültséget a végletekig kiélezett, s minden kötöttséget, a szociabilitás kohézióját is föllazította. S nem utolsósorban paradox szituációkat teremtett. A háború végi forradalmak (nemcsak a magyar), ahogy egy régi előadásában Szabó Miklós
joggal hangsúlyozta, a „front forradalmai” voltak. Ilyen volt „a két orosz forradalom, a '18 őszi
magyar forradalom és a '18 őszi német és ausztriai forradalmak is. Ezek tulajdonképpen a hadseregek lázadásai voltak, amelyek legénysége ezekben az agrár-országokban gyakorlatilag
mindenütt elsősorban parasztokból állt. (…) Amikor fölbomlottak a frontok, '18 őszén az országra, elsősorban a fővárosra zúdult egy parasztokból álló tömeg és ez fölborította a politikai
viszonyokat. (…) Remélték, hogy kapnak valami segélyt, amivel továbbmehetnek, addig Pesten
várták, hogy mi lesz, mi fog történni, ők voltak a forradalmi, szélsőségesen radikális elemek.

„

76

tiszatáj

Kétszeresen is: úgyis mint katonák, akik a háború ellen lázadtak fel és úgyis mint parasztok – a
legszegényebb, földnélküli parasztok”. Az elégedetlenségnek ez az amorf potenciálja persze
nem önmagában volt jelen a színen. A modernitás, a kapitalizmus ellentmondásait leképezve (s
egyben kódolva!) igen sok eszmét produkált, amelyek így vagy úgy az adott élet alapjaira reflektáltak, s az adekvát értelmezés és magyarázat igényével léptek föl. Ezeknek az eszméknek a
termeléséből az írók, akik az adott viszonyok közt egyben jórészt újságírók is voltak, igencsak
kivették a részüket. De az eszmék kiforrását egy hatalmi szisztéma s egy, az élet minden területére kiterjedő intézményrendszer együtt modulálta. S az egyik sajátosság már az volt, ami a régi, premodern gyakorlat eleven cáfolataként vált uralkodóvá. Juhász Gyula szerette idézni:
„bármily bolondul forr a must, bor lesz belőle”. Nos, a modernitás kibontakozása éppen ennek
az elvnek az érvényesülését lehetetlenítette el. A sok eszme és eszmei ajánlat egymással keveredve és kavarodva, egymást szennyezve és hatástalanítva éppen a tisztánlátás lehetőségét kuszálta össze. Azaz a rendszer összeomlásáig még a legradikálisabb, legvégletesebb eszme is a
rendszert stabilizálta, az összeomlás pillanatában pedig mindent káosszá változtatott. Hogy az
eszméknek ez az ezerfelé hasadása s így mélyen problematikussá válása milyen deformáló hatású volt, mi sem mutatja jobban, mint a századforduló legradikálisabb és legnagyobb erejű
rendszerkritikai eszméjének, az úgynevezett „marxizmusnak” az állapota. Nemcsak az a paradox helyzet állt elő, hogy ennek az izmusnak a névadója, Karl Marx már korábban kijelentette,
hogy ő „nem marxista”, de a magukat marxistának nevező áramlatok is ádáz harcban álltak
egymással. (A „bolsevikok” és a „mensevikek”, a német „revizionisták” és, mondjuk, a szindikalisták például igencsak nehezen voltak egy nevezőre hozhatók. A megoszlás, fragmentarizálódás s végső soron az egymás közötti harc a marxizmus egész történetén végighúzódik.) S ha ezt
valaki csak a politikai eszmék történetére szeretné leszűkíteni, súlyosan tévedne. Az irodalmi
eszmék története sem kevésbé kaotikus. Hogy mi például a „modern irodalom”, azt egymást
mélyen megvető, egymást érvénytelennek nyilvánító értelmezési ajánlatok „mondták meg”. A
Nyugat még nem volt tíz éves sem, amikor a rivális irodalmi gyakorlat, az avantgárd már föllépett, s így tovább. Azaz a kapitalizmusnak évekig tartó világégésbe torkolló nagy ellenmondásaival és pusztító potenciáljával szemben nem volt, nem lehetett egyetlen generális elleneszme,
amely könnyen és hatékonyan operacionalizálható lett volna, s ehhez a szükséges intézményrendszer sem jött, sőt nem is jöhetett létre. A magyar ellenkultúra például, amely a dualizmus
utolsó másfél-két évtizedére már nagyon jelentős megerősödést mutatott, s a magyar szellemi
élet elég nagy százaléka már csak ennek az ellenkultúrának a kereteiben értelmezhető helyesen, eufemisztikusan szólva is hihetetlen tarkaságot mutatott. Kívülről, talán, egységes tömbnek
látszott (sötétben minden tehén fekete), de belül kibékíthetetlen ellentétek formálódtak.
Szimptomatikus (s egyben szimbolikus), hogy az úgynevezett polgári radikálisok emblematikus
vezetője, Jászi Oszkár például nem a magyar reakciósok, hanem a kommunisták elől menekült
emigrációba. (Hogy azután élete végéig tartó emigrációban már a magyar reakció tartotta, az
más kérdés.)
A modernitásnak ez az eszmetermelő bősége és a burjánzó eszméknek az egymást deformáló (s jórészt hatástalanító) inkongruenciája magát a forradalmat, az elementáris és teljesen
érthető s indokolt elégedetlenség kirobbanását is esetleges és véletlenszerű irányultságúvá tette, s a kudarc törvényszerű volt.

2018. november

77

„

6.
Tisza István volt miniszterelnök meggyilkolása, amely utólag a magyar reakció szótárában a
„forradalom igazi arcát megmutató” skandalum lett, s amely a „másik” oldalról is „érthető, de fölösleges” atrocitásként magyarázódott, azt kell mondanunk, törvényszerű és szimbolikus aktus
volt. Tiszának, mint akinek a neve okkal vagy ok nélkül, de nagyon szorosan összekapcsolódott
a köztudatban a háborúval, a háború szörnyűségei után, az összeomlás légkörében nem lehetett
más sorsa. Meggyilkolása szociálpszichológiai törvényszerűség volt.
Ez, ha a közhangulat mozgásának előtörténetét is figyelembe vesszük, teljesen evidens.
Kosztolányi Dezső, aki nem volt egy grál-lovag, s az erkölcs magyar szobrát sem róla célszerű
megmintázni, ám okos és érzékeny, majdnem-zseni volt, akinek kivételesen jó érzéke volt a
közhangulat változásaira, Szörny címmel már 1917-ben írt egy „báb- és rímjátékot”. Hogy mondandóját Kosztolányi egy játékos, de úgy is mondhatjuk, tudatosan infantizáló műfajban mondta el, önvédelmi gesztusként fogható föl. A tárgy ugyanis igencsak súlyos volt: a „háború okozójának” meggyilkolása. A kis „báb- és rímjátékban” van néhány nagyon lényeges tézis. A címszereplő, a szörny, az őt meggyilkoló katonák meghatározásában a „háború okozója”, a katonák, saját értelmezésük szerint, a „háború okozóját” ölik meg. A kis mű egyes részei azonban nem
hagynak kétséget afelől, hogy ez a szörny, akinek identitását nem lehet pontosan megadni, de
összetettebb jelenség, mint ahogy a katonák vélik, valami rejtett, önmagát a szemek elől elrejtő
entitás, s megvan a maga logikája: más és több, mint valami pszichológiai értelemben vett
„szörny”. Ugyanakkor a kis „játék” a katonák tettét érthetőnek és szükségképpeninek állítja be.
Tisza István neve természetesen nem fordul elő a szövegben, de Tisza sorsának ismeretében
nem nehéz észrevenni, hogy a Szörnyben Kosztolányi Tisza sorsát, ha tetszik: végzetét anticipálta. Ezt egy kis cikkben meg is írtam. Szegedy-Maszák Mihály professzor, a maga nemes, értékvédő konzervativizmusa fogságában tagadta értelmezésemet. Az ő világképébe, értékrendjébe mindez nem fért bele. A véletlen azonban úgy hozta, hogy évekkel később egy hajdani fotográfus (Müllner János) első világháborús képeit albumban is közreadták (2016), s az egyik,
Kosztolányi szövegével nagyjából egy időben született fotó egy háborúellenes budapesti tömegtüntetésről készült. S mit látunk a képen? A tüntetők a fejük fölé emelnek egy szimbolikus koporsót, amelynek a felirata egyértelművé teszi, hogy kit szántak a koporsóba. A koporsó felirata
ugyanis ez: Tisza Pista. Nem kétséges tehát, hogy bár Kosztolányi a „háború okozóját” anonimizálva, szimbolikus „szörny”-ként nevezte meg, a közhangulatban akkor a „háború okozója” már
„Tisza Pista” volt. A koporsót neki szánták. Azok a katonák tehát, akik 1918 őszén, a Róheimvillában megölték a sorsa elé menő volt miniszterelnököt, „csak” egy szociálpszichológiai dinamika beteljesítői voltak. Hogy a közös gyilkoláskor ki vagy kik voltak a szándék verbális megfogalmazói, majdnem teljesen mindegy. Tiszát a közhangulat ítélte halálra, s a közhangulatot néhány, véletlenszerűen összeverődött katona hajtotta végre. (Az eset Tisza-párti leírásaiból sejthető, hogy maga Tisza is nagyjából így fogta fel, ami vele történt.)
Azok az emberek, akiket évek során át gyilkolásra kondicionáltak, az elszenvedett szenvedéseikért, az átélt szörnyűségekért úgy vettek elégtételt, ahogy arra felkészítették őket. Az erőszak-alkalmazás visszafordíthatatlan végletességével, a gyilkolással.
7.
A háborús vereség és az irodalom viszonyának tematizálása során kikerülhetetlenül eljutunk az
önmagát Tanácsköztársaságként megnevező politikai alakulat 133 napjához is. Epizód ez az idő

„

78

tiszatáj

a magyar történelemben, kicsi, apró epizód, de – pro és kontra – nagy szimbolikus jelentőségre
tett szert. A „kommün”, pozitív interpretációban, bár elbukott, de kísérlet volt a kizsákmányolásmentes, igazságos társadalmi rendszer megteremtésére, a negatív interpretációban pedig a
„terror”, méghozzá a „vörösterror” megnyilvánulása volt, valami eredendően illuzórikus cél érdekében. A két értelmezés természetesen összebékíthetetlen, kizárják egymást. S az utókor éppen aktuális értékrendje és érdekei határozzák meg, hogy a közbeszédben melyik értelmező
narratíva számít legitimnek. Az „objektív” történetírás mérlegén persze a kétféle értelmezés
némileg egymásra másolódik, de az ellentétek nem lesznek kisebbek: a „terror” 133 napja valamiképpen mindig s minden interpretációban zavaró mozzanat marad. Anomália vagy stigma.
Valójában mégsem a terror az igazi probléma, terror valamennyi eddigi társadalom történetében volt, s ha úgy hozza a csillagok állása, ma is van. A „liberális demokráciák” is megcsinálják a
maguk kis terrorját (például Pinochet tábornok Chiléjében). Az első világháború lövészárokban,
vérben és szennyben töltött évei után pedig a „vörösterror” inkább természetes fejleménynek
látszik, mint magyarázatra váró anomáliának. Valami konstelláció mégis újszerűvé, külön karakterűvé teszi ezt az (egyébként, sajnos, szokványos) erőszakalkalmazást. (1) Ez a terror eszmék által előkészített, előre vetített s legitim terror volt, magából egy modern teóriából következett a terrorgyakorlás. (2) A teória absztrakt logikája a háború következtében nagyon erős
érzelmi igazolást és indulati energiát kapott. (3) A terror egy jó vagy rossz, de ki nem próbált
elméleti konstrukció realizálásának elméletből dedukált fejleménye volt. Mindez pedig abszolút
„modernné” teszi a „vörösterrort”, a kapitalizmus mélyszerkezete és dinamikája, visszájára fordítva, képeződött le benne. Ez a kapitalizmusellenes erőszak magát a kapitalizmus működési
logikáját valósítja meg. Mindaz, ami a kapitalizmus ellen fordul e terrorban, a kapitalizmus
absztrakt logikájának és e logikát realizáló intézményrendszerének a terméke. Ha azt vélnénk,
hogy e terrorban csak absztrakt eszmék voluntarista megvalósítási kísérlete történt (márpedig
ez a vád igen gyakori, sőt már-már közhelyszámba megy), akkor nem lehet nem figyelembe
venni, hogy ezt a gyakorlatot a kapitalizmus modern intézményrendszere, s az intézményeibe
integrált szereplői teremtették meg. Írók, költők, gondolkodók például, a modern kultúra médiumán keresztül. A modern kapitalizmus ugyanis önmaga, magára nagyon hasonlító sírásóját teremtette meg a modern kultúra médiumában. S nem tudott nem így tenni: működéséhez erre a
modern kultúrára elengedhetetlen szüksége volt. Mert ez a kultúra magyarázta, igazolta, s ez a
kultúra vezette le a fölhalmozódó feszültségeket.
Itt azonban egy pillanatra el kell időznünk. Ha arról beszélünk, hogy a „vörösterror”-ban a
kapitalizmus lépett föl a kapitalizmus ellen, akkor, valljuk meg, e tézis sokak számára nem
egyéb merő szofisztikánál. A történések dinamikáját azonban nem lehet leírni s megérteni
anélkül a paradoxon nélkül, mely e folyamatokban jelentkezett. 1919-ben nem „kalandorok önkénye” valósult meg (amivel kritikusai szeretik fölcímkézni ezt a 133 napot), hanem egy feloldhatatlanul ellentmondásos törvényszerűség realizálódott lépésről lépésre. Két körülményre érdemes megkülönböztetett figyelmet fordítani. (1) A kapitalizmus és kapitalizmus közötti küzdelem, mint mindig, a modernitás médiumán keresztül valósult meg. (2) A születő magyar állam
– függetlenül „színétől” – a győztes antanthatalmak, azaz a „külső” kapitalizmus szorításában
kényszerült megszületni és jellegét elnyerni. Az (1) megértéséhez tudni kell: a modernitás
nemcsak a kapitalizmus mechanikus leképezése és „kultúrává” transzformálása, hanem egyben
óhatatlanul az adott kapitalizmus kritikája és korrekciójának keresése is. (Csak így „hiteles”,
csak így tudja teljesíteni legitimációs funkcióját.) Azaz megképződnek benne olyan szempontok

2018. november

79

„

és elvek is, amelyek perspektivikusan túlmutatnak a kapitalizmuson, függetlenül attól, hogy
ezek az adott pillanatban „reálisak”-e avagy illuzórikusak. A magyar modernizáció azonban túlzottan fiatal volt, az ún. ellenkultúra például legföljebb két évtizedes. Azaz a magyar kapitalizmust leképező modernitás, dinamikája ellenére, nem tudott eléggé kifinomulni, „megérni”, bizonyos tisztázó küzdelmek még lejátszatlanok maradtak. Ignotus kedvenc kifejezésével élve: a
„pallérozódás” még nem eléggé haladt előre. Ugyanakkor a világháború láthatóvá tette a tőkeértékesülési folyamatban inherensen benne lévő barbarizáló dinamikát is. A háború szenvedésözöne kiélezte a tőkés társadalom ellentmondásait, radikális korrekciókra ösztönzött. E kettősség pedig csapdahelyzetet teremtett. A (2) szintén csapdaként zárult a változtatni, javítani
akarókra (sőt a status quót – illuzórikusan – fenntartani akarókra is). A „külső” kapitalizmus
érdeke és ereje minden belső folyamatot deformált: a lehetőségeket beszűkítette, a megoldásokat kényszerpályára terelte. Ez szépen kiderül az eseménytörténetből. Ismeretes, hogy a forradalom pillanataiban a demokratikus magyar értelmiség elitje rendkívül előremutató programot
vázolt föl. A Világ 1918. november 3-i számában A magyar intelligenciához címmel kiáltványt
tettek közé, amelyet Ady Endrétől Varga Jenőig és Vedres Márkig „mindenki” aláírt (az aláírók
közt volt például a József Attila-életrajzból ismert Vágó Márta édesapja, Vágó József is), s ebben
egyebek közt ez olvasható: „Nem fogjuk egymást fenyegetni. És szabadon alakuljon a szabad
szövetség. Népakarat és önrendelkező jog wilsoni elvei alakítsák. Történeti határok ne legyenek
gátjai az önrendelkezésnek. Éppoly kevéssé a nyelvhatárok: egyforma nyelvű állam több is lehet. És vitás esetben népszavazást kívánunk: független és elfogulatlan (nemzetközi) ellenőrzés
alatt. A csehszlovák, lengyel, erdélyi román, délszláv, osztrák, osztrák-német és ukrán nemzeteket, melyek a régi 'osztrák–magyar monarchia' területén élnek: önmagukkal teljesen szabadon
rendelkezőknek tekintjük és egyenjogúaknak a magyarral. Szövetségünkhöz ők és mások, akaratuk szerint csatlakoznak vagy nem csatlakoznak. És a szövetkezés az egyes államok teljes
függetlenségének alapján történjék. Független intézzék pénz-, had-, bel-, kül- és kultúrügyeiket:
amennyiben egyik vagy másik ebben is szorosabb kapcsolatba önként nem lép. De a gazdasági
érintkezés legyen közöttük egészen korlátozatlan. S a közlekedési és gazdasági berendezkedés
közös érdekek egységes szempontjai szerint igazodjon. Idegennyelvű kisebbséget bármelyik államban bármely más államnak korlátlanul legyen szabad támogatni, szellemileg úgy, mint
anyagilag. Hadd tartson iskolát a másik államban, segítse fajrokonait, ahogyan akarja. És a
nyelvről se lehessen ott vita. (…) Ily államszövetség a maga kereteiben megvalósítja a nemzetek
társadalmát. (…) Ahol egyik nemzet sem akar ura lenni a másiknak, az a föld nem lehet a szolgaság talaja.”
Ez a program, nem kétséges, olyan problémák tömegét oldotta volna meg, amelyek máig
megoldatlanok, és fájdalmas deformációk, gyűlölködések forrásai, s ugyanakkor az ország is a
legjobban, legépebben jött volna ki az összeomlásból. De ez a program két oldalról is tűz alá került – ez csak az ellenkulturális elit elképzelése volt. S belülről is, kívülről is sok másféle elképzelés akadályozta megvalósulását. Belülről az, amit Babits – az „apolitikus”, de érzékeny és jószemű Babits – azonnal diagnosztizált. A Nyugat 1918. novemberi (kettős) számában, Az első
pillanatban című cikkében észrevette: nincs s nem is lehet egység. „Micsoda forradalom ez?” –
kérdezte. „Polgári forradalom? Negyvennyolcas szabadságforradalom? Nacionalista? Vagy antinacionalista forradalom, vörösforradalom, szocialista, társadalmi? Magyar vagy emberi? Vagy
éppen a bolseviki anarchia szellemének első és még álcázott kirobbanása a Rend palackjából?
Máshogyan látja minden párt, máshogyan minden osztály, igazán mint egy varázstüneményt:

„

80

tiszatáj

mindenki a maga szíve szerint látja! És mindegyik mást is vár tőle: más eredményeket, más tendenciát!” Babits a fascés, a vesszőfonadék metaforájával él – metaforája kísérteties, hisz tudjuk,
ez lesz majd az olasz fasizmus szimbóluma, de tény, a hasadtság, a megosztottság, amiről Babits
beszélt, valóságos volt. A modernitás fragmentálja a társadalmat. „Nem belső ellentmondás-e
ez? Hogy állhat meg egy ilyen mozgalom, melyről ennyire nem lehet megmondani, mit akar,
melynek ennyire nincs egységes akarata?” S ez, igaza volt Babitsnak, alapösszefüggés. Oly erős
összefüggés, hogy egyetlen, mégoly zseniális forradalmár vágya és szava sem szüntethette meg.
Az ország előtt álló lehetőségeket ez a megosztottság, ez a fragmentáltság nagymértékben
meghatározta. S kívülről is minden a kiáltványban megfogalmazott program ellen dolgozott.
A „győztesek” rövid távú érdeke a Monarchia szétverése volt, a magyar (s osztrák) „uralom” elsöprése. E vonatkozásban szimbolikus Jászi Oszkár aradi tárgyalása a románokkal, amely teljes
kudarcot hozott. Pedig ha valaki „megértette” a nemzetiségek érdekeit s méltányolta azokat, az
Jászi volt. A „győztesek” azonban, rövidlátó módon, maguk alá akarták gyűrni a vesztes magyarokat politikailag és gazdaságilag is. Csak egy lehetőségeiben megcsökkentett Magyarország
enyhítette szorongásaikat. S ez a két oldalról is a fennálló, a „rendszer” ellen hergelő dinamika
nemcsak a kiáltványban megfogalmazott programot lehetetlenítette el, de szükségképpen a
magyarországi belviszonyokat is radikalizálta, a politikai mozgásokat túlfeszítetté tette. Azaz
végső soron, saját szerepét kódoló, elrejtő áttételeken keresztül maga a tőke mint hatalom hívta
ki maga ellen a radikális változás igényét.
Pedig a helyzet már eleve igencsak komplikált, sőt kilátástalan volt. Krúdy Gyula például,
a finom, disztingvált úriember, akit nemcsak kitűnő íróként, de realisztikusan gondolkodó helyzetértelmezőként is ismerhetünk, igen korán kimondta, nagy a baj. 1918. november 10-én Naplójegyzet zord időből címmel cikket írt a Magyarországba. Már első mondata sokatmondó: „Ha
ebből a bajból ép bőrrel kimenekültök, minden magyar átölelheti a szentek sovány lábszárait.”
Majd: „Megásva a sírverem, ahová mindenestől belefordítják a nemzetet a rossz vezérek, eszeveszett politikusok, gyönge királyok.” A „horizonton” pedig „egy égbenyúló bitófát” látott, „amelyen majd halálát leli ez a vitézségében megbolondult nemzet”. S úgy látta: „Ha kegyelmet kap a
történelmi végzettől a magyar nemzet, azt köszönheti annak, hogy látása hirtelen visszatért,
mint a bibliában a vaké.”
S ne feledjük, ez csak a starthelyzet volt. Az egyetlen lehetőséget, Krúdy szavaival élve, csak
a „látás” visszatérése kínálta. Ám tudjuk, ez a lehetőség, a látás visszatérése nem valósulhatott
meg: a látás azonnal „többeslátásba” csapott át. A kudarc be volt programozva.
S a kudarc, menetrendszerűen, be is következett. Ám a modern magyar ellenkultúra erőinek kudarca, mely 1918/19-ben – több lépcsőben, egymással is szembefordítva ezeket az erőket – csakugyan bekövetkezett, nem a „vörösterror”, sőt még csak nem is a „fehérterror” miatt
vált végzetessé. Ne essünk túlzásokba: történelmi léptékben mindkettő futó epizód volt. De a
modernizáció erőinek szükségképpeni kudarca, a történelem paradox logikája szerint, megerősítette és aktiválta azokat a korábban visszaszorulóban lévő erőket, amelyek a „történeti” status
quo (értsd: a régi privilegizáltak érdekeinek) védelmében a modernitás s a modernizáció viszszavételét, korlátozását emelték a hivatalos – „nemzeti” – politika rangjára. (Szimbolikus, hogy
Szekfű Gyula nagy hatású, nevezetes műve, A három nemzedék a nagy magyar modernizációs
periódust mint „hanyatló kort” láttatta, s az onnan kivezető utakat vázolta.) S ez a fordulat a habitus terén minden más folyamatot is mélységesen meghatározó, nagyon markáns regressziót
indított el. Ebből a regressziós történeti spirálból pedig – egyes későbbi periódusok minden

2018. november

81

„

erőfeszítése ellenére – igazában máig nem tudott kitörni a magyar társadalom. (Hogy miért, az
messzire vezetne, e cikk keretében még utalni sem lehetséges rá, de annyit jelezni itt is érdemes: e folyamat gyökere ide, 1918/19 történelmi kudarcához nyúlik le.)
A bajok oka azonban, s ezt legalább ma tisztán kell már látni, nem egyes „kalandorok” ténykedésében keresendő, nem is a „baloldal”, az ellenkultúra bűne, hanem – paradox módon –
a magyar kapitalizmus gyengeségének következménye. Annak, hogy az a bizonyos „pallérozódás” a nagy katasztrófa pillanatáig még nem haladt eléggé előre. Még túlzottan „nyers” és letisztulatlan volt e folyamat, eredményei még nem értek be, a világkapitalizmus aktuális mozgása
pedig elvágta a folytatás lehetőségét.
Ám tetszik-e ma vagy sem, tény: az 1918/19-es várakozásokat tükröző szövegek egyértelművé teszik, a forradalomban való remény elég széleskörű volt. A változás, az addigi gyakorlat
átfogó megváltoztatásának igénye sokak közös igényeként jelent meg. Nem véletlen, hogy vaskos szöveggyűjtemények születhettek, amelyekben harcos újságírók és jámbor költők szövegei
dokumentálják az „új isten” érkezését, az új perspektíva iránti várakozást. (Juhász Gyulánál
vagy Tóth Árpádnál például aligha képzelhető el jámborabb, agresszióra kevésbé hajlamos ember, márpedig, tudható, mindketten alaposan „kompromittálták” magukat „vörös” várakozásaikkal.) A kommün mint megoldás azonban a tőke legélesebben látó kritikusának prognózisa
szerint sem lehetett még egyéb, mint „nyers kommunizmus”. Bármennyire kiéleződtek is a tőkeértékesülés lehetőségeiért vívott harcok, bármennyire megnőtt is az ebből a küzdelemből fakadó szenvedések köre és intenzitása, bármily erős ellenhatást váltott is ki mindez a folyamatok elszenvedőiben, a tőke kiterjedésének – „globalizációjának” – még nagyon nagy tartalékai
voltak, s az úgynevezett „nyerteseknek” az érdekei és hatalmi potenciálja oly nagy volt, a kapitalizmus úgy átszőtte az élet minden dimenzióját, hogy „leváltásának” esélyei gyakorlatilag minimálisak voltak. Az ilyen történeti (határ)helyzetek pedig szükségképpen kedveznek az elsöpörni kívánt „történelmi szemét újratermelődésének”. A magyar 133 nap így a „nyers kommunizmus” valamennyi visszásságát sűrítve produkálta. Az idő „éretlenségét”, a felkészületlenséget, a szimplifikáló logikát, a balekséget és a (szórványos) kalandorságot, a gyávaságot és a hatalommal való visszaélést, a fanatizmust és az önzést – egyszóval: az időhöz való föl nem érés
gyarlóságait. Ezt a „meccset” nem lehetett megnyerni. Ezzel csak ijedelmet és (agresszív) reakciókat lehetett kiváltani. Az igazságos társadalom eszméje pedig az utópiák messzi távolába
száműzetett.
8.
Hogy a „vörösterror” kiváltotta ijedelemre a „fehérterror” reakciója következett, megint csak
törvényszerű. Az úgynevezett „ellenforradalom” militánsai maguk is frontot járt katonák voltak:
a „századosok” generációja. Gömbös, Kozma, Zsilinszky – s persze a kecskeméti gazdagparaszt
fiú, Héjjas Iván. Ők ugyanúgy megszokták a gyilkolást, mint beosztottjaik. A gyilkolás napi rutin,
s ha kell, problémamegoldó eszköz lett számukra is. S reakcióikat élessé tette, hogy veszélyeztetve is érezték magukat, valamint társadalmi beágyazottságukat. Két oldalról is. A „vörösök”
részéről (akiket mellesleg „zsidóként”, azaz idegen jövevényekként is lehetett azonosítani), s a
győztesek „béketeremtő” ambíciója részéről is. S tény: a „századosokat” éppúgy destabilizálta
társadalmi helyzetükben a háború, mint beosztottjaikat. Csak ők, helyzetükből adódóan, nem a
változtatásokban, hanem a helyreállításban voltak érdekeltek. Vagy legalábbis a veszteségek
minimalizálásában. A „nemzeti hadsereg” tehát, amelynek élére, groteszk módon, egy, már nem

„

82

tiszatáj

fiatal „lovas tengerész” került, mert ő volt a legmagasabb rangú a szerep potenciális betöltői közül, fellépésével és akcióival a megrendült tekintélyt, a „magyar hagyományokat” s a hierarchia
tudatát igyekezett restaurálni. Honvédelemre alkalmatlan volt e gárda, ellenségeik, például a
franciák vagy a románok kegyéből létezhettek, de legyőzőikkel, „nemzeti ellenségeikkel” egy
nagyon lényeges ponton azonos érdekűek voltak. A társadalmi viszonyok „fölforgatása” egyikük számára sem volt kívánatos. Ez az érdekazonosság pedig a fölforgató vörösökkel szemben
legitimálta a „nemzeti” hadsereget a győztes hatalmak körében. S több mint szimbolikus, de nagyon is törvényszerű, hogy Horthy akkor vonulhatott be Budapestre (lovon persze, ahogy egy
magyar úrhoz illik), amikor a románok nagy kegyesen kivonultak onnan.
Teljes körű, mindenre kiterjedő restauráció persze, értelemszerűen, nem következhetett be.
Ehhez kevés volt a példastatuálásból való gyilkolászás. De nem véletlen, hogy az „atrocitások”
többnyire olyanokat sújtottak, mint a Népszavát szerkesztő Somogyi Bélát, Babits költőrokonát, a jogakadémiai tanár Buday Dezsőt vagy éppen a Szegedi Napló korábbi „névtelen” újságíróját, Berkes Ferencet. A szó ugyanis hatalom, félni lehet tőle. S az sem véletlen, hogy a
„kurzus” a második-harmadik vonalból saját írói rendet próbált megszervezni, helyzetbe hozni.
Volt ugyan egy pillanat, amikor ez a „kurzus” két jelentős alkotót, a két Dezsőt, Szabót és Kosztolányit is saját táborában tudhatta, de ez csak egy pillanat volt. Szabó, alkatából következően,
irányíthatatlan figura, ahogy mondani szokás: „elszabadult hajóágyú” volt, ő nem sokkal később
már „görénykurzusról” beszélt. (A görény tudniillik sunyi, büdös és lop.) Kosztolányinak pedig
saját szerepét saját gyomra sem vette be tartósan. Szerkesztőségi társait, bizalmas körben, viszonylag hamar ő is már csak „terroristaként” emlegette. S a Pardonok szerzője, amikor már tehette, maga számára is pardont kért. Az irodalom azonban két vonatkozásban strukturálisan is
megszenvedte a háború elveszítéséből fakadó új helyzetet. A modern magyar irodalom képviselői közül sokan, hosszabb-rövidebb időre emigrációba szorultak, vagy éppen belső emigránsok
lettek, a modernség emblematikus folyóiratának, a Nyugatnak központi szerepe megszűnt,
fénykorszaka lezárult. Az irodalom egésze fragmentálódott, viszonylagos értékű áramlatokra
szakadt szét. S nem utolsósorban az irodalom művelőinek egy – mondjuk ki nyíltan: silányabb –
része hatalomvédte, privilegizált helyzetbe került, s egy kiürült konzervativizmus szószólójaként azt igyekezett igazolni, amit ép erkölccsel és tiszta fővel nem lehetett. Ez nem az „írástudatlanok árulása” volt, hanem a kontraszelekció tudatos és rosszhiszemű hasznosítása. Ez is
„modern” jelenség, a selejt értékesítése, szerepbe állítása. A magyar irodalom, általában: a szellemi élet teljesítőképessége pedig, levegő híján, megtört és deformálódott. Úgy lett „gazdagabb”
(értsd: változatosabb), hogy – kényszerűségből – új, parciális szerepköröket kellett magának
kialakítania. Előbb megjelent az „emigráns író” típusa, amelynek érdemi mondanivalója volt, de
olvasója egyre kevesebb lett, majd a sok szempontból hasonló, mégis lényegileg más funkciójú
„kisebbségi” író. (Egy bő fél évtizedig az „emigráns írók” voltak a fontosabbak, a jelentősebbek,
majd a „kisebbségi írók”, főleg a romániaiak lettek azok.) A kisebbségi magyar irodalmak tragédiája, hogy egyéni képességektől és ambícióktól függetlenül, voltaképpen 19. század eleji –
„nemzet-”, illetve nemzetikisebbség-megtartó – szerepbe kényszerültek, s a kisebbségi kultúrából hiányzó tudásterületeket is, esendő módon, pótolniuk kellett. De az anyaországban sem volt
igazán jó a helyzet. A le- és kiváltak tehetsége és tapasztalata hiányzott innen. A Nyugat úgynevezett „második és harmadik nemzedéke” meg sem közelítette teljesítménye minőségében az
első nemzedékéét. A Nyugat vonzáskörén kívül helyüket hosszabb-rövidebb időre megtalálók
pedig csak speciális – fontos, de nem elsősorban esztétikai értelemben izgalmas – szerepek be-

2018. november

83

„

töltésében jeleskedhettek. Az úgynevezett „népi írók” például, kénytelen-kelletlen, a helyzet logikáját követve a parasztság fölzárkóztató modernizációjának élharcosai lettek. A Kassák
nyomvonalán mozgó magyar avantgárd, önmaga esztétikai ambícióit is redukálva, a szervezett
munkások irodalmi és kulturális munícióval való ellátását szolgálta elsősorban. S az irodalmilag
legnagyobb, legjelentősebb alkotó, József Attila, szinte közvetlenül a halála előtti pillanatokig
irányzatok és csoportok között mozgó marginális alkotónak számított, mert ő, a renitens s
rendhagyó tehetség, aki még „proletár költőként” sem tudhatott maga mögött számottevő tábort, sehová nem illett be igazán. A Szép Szót ugyan ő gründolta magának, de a Szép Szó gyorsan „urbánus” lett, s ő az urbánusok közt sem volt igazán a helyén. Az élő József Attilát kora
szellemi élete sem igazán megérteni, sem – pragmatikusan – elfogadni nem tudta. Csak megtűrte vagy/és olykor a maga céljaira fölhasználta. Summa summarum: a két világháború közötti
irodalom már egy irodalmi fénykor megtörésének és deformálódásának irodalma volt. Az irodalom mint intézményrendszer az irodalom mint történetileg lehetséges kifejezés- és megértésalakzat ellen hatott. Az ösztönző, erősítő és visszaigazoló légkört szekták és klikkek áporodott levegője, de úgy is mondhatjuk: levegőtlensége „pótolta”. Az intézményrendszer érdemtelenül vagy félérdemek alapján privilegizált egyeseket (még a Nyugatnál is), s kíméletlenül marginalizált mindenkit, aki nem a hamis konszenzussal együtt mozgott. Védelmet, nagyon viszonylagos védelmet csak a szűk irodalmi szekták nyújtottak, ameddig az író alávetette magát a
szekta szabályainak.
Az irodalom szociológiailag legsúlyosabb vonulata pedig, nem is véletlenül, az üzleti irodalom lett, a fogyasztható bóvli.
Szimbolikus, hogy a korszak lezárulásának időszakában, már József Attila halála után,
a legjelentősebb költői teljesítmény életalapja egy merőben új, dehumanizált élethelyzetből fakadt: Radnóti, tetszik vagy sem, beleillik-e vagy sem önképünkbe, már csak a tarkólövés élményének klasszikus kifejezője lehetett, akinek teljesítménye a dehumanizáltságról való pontos,
hiteles és megrendítő tanúskodásban valósult meg. S ő már azt volt kénytelen leírni, hogy: „szabad szerettem volna lenni mindig, s őrök kísértek végig az úton.”
9.
A „nagy háborút” követő korszak magyar irodalma, tetszik vagy sem, már egy új, elsötétülő világrend kifejezésének irodalma volt. Egy emberi lehetőségeiben megcsappant, ellentmondásés feszültségpotenciálját csúcsra járató kor irodalma. Sok esendőséggel, egyéni alkotói visszaesésekkel és (olykor) feltámadásokkal, s az egyéni hősiesség néhány kivételesen szép és jelentős teljesítményével. Az 1918 végi összeomlást követő korszak azonban, nem lehetnek kétségeink, már rosszabb és veszélyesebb világról árulkodott, mint amilyen az előző volt. Az irodalom
ugyan a maga módján erről is leadta még jeleit, de éppen a legtisztább és legfontosabb jelek vétele a „légköri zavarok” miatt csak akadozva, rossz hatásfokkal történt meg.
A békeszerződések – s benne „Trianon” – a nagy háború sikertelen lezárásának kísérleteként mindenesetre nem volt több, mint a globális kapitalizmus „aktuális” erőviszonyainak
„nemzetközi jogi” kodifikációja. Szétverte, ami szétverhető volt, s rögzítette azt a feszültségteret, amely garantálta Európa gazdasági, politikai és katonai leépülését. Az aktus paradoxona
magyar szempontból az, hogy a több száz év után megszülető önálló Magyarország a modernizációs lehetőségek radikális beszűkülésével együtt született meg, s a törés a modernizáció legfontosabb dimenziójában, a mentalitás szférájában volt a legnagyobb, a legvégzetesebb.

„

84

tiszatáj

SÁNDOR IVÁN

A korszak tekintete
Földényi F. Lászlónak és Gyáni Gábornak
„Könnyű logikusnak lenni,
de mennyire nehéz logikusnak
maradni egészen a végéig.”
(Albert Camus)

Nem az első világháborúról írok. Írtam róla többször, regényt is. Százéves hatásában keresem a korszak tekintetét.
Huizinga jegyzi fel, hogy egy korszak civilizációjára sokkal jellemzőbb az, ami a múlthoz
köti, mint a jövő benne rejlő csírája. Ez így is van, ám a megrázó társadalmi-kulturális változások, s a hatásukra jelentkező sokmilliárdnyi személyes-lelki-érzelmi sajátosságok szétfeszíthetik a korábbi struktúrákat, és „szétszóródó repeszeik” újabb időtereket alakítanak ki.
Ez történt 1914–1918-ban. Ez történik 2018-ban is.
Próbálom összeilleszteni az újabb struktúrát kialakító „repeszdarabokat”. Segítenek a
régmúltba visszanyúló előzmények. Ezekről is írok, s bennük a tudomány, a művészet szerepéről.
A múlt eseményei másképpen tudatosodnak a hajdan bennük élőkben, s másképpen
azokban, akik az eltelt évtizedek tapasztalatainak birtokában tekintenek rájuk vissza. Tisza
István nem gondolt arra, hogy aláírásával a százévnyi jövő számára csatlakoztatja az országot ahhoz, amit I. Ferenc József 1914. június 28-án proklamációjában meghirdetett: „Bízom
Ausztria-Magyarországnak önfeláldozó lelkesedéssel telt vitéz hadseregében. És bízom a
mindenhatóban, hogy fegyvereinknek adja a győzelmet. Mindent megfontoltam és meggondoltam.”
Tisza nem tudhatta. Mi már jó ideje tudjuk. A tudomány visszatekintve összegezte. A művészet sejtéseit már annak előtte is jelezte.
Tapasztalat és látomás 1.
1498. Albert Dürer maga elé húzza János apostol könyvét: „Bizony mondom nektek, nem marad itt kő kövön, amit le nem rombolnának.” Néró kora. A keresztény-zsidó üldözések ideje.
Caesareában egyetlen napon húszezer zsidót mészárolnak le a rómaiak. A legenda szerint a
csodálatos módon megmenekült János apostolt Domitianus rövidesen Patmosz szigetére
száműzi, kényszerunkára. Rabtársaival kőművesmunkát végez. Itt törnek rá látomásai – írni
kezd.
Dürer ezernégyszáz évvel később olvassa az Apokalipszis könyvét. A tizenötödiktizenhatodik század fordulója. Nyugtalanság. Félelem. Terjed a világvége-hangulat. Általános
az erkölcsi-társadalmi válság. Kezdődik az inkvizíció. Savonarolát megégetik. A Habsburg- és
a Valois-ház fegyveresei Itáliára rontanak.

2018. november

85

„

Dürer a saját korára ismer az Apostol könyvéből; az ezernégyszáz előtti mondatokból a
sors folytonosságára. Ama látomások nemcsak a patmoszi korszakról szóltak. Dürer elkészíti
Apokalipszis fametszetsorozatát. Az ő látomásai sem csak a saját éveiről szólnak.
A sorozat egyik első képén Szent János megkapja a mennyei parancsot, írja meg, amit látott. A következő metszet címe: A négy lovas. A halál vasvillával, a mérleget tartó az ítélettel,
a harmadik magasra emelt karddal, a negyedik íját feszítve vágtat.
A látomás valóság lesz: kitör a spanyol–németalföldi háború; az angol flotta elsüllyeszti
az Ármádia hajóit; parasztlázadások, égő kastélyok; egymásnak feszül a pápa és Luther; az
iszlám betör a Balkánra.
Tapasztalat és látomás 2.
Ne menjünk ilyen messzire, az első, a tizenötödik századig. Maradjunk az 1914–1918-ast közelebbi jövőjének tekintő tizenkilencedik századnál.
Dosztojevszkij Patmosza: Szibéria. Halálra ítélték. Megmenekül. Kényszermunkára száműzik Omszkba. A rabok között nem kell vizionálnia azt, hogy milyen a korszak. Átéli. Az ő
Apokalipszis könyve a Feljegyzések a holtak házából. Leírja a leírhatatlant, rabokról, csavargókról, útonállókról: „Kimondhatatlan végtelen gyötrelem… a józan észt görcsös rángatódzás
váltja fel…” Folytatja a Patmoszon leírtakat, a fametszeten megrajzoltakat.
Földényi F. László veszi észre, hogy Czesław Miłosz hivatkozik Dosztojevszkij egyik intésére: „Minden a jövő században dől el.”
1914–1918-nál tartunk.
Mi dőlt el a huszadik század második évtizedében?
A látomás mint struktúra
Milyen lett a jövő, amelyről Tisza István nem tudhatta, hogy száz évre is érvényes lesz?
Az első világháborútól mindig azoknak az oldalára szorult az ország, akik – néhány év kihagyással – folyamatosan a nyugati világgal fordultak szembe. Vezéreszme és folyamatos
gyakorlat lett a HARC meghirdetése, ami aztán mindig a bukáshoz vezetett. A szakaszok:
1914–1918; 1941–1945; 1948–1990; 2010–?
A struktúra négy alappillére: eufória, általános lelkesítés-lelkesedés, a győzelembe vetett
hit a harc kezdetekor (1.); a tapasztalatok érvénytelenítése, tagadása, meghamisítása (2.);
végső kudarc, tengernyi emberáldozat, elbukás (3.); a vereség okainak áthárítása, bűnbakképzés, gyűlöletkeltés (4.).
A folyamatos rossz oldalra sodródás kritikája nyugati nézőpontból: „A magyarok fővárosuk díszterére állították »igazságtalanul elragadott tartományaik« szobrát, holott ezeket a
tartományokat olyan háborúban vesztették el, melynek kitörését teljes szívükkel üdvözölték,
s melynek döntésére örömmel rábízták magukat” (Julien Benda, 1928). Magyar nézőpontból:
„…hírünk a világban riasztó… végzetes bűn volna tovább is áltatni magunkat… belsőleg kell
előbb megigazulnunk, hogy a világ előtt méltán igazolhassuk magunkat… a magyarság legnagyobb veszedelmének (mert minden jó törekvés legvégzetesebb akadályának) egy hamis
helyzetismeretet és abból következő még hamisabb önismeretet tartok” (Illyés Gyula, 1943).
Példa a folyamatosságra.
1941, Horthy Miklós kormánya hadat üzen az antifasiszta szövetségnek. Elindulnak a
magyar csapatok. Tizenegy éves gimnazista vagyok. Minden délben fel kell állnunk az iskola-

„

86

tiszatáj

padban. Kórusban mondjuk: „Delet harangoznak szerte Magyarországon. Ez a harangszó a
nándorfehérvári hősökre emlékeztet. Ma ismét harcol a magyar. Az önvédelem adta kezébe a
fegyvert, s ő bátran elfogadta. Imádkozzunk értük és itthoni szeretteikért. Kérjük a jóistent,
áldja meg a jó magyar fegyvert…” (1.)
„Bámulatos, mennyire hasonló, sőt azonos ellentétek újulnak fel történelmi korszakaink
során, hol Szent István-i palástban, hol zsinóros mentében, hol farmernadrágban, de mi rájuk
ismerünk… csak a megoldatlanságaink tartósak…” (Nemes Nagy Ágnes, 1988) (2.)
A kialakult hatalmi-társadalmi szerkezetekben az Idő elveszíti szerepét. A közös múlt és
jelen mintha mindig jövő is volna. A traumatizáltságok nemzedékről nemzedékre öröklődnek. Trianon begyógyíthatatlan. Az auschwitzi krematóriumok füstje nem oszlik. Folyamatos
az értelemkeresők kiszorítása, rágalmazása, elüldözése. A kormányzat szavát képviselő, magát történésznek mondó asszony nyilatkozik: az Európai Unió harcot hirdetett Magyarországgal szemben. (3.)
Vak vezet világtalant
Harminc évvel Dürer sorozata előtt, a tizenötödik század öldökléseinek idején az idősebb Pieter Brueghel megfestette Vakok című képét. Vízióját látomásstafétaként vette át az előtte
dolgozó Hieronymus Boschtól és adta tovább Dürernek, akit János apostol könyve inspirált,
Brueghelt Máté evangéliumának tizenötödik fejezete: „Ha vak vezet világtalant, mindketten
gödörbe esnek.”
A képen egymásba kapaszkodva öt vak botorkál. A hatodik, aki legelöl haladhatott, már
egy árokba bukott. Társai még lépésben, nem sejtve, hogy rájuk is a mélység vár. Felfelé tartják fejüket, mintha kutatnának valamit. Talán a számukra ismeretlen fényességet. Az élen haladó a gödörbe bukottra támasztja kezét. Semmi nem jelzi, honnan jönnek, hová igyekeznek.
A bukás így is, úgy is kódolva van útjukba.
…és a tudomány; és az irodalom?
Az általános lelkesedés, ami a háború minden részvevőjét magával ragadta, felszította a nemzeti öntudatot. Olykor közösségi mentalitást alakított ki, amely a vesztes nemzetekben még
jobban felizzott. Elhomályosult a valóságos eseményvilág. Mindezt a tudomány aztán a továbbiakból visszatekintve traumatizáltságként, revánsvágyként értelmezte.
Könyvtárnyi történészi munka született az első világháborúnak az egész századra gyakorolt hatásáról, az emberi pokol utólagos analíziseiről, szellemi-lelki feldolgozhatatlanságáról.
Napirendre került az is, hogy a forráskutatásoknak párosulni kell a nagyobb struktúrákat értelmező fogalomteremtéssel. Summáztatott, hogy az Idő elveszítette szerepét azáltal, hogy az
újabb és újabb nemzedékekre is ráterhelődött az első világháborús múlt, s a belőle következő
második nagy háború minden hordaléka, aminek hatására „a súlyos nemzeti, sőt birodalmi
elkötelezettséggel átitatott közösségi öntudat, melyet egyebek között a háborús nacionalizmus segített világra hozni, természetes vaksággal párosult” (Gyáni Gábor).
Hermann Broch is foglalkozott azzal, hogy az első világháború világégésével az értékvesztések ideje érkezett el, s ez aztán a fasizmus tetőzésével korszakindító állomásnak bizonyult.
A huszadik századi „nagy” irodalom ezt ábrázolja, írta. Különbséget tett a között, amit „nagy”,
illetve „kis” irodalomnak keresztelt el. Arról gondolkozott, hogy az első háborúval felerősödő
szellemi zűrzavarban a tizenötödik-tizenhatodik század óta keletkezett összes képtelen-

2018. november

87

„

ségelemei forgalomban maradtak, s az a „nagy” irodalom, amelyik nem a kor igényeivelszükségleteivel törődik, hanem azzal, hogy tudja-megjeleníti, hogy valójában miben áll a korszak. Az ilyen intuitivitást, látomásosságot nevezi korszakérzésnek. Ha a korszak értékvákuumot képvisel, a „nagy” irodalom ezt a vákuumot fejezi ki, írta. A „kis” irodalom kiszolgálja a kort, s struktúrájának részévé válik.
Harminc éve idéztem először Bergyajevet, miszerint a szellemi élet lehetősége kétségessé
vált. Megértette Dosztojevszkijt: az irodalom nem kerülheti meg az emberi lényeghez tartozó
ROSSZ és BŰN kifejezéseket. De minden a jövő századtól függ – üzente a Feljegyzések a holtak
házából írója.
Száz év tapasztalataira hivatkozva Kertész Imrét és Varlam Salamovot idézve írja Földényi F. László: a humanista szemlélet egyik hiátusa az, hogy „olyan színben tünteti fel a Gonoszt, mintha puszta üzemzavarról, balesetről volna szó. S hogy a történelmet feltartóztathatatlan diadalútnak tekinti… le akarja magáról venni a Bűn terhét. Ezt már Bergyajev mondja,
(aki) azt írta, hogy Dosztojevszkij felfedezte a humanizmus immanens erőtlenségét, azt, hogy
képtelen az emberi sors tragédiájának megoldására…”
1914–18 százéves hatástörténetéhez csatlakozó újabb lineamentumtörések idejét éljük.
Vigaszunk a struktúraváltások folyamatosságának felismerése. János apostol, Dürer, Dosztojevszkij és annyi mások hagyatéka nyomán. Vagy még előbbről, a Bárka idejétől, a genezis első kelepcéjétől.
Horthy Miklós 1921. augusztus 21-én szinte I. Ferenc József bukáshoz vezető proklamációjának mondatait ismételve jelentette ki a máig vezető históriai terep folyamatait kijelölve:
„…minket nem győznek le soha, a nagy háború legjobbjait hozzákötöm az ősi röghöz a magyar fajnak olyan jövőt biztosítani, amely rettentő erővel sújt le…”
Megalapozódott a százéves létszerkezet ma is szilárd két alappillére: VAKSÁG és HARC.
A korábbi históriai szakaszokban lehetett kérdéseket, felhívásokat intézni a korszellemhez. A ma szellemtelen, harci páncéllal burkolt létszerkezetéről lepattannak nemcsak az európai szellem megszólításai, de Ady, Babits, Halász Gábor, József Attila és a maiak próbálkozásai is.
Marad az ősi intés:
„Írd meg tehát, amiket láttál, amik vannak, s amik történni fognak ezek után.” (Jelenések
könyve 1.)

„

88

tiszatáj

SOLTÉSZ MÁRTON

Az elidegenedés stádiumai
TORMAY CÉCILE: AZ IDEGEN – JULIO CORTÁZAR: A SZIGET DÉLBEN1
„Olyan érzésem volt, mintha az öklömmel négyszer egymás után megdöngettem volna a balsors kapuját.”
(Albert Camus: Az idegen)2

Mielőtt bármit is mondanék, hadd szögezem le: Tormay Cécile Az idegen című elbeszélése,
melyet elsőként a Napkelet 1927. évi 9. száma közölt,3 most, 2018 nyarán éppoly szívszorítón aktuális, mint születése és megjelenése pillanatában lehetett. Egy mesei elemekkel átszőtt, dekoratív történet a civilizáció hatalmas zsákutcájáról. Csupán néhány sorát idézem
máris ízelítőül:
– Amire olyan kevély vagy, uram, a te civilizációd, az az embernek csak a testét toldja meg, a szeme
látását, a füle hallását és a kezét, a lábát hosszabbítja meg – int Kelemen Mester, a középkori szellemalak. – Én a lelked látásáról és hallásáról beszéltem. A te civilizációd a tested kiegészítője, de vajjon mivel egészítette ki a lelkedet? Mit tettetek a lelketekért az én időm óta, ti emberek, kik ma hirtelenebbül eljuttok Rómába, mint én a magam korában a szomszéd várispánságba, de mennyivel lassabban juttok el Istenhez, ha eljuttok hozzá egyáltalán. Pedig minden csak azért van, hogy megleljük
az utat. (778.)

Az írónő e kevésbé ismert munkájára még Turcsány Péter hívta fel a figyelmemet, aki
utóbb előadást is tartott róla a Magyar Írószövetség 2012-es Tormay-konferenciáján.4 Óda
Calliopéhez című, lelkes és elragadtatott eszmefuttatásának – akkor még létező folyóiratunk,
a PoLíSz szerkesztőjeként – egyik első olvasója voltam, és bár Péter elemzése nem volt különösebben alapos, arra nagyszerűen alkalmasnak tűnt, hogy érdeklődésemet a tárgyalt elbeszélés iránt kellően felcsigázza. Nem is csalatkoztam azután.
Hadd tegyem sietve hozzá: nem tartozom Tormay Cécile rajongói, sőt – szigorú értelemben véve – talán még olvasói közé sem. A Kráter Kiadó Aranyrög Könyvtárában megjelentet1

2
3

4

A Halottak élén – Magyar irodalom és művészet az első világháborúban címmel megrendezett 46. Tokaji Írótábor 2018. augusztus 19-i plenáris ülésén elhangzott előadás szerkesztett változata.
Albert Camus, Az idegen, Budapest, Európa, 2016, 82. (Ford. Ádám Péter, Kiss Kornélia)
Tormay Cécile, Az idegen, Napkelet, 1927/9., 764–779. (A főszövegben zárójelek közt megadott oldalszámok erre a kiadásra vonatkoznak.)
Turcsány Péter, Óda Calliopéhez: A Trianon-trauma mint fordulat a magyar prózairodalomban –
Tormay Cécile Az idegen című novellájáról = „Nem csak a magam terhét hordom…” Tormay Cécile és a
Napkelet, szerk. Erős Kinga, Kollarits Krisztina, Budapest, Orpheusz, 2013, 127–137. Továbbá: PoLíSz, 144. sz. (2012. május), 58–64.; T. P., Hűség a szabadsághoz! (Pályaív az irodalom és a közélet
tükrében): Tanulmányok, alkalmi írások, kritikák, vernisszázsok, beszédek, előszók, följegyzések, adott
és kapott interjúk 2002–2012, Pomáz, Kráter, 2012, 405–415.

2018. november

89

„

tük ugyan egyes műveit, de ha most mérleget kéne vonnom, talán a Grendel Lajos tetszését is
elnyert Emberek a kövek között5 az egyetlen, amely maradéktalan elismerésre késztetett. És
bár Az idegen hátterében is ott érzem a Bujdosó könyv ideológiai premisszáit, számos releváns – az értelmezés során tapinthatóvá váló – világirodalmi minta szavatolja, hogy a szóban
forgó elbeszélés esetében (Tormay meglehetősen heterogén életművén belül is) különleges
szöveggel van dolgunk; olyan par excellene művészi alkotással, amely túlmutat, túlnő fogantatásának eszmei-poétikai és politikai-ideológiai keretein, kontextusán. Míg a Bujdosó könyv
elbeszélőjét rendre elragadja az artikulálatlan indulat, mely a történeti hitelű arcképek –
többek között Károlyi Mihályé – helyett szánalmas gúnyképekben leli örömét, Az idegen a tízes évek gyanútlan arisztokráciájának a világháború kirobbanásában játszott szerepét, a felsőbb osztályokat terhelő felelősség faktumát immáron a művészet eszközeivel, szépirodalmi
igénnyel leplezi le. Ezért s nem másért döntöttünk úgy annak idején, hogy a PoLíSz 2012. májusi számában az elbeszélés szövegét egy az egyben újraközöljük,6 majd a Pest–Budai Esztétikai Kör beszélgetéssorozatában egészestés vitát szentelünk neki.7
Az ankét hangfelvétele, sajnos, nem maradt fenn, arra viszont pontosan emlékszem, hogy
a kitűnő műfordító és irodalomtörténész, Pál Ferenc, aki ott és akkor találkozott először
Tormay írásával, máris egy másik novellával, Julio Cortázar A sziget délben8 című remekművével kapcsolta össze a tárgyalt alkotást. A két elbeszélés újraolvasása nyomán pedig igazat
kellett adjak kollégámnak. Mert bizony, túl a korántsem érdektelen motivikus egybeeséseken, a modern kor emberének identitás- és temporalitástapasztalatával kapcsolatos morális
és teológiai dilemmák gazdag spektruma rokonítja a két szöveget.
Tormay 1927-es elbeszélésének nyitányában egy vasúti szerencsétlenség helyszíne tárul
az olvasó elé – a széles, kontúros hátteret Adyt idéző, fülledt, levegőtlen nyáréjszaka adja,
melynek fátyolán itt is, ott is átvérzik a túlélők és haldoklók jajszava. Cortázar 1966-os novellájának zárlatában egy lezuhant repülőgép roncsai közül emeli ki a főhős a rejtélyes sorsú
idegent – lelkének haldokló alteregóját. Ráadásul az önmagaság mint másság tapasztalatának, az ontológiai mélységű eszmélésfolyam – értékválság, életkérdés és egzisztenciális döntés hármasának – szimbolikus és „konkrét” közege mindkét esetben a víz (kisebb részt a tükör s a repülőgép ablaküvege); az identikus testrészek Tormay és Cortázar víziójában egyaránt az arcok és kezek.
Tormay hőse, Donát a vasúti katasztrófa helyszínéről a patakpart szakrális területére
menekül; előbb kezeit, majd egész arcát víz alá meríti, s ezzel – allegorikusan olvasva – a világháború lelkiismereti válságától szenvedő virtuális én mintegy alámerül az anyatermészet
Genezáreti-tavában. „A vértől csak a föld és a víz gyógyítja meg az embert” (766) – tudatosul
a frontot megjárt, deklasszálódott férfiban, kinek ép teste mellé mindössze megrokkant élet-

5

6
7

8

Grendel Lajos, Néhány gondolat… Tormay Cécile Emberek a kövek között és Wass Albert A funtineli boszorkány című regényéről, Irodalmi Szemle, 2015/3., 84–89.
Tormay Cécile, Az idegen, PoLíSz, 144. sz. (2012. május), 44–57.
A vitát 2011. június 14-én, a Vigadó Étteremben (1011 Budapest, Markovits Iván u. 4.) tartottuk.
Résztvevők: Adamik Tamás, Elmer István, Pál Ferenc, Soltész Márton, Turcsány Péter, Zsávolya Zoltán.
Julio Cortázar, A sziget délben = J. C., Nagyítás: Elbeszélések, szerk. Csép Attila, Budapest, Európa,
1977 (Zsebkönyvek), 331–338. (Ford. Szőnyi Ferenc) – A főszövegben zárójelek közt megadott oldalszámok erre a kiadásra vonatkoznak.

„

90

tiszatáj

kedve járul már birtokul. S e nyomasztó diszpozíció utóbb csak elmélyül, amikor csatlakozik
hozzá a felelősségtudatból származó lelkiismereti válság. Tormay ugyanis, dickensi ötlettől
vezetve, az elbeszélést záró „dómjelenetben” egy szellemalak formájában szembesíti hősét
háború előtti önmagával. Már-már ironikus gesztus az író részéről, hogy Donát épp a fronton
elvesztett pecsétgyűrűjét ismeri föl elsőként az idegen kezén, miközben nyilvánvaló, hogy
nem holmi csecsebecsét veszített el ez az európai műveltségű arisztokrata, a liberalizmus és
demokrácia egykori harcos híve, hanem – elébb – a tudás, a haladás modernista-aufklérista
eszményébe vetett (vak)hitét, majd utóbb, a Tanácsköztársaság vérgőzös hónapjaiban, privilegizált osztályhelyzetét. Így bolyong, idegenként, ismeretlen osztályosai elhagyott kastélyában, régen elpusztult és meggyilkolt urak szentélyében, akikhez mindössze a kollektív felelősség nyomasztó reminiszcenciái kötözik immár.
S a történet itt váratlanul véget ér, megszakad. A zárlat elliptikus, sejtető – célja mintha az
olvasói lelkiismeret ébresztése, fölkeltése volna… Hogy Donát végül visszanyeri-e lelke elvesztett békéjét, megtapasztalja-e még valaha a boldogságot, képes lesz-e harmóniává fogalmazni osztálya s nemzedéke átható csődélményét – mindez homályban marad.
Tegyük hozzá: Tormay elbeszélése a XX. század első harmadában születik, s elsősorban a
század nyitányára fókuszál. Cortázar novellája csaknem négy évtizeddel későbben íródik,
mégis ugyanazon processzust, a modern individuum elidegenedésének kulturálisszociálpszichológiai folyamatát, vagyis annak egy későbbi szakaszát ábrázolja; a civilizáció
börtönébe zárt, a nemzetközi hatalmi játszmák áldozatául esett egzisztencia szűkölését viszi
színre. Az idegen a „boldog békeidők” harmóniájából indít: elbeszélője már-már ironikus sóvárgással idézi a fin de siècle világát. „Most is olyan hirtelen jött, mint akkor – írja Tormay. –
Senki se gondolta volna, hogy lehetséges. Előzőleg nyugalmasan ingatták az emberek a lábukat, hogy múljék az idő, és azután jött… a háború, a forradalom, minden úgy jött, mint a vasúti szerencsétlenség.” (765) Cortázarnál a teheráni járat közeleg alattomos, csábító fátumként. A gyanútlan, boldog Marinit, az 1966-os argentin forradalmak korának emblematikus
emigráns figuráját, aki úgy hiszi, végre sikerült kiszakadnia, akinek „a sziget egész valóját elárasztotta”, ugyanúgy éri a „légicsapás”, mint az 1914–18-as háborút s a ’19-es forradalmat
megélt Donátot a vasúti szerencsétlenség.
A sziget délben hőse – Donáthoz hasonlóan – idegenként, mai divatos kifejezéssel élve,
outsiderként vegetál élete talmi díszletei közt: felelőtlen, a valódi érzelmeket és morális távlatot nélkülöző családi-felebaráti kapcsolatai, pitiáner munkahelyi ügyei mind valóságamalgám csupán: a vágyott, a képzelet által kilombosított saját élet hiányának csillapító- és
pótszerei. Éppen a föld és a víz – Tormay által exponált – ösztönös vágya fejeződik ki azután
Marini a sziget iránt ébredő szerelmében, a vágyban, hogy „legrosszabb énjétől”, mely csaknem mindennap elrepül álmai szigete – potenciális életének színtere – felett, megszabaduljon
végre, s egy teljesebb, emberibb élet részese legyen. Hogy történetét saját maga szőjebogozza, kirántván azt a párkák kezéből, hogy sorsa alakulását egzisztenciális döntéseivel alkotó módon befolyásolja – végső soron: hogy boldog lehessen.
Boldogság helyett azonban bűntudat és szorongás lesz osztályrésze mindkét elbeszélés
hősének – az elhibázott élet nyomasztó terhe nehezedik Donát és Marini vállára is. Az alteregó, az idegen, a doppelgänger titokzatos másik tagja – legyen az, miként Tormaynál, a múlt,
akár, mint Cortázarnál, a potenciális jövő képviselője – hív, emlékeztet, súg és rádöbbent; segíteni azonban nincs módja. Marini „hajója” sosem jut révbe, a boldogság és remény pillana-

2018. november

91

„

tait motorbúgás szakítja meg, s mint Orpheusz Eurüdikére, mint Lót Szodomára, felpillant a
gépre, melyen „legrosszabb énje” közeledik, majd a tengerbe zuhan. Eljutott hát Marini valóban álmai szigetére? Vagy csak beteljesítette sorsát? Belépett vajon a kafkai dóm egyedül
számára fenntartott ajtaján? Megtalálta – legalább egyetlen percre – élete értelmét? Nem
tudni. A novella zárlata minden misztikus-fantasztikus homályossága mellett egyértelműen
jelzi: a helyi halászok, „mint mindig, most is egyedül voltak a szigeten, az egyetlen idegen
csak az a nyitott szemű halott volt köztük és a tenger között” (338).
Persze meglehet: Marini utazása, akárcsak Donát jelenése a Mártonffy-kastély altemplomában, mániás, illetve poszttraumatikus neurózis szüleménye. „Csak álmodja-e mindezt,
vagy tényleg így van” – tűnődik Az idegen elbeszélő-hőse (773). Talán a képzelet játéka minden – álom, akárcsak Peyton Farquhar csodás „megmenekülése” Ambrose Bierce Bagolyfolyójában.9 Egyszeri és egyszerű – voltaképpen nem is egészen eredeti – írói fogás a művészi
üzenet továbbítására, és mint ilyen, elhanyagolható formai kérdés csupán?! De ha már a
„mondanivaló”-nál tartunk – amennyiben beszélhetünk még egyáltalán ilyesmiről szépirodalmi szövegeket olvasva –, idekívánkozik, hogy a Gólyakalifa írójától a Sóbálvány hátborzongató rövidprózáit jegyző Shirley Jacksonig10 a XX. századi írók és művészek egyik legfontosabb közös tapasztalata és üzenete az első világégést követő totális értékválság és a személyiség integritásának megbomlása közötti összefüggés. Maga az a tény, hogy a civilizált modern élet, a „történelmi idők”, a nagyhatalmi érdekek börtönéből „nincsen mód kitörni”. Hiába tépi le karóráját Marini, mint a nem sokkal később forgatott Szelíd motorosok Wyattje,
nem szakadhat ki így sem a lineáris európai időből, s nem igazíthatja (át) életét az antik görög olimpiászok ciklikus rendjéhez, melyben Klaiosz és fiai, a helyi halászok élnek. Ugyanígy
Donát sem térhet vissza a szekularizált modern létből, a liberális demokrácia dogmatikájától
a Kelemen Mester által képviselt-szorgalmazott archaikus-spirituális létezés közegébe.11 S a
megszűnt transzcendens távlat, a Tormay-szövegben melankolikus nosztalgiával megidézett
Isten-központú, „középkori” eszkatológia helyére lépő modern apokalipszis cortázari víziója
éppen ezt a szorongást avatja véglegessé az értelmetlenség és valószínűtlenség torzító lencséi
által.
Az egésznek semmi értelme sem volt – állapítja meg Marini –, hetente háromszor elrepülni délben
Xirosz felett éppolyan valószínűtlen volt, mint hetenként háromszor azt álmodni, hogy délben elrepül Xirosz felett. A haszontalan és vissza-visszatérő látomásban minden hamis volt, egyedül talán a
vágy volt igazi, hogy újra lássa, meg a pillantás a karórára nem sokkal dél előtt, s a rövid, de izgató
kapcsolat azzal a vakító fehér sávval a szinte fekete kékség szegélyén, meg a házakkal, ahol a halászok ilyenkor épp csak felemelik a tekintetüket, hogy egy pillantást vessenek erre a sebesen távolodó másik valószínűtlenségre. (332)

Ismétlem: egyetlen folyamat két – időben relatíve távoli – állomását szuggerálja a két alkotás, miközben az egyik még a gótikus elbeszélés, a másik már a science fiction határait feszegeti. Arról a folyamatról van itt szó, melynek szinkron fázisát Törékeny értelemvilágaink
9

10

11

Ambrose Bierce, Bagoly-folyó = A. B., Bagoly-folyó, Budapest, Európa, 19852 (Zsebkönyvek), 5–15.
(Ford. B. Nagy László.)
Shirley Jackson, Sóbálvány, szerk. Geher István, tan. Debreczeni Júlia, Budapest, Európa, 1983 (Modern Könyvtár, 470).
Vö. Rudolf Bultmann, Történelem és eszkatológia, Budapest, Atlantisz, 1994 (A Kútnál), (ford. Bánki
Dezső).

„

92

tiszatáj

című legújabb könyvében Hidas Zoltán ekképpen írta körül: „az újkori nyugati ember többek
között az »identitás«-ban tesz megújuló kísérletet arra, hogy megrögzítse társas és személyes önmagát. A »válság« hol a világ túlerejében, hol rohamosan önállósodó szféráinak uralhatatlan sokaságában, hol pedig az azokba feszülő ember »szerepeinek« összeegyeztethetetlenségében ölt alakot. Az emberélet »peremfeltételeinek« – »struktúráknak«, »erőknek«,
»törvényeknek« – vélt elhatalmasodásától hajtva megindul annak a személyes erőközéppontnak az intenzív keresése, amihez önmagával valamiképpen azonosként egyáltalán tett és
vele szabadság rendelhető. Ha a fenyegetettség-tudat még tovább fokozódik, idővel az »én«
minden megformáltságában is idegen vagy saját uralmi erőket gyaníthat. A tét, immár túl a
személy változhatatlan lényegközéppontjának a feltevésén, magának a cselekvőképességnek a
megmentése.”12
*
Tormay Cécile 1927-es és Julio Cortázar 1966-os elbeszélésének sokadszori újraolvasása
után ugyanaz a kérdés foglalkoztat, mint Hidas kollégámat: lehetséges-e végső fokon a cselekvőképesség megmentése? Van-e esélye a kortárs embernek, hogy – Kelemen Mester kifejezését kölcsönvéve – meglelje az utat? S ha igen, létezik-e egyáltalán út? Milyen út, milyen
utak vannak, és vajon képesek vagyunk-e keresni-kutatni őket? Hajlandók vagyunk-e szembenézni a múlttal, vállalni a jövő felelősségét – és elindulni saját szigetünkre? Kilépni mindabból, ami ellenőrzése alá von, s közben megfoszt önazonosságunktól, amely a kényelemért,
a céltalan, önfeledt szórakozásért cserébe az értelmes, saját életet követeli tőlünk… Tormaynál talán van még esély (sőt, mintha kimondva-kimondatlanul – a nemesi-nemzeti elit virtuális lelkiismeretének szerepébe bújva – erre tüzelné korának olvasóját is); Cortázarnál már
biztosan nincs.
Most 2018-at írunk – s a magam részéről teljességgel tanácstalan vagyok.
De persze reménykedem. Azért is vagyok itt…

12

Hidas Zoltán, Megváltó identitás = H. Z., Törékeny értelemvilágaink: A világalakítás rendje és szabadsága, Budapest, Gondolat, 2018 (Conditio Humana, 5), 264. (Kiemelések tőlem – S. M.)

2018. november

93

„

MIKOLA GYÖNGYI

„Egy bizonyos tragikus ősz”
HÁBORÚ ÉS FORRADALOM V. D. NABOKOV EMLÉKEZETÉBEN
Vlagyimir Dmitrijevics Nabokov jogászprofesszort és politikust, az oroszországi Alkotmányos Demokrata Párt1 egyik alapítóját, vezetőjét és parlamenti képviselőjét, a cári rendszer
bukása után alakult Ideiglenes Kormány adminisztrációjának egyik irányítóját, a bolsevik hatalomátvételt követően pedig az emigráns kormány igazságügy-miniszterét nem csak a „saját
jogán” tartja számon a történetírás Nyugaton és Oroszországban. A világhírű író, Vladimir
(oroszosan: Vlagyimir Vlagyimirovics) Nabokov édesapjаként alakja és munkássága az irodalomtörténészeket is foglalkoztatja. Míg Nabokov, az író saját visszaemlékezéseiben említést
tesz arról, milyen volt számára a „híres apa” gyermekeként felnőni, V. D. Nabokov legfőképpen a „híres fiú” apjaként él a köztudatban. Az európai emigrációban Nabokov Szirin álnéven
jelentette meg műveit, hogy megkülönböztesse magát rendkívül sokat publikáló, közismert
édesapjától, V. D. Nabokovtól, aki az egyik legkiemelkedőbb, legismertebb és legbefolyásosabb liberális politikus volt Oroszországban, illetve az 1917-es bolsevik puccsot követően az
európai emigrációban, egészen 1922-ben bekövetkezett korai és tragikus haláláig, amikor
Berlinben orosz fasiszták megölték. Nem csak államférfiként szerzett nevet magának, hanem
a büntetőjog professzoraként is széles hazai és nemzetközi elismertségre tett szert. 1905 és
1915 között ő volt a Nemzetközi Kriminológiai Szövetség orosz tagozatának elnöke. Fia Szólj,
emlékezet! című önéletírásának kilencedik, V. D. Nabokov rövid életrajzát tartalmazó fejezetében, így említi ezt: „a hollandiai konferenciákon azzal szórakoztatta és nyűgözte le hallgatóságát, hogy szükség esetén orosz és angol beszédeket tolmácsolt németre és franciára, és
fordítva.”2
Mindazonáltal, ahogy erre Brian Boyd felhívja a figyelmet kétkötetes Nabokov-monográfiájának Liberális vonások: a múlt mintázata3 című első fejezetében, ahol az írónak a családjából hozott történelmi és politikai örökségét térképezi fel: nyugatos műveltsége ellenére
V. D Nabokov nem volt internacionalista, és nem volt híve a Nyugat kritikátlan utánzásának.
A nyugatos orientáció mély nemzeti elkötelezettséggel párosult nála.
V. D. Nabokov apai ágon régi orosz arisztokrata családból származott. Apja, az író nagyapja, Dmitrij Nabokov (1826–1904) igazságügy-miniszterként dolgozott a Felszabadítónak is
nevezett II. Sándor, majd annak fia, III. Sándor cár szolgálatában. Az ő nevéhez fűződik
II. Sándor nagy reformjai közül talán a legsikeresebbnek bizonyult törvénycsomag: az 18641

2
3

Oroszul: Konsztyitucionno-gyemokratyicseszkaja Partyija. A név kezdőbetűiből keletkezett a párt
rövidített elnevezése, a kadet. Az idegenesen hangzó nevet később Népi Szabadság Pártra változtatták, de a köznyelv és maguk a párttagok is a kadet elnevezést használták leginkább.
Vladimir Nabokov: Szólj, emlékezet! Ford.: Pap Vera-Ágnes, Európa Kiadó, Budapest, 2006. 186.
Liberal Strains: The Pattern of the Past. In: Brian Boyd: Vladimir Nabokov. The Russian Years, Princeton University Press, Princeton, New Jersey, 1990. 15–36.

„

94

tiszatáj

es jogi reform, amely a rendkívül elmaradott orosz igazságszolgáltatás rendszerét az akkori
nyugat-európai színvonalra emelte. Bevezették többek között a nyilvános tárgyalást, az esküdtszéket, a kontradiktórikus eljárást (a vád és a védelem elkülönülését). A bíróság függetlenné vált az államtól, ezt a bírák elmozdíthatatlansága garantálta. Jóllehet Dmitrij Nabokov
ízig-vérig konzervatív bürokrata volt, leváltásáig következetesen védelmezte az államtól független igazságszolgáltatás elvét és gyakorlatát. Feltehetően köze volt annak a kommünikének
a megalkotásához is, melyben II. Sándor bejelentette volna a birodalmi reformok fejlesztése
érdekében szükségessé váló törvényhozó tanácsadó testület megalapítását. E testület felállítása lehetett volna az első lépés a parlament és az alkotmány létrehozásának irányába.
A kommüniké megjelenését azonban megakadályozta az 1881 februárjában elkövetett merénylet, mely kioltotta a cár életét, és nemcsak a reformok megtorpanását vonta maga után,
hanem végzetes hatással volt Oroszország további sorsára is.
Vlagyimir Dmitrijevics Nabokov követve a családi tradíciót, elvégezte a szentpétervári
egyetem jogi fakultását. Kutatási területe a kriminalisztika lett, számos tanulmány fűződik a
nevéhez, tanított a Birodalmi Jogtudományi Akadémián. Ahogy miniszterként Dmitrij Nabokov, jogtudósként és politikusként ő is fellépett a zsidók jogainak védelmében. 1903-ban a
Pravo (Jog) című folyóiratban megjelent A kisinyovi vérfürdő című cikkében elítélte a rendőrségnek a zsidók elleni pogromban játszott szerepét. Büntetésképpen megfosztották udvari
rangjától. Tíz évvel később minden más elfoglaltságát félretéve maga utazott Kijevbe, hogy
tudósítsa a Kadet Párt nemhivatalos lapja, a Recs (Beszéd) olvasóit az orosz Dreyfus-ügyként
elhíresült, Oroszországban és szerte a világon nagy fölháborodást kiváltó Bejlisz-ügyről.
A zsidó Mendel Bejliszt egy keresztény fiú rituális meggyilkolásával vádolták, annak ellenére,
hogy a bizonyítékok egy tolvajbanda ellen szóltak. Bejliszt végül felmentették. Ugyancsak
folytatva korábbi igazságügy-miniszter édesapja törekvéseit, V. D. Nabokov a halálbüntetés
eltörlésének legelkötelezettebb szószólója lett. (Dmitrij Nabokov ugyan a maga korában még
csak felvetni sem tudta a halálbüntetés eltörlését, viszont elérte a nyilvános akasztások barbár gyakorlatának beszüntetését.)
Konzervatív és az udvarhoz mindvégig lojális apjával ellentétben azonban Vlagyimir
Dmitrijevics Nabokov lemondott a fényes udvari karrier lehetőségéről, szembefordult a cári
önkényuralommal, és csatlakozott a rendkívül sokféle irányzatot magába foglaló, magasan
képzett és társadalmilag elkötelezett értelmiséghez, az ún. inteligencijához. Ahogy Boyd öszszefoglalja az idézett fejezetben, felfogása szerint a jog fejlődése és a politikai progresszió
egymástól elválaszthatatlan folyamatok voltak. Az egyéni szabadságjogok, azaz az emberi jogok intézményét nem absztrakt elméleti konstrukciónak tekintette, hanem hosszú politikai
küzdelmek gyümölcsének, mely arra hivatott, hogy védje a politikai szabadságot mindenfajta
hatalommal szemben. Kriminológusként pedig ellenezte a szociológia általánosító tendenciáit, és azt hangsúlyozta, hogy a személyes felelősség gondolata már önmagában is olyan felszabadító koncepció, amely szembehelyezkedik a tömeges megtorlások időtlen igazságtalanságával, vagy mindazok „preventív” büntethetőségével, akiket valamilyen okból veszélyesnek
tart a hatalom, vagy akik egyszerűen csak különbözőek. A homoszexuálisok, a korábbi elítéltek, a csavargók, a politikai nézeteik miatt üldözöttek – megítélése szerint mindannyian védelemre szorultak az akkori törvények elnyomásával szemben.4

4

Boyd: i. m. 28.

2018. november

95

„

Boyd monográfiájának életrajzi adataira, valamint az orosz liberalizmus történetével
kapcsolatos memoárokra, orosz emigráns és nyugati, főleg angolszász szakmunkákra építve
Dana Dragunoiu Vladimir Nabokov and the Poetics of Liberalism (Vladimir Nabokov és a liberalizmus poétikája) című könyvében amellett érvel, hogy Nabokov saját politikai nézeteit
mint apai örökséget fogta föl, és a regényei sajátos formáját és textúráját átható, az etikával,
az igazságossággal és a művészettel kapcsolatos politikai implikációk voltaképpen nem mások, mint apja életével, munkásságával, kudarcaival és halálával kapcsolatos meditációk.5
Dragunoiu munkájának címe némileg félrevezető, mivel azt a képzetet kelti, mintha Nabokov művei a liberális gondolkodás valamiféle illusztrációi lennének, ami nem állja meg a
helyét. Az a megközelítés azonban, mely a politikai komponenst vizsgálja a rendkívül komplex nabokovi mintázatokban, véleményem szerint releváns. Különösen izgalmas felvetés ezen
belül is az apa kudarcainak kérdése.6
Nabokov a Szólj, emlékezet!-ben a legnagyobb tisztelet és elismerés hangján szól apja jogászi és politikai törekvéseiről, kimagasló kvalitásairól, de hangsúlyozza és meg is formálja
saját eltérő, személyes perspektíváját az édesapjáról a korabeli nyilvánosságban és a történelmi emlékezetben kialakuló, jóval egysíkúbb képpel szemben. Az apjáról rajzolt portréban
finoman kirajzolódik kettejük különbségének különleges tükörszimmetriája: Nabokov nem
ért a politikai meggyőzés művészetéhez, apja pedig képtelen a legegyszerűbb vers vagy elbeszélés létrehozására is. Kölcsönösen csodálják viszont a másikban a másfajta tehetséget,
mely ez esetben a nyelvhasználattal kapcsolatos kiemelkedő, de eltérő adottság:
„Tiszta, noha eléggé monoton stílusa volt: az orosz zsurnalizmushoz tartozó, a klasszikus műveltséggel járó óvilági metaforák és szónoki fogások ellenére – legalábbis megcsömörlött fülem számára –
mostanában vonzónak tűnik sajátosan borongós méltósága, mely kirívó ellentétben állt (mintha csak
valamely idősebb, szegény rokon beszédmódjához tartozott volna), színes, különcködően régies,
gyakran költői, néha sikamlós mindennapi kijelentéseivel. A kiáltványok (…) és vezércikkek megőrzött vázlatai dőlt, szépségesen egyenletes, hihetetlenül szabályos kézírással íródtak, alig zavarják
meg javítások, és a tisztaság és meggyőzés olyan erejéről tanúskodnak, amelyet mulatságos összevetni saját macskakaparásommal, összefirkált vázlataimmal, gyilkos javításaimmal, átírásaimmal és
újabb javításaimmal … Természetesen figyelemre méltó szónok volt, »angol stílusú« hűvös orátor,
akitől távol álltak a demagógia hentesi gesztusai és a rétori csaholás, és ebből – szörnyen hibásan fejezem ki magam, amikor nincs előttem a legépelt lap – ismét nem örököltem semmit.”7

Amit az idézett részben Nabokov a „tisztaság” (purity) szóval fejez ki, nemcsak stilisztikai
kérdés, hanem apja számára alapvető politikai érték volt, mégpedig a hitelesség követelménye. Írásainak meggyőző ereje nem csak a jogi analízisekben edződött elme strukturált, világos, jól követhető levezetéseiből adódott, hanem az őszinteségéből is. Az írás, még ha természetesen fegyelmezettebben, mint a hétköznapi sokszínűbb, játékosabb és szertelenebb

5

6

7

Dana Dragunoiu: Vladimir Nabokov and the Poetics of Liberalism, Northwestern University Press,
Evanston, Illinois, 2011. 7.
Hetényi Zsuzsa, Nabokov magyar monográfusa az Adomány című, utolsó oroszul írt regény kapcsán
mutat rá a befejezetlenségi effektus és a kudarc poétikai jelentőségére Nabokovnál. In: Hetényi Zsuzsa: Nabokov regényösvényei, Kalligram Kiadó, Budapest, 2015. 454–460.
Szólj, emlékezet! i. m. 189–190.

„

96

tiszatáj

megnyilvánulások, még ha a „borongós méltóság”8 stilisztikai formájában is, de a kiérlelt, felelősségteljes, és főképpen valódi meggyőződést formálta meg közérthető módon a papíron.
Ariadna Türkova-Williams orosz Puskin-kutató, író és újságíró, a Kadet Párt Központi Bizottságának egyetlen női tagja, a női egyenjogúság szószólója, akinek volt alkalma jól megfigyelni párttársa nyilvános szerepléseit, memoárjában úgy emlékszik V. D. Nabokovra, mint
kitűnő jogászra, aki a legbonyolultabb kérdéseket is képes volt átlátni, értelmezni, és világos
válaszokat adni. Mindemellett kiemeli azt az életörömmel párosuló magabiztosságot is,
amely neveltetésbeli és alkati adottságként szintén hozzájárult Vlagyimir Dmitrijevics sikeres közszerepléseihez:
„A másik népszerű pétervári jelöltünk V. D. Nabokov volt. Jóllehet a népszerű jelző nem igazán illik
az ő elegáns, választékos stílusához. A sors kegyeltjeként azokban a magas állami-hivatali körökben
nevelkedett, ahol a jó modor elengedhetetlen része volt a képzettségnek. Ugyanolyan szabadon és
magabiztosan beszélt, mint ahogyan kinézett. Nagyon okos ember volt, intellektuális fölényét mosollyal enyhítette, mely hol jóindulatú, hol pedig gunyoros volt. Ki sejthette volna, ha erre az életerős, szép és sikeres férfira nézett, hogy keserű nélkülözés vár rá az emigrációban és korai halál egy
gyilkos kezétől?”9

Ariadna Türkova-Williams leírja azt a jelenetet is, amikor V. D. Nabokov lelkesen, izgatottan és minden jó modorról megfeledkezve sáros cipőben rontott be egyik párttársa lakásába,
boldogan újságolva: „Megválasztottak!” Azonban, ahogy fia írja: „A Történelem úgy tűnik,
már a kezdetek kezdetétől tökéletesen megfosztotta a lehetőségtől, hogy nagyszerű államférfiúi képességeit kibontakoztathassa egy nyugati típusú orosz köztársaságban.”10
Az 1906 márciusában megalakult Első Állami Dumában, Oroszország történelmének első
választott törvényhozó testületében a Kadet Párt a képviselői mandátumok 38%-ával többségbe került a parlamentbe. A párt frakcióvezetője V. D. Nabokov lett. Ahogy Boyd is megállapítja, más (nyugati) körülmények között a kadetok mérsékelt liberálisoknak számítottak
volna, de a cári Oroszország viszonyai között radikális reformereknek tekintették őket. Az
igazi forradalmárokkal ellentétben nem a hatalom erőszakos megdöntését tűzték ki célul,
hanem bíztak a meggyőzés erejében. Mint kiderült, hiába: a parlamentnek felelős végrehajtó
hatalom követelése (V. D. Nabokov legemlékezetesebb parlamenti beszédében), valamint a
párt Gerzenstein nevével fémjelzett agrárreform-javaslata a földosztásról elfogadhatatlan
volt II. Miklós cárnak, és még ugyanazon év júliusában elrendelte a Duma föloszlatását. Ezután a parlamenti képviselők egy része a finnországi Viborgba menekült, és tiltakozásképpen
kiadták a Viborgi Nyilatkozatot, melyben passzív ellenállásra, az adófizetés és a katonai szolgálat megtagadására szólították föl a lakosságot – eredménytelenül. Az aláírók, köztük V. D.
Nabokov büntetése később három hónap börtön, valamint politikai jogainak durva korlátozása lett: többé nem indulhatott választáson. Tragikus fordulata a történetnek, hogy július
végén Gerzensteint megölték a feketeszázasok, a reakciós, cárhoz hű mozgalom tagjai, akik
tervet dolgoztak ki a baloldal hat legbefolyásosabb vezetőjének likvidálására. A következő a
8

9

10

Az eredetiben „an attractive gray dignity” – nem feltétlenül ’borongós’, inkább a szürkének valami
megnyerő, elegáns, visszafogott árnyalata.
Ариадна Тыркова-Вильямс: На путях к свободе. Overseas Publications Interchange Ltd, 1990. –
Московская школа политических исследований, Москва, 2007. 236.
http://www.rusliberal.ru/books/Tyrkova_Na_putyah_k_svobode_pdf.pdf
Szólj, emlékezet! 187.

2018. november

97

„

sorban V. D. Nabokov lett volna, de ismerősei még időben értesítették az ellene készülő merényletről, és feleségével egy időre elhagyta az országot.11 Visszatérése után a Recs szerkesztőjeként és publicistájaként dolgozott, és az I. világháború kitöréséig a Kadet Párt Központi
Bizottságának tagja volt.
Nabokov a Szólj, emlékezet! egy későbbi fejezetében tervezett írni apjának arról a könyvéről, mely a háború alatt tett „félhivatalos” angliai látogatásról szólt, ez a fejezet azonban
nem készült el, és a könyvben később sem tesz rá utalást. Vlagyimir Dmitrijevicset mint tartalékos zászlóst rögtön a háború kitörése után mozgósították. Először Viborgba, később a Rigai-öbölbe helyezték, majd pedig visszakerült Pétervárra, ahol a vezérkar stábjában az utánpótlás hátországi megszervezésébe kapcsolódott be.
A Kadet Párt kezdetben ellenezte, hogy Oroszország beavatkozzon az európai konfliktusba. A párt vezetőjének, a neves, nemzetközileg is elismert történésznek, Pavel Miljukovnak a
háborúellenes cikkei miatt egy rövid időre betiltották a Recst is. Ám miután Oroszország belépett a háborúba, Miljukov megváltoztatta a véleményét, és a háború folytatásának legelszántabb híve lett, ami később politikai bukásához is vezetett. V. D. Nabokov ekkoriban szüneteltette pártbeli tevékenységét, mivel etikailag összeférhetetlennek tartotta, hogy az orosz
hadsereg tisztjeként részt vegyen a politikai küzdelmekben. Angliai utazására, melyről fia
említést tesz a memoárjában, 1916 februárjában került sor az angol kormány meghívására.
Az elhúzódó háborúban elszenvedett óriási veszteségek miatt az orosz közvéleményben lábra kapott a vélekedés, hogy Anglia nem elég elkötelezett szövetséges, és nem tesz meg mindent a mihamarabbi győzelemért. Annak érdekében, hogy ennek a szkepticizmusnak gátat
vessenek, az angolok az orosz vezérkaron keresztül meghívtak hat újságírót, hogy győződjenek meg a saját szemükkel az angol háborús erőfeszítésekről, és tájékoztassák benyomásaikról az orosz közvéleményt. Az orosz küldöttség tagjai voltak: E. A. Jegorov, a Novoje Vremja
című jobboldali lap újságírója, A. A. Basmakov, a Pravityelszkij Vesztnyik című pétervári kormánypárti napilaptól, K. I. Csukovszkij író, a népszerű pétervári hetilap, a Nyiva tudósítójaként, A. N. Tolsztoj író, a Russzkije Vedomosztyi liberális moszkvai napilaptól, V. I. Nyemirovics-Dancsenko, író (a híres rendező bátyja), a Russzkoje Szlovo moszkvai kormánypárti napilaptól, valamint a liberális Recs képviseletében V. D. Nabokov. A küldöttség összetétele –
ahogy erre a lapban megjelent cikkeit könyv formájában közreadó V. D. Nabokov is utal a kötet előszavában – nem tükrözte hűen az orosz sajtó teljes spektrumát. Baloldalibb, illetve kimondottan háborúellenes orgánum képviselője nem szerepelt a küldöttségben. Vlagyimir
Dmitrijevics fotókkal is illusztrálta úti jegyzeteit, az utazásukról készült fényképeket kérésére az Illustrated London News bocsájtotta a rendelkezésére, akárcsak a fedőlapon szereplő
nyomatot, egy gázálarcot viselő angol katona félelmet keltő, erőt és elszántságot sugárzó képét. (A fotók egyikén látszik, hogy a küldöttség többi tagjától eltérően Vlagyimir Dmitrijevics
katonai egyenruhában van, mely még jobban kiemeli magas, robusztus termetét.) A könyv,
mely A harcoló Angliából12 címet viseli, nemcsak történelmi dokumentumként érdekes, hanem abból a szempontból is, hogy lehetőséget nyújt az idősebb Nabokov, egy múlt századi liberális orosz értelmiségi Európához való viszonyának jobb megértéséhez.
11

12

Boyd, 67. Boyd szerint Nabokov, az író valószínűleg sosem szerzett tudomást erről a fenyegetésről,
mivel nem említi sehol.
В. Д. Набоков: Из воюющей Англии. Художественно-графическое заведение Унион, Петроград,
1916. http://militera.lib.ru/prose/russian/nabokov_vd01/index.html

„

98

tiszatáj

Vlagyimir Dmitrijevics ugyanis nem csak az orosz küldöttség számára rendezett hivatalos
programokról tudósít nagyon lelkiismeretesen, hanem az utazás körülményeiről (Svédországon és Norvégián keresztül utaztak vonattal, majd az Északi-tengeren hajóval) és mindarról,
amit a londoni és a párizsi életből tapasztalt az öthetes tartózkodása alatt. (A párizsi út nem
volt része a hivatalos menetrendnek, oda Alekszej Tolsztojjal és Nyemirovics-Dancsenkóval
turistaként utaztak az angol frontszakasz franciaországi részéből, mert kíváncsiak voltak, milyen Párizs a háború alatt.) V. D. Nabokov részletesen beszámol a magas szintű diplomáciai
és sajtófogadásokról: találkoznak a királlyal, a flottához elkíséri őket Sir Arthur Balfour, korábbi brit miniszterelnök, az Admiralitás első lordja, a Brit Haditengerészet akkori irányítója.
Neves angol értelmiségiek, magas rangú katonatisztek és a brit sajtó mintegy 150 munkatársa vesz részt a különböző fogadásokon, hivatalos reggeliken és ebédeken. Találkoznak többek között Sir Arthur Conan Doyle-lal, H. G. Wells íróval, a Világok harca szocialista érzelmű
szerzőjével, Hagberg Wrighttal, a Londoni Könyvtár ruszofil igazgatójával, Tolsztoj-fordítóval, Lord Kitchenerrel, az akkor legismertebb brit katonatiszttel, korábbi hadügyminiszterrel,
Churchill barátjával és harcostársával. V. D. Nabokov nagy elismeréssel számol be a flottánál
tett skóciai látogatásról, lenyűgözik a portsmouthi hajó- és fegyvergyár méretei, szervezettsége, a katonai kiképzőközpontok szellemisége, a hadiipar érdekében átalakított gyárakban
folyó munka. Alekszej Tolsztojjal és Nyemirovics-Dancsenkóval elutaznak az angol front
franciaországi és belgiumi szakaszára, a lövészárkokhoz. Beszámol a német támadások következtében teljesen a földdel egyenlővé tett francia kisvárosok látványáról, a katonák mindennapjairól a lövészárkokban, és csodálattal adózik a front mögötti hátországban folyó magasan szervezett munkának, az újrahasznosító üzemeknek, a kitűnő kenyeret előállító sütödének; még a gázálarcot is felpróbálja. Könyvében külön fejezetet szentel a német és osztrák
táborokban raboskodó orosz hadifoglyok nyomorúságos helyzetének, arról ír, mennyire magukra vannak hagyatva francia, belga és angol társaikhoz képest, akik rendszeresen kapnak
csomagokat hazulról, míg az oroszok szinte soha. Bár a téma nem szerepel a hivatalos menetrendben, V. D. Nabokov fontosnak tartja megosztani olvasóival az orosz hadifoglyoknak
juttatott angol segélyszállítmányokkal és a segélyek financiális hátterét biztosító angol bizottság jótékonysági akcióival kapcsolatos értesüléseit és kutatásait, mivel, ahogy írja, ezekben mutatkozik meg leginkább Anglia valódi viszonya az oroszokhoz. Idézi az orosz foglyok
köszönő leveleit, és arra buzdítja honfitársait, hogy még ha jelképes összegekkel is, de járuljanak hozzá az angol Vöröskereszt segélyalapjához (a pontos cím a lábjegyzetben), mivel egy
ilyen a gesztusnak óriási erkölcsi jelentősége van. Az úti jegyzetek egyébként is folyamatosan
kiemelik a vendéglátók nagyvonalúságát, vendégszeretetét. V. D. Nabokov külön is a hálás
azért, hogy a britek nem hozzák szóba a rettenetes orosz belpolitikai viszonyokat. Azért is
nagyra értékeli ezt, mivel pontosan tudja, hogy az angol közvélemény, amely „a szabadság és
a jog tiszteletének szellemében nevelkedett”, milyen gyanakodva tekintett az oroszokkal való
szövetségre. A fogadásokon elhangzó beszédekből kiemeli azt a visszatérő elemet, hogy a háború győzelmes befejezése után Nagy-Britannia szorosabbra kívánja fűzni kapcsolatait
Oroszországgal. Ennek első előkészületeiként orosz tanszékek létrehozását határozták el a
birminghami és a sheffieldi egyetemeken. Az orosz küldöttség felveti a diákcserék fontosságát is.
V. D. Nabokov, aki nem először jár Angliában, természetesen naprakész ismeretekkel
rendelkezik az angol politikai életről. Londonba érkezésének második napján, úgy tűnik, az

2018. november

99

„

orosz küldöttség egyedüli tagjaként, részt vesz egy magánebéden Sir Arthur Balfour társaságában, akit nemcsak mint politikust tart nagyra, hanem mint filozófust is, és akivel eszmecserét folytat a háború állásáról a Dardanellákon és Egyiptomban, de ezek részleteit, mivel magánbeszélgetésben hangzottak el, nem osztja meg az olvasóival. Részletesen beszámol viszont az általános hadkötelezettséget bevezető új törvényről. A jogász Vlagyimir Dmitrijevicset élénken foglalkoztatja, hogy vajon ez nem jelent-e fordulatot Anglia történetében, és
nem jelenti-e, hogy a későbbiekben Nagy-Britannia is áttér a kötelező katonai szolgálatra, de
mindenki, a számára legnagyobb tekintéllyel bíró Balfour is úgy nyilatkozik, hogy az ideiglenes azt jelenti, hogy ideiglenes, és a háború után Anglia visszatér a korábbi gyakorlathoz.13
V. D. Nabokov e törvény kapcsán részletesen ír arról a nagy sajtóérdeklődést kiváltó bírósági
gyakorlatról, melynek során a lelkiismereti okokra hivatkozó szolgálatmegtagadók kérelmeit
bírálják el. A másik ilyen jogi-politikai természetű probléma, melynek nagyobb teret szentel
úti jegyzeteiben, a szüfrazsett-mozgalom és a nők szavazati jogának kérdése. Felidézi, hogy
amikor 1914 tavaszán először járt Londonban, a szüfrazsett-mozgalom és az ír kérdés mármár polgárháborús feszültséget generált a városban. A háború kitörésével ezek a konfliktusok eltűntek, de V. D. Nabokovnak nincs kétsége afelől, hogy a háború után újra elő fognak
kerülni, mégpedig teljesen megváltozott kontextusban. A nők szavazati jogával kapcsolatban
ezt prognosztizálja:
„Kétségtelen, hogy az angol nők törvényes és természetes felszabadítási törekvéseinek való makacs
ellenállás jelentős részben nem logikus érvek következménye volt (hiszen ilyenek nem léteznek),
nem is célszerűségi megfontolásoké (maga ez az ellenállás bizonyult a lehető legcélszerűtlenebbnek), hanem а politikai gondolkodásmód struktúráiból és megrögzött vélekedéseiből adódott, és a
gondolkodásbeli tényezőkön túl pszichológiai adottságokban is gyökerezett. E téren azonban a háború olyan megrázkódtatást okozott, melynek következtében az égető politikai problémákkal kapcsolatos tradicionális megközelítések tarthatatlannak bizonyulnak majd, de legalábbis fölöttébb
népszerűtlenek lesznek.”14

A hadi és politikai beszámolókat rendre megszakítják a könyvben a színházról, irodalomról
és a képzőművészetről szóló eszmefuttatások. V. D. Nabokovnak nemcsak az angol politikáról vannak naprakész ismeretei, rendkívül tájékozott az európai színházi élettel kapcsolatban is. Az úti jegyzetek olvasója értesülhet róla, mit játszanak a londoni és a párizsi színpadokon, hogyan hatott a háború a műsorpolitikára (túlsúlyba kerültek a könnyed, szórakoztató darabok és a harci szellemet erősíteni hivatott didaktikus-propagandisztikus művek), és a
színészek játékára (Párizsban nem volt hiteles a jókedv a színpadon, Londonban viszont a
színészek művészete legalább az előadás idejére feledtette a nézővel a játszott darab gyengeségét), valamint hogy miért marad el az angol dráma színvonala az oroszétól (az oroszokkal
ellentétben a legjobb angol prózaírók nem dolgoznak a színházaknak, valamint persze
Shakespeare meghaladhatatlan zsenialitása). Egy elmaradt program miatt felszabadult időben Alekszej Tolsztojjal több mint két órát töltenek a National Gallery még látogatható termeiben, vissza-visszatérve Turner egy-egy tájképéhez, Gainsborough portréihoz. Talán egész
utazása alatt az angol és európai festészet itt látott remekművei váltják ki a legnagyobb lel13

14

Igaz, a fronton harcoló tisztek úgy vélekednek, hogy a háború után a leszerelő katonák majd meg
fogják szavazni a kötelező sorkatonai szolgálatot, mert saját bőrükön tapasztalják, hogy erre szükség
van.
V. D. Nabokov: Из воюющей Англии, i. m. 116–117.

„

100

tiszatáj

kesedést a szerzőből. Megdöbbenésének ad hangot, hogy ezeket a felbecsülhetetlen értékű
kincseket még nem evakuálták a gyűjtemény nagyobb részéhez hasonlóan, és hogy bármikor
történhet egy ostoba baleset, és egy barbár német légitámadás következtében a csodálatos
alkotásoknak csak az emléke marad. Míg az angol jogi és politikai küzdelmekkel kapcsolatban nem nyilvánít egyértelmű véleményt, itt kategorikusan leszögezi, hogy felelőtlenség a galériát nyitva tartani, és nem hatják meg azok az érvek sem, melyek szerint erre azért van
szükség, hogy a frontról hazatérő katonák és a háborúban kimerült polgárok szellemi-lelki
felüdülésre lelhessenek a műalkotások között. A művészettel kapcsolatos jegyzetekből kirajzolódik, hogy V. D. Nabokov, ahogy majd később a fia is, mélyen elítéli a művészet utilitarista
szempontoknak való alárendelését, bármilyen nemesek legyenek is ezek a szempontok, és az
ilyen törekvésekben a művészet degradációját látja. A politikai propaganda eszközévé alacsonyított művészetet élvezhetetlennek, ennél fogva hatástalannak tartja.
V. D. Nabokov tudósításait annyira áthatja a személyes érdeklődés és őszinte lelkesedés,
valamint a büszkeség, hogy Anglia, a korabeli Európa gazdaságilag és politikailag talán legfejlettebb országa megbecsült szövetségesként tekint az oroszokra, és persze annak reménye,
hogy a háború után Oroszország egyenrangú partnerként vehet részt az európai politikában,
hogy könyvét valóban hiteles beszámolóként lehet felfogni, nem tekintető pusztán megrendelésre írt propagandának. Könyve nem hagy kétséget afelől, hogy V. D. Nabokov a háborús
erőfeszítések értelmét és célját nem a birodalom terjeszkedésében látja, hanem abban, hogy
a győzelem után hazája is elindulhat a nyugati típusú demokratikus fejlődés irányába. Egy
évvel az utazás után azonban a háború iszonyú bumerángként üt vissza, és e rettenetes tapasztalat fényében ez a remény olyan elérhetetlen vágyálomként és illúzióként tűnik föl, melyért minden képzeletet fölülmúlóan súlyos árat kell fizetni.
Ennek megfelelően egészen más a hangvétele Vlagyimir Dmitrijevics Nabokov 1918-ban,
a Krímben írt visszaemlékezéseinek. Az Ideiglenes Kormány és a bolsevik puccs című írás15,
édesapja más cikkeivel, beszédeivel és tanulmányaival egyetemben egyszerre képezte részét
az író Nabokov személyes emlékezetének, és egyúttal része lett a bolsevik forradalom kulturális emlékezetének is, mivel ez volt az első, nyitó kötete az I. V. Gesszen által kiadott Az orosz
forradalom archívuma (Архива русской революции) című, 1921 és 1930 között megjelenő
húszkötetes könyvsorozatnak. Mint az Ideiglenes Kormány kabinetfőnöke és a kezdetben
legerősebb koalíciós párt, a Kadet Párt egyik vezetője, valamint a bolsevik megszállás elől a
Krímbe menekült Tartományi Kormány igazságügyi minisztere, Vlagyimir Dmitrijevics Nabokov nem csak közvetlen szemtanúja, hanem szereplője és alakítója is volt az eseményeknek. A visszaemlékezések egyik legfeltűnőbb sajátossága az objektivitásra való törekvés, az
analitikus módszer, amely számításba veszi – mai terminussal – a szociálpszichológiai összetevőket is, valamint a már-már önkínzásig kritikus szemlélet saját maga, párttársai és a kormánytagok szerepét és felelősségét illetően. V. D. Nabokov a jövő történészeinek írva az
archívumokhoz, írásos anyagokhoz való hozzáférés hiányában is a lehető legnagyobb fokú
hitelességre törekszik. Olyannyira, hogy visszaemlékezéseinek őszinteségét paradox módon
egyik legnagyobb ellenfele, Lev Trockij is elismeri, ugyancsak emigrációban írott fő művében,

15

В. Д. Набоков: Временное правительство и большевистский переворот, Overseas Publications
Interchange Ltd., London, 1988.

2018. november

101

„

Az orosz forradalom történetében,16 ahol többször is hivatkozik – kárörvendően és ideologikus csúsztatásokkal – „a legtekintélyesebb kadet” e munkájára.
V. D. Nabokov úgy írja le azt az időszakot, amely az ún. februári forradalom és a Téli Palota elfoglalása között eltelt, mint az illúziók fokozatos elvesztésének folyamatát, a periodikusan visszatérő megrázkódtatások, krízisek, végzetes hibák lidérces sorozatát, folyamatos
haldoklást. A retrospektív szemléletben világosan kirajzolódik számára az Oroszországot „a
bukásba és gyalázatba vezető út”, amelynek első jelei már 1917 tavaszán is megmutatkoztak:
„Ma már világosan látszik, hogy éppen ezekben a viharos napokban, amikor a forradalom győzelme
után először mutatkozott meg egy pillanatra az anarchia dühtől eltorzult arca, amikor a pártos intrikák és a demagóg vágyálmok nevében ismét felszínre hozták az Acheront, és a bűnös könnyelműség,
amely öntudatlanul is kezet nyújtott az áruló politikai számításnak, ultimátumot adott az Ideiglenes
Kormánynak, és elérte nála, hogy végzetes engedményeket tegyen, és meghátráljon két alapvető
kérdésben – a külpolitikában és a közigazgatásban –, ezekben a napokban lezárult a forradalom első,
fényes és győzelmes fázisa, és kirajzolódott – ekkor még nem világosan – az az út, amely Oroszországot a bukásba és gyalázatba vitte.” (Kiemelés az eredetiben.)17

V. D. Nabokov alapvető felismerése, hogy már a kezdetben ott rejlett a vég, amit akkor még a
legokosabb, legtájékozottabb emberek sem sejtettek.
V. D. Nabokovot mint kiváló jogászt az Ideiglenes Kormány kérte fel, hogy működjön közre Mihály nagyherceg lemondó nyilatkozatának megfogalmazásában, valamint győzze meg a
Kadet Párt vezetőjét, Miljukovot a kormányba történő visszatérésről. (A monarchista Miljukov a cár lemondása után nem akar részt venni az Ideiglenes Kormányban.) II. Miklós cár
nem csak a saját, hanem kiskorú és beteg fia nevében is lemondott a trónról, testvére, Mihály
nagyherceg javára. Mihály azonban attól tartva, hogy uralkodása akadálya lehet a békés átalakulásnak, a vérontást megelőzendő, szintén lemondott a trónról, és jogköreit az Ideiglenes
Kormányra ruházta. V. D. Nabokov szerint alkotmányjogi értelemben a cárnak nem lett volna
lehetősége lemondani a trónról a saját nevében sem, nemhogy a fiáéban. Az Ideiglenes Kormány legitimitása szerinte jelentősen csökkent a cár lemondása után, egyfajta alkotmányjogi
szakadás keletkezett. Bár a cár önkényuralma tarthatatlan volt, és a Romanovok tekintélye
romokban hevert, az abszolút cári hatalom megszűnése, a trón összeomlása a keveseket érdeklő jogi problémákon túl súlyos és beláthatatlan következményekkel járó lélektani megrázkódtatást eredményezett a nép körében, olyan hatalmi vákuumot hozott létre, amelyet az
Ideiglenes Kormány vezetői valós katonai erő híján nem tudtak betölteni. A bolsevikok agresszív propagandája és minden gátlást nélkülöző folyamatos térfoglalása következtében fokozatosan elvesztették a közigazgatás fölötti hatalmukat is. V. D. Nabokov maga is várta a
forradalmat, rövid időre őt is magával ragadta a régi, fenntarthatatlan rendszert elsöprő radikális változás eufóriája, ám ezt igen gyorsan követte a súlyos kiábrándulás és a növekvő
tehetetlenség érzése az elhatalmasodó anarchia láttán. V. D. Nabokov egyike volt azon keveseknek, akik korán felismerték a bolsevik propagandában rejlő veszélyeket és a tömegpszichózis jelentőségét a politikai fordulatokban.
Fia, az író Nabokov 1923–24 telén alkotott Morn úr tragédiája című drámája, melyben
Nabokov talán a legközvetlenebbül foglalkozik az orosz forradalommal, egyik figyelemre
16

17

Лев Троцкий: История русской революции. Том 1. Февральцкая революция. https://www.ereading.club/book.php?book=98728 Utolsó letöltés: 2018. aug. 30.
Владимир Набоков: Временное правительство и большевистский переворот. I. m. 9–10.

„

102

tiszatáj

méltó párhuzama az a mozzanat, hogy a Király személyes okokból hagyja el a trónt, és ezzel
óhatatlanul is utat nyit az „Akheron felszínre törésének”, hogy a kárhozat alvilági folyójának
V. D. Nabokov által használt mitológiai metaforájával éljünk. A másik ilyen párhuzam a színházi hatások és mechanizmusok szerepének kérdése a politikában. Ezért is olyan érdekes a
V. D. Nabokov által Alekszandr Kerenszkijről rajzolt portré, amelyben megnyilvánul az
egyébként színházrajongó politikus viszolygása a színészkedéstől a politikában. Kerenszkij
úgy jelenik meg a visszaemlékezésekben, mint egy simára borotvált, színészarcú piperkőc,
aki folyton hunyorog, és akinek kellemetlen a mosolya. A szerző szerint Kerenszkijt sem képességei, sem felkészültsége nem tette alkalmassá arra a szédítően magas szerepre, amely az
Ideiglenes Kormány miniszterelnöki tiszte volt, így nem is csoda, ha ebbe dicstelenül bele is
bukott, másfelől pedig súlyosan minősíti az őt bálványozó „politikai bagázst” is, hogy éppen
egy ilyen jelentéktelen személyben látták meg a forradalmi idők jelképét. Kerenszkij túltengő
hiúsága és beteges önhittsége mellé még egy negatív tulajdonság párosult V. D. Nabokov
szemében: a színészkedés (актерство), mely még szűk körben is jellemezte őt, ahol pedig
mindenki jól ismerte a másikat, és senkit nem tudott becsapni. Kerenszkij mindenáron, kényszeresen hatni és imponálni akart, és abszolút tévesen mérte föl lehetőségeit és az Ideiglenes
Kormányra leselkedő veszélyeket, végzetesen alábecsülte Lenint is, mivel ítélőképességét elhomályosította az önnön erejébe és hatalmába vetett hit, valamint a „demokrácia zálogának”
kezdettől hamis szereptudata. És bár a maga módján ő is szerette a hazáját, és a színész
maszkja alól időnként előbukkant a valódi érzés is, alapvetően képtelen volt arra, hogy bátran és egyenesen cselekedjen, és minden önhittsége és hiúsága mellett hiányzott belőle az
igazán erős embereket jellemző szilárd meggyőződés. A beszédeit V. D. Nabokov úgy jellemzi,
mint „egy cezaromániás pszichopata szakadatlan, hisztérikus jajveszékelését”.18 Az ő ellenpólusa a kormány tagjai közül utolsóként jellemzett Pavel Miljukov, akit nagyra tartott műveltsége, megfontoltsága és elvszerű magatartása miatt.
V. D. Nabokov művében több szinten is elemzi a februári forradalom eredményeképpen
létrejött Ideiglenes Kormány kezdettől fogva gyenge legitimitásának okait: a monarchia „önfelszámolásának” alkotmányjogi és néplélektani következményeit, a válasz nélkül hagyott,
szabadjára engedett bolsevik propagandát, az elmulasztott lehetőségeket a bolsevikok letartóztatására, valamint a miniszterelnök, a forradalmat megtestesítő személy totális alkalmatlanságát és hiteltelenségét. Az emlékirat mindezek mellett kitér a Kadet Párt háborúval kapcsolatos sorsdöntő hibájára, arra, hogy Miljukov nem tudta vagy nem akarta, képtelen volt
elhinni, hogy a hadsereg alkalmatlanná vált a háború folytatására. V. D. Nabokov, aki a februári forradalom idején a vezérkarnál teljesített szolgálatot, sokkal inkább tisztában volt a valós helyzettel. Fronton szolgáló bajtársai leveleiből első kézből értesülhetett a hadsereg küszöbön álló összeomlásáról. Miljukov azonban meggyőzhetetlen volt. 1917 júniusában a Kadet Párt kilépett az Ideiglenes Kormányból, Miljukov elutazott Szentpétervárról. V. D. Nabokov az utolsó pillanatig a városban maradt, a választások előkészítésén dolgozott, részt vett a
városi tanács munkájában, ám mindenhol érzékelte a sodródást, az egyre jobban eluralkodó
káoszt, a hatékony cselekvésre való képtelenséget. Így volt ez akkor is, amikor, egy nappal a
bolsevik puccs (a Szovjetunió fennállásáig: a Nagy Októberi Szocialista Forradalom) előtt az
akkor már katonákkal és matrózokkal körbevett Téli Palotába hívták az Ideiglenes Kormány

18

Владимир Набоков: Временное правительство и большевистский переворот. 59.

2018. november

103

„

ülésére. Miután látta, hogy a kormány tagjai a teljes reményvesztettség állapotában vannak,
és semmi érdemi munka nem várható, úgy döntött, hazamegy ebédelni. (Házuk a Bolsaja
Morszkaja utca 47. nem volt messze az események epicentrumától.) Mintegy fél órával később a katonák lezárták az épületet, és az Ideiglenes Kormány tagjait letartóztatták. Az emlékirat egyik visszatérő eleme, hogy milyen trükkökre és jártasságra volt szükség a februári
forradalomtól kezdve az állami épületekbe való be- és kijutásra. Nabokov említett drámájában és regényeiben is megjelenik a palotája rejtekútjain közlekedő és/vagy menekülő király
motívuma. Saját emlékiratában, a Szólj, emlékezet!-ben a bolsevik hatalomátvételt a család
autóinak történetéhez köti. (Ekkor ő már nem tartózkodik Szentpéterváron, V. D. Nabokov
hetekkel korábban elküldte a családját a városból a Krímbe, párttársa és barátja, Panyina
grófnő Gaszprában lévő villájába.) „Még később, egy bizonyos tragikus ősz homályában a
bolsevikok felülkerekedtek, és Kerenszkij egyik szárnysegédje arra kérte apámat, kölcsönözzön egy gyors autót, amelyet a miniszterelnök használhat, ha sietve távozni kényszerülne;”19
Ekkorra azonban már használható autó V. D. Nabokov tulajdonában nem maradt.
A háború befejezése és a polgárháború az egész családot a Krímben éri, ezt már szintén
az író emlékiratából rekonstruálhatjuk, amelyben viszont a történelem, a háború, még ha
közvetlen életveszélybe sodorja őt is, és súlyos családi veszteségekkel jár, úgy tűnik föl, mint
az emberi ostobaság banális, agresszivitásában is nevetséges betörése a mindennapi élet, a
természet, a lepkék, a költészet és a szerelem elképesztően gazdag, nagyszerű és legyőzhetetlen áradatába:
„Aztán, 1918 egy tavaszi napján, amikor a sötét hegyoldalt már a virágzó mogyorófák rózsaszín pöfetegei élénkítették, eltűntek a bolsevikok, és helyüket átvette egy magányos, csöndes német hadsereg.
A hazafias oroszok gyötrődtek a honi kivégzőktől való megszabadulás okozta ösztönszerű megkönynyebbülés és azon érzés között, hogy szabadulásuk idegen – ráadásul német – megszállóknak köszönhető. Ez utóbbiak azonban Nyugaton éppen elvesztették a háborút, és lábujjhegyen jöttek Jaltára, szerény mosollyal, szürke kísértetekből álló hadseregként, amelyet könnyű volt egy hazafinak
semmibe vennie és semmibe is vették őket, leszámítva a halk, meglehetősen hálátlan kuncogást, ami
a park gyepén megjelenő bátortalan FŰRE LÉPNI TILOS feliratokat kísérte.”20

Majd eltűnnek ők is, helyüket átveszik a fehérek, míg végül, 1919 tavaszán a Vörös Hadsereg északról betör a Krímbe, és a Nabokov-család egy Remény nevű, szárított gyümölcsöt
szállító görög hajón örökre elhagyja Oroszországot. Az utolsó pillanatban a hajón még hallani
a fegyverropogást, ahogy a vörösök elfoglalják a szevasztopoli kikötőt. Apa és fia sakkoznak a
fedélzeten.

19
20

Szólj, emlékezet! 195.
Szólj, emlékezet! 261–262.

mérlegen

FÖRKÖLI GÁBOR

Blues a bácskai táj felett
FENYVESI O TTÓ: HALOTT VAJDASÁGIAKAT OLVASVA
(VERSEK, ÁTKÖLTÉSEK, MÁSOLATOK) I–II.
Fenyvesi Ottó költészetéről írva nehéz megkerülni a rockzene, a beatkultúra és a punk inspirációját. Manapság az alacsonyabb regiszterbe sorolt szubkultúrák és a szépirodalom
kapcsolata olyan magától értetődő, talán észre sem vesszük,
és Térey János olvasói sem szégyenlik, hogy értik a szerző
Rammstein-referenciáit. Talán még a trashkultúra használatba vétele miatt kényszerül némi magyarázkodásra Bartók
Imre vagy Nemes Z. Márió, de ezek már csak részletkérdések.
Az Újvidéki Rádió lemezlovasaként és könnyűzenei szakíróként Fenyvesi Ottó azonban még szembesült az értetlenséggel, a finnyás távolságtartással, a beatkultúra és a magas művészet közötti szakadékkal és általában véve azzal, hogy az
irodalom, a művészet számára a popkultúra nem természetes adottság. És miközben érdeklődése és személyes ízlése a
dübörgő rock irányába húzta, értelmiségiként rálátott a kultúra átalakulásával kapcsolatos fenntartásokra, és maga is
kritikusan, érzékenyen tudott reagálni a könnyűzenén alapuló kultúra belső ellentmondásaira.
Ezt azért is ki kell emelni, mivel ezek a feszültségek már
kezdettől fogva költészetét is jellemezték. Éppen ezért, noha
az őt ihlető kulturális jelenségek nem egyszer az ösztönök
felszabadítását, a pszichedelikus élményekre való nyitottságot, a kulturális-társadalmi-nyelvi normákkal való szakítást
hirdették, Fenyvesi szövegeiben mindig is intellektuális volt.
Lelkesedése sosem volt naiv. A költő már az elejétől fogva
tépelődő szentimentális volt. A töprengések tárgyául szolgáló ellentmondások a beatkultúra alapvető társadalmi attitűdjéből, a lázadás természetéből fakadnak. A beatkultúrában a
lázadás kudarca különösen látványos. A populáris zenét a
könnyű befogadhatóság a terjesztést szédületes sebességben
zEtna Kiadó
Újvidék, 2009–2017 lehetővé tevő médiumokkal együtt szinte azonnal áruvá tet(Vulkánfíber 12–29) te. Undergroundból pillanatok alatt mainstream lesz a köny174 és 238 oldal nyűzene; ez ellen tudatosan küzdeni kell, és mindig újabb és
radikálisabb művészi eszközökkel kell biztosítani, hogy az

2018. november

105

„

adott produktum ne csupán eladható termék legyen. Azonban – és itt mutatkozik meg a küzdelem hiábavalósága – a rockzene lényegéhez tartozik az az igény, hogy integratív legyen, és
hogy ne csak az elithez szóljon. Az áruvá válás mellett a lázadás másik problematikus velejárója az utólagos nosztalgia. Nosztalgia egy olyan ideális, kitüntetett korszakkal kapcsolatban,
amikor ez a lázadás még tiszta, autentikus, romlatlan volt. Mint minden nosztalgia, ez az alaktalan visszavágyódás is megbízhatatlan, hiszen abban sem lehetünk biztosak, hogy tárgya valaha is létezett-e olyan formában, ahogy arra emlékezni szeretünk. Fenyvesi Ottó költészete
ezekről a dilemmákról lelkiismeretesen számot adott, de közben meg tudta őrizni mélységesen romantikus lelkesültségét és érdeklődését is.
A Halott vajdaságiakat olvasva című, most már két kötetnyire duzzadt versciklus látszólag éles tematikus váltást jelent a „farmernadrágos” irodalomhoz, a beatköltészethez képest.
Az első kötet 2009-ben, a második 2017-ben jelent meg. Szerzőjük arra vállalkozik bennük,
hogy vajdasági szerzőket olvasson újra, lefedve a teljes huszadik századot, és olvasatáról költői formában adjon számot. Törekvéseikben, stílusukban és magatartásukban meglehetősen
sokszínű a Fenyvesi által felsorakoztatott társaság, és semmiképpen sem mondhatnánk, hogy
sok hozzá hasonló alkatú költő akadna köztük. A fiatalon elhunyt Sziveri János, a harsány, a
végletes kijelentésektől vagy a váteszköltői szereptől sem visszariadó nemzedéktárs az
egyetlen feltűnő kivétel, nem csoda, hogy a szerzői hang éppen vele osztja meg azt a szomorú
felismerését, hogy a Lennonra támadó Chapman pisztolylövésével „véget ért a beat-korszak”.
Önmagában egyébként a két kötet címében jelzett tevékenység, vagyis az olvasás is csendes,
magányos tevékenységet sejtet, az írás médiumának a kizárólagosságát, amely megint csak
távolabb visz Fenyvesi költészetének alapvető zenei ihletettségétől. Azonban majd látni fogjuk, hogy ez a kizárólagosság csak látszólagos.
Összességében a szerzőt ebben a versciklusban is ugyanazok a kérdések foglalkoztatják,
mint avantgárdabb ihletésű műveiben: Mi a kultúra? Mi az értelme az egyéniségnek, az invenciónak az alkotás szempontjából? Mi az írás és az olvasás jövője, értelme? És végül mi
haszna van emlékezetünkkel életben tartani elmúlt vagy múlófélben lévő korok életműveit?
A ciklus újabb kötetében olvasható Marcus Aurelius-idézet keserűen provokatív: „Arasznyi
az ember élete, arasznyi az a földzug, ahol él, arasznyi a legtovább fennmaradó hírnév is. Hiszen ezt a hírnevet gyorsan pusztuló emberférgek egymást felváltó nemzedékei hordozzák,
ezek pedig még önmagukat sem ismerik, nemhogy arról tudnának, aki már régen meghalt.”
Mintha más témája sem lenne Fenyvesinek, mint a hírnév mulandóságának a rezignált tudomásulvétele. A helyzet szerencsére nem ilyen reménytelen. Marcus Aurelius még a modernség előtti, antik vagy antikizáló hírnév fogalmáról beszélt, amelyet egyesek afféle alternatív
földi – az utókor emlékezetében fellelhető – mennyországként, a halál utáni élet szekuláris
változataként képzeltek el; ez különösen jellemző volt a reneszánszra. Mások ezt az optimista
felfogást radikálisan elutasították. A sztoicizmus és a kereszténység teljesen negligálta az evilági dicsőség értékét. A modernség előtt a hírnévről mindent vagy semmit alapon beszéltek.
A modern felfogás azonban már nem abszolútumokban gondolkodik az emlékezet kapcsán.
Ahogy Nietzsche is már észrevette, a kultúra az emlékezés és a felejtés dinamikus viszonyából áll elő, egészséges működéséhez mindkettő szükséges.
A Halott vajdaságiakat olvasva pontosan erről a kétirányú folyamatról szól. Afféle alternatív irodalmi kánont próbál összeállítani, ismert és kevésbé ismert vajdasági szerzőkből.
A versekben lecsapódó reflexiók újraolvasás termékei, azonban a költő- és íróportrék felidé-

„

106

tiszatáj

zésében nincs kizárólagos szerepe az irodalmi, költői szövegek olvasásának. Fenyvesi ugyanis – ellentétben mondjuk Tőzsér Árpád Tanulmányok költőportrékhoz c. kötetével – nem igazán törekszik arra, hogy a tárgyalt életműveket stílusutánzatok, pastiche-ok segítségével ragadja meg. Még motivikus, intertextuális utalásai is igen visszafogottak. Az egyes versek nála
a leggyakrabban az életrajz és életmű együttes újragondolását jelentik. Komoly szerep jut
ebben az életutak tragikumának, sőt időnként a történelmi szenzációnak is: az újabb kötetben megjelenik például Munk Artúr, aki a Carpathia orvosa volt, amely hajó elsőként sietett a
süllyedő Titanic segítségére. (A verseket egyébként életrajzi jegyzetek vezetik be, amelyek
gyakran tényleg keveset vagy semmit sem mondanak az életműről, ami viszont zavaró tud
lenni.) Ahogy haladunk előre az időben, úgy válnak egyre fontosabbakká Fenyvesi személyes
emlékei. Talán itt a legéletbevágóbb, hogy a szöveg a nosztalgia csapdái ellen védőoltást
nyújtson. Az emlékezés önkényességére, a mítoszgyártás felemás igazságára szép példa a
Sziveri haldoklásáról szóló részlet. A költőt az Uzsoki Utcai Kórházban kezelték, és ez az a része Zuglónak, ahol több vajdasági városról elnevezett utca is van, és így puszta szavak válnak
az egykori élmények pótlékává, ahogy azt a szöveg is tudatosítja: „Utolsó sétánk Zuglóban, /
a Handzsár utcától a kórházig: / Újvilág, Szenttamás, Titel, Csantavér, / Bácska utca. Újvidék
sétány és tér. / Számba vettük életterünket, ahol élnünk adatott.”
A két kötet nagy erénye a vajdasági író fogalmának átgondolása. Kötetébe olyanok is bekerülnek szülőhelyük vagy egyéb életrajzi eseményük okán, akikre nem elsősorban vajdasági
szerzőkként gondolunk. Ilyen Herczeg Ferenc vagy Moholy-Nagy László. Csáth Gézáról és
Kosztolányi Dezsőről természetesen tudjuk, hogy Szabadkán születtek, és magunkban be is
azonosítjuk az Aranysárkány Sárszegjét Szabadkával, de – nagyon helyesen egyébként – nem
préseljük bele őket a határon túli, kisebbségi író dobozába, és nem csak azért, mert őket az
egyetemes magyar irodalom élvonalában illik számon tartani, hanem mert egyébként sem éltek és alkottak határon túli magyarként vagy kisebbségi élethelyzetben. De néha rá kell mutatni, hogy számtalan kötődésük közül a Délvidék is szóba jöhet. Megint másik élethelyzet az
anyaországban született, de később a Vajdaságba települt íróké. Mondani sem kell, Fenyvesi
Ottó a kanonikus és a marginális szerző, a centrum és a periféria ellentétét is újragondolja, és
kötete rámutat az irodalmi térben kialakuló szerepkonfliktusok problémájára is. Szenteleky
Kornél neve például alighanem a Kalangya c. vajdasági folyóirat alapító szerkesztőjeként
több irodalmár számára is ismerősen cseng, azonban olvasni bizonyára csak kevesen olvassák. Ráadásul eredeti hivatását tekintve orvos volt – a művelt, a kultúrát nélkülözni képtelen
orvosírók közé tartozott –, praktizált is, és mint Fenyvesi Ottó verse is szépen bemutatja, egy
egész közösség testi és szellemi jólétének felelőseként próbált helytállni, amely közösség – a
vers pontosan érzékelteti – hol az ósziváci rendelő látogatóira korlátozódott, hol az egészen
Budapestig érő magyar irodalmi életig tágította határait. Fenyvesi újrakanonizálási kísérlete
az irodalom fogalmát sem szűkíti le a tiszta szépirodalom mezsgyéi közé. Helyet kap a
könyvben a nyelvész, nyelvjáráskutató Penavin Olga és a képzőművész és művészeti szakíró
Moholy-Nagy László is. Utóbbi esetében Fenyvesi kivételesen elhagyja homogén, minimalista
stílusát, és Moholy-Nagy kísérleti filmjeinek villódzását, burjánzó képi metaforáit teszi át
versbe: „néger fiú egy áruház üvegfolyamában / tempó, tempó, tempó / tömeg a nagyvárosi
utcán / alulnézet, felülnézet, harántnézet / villamosok, autók, biciklik, konflisok, buszok /
minden elsüllyed a mélybe / világítótorony / a felvevőgép felbillen”. De a médiumváltás nem
az egyetlen kísérlet, ahol a magyar irodalom átlépi a nyelvi határokat. Fenyvesi a magyar

2018. november

107

„

irodalom fogalmát nagylelkűen kiterjeszti a nem magyarul író, de a magyar kultúrát ismerő
és szerető, a szerbhorvát és magyar irodalmak párbeszédéhez nagyban hozzájáruló vajdasági
szerzőkre is: a montenegrói anyától és magyar apától származó Danilo Kiš, a délvidéki magyar költők verseit szerbre fordító Judita Šalgo és a többek között Ladik Katalinnal és Szombathy Bálinttal is együtt alkotó képzőművész, Slavko Matković sem marad ki.
Fenyvesi köteteinek címe hiába ígért újraolvasást – és talán a befogadóval való közös olvasást is –, a versciklus nem visz közelebb a szóba jövő életművek szövegtestéhez, és pláne
nem válthatja ki azok végigolvasását. A Halott vajdaságiakat olvasva c. köteteket lapozgatva
azonban megnyílnak azok a rejtekutak, amelyeken rálelhetünk a vajdasági magyar irodalom
tágabb vonatkozásaira, pontosabban a tágan értett magyar irodalom vajdasági vonatkozásaira. Nem véletlen, hogy Fenyvesi legtöbb szóképe valamilyen módon a megidézett életutak
helyszíneiben gyökerezik. A bácskai táj, az újvidéki és szabadkai utcák alapvető fontosságúak, ők tartják egyben a százévnyi irodalomtörténet sokféle hőséből összeálló, heterogén képletet: „Bácska: homok, homok és fekete föld, / akác és nyárfa, szalonna, bab és kenyér. / Végtelen sík a mi világunk, / hegyek és költők alig lakják. Innen szökni kell, és sírva visszajönni”
(Gál László) – Fenyvesi költészete szinte közhelyességig koptatja a táj által sugallt reménytelenséget, ám miközben a vajdasági miliő kapcsán olyan gyakran emlegetett couleur locale-t
Sziveri hasonló című versére utalva sokszor csak couleur lokálnak írja, szelíd iróniával idézi
fel mind a nagy reményeket, mind a végletesen borús hangulatokat. Szóljon akár a dübörgő
rock, akár valamelyik szorgalmas kismester halkabb éneke a Délvidék tája felett, Fenyvesi
szűkszavú bölcsessége segít észrevenni minden emberi és művészi gyarlóság, dugába dőlt
terv mögött a reményt.

MULLER A MAGYARORSZÁGRÓL VITT PULIJÁVAL. VALAHOL ANDRIN MELLETT (1988)

„

108

tiszatáj

LOSONCZ ALPÁR

Az elcsukló hang
FENYVESI O TTÓ: HALOTT VAJDASÁGIAKAT OLVASVA
(VERSEK, ÁTKÖLTÉSEK, MÁSOLATOK) II.

zEtna Kiadó
Újvidék, 2017
(Vulkánfíber 29)
238 oldal

A zEtna Kiadó gondozásában jelent meg Fenyvesi Ottó legújabb verseskönyve. A költő, a kötet jelzése szerint (Második
könyv) immáron másodízben olvas halott vajdaságiakat,
vagyis másodszor történik, hogy elhunyt vajdasági költők,
tanárok, újságírók, közéleti szereplők kapcsán él az átírás, az
átköltés, a felidézés, a másolás eszköztárával. Egészen pontosan 33 elhunyt ember portréjára, művészetére, szövegvilágára, szerepköreire stb. vet fényt a könyvben, és aligha kell beszélnem arról, hogy milyen sokatmondó ez a szám.
A helyzet ínséges voltát jól mutatja, hogy Fenyvesi Ottó
jóformán az egyetlen olyan alkotó az Új Symposion harmadik
nemzedékéből, aki még rendszeresen hoz létre költészetet. A
többiek versírási kedvét felmorzsolta a posztszocialista kor
forgataga, és (talán még Szűgyi Zoltánt kivéve), ritkán adnak
hangot lírai gondolatoknak. Fenyvesi Ottó intellektuális tekintélyét azzal alapozta meg, hogy az egykori Új Symposion
szerkesztőjeként a beatkultúra és -költészet eljárásaiból merített kifejező erőt, kanyargó jelentésekkel dolgozó hosszúverseket teremtett, amelyek a rockzene ütemére emlékeztető
lírai építkezést művelték, és apokrif dimenziókat vonultattak
fel. Versei felidézték és megforgatták a valamikor aláásó jellegű, ifjúsági szubkultúra még igába nem tört jelentéseit,
a beat lázadó aspektusait, és kollázsokba transzformálták a
popkultúra vonatkozásait. Jellemző, például, hogy az olyan
különösen kiemelt földrajzi toposzok, mint a mitikus jelentésekbe vont Amerika, amelyekről egy a versekben felcsendülő
elbeszélői hang tanúskodik, végül is a rock-érzület és valóságérzékelés távlatában mutatkoznak meg.
Nem mintha a költő felhagyott volna ezzel az irányulással, vessünk csak egy röpke pillantást az utóbbi évek Fenyvesi-termésére. Ráadásul ez a mostani, vajdasági beágyazottságú halottaskönyv, vagyis a versnek mint temetőre való rálátásnak Fenyvesi-féle változata megannyi esetben kereszteződik a rock életforma elemeit mozgató lírai beállítottsággal.

2018. november

109

„

Amikor azt tapasztaltam, hogy Fenyvesi e kötetben a költő és fordító Csuka Zoltánnal foglalkozó versben (Láng Árpád avantgárd beszédmozzanataival Csuka Zoltán Út-projektjét is felidézve) helyezi szexualizált szövegkörnyezetbe a hit fényeinek kigyúlását, azaz, hogy idézzem a költőt: „új hitek gyúltak a horizonton / új vénuszdombok / aranyló mellek, rubintgombokkal” (Csuka Zoltán, 151) akkor kénytelen voltam Fenyvesi Ottónak az Új Symposion 200.
számában napvilágot látott Poetica licentia című versének hatalmas tablójára, a szexualizált
tájakat befogó verstávlatára gondolni, amely ott és akkor Marilyn Monroe bozontos ölét és
túlontúl dús kebleit elevenítette fel. Vagyis nem tekinthető véletlennek, hogy a Sziveri Jánossal való együttlétek hátterét alkotó korrajz hangsúlyozottan egy sodródó narratív szerkezetet követ, amely az egykori hosszúversek ütemét idézi fel bennünk.
És elvégre a rock-orientáció és a halottak olvasására irányuló szándék a legfontosabb
dimenzióban találkoznak, nevezetesen a múltra való roppant erős vonatkoztatottságban.
A mához tartozunk, azt keressük, hogy mi maradt még egyáltalán itt számunkra mostanra,
de, a költőt idézve, „Tenyerünkbe hajtjuk a fejünket / és a múltból kilúgozzuk a mát” (Sziveri
János, 207). És ezen, akár stratégiának is beillő gondolat, kell, hogy vezérelje az olvasatunkat.
Elvonatkozódni a mától, megszabadulni a ma kötöttségeitől, a múltat meghatározó erejűnek tartani, azaz központtalanítani a jelent, úgy gondolni, hogy a letűnt nemzedékek nyomasztanak bennünket, és egyben lehetőségekkel ajándékoznak meg, ezt a kitételt csak abból
kiindulva érthetjük, hogy a költő romokon áll, a múltban létező, halomra dőlt reményekhitformák romjain. Mindezeket egy csendes melankólia itatja át, és viselik a történelem okozta hegeket. És micsoda veszteségek által létrejött romok ezek! A kirajzolt ív ugyanis széles: az
úttörőtől, a szerb-magyar Szenteleky Kornéltól kezdődik a lajstromozás, aztán az itt kitaposott ösvényeken járva számba vehetünk olyan szerzőket is, mint Adyt, Petrit és másokat is
fordító Danilo Kiš, a szürrealista elemeket mozgató temerini-verbászi novellista, Szirmai Károly, vagy Sinkó Ervin, a messianisztikus forradalmár, hogy végül is eljussunk a baráthoz,
Sziveri Jánoshoz, az Új Symposion elkergetett főszerkesztőjéhez. Kevésbé ismert szereplők is
találtatnak itt persze (pl. Berényi János, Dóró Sándor), akikről mégiscsak illik tudni. A halottkatalógus impozáns, rengeteg asszociációt engedélyez, a költő befogadókészsége a halottak
meg nem írt testamentumai kapcsán figyelemre méltó. A rockversek terepmozgásához képest Fenyvesi Ottó ehelyütt másféle helyszínekre is elvisz bennünket: versei gondosan megtervezett, drapériákkal keretezett, súlyos csendbe burkolt, polgári szobákra nyitnak, tornácos parasztházakat láttatnak, majd folyókat, amelyek fölött lőpor füstölög, és amelyekben
gazdátlan testrészek úszkálnak. Ezek a versek, nem utolsósorban, nagy előszeretettel boncolgatják az akácfákkal telített bácskai/vajdasági táj jelentéseit, amelyek körül oly sok irodalmi vita adódott.
Nem kerülhetjük meg ugyanis a kérdést, hogy minek/mivégre terem egyáltalán az ilyen
helyen irodalom, azaz Fenyvesit idézve, „rózsaszínű takony kell ide, / a mocsok fővárosába, /
a ringyók mennyországába” (Szenteleky Kornél, 11). Valójában a tét mindig, és itt Fenyvesi
Ottó verseiben is, a történelem és a táj egybeszövődéseihez kötődik, az jelenti a felettébb fontos kérdést, hogy mily módon szórja szét jeleit a történelem a táj gyűrődésein, lankáin, domborulatain, lejtőin és emelkedésein. Márpedig a bácskai/vajdasági táj igazi vizuális formája a
sík, a síkság, halottai a síkság halottai, a síkság úgy jelenik meg, mint a halottak különleges
vízszintes tere. Nem az örök halálról van szó, amely az életút végpontján kikerülhetetlen végességgel sújtja az embert, hanem arról, hogy a halálformák mindig történelmileg-társadal-

„

110

tiszatáj

milag meghatározottak, az egyéni halál nemcsak szinguláris tény, hanem hírt ad a történelem
fordulatairól, kanyarulatairól, arról, hogy még az individualizált halál sem egyéb, csak a történelem lenyomata. A helyszíneken ott látjuk a vérrel, erődemonstrációkkal, kényszerekkel
átitatott kisebbségi történelem jeleit.
Mindeközben ugyanis örvénylik a vajdasági magyar történelem, a halottak láncát az a
történelmi dinamika fogja egybe, amelynek groteszk-abszurd mivoltát, így Fenyvesi Ottó,
csak a vers foglalhatja szóba. És aki kellő figyelemmel olvassa e verseket, és képes egybetartani a sokfajta dokumentáris aspektust, lírai-biografikus asszociációt, annak számára sok
minden világossá válik a vajdasági történelmet illetően is. A líra lép szövetségre itt a kíméletlen dokumentarizmussal, és keresi az egyensúlyt a tapasztalati történelem fordulatait jegyző
magatartással. A költő pedig az elbeszélő pozíciójába lép, éppúgy alkalmazza a felsorolás
technikáját, mint korábbi köteteiben, majd szereplőinek léthelyzetébe helyezi magát, vagy
éppen megszólaltatja, párbeszédekbe tolja őket, és vágyaikat, megnyilvánulásaikat ütközteti
a számukra előre kijelölt valósággal. Ezek az elemek járnak aztán párban alkalmanként az
expresszív felkiáltásokkal, a fájdalom-megnyilvánulásokkal, a döbbenetformák jajkiáltásaival
– tudjuk, Fenyvesi Ottó költészete sohasem nélkülözte az expresszív dimenziókat.
A történelem itt nyilván: predetermináció, fátumszerű dinamika és hiábavalóság, amely a
halálban csúcsosodik ki, és nyeri el értelmét. A versek különféle hosszúságúak, vannak itt
erősen poentírozott rövid szövegek, ám találunk hosszabb verseket is, mint például a Majtényi Mihállyal és a Szirmai Károllyal foglalkozókat, amelyekben a költő különös beleérzéssel
követi választott alanyait, akik, ahogy mondja, a végtelenből jöttek, és a végtelenbe tartanak.
Fenyvesi Ottó legtöbb versében szabályosan lezárt verstömböket, pontig vezetett mondatok
által kirajzolt, erős képeket látunk, csak egy helyen, mégpedig a világszintű Moholy-Nagy
László esetében érhetjük tetten e felvállalt szigor lazítását, ott bomlik fel egy pillanatra a korábbi lírai rend, és válik oldottabbá a versszövés. Szerkezetileg minden vers erősen tagolt.
A technika a redukciót, a sűrítést idézi, mégpedig a legerőteljesebben akkor, amikor a versmondat egy szóvá zsugorodva bontakozik ki, és száraz, kemény állításokat közöl. Magyarázatot is kapunk minderre, amennyiben önreflexív vonatkozásokat keresünk a könyvben. Másképpen fordul a fiatalságot maga mögött hagyó költő a nyelvhez, mint az egykori fiatal verselő: a fiatalság tartozéka, hogy nem fél a szavaktól, a félreértelmezésektől, és könnyebben leírja azt, ami kimondásra vár. Az immáron öregedő költő inkább azt a gondolatot görgeti, hogy
a költő csak ott kezdődhet, ahol elcsuklik a hang. Sűrítési igényei voltaképpen innen adódnak.
És nem a szereplők műveire helyeződik a hangsúly, csak alkalomszerűen esik szó az
adott alanyok műveiről. Egy ilyen ritka példát akkor pillanthatunk meg, amikor a legenda
szerint a Titanic segítségére siető Carpathián hajóorvosi szolgálatot teljesítő Munk Artur kerül szóba. A költő ezenkívül ritkán engedi szóhoz jutni az egyes szám első személyt, ha jól
számoltam, ez csak kétszer történik: először, amikor Bányai János váratlanul a költő kezébe
nyomja a Szenteleky-koszorút, hogy akassza fel azt a megfelelő helyre – vélhetően jelképes a
szituáció, hiszen a Halott vajdaságiakat olvasva című könyv szerzőjének versei felfoghatók
úgy is, mint ilyen koszorúk sora, mint a felaggatás koszorúzó gesztusának ismétlése. És még
egyszer jelenik meg nyomatékosan az egyes szám első személy, mint nyelvtani forma, jelesül
akkor, amikor a költő a kálvinista teológus, a jugoszláv kommunizmus történetében szerepet
játszó, a hírhedt kopár sziget (Goli otok) büntető masinériáját elszenvedő Kek Zsigmond, az-

2018. november

111

„

az a későbbi nyelvművelő, Kossa János, fiát keresi Veszprém környékén. Vagyis Fenyvesi Ottó
legtöbbször vagy a személytelen elbeszélés hangnemét, vagy a belehelyeződést megvalósító
beszédmódot választja. Diskurzusában explicit módon ott jelenik meg a többes szám, ahol a
jelen felé tart, és ahol a nemzedéki „mi” kerül felszínre.
Ám az elmondottak ellenére amellett szeretnék érvelni, hogy Fenyvesi Ottó költészetében
mindig van egy implicit kommunális vajdasági horizont, még akkor is, amikor a versek nem a
többes szám első személyére hivatkoznak. A halottak közössége, ez a régi szó, amelyet emlegettek az I. világháború után, illik erre a retrospektív erőfeszítésre. És így kerül elénk az az
egybetömörítésre vonatkozó fordulat is, hogy „minden vajdasági”. A halál faktuma teszi lehetővé a közösségi együvétartozást, nemcsak a múlt, de a jövő vonatkozásában is. Figyeljünk
csak a Csuka-vers fináléjára, amelyet zárás céljából két részben idézek: „Majd mind elalszunk
egyszerre / az összes vajdasági / az összes telivér és baromfi,” (Csuka Zoltán, 154). És íme a
második, amely, amúgy a gépekre való utalással ismét a rockkorszak motívumkincsére emlékeztet bennünket: „összecsuklunk, / és a gépek mind / átveszik felettünk a hatalmat”.

A LLANES ÉS VIDÉKE NAPILAP FŐSZERKESZŐJÉVEL (1988)

„

112

tiszatáj

HÓZSA ÉVA

Az áthelyezett beszélgetés
pulzálása
VIRÁG ZOLTÁN: PRÓBÁRA TETT EMLÉKEZET
(BESZÉLGETÉSEK VAJDASÁGI ALKOTÓKKAL )
Virág Zoltán irodalomtörténész új könyve utólagos szerkesztői tevékenység eredménye, amelyben az élőbeszéd és a rögzítettség kettősségével szembesül az olvasó, aki még írott
formában is átéli a „jó beszélgetés” lüktetését. A beszélgetőkönyv kapcsán kiemelhető az a „szellemi-szemléleti” feszültség, amelyet Balassa Péter Nádas Párbeszédéről állapított
meg, noha Virág Zoltán kötetében erősebben kirajzolódik a
válaszadó szubjektuma. Balassa írja: „De ki a megmondhatója, miről kellene beszélgetni?” Nincs rögzített válaszadó szubjektuma ennek a kérdésnek, s csakugyan, szinte öntudatlanul
ismételve-megjelenítve Gadamer – platóni referenciára támaszkodó – beszélgetés-hermeneutikáját, maga a résztvevőket meghaladó beszélgetés (mint játék) a megmondhatója, miről kellene. Ha van a Párbeszéd című könyvnek jellegzetes
VárUcca Műhely Könyvek 49. vonása/erénye az életmű egészében, akkor éppen az, hogy
Művészetek Háza (»a vallomáscentrikusság felé közelítés« Károlyi Csaba-féle
Veszprém, 2018 értelmében) az objektív személyesség a metaszubjektivitásban és az interszubjektivitásban jön létre: a társalkodás alakul, létrejön, összeáll, kilazul, sűrűsödik, elfárad stb. – a beszélgetés pulzál.”
A „szerző” vajdasági és magyarországi moderálásai a
konkrét helyszíneken mindig a beszélgetés pulzálását eredményezték, a szövegek szerkesztett változatai ugyancsak érzékeltetik a lüktetést, a társalkodás továbbszövésének izgalmát. Néha elég egy áthidaló szó vagy mondat, esetleg egy
pontosító utalás, kritikus megjegyzés vagy helyreigazítás
a beszélgetést vezető részéről, hogy a továbblépés zökkenőmentes legyen, ugyanakkor a közbeszólások megnyitják a
szemléletváltás, az eszmecsere lehetőségét. A kötet tizenhárom beszélgetést rögzít, a beszélgetőpartnerek vajdasági „alkotók”, tehát a kultúra és tudomány szerteágazó területeiről
folyik a „társalgás”. A Csernik Attilával folytatott beszélgetés

2018. november

113

„

címe egyúttal a kötetszerkesztés stratégiájára is utal(hat): „Minél egyszerűbben, minél őszintébben”.
Kortárs alkotókról, többféle nemzedék sokféle szemléletű tagjairól van szó, akik közül
egyesek már máshol élnek vagy tanulnak, alkotásaik azonban a vajdasági térséghez, a vajdasági „köpönyeghez” (Bencsik Orsolya), „határokhoz” (Jódal Kálmán), „kis településekhez”
(Fenyvesi Ottó), „a lélek indításához” (Szűgyi Zoltán) vagy a regionális és lokális „tapasztalathoz” (Végel) kapcsolják őket. A beszélgetések azonban sokkal több alkotó nevét mozgatják, az elfeledettekéit is, például Holti Máriáét (107) vagy Bozsik Péterét, aki sokat tud a
csantavéri „mendemondákról” (43–45), valamint a különböző kultúrák jeles alkotóiét. A szövegek az élő fellépések, a pódiumbeszélgetések sajátosságait hangsúlyozzák, kiemelik a felvezetőt, az elköszönést, a felolvasások és nevetések helyeit. A portrék készítőinek névsora
szintén heterogén, készítőik nemcsak fotósok.
A kötetkompozíció precíz kronológiát követ, az első beszélgetőpartner a 2012-ben „Palics
fürdőhelyen” elhunyt Danyi Magdolna, akivel halálának évében Szegeden beszélgetett a
„szerző”. A megelevenedő, újabb és újabb terveket felvető beszélgetéshez nem szükséges
hozzáfűzni a beszélgetőtárs elhalálozásának dátumát, így gyűrűzik tovább az élő beszélgetés
aktusa. A Danyi Magdolnával készült beszélgetés a kötet alibijét is megadja, hiszen a költő és
nyelvész Danyi Magdolna kifejti, hogy mennyire fontosak voltak életében és nemzedéke életében a beszélgetések (10). A kiadvány gondos lábjegyzetei pontos tájékoztatást adnak a beszélgetés időpontjáról, helyszínéről, a hanganyag feldolgozójáról, sőt apropójáról is, így
könnyen áttekinthető, hogy a beszélgetőkönyv összesen ötévnyi anyagot közöl (2012 májusától 2017 novemberéig). Számos megnyilatkozás érinti a közelmúlt történelmét, a délszláv
háborúk következményeit, az egyes családok múltbeli traumáit, az áttelepülés dilemmáit.
Virág Zoltán a vajdasági magyar irodalom kiváló ismerője és következetes kutatója, aki
néhány életművet fokozott elméleti elmélyültséggel és odaadással tanulmányozott eddigi köteteiben is. A könyv hatodik beszélgetőtársa például Ladik Katalin, akivel 2016-ban Zentán
beszélgetett a „szerző”. A performansz nagy képviselőjének munkássága a beszélgetőkönyv
összefüggésében is kiemelhető, a performansz ugyanis a beszélgetésekhez hasonlóan menet
közben alakul, a hangköltemények rögzíthetősége pedig számos teoretikus problémát vet fel,
ahogy a könyvbe transzponált társalgásé is. A Ladik Katalinnal folytatott beszélgetés igazán
próbára tette az emlékezetet, számos kódolási problémát helyezett előtérbe. Ladik mondja:
„Nem igazán foglalkozom a magam elkönyvelésével vagy elhelyezésével. Eléggé kifáraszt engem ennek a rengeteg adatnak a kikeresése, amelyeket követelnek tőlem: hogy mikor mit
csináltam, hányban, mi volt a címe, fogalmam sincs. Úgyhogy rákényszerítettek, de, mondom,
ez most nekem a megélhetésem, hogy el tudok adni valamit, meg akarnak venni valamit. Úristen, mondom magamban, ez most értéknek számít. Nekem a vérem kötődik egy-egy ilyen
műhöz vagy fotóhoz, vagy nem tudom, micsodához. […] Persze, hogy megihlettek művek,
akár könyv, akár kép, akár film, vagy bármi más. Azokra is készítettem valamit, azok is inspiráltak.” (135)
Ladik Katalin önkritikus reflexiói a beszélgetések központi problémáira irányítják a befogadó figyelmét, ezek pedig az emlékezet, a konkrét léthelyzet és identitástudat. A kötetbe bekerülő „társszerzők” a következők: Danyi Magdolna, Böndör Pál, Fenyvesi Ottó, Jódal Kálmán,
Benes József, Ladik Katalin, Csernik Attila, Csorba Béla, Végel László, Bencsik Orsolya, Szűgyi
Zoltán, Szajkó István, Losoncz Alpár. Az irodalmi és tudományos produktumok mellett a be-

„

114

tiszatáj

szélgetésekben fontos szerepet kap a képzőművészet, a vizualizálás, a kifinomult festői látásmód, a paletta–vászon dialógus (Szajkó István). Virág Zoltán A szomszédság kapui (Zenta,
2010) című tanulmánykötetében is felbukkan az említett nevek többsége, a beszélgetések
során feltett kérdések az előzetes tudományos kutatásokat, a széleskörű elméleti és történeti
tájékozottságot bizonyítják.
Virág Zoltán könyve a személyes és kulturális emlékezet, valamint a térkontextus és az
áthallások megközelítésének szemszögéből minősíthető kimagaslónak. A beszélgetések számos új utalást, eddig fel nem tárt műhelytitkot, összefüggést, illetve új interpretációt tartalmaznak. Ilia Mihály fogalmazta meg az egyik doktori védés utáni beszélgetésben, hogy menynyire fontos a szegedi egyetemi műhely tevékenysége a vajdasági kulturális értékek és összefüggések kutatásában. A Próbára tett emlékezet szintén ezt a tudatos törekvést reprezentálja.

MÜLLER BARÁTOKNAK DEDIKÁL AZ ÉLETMŰKIÁLLÍTÁSON. MADRID (1994)

2018. november

115

„

HAKLIK NORBERT

Két század határán,
elveszetten
MAJOROS SÁNDOR: AZ ELLENSÉG FÖLDJE

Magyar Napló
Budapest, 2017
146 oldal, 2500 Ft

A második világháború mindmáig képes regények és elbeszélések témájául szolgálni. Érdekes irodalomtörténeti pillanat, ahogyan literatúránk éppen most fedezi fel a nagy világégés utóéletét, azokat az eseményeket, amelyeket korábban
önnön ingerküszöbe alá száműzött a közgondolkodás, mivel
egyértelműen cáfolták volna azokat a mítoszokat, amelyek a
második világháború tragédiáját degradálták a politikai öndefiníció eszközévé. Szántó T. Gábor 1945 és más történetek
című kötete például azzal a nézettel számol le, amely a magyar zsidók elpusztításáért teljes egészében a náci Németországra próbálja áttolni a felelősséget, Závada Pál Egy piaci
nap című regénye pedig azt a téveszmét cáfolja látványosan,
amely a nem demonstratíve baloldali / liberális nézeteket
vallókra visszakézből hajlamos rásütni az antiszemitizmus
billogát, és amely a baloldaliságot az antifasizmussal azonosítva igyekszik magát legitimálni és erkölcsileg felsőbbrendűként feltüntetni.
Az első világháborút viszont mintha elfelejtette volna a
jelenkori irodalom. Sőt: mintha a korabeli literatúra sem
szentelt volna neki akkora figyelmet, mint amekkora feltételezhető volna az akkor történteket személyesen megélt írástudóktól. Ennek a legnyilvánvalóbb oka az lehet, hogy az első
világháború esetében az utójáték traumatikus hatása jóval
erősebb, mint magáé a világégésé. Minden bizonnyal igaza
van Kőbányai Jánosnak, amikor Az elbeszélhetetlen elbeszélés.
Az első világháború a magyar irodalomban című kötetének
bevezetőjében így fogalmaz: „Az I. világháború felidézéséhez
a magyar köztudatban és kultúrában reflex-szerűen a végkifejlet: Trianon ténye és traumája társul. Nem maga a háború,
hanem annak más eszközökkel folytatása: a világot felosztó
nagyhatalmi vetélkedés számunkra oly tragikusan kedvezőtlen verdiktje (1920. június 4.). Minden, ami ezután következett be a magyar történelemben, ebből a sokkból és traumá-

„

116

tiszatáj

ból nőtt ki – ez nem vonható kétségbe…”
Lehet azonban egy másik oka is annak, hogy az első világháború nincs súlyához illően jelen irodalmunkban. Ez az ok talán akkor ragadható meg a leginkább, ha belegondolunk, mely
műnemekben és műfajokban jelentkezik hangsúlyosabban ez a hiány. Ha a lírát tekintjük,
nincs okunk panaszra. Klasszikussá vált versek tömkelege foglalkozott a témával: ott vannak
Gyóni Géza költeményei, na meg Babitstól a Húsvét előtt, a Fortissimo, és persze Adytól Az eltévedt lovas, az Ember az embertelenségben és az Emlékezés egy nyár-éjszakára. A nagyepikában viszont már jóval gyérebb a felhozatal: a valós- és áltudósítások jelen vannak, olyan
klasszikusoktól is, mint például Molnár Ferenc, Móricz Zsigmond vagy Szomory Dezső, viszont a máig maradandó első világháborús regényeket egy kézen meg tudjuk számolni – az
egy kézen számba vehető leltár tételeit többek mellett Kuncz Aladárnak és Zilahy Lajosnak
köszönhetjük, valamint annak, ha Tersánszkytól a Viszontlátásra drágát nem elbeszélésként,
hanem kisregényként kategorizáljuk.
Az érem másik oldala: a kispróza. Azon belül is leginkább Pap Károly Fent a Piaforán című, elsőként a Nyugat 1934-es 14–15. számában megjelent alkotása, amely nem csak a Nagy
Háborúról szóló irodalmi művek, de a teljes magyar novellisztika egyik csúcsteljesítménye is
– köszönhetően annak, ahogyan egyetlen drámai helyzet apropóján, alig néhány oldalnyi
szövegbe sűríti bele a soknemzetiségű Monarchia minden feszültségét, valamint az együtt élő
különböző kultúrák közötti végleges bizalomvesztés tragédiáját. Talán éppen ez a novella
szemlélteti a legkiválóbban azt, miért a rövidprózában és a versben találta meg leginkább a
maga műfaját az első világháború. Az első világégés ugyanis drámai fordulópont, amelynek
legnagyobb áldozata éppen a történelmi folyamatok által, természetes folyamatok eredményeképp kifejlődött – mai szóval élve – multikulturalizmus volt. A világháborúval véget ér az
együttélés évszázadokon át jól működő kultúrája, hogy aztán elkezdődjék a genocídiumokkal, Holokauszttal, ki-, be- és áttelepítésekkel terhelt huszadik század, amely úgy is leírható,
mint egy Szarajevótól Szarajevóig tartó kísérlet a tizenkilencedik századi nemzetállameszmény érvényre juttatására, a legmodernebb technika és a hozzá társított „étosz” eszközeivel.
Az első világháborúról írni ezért egyszerre kihívás és lehetőség: az nyúlhat a legeredményesebben a témához, aki képes annak fordulópont-jellegét tömören, rövid terjedelemben,
teljes drámaiságában megragadni. Vérbeli novellaírónak való terep – és Majoros Sándor
személyében van olyan vérbeli novellaírónk, aki szimbolikus és földrajzi térként is első kézből ismeri a vidéket, ahol Gavrilo Princip kezében eldördült a huszadik század kezdetét jelző
startpisztoly.
Majoros Az ellenség földje című kötetének novellái a békeidők – az első világégéssel odaveszett világ – utolsó pillanatait ragadják meg. Háborús novellák, anélkül, hogy háborúznának bennük – tényleges fegyveres összecsapásra csak a záró novella utolsó oldalain kerül
sor. Majoros novellái arra a szürke zónára koncentrálnak, amely már nem béke, de még nem
is háború – arra a néhány napra, amelynek során a Monarchia hadserege végigmasírozott
Bosznián, a szerb határig. „Végigmasírozott”, írtam, pedig Majoros novelláiban ez minden,
csak nem masírozás – a Megállj, megállj, kutya Szerbia zenei aláfestésével harsogó, groteszk
önbizalomtól áthatott első pillanatok kivételével talán. Olyannyira nem, hogy A spártai fiú és
a róka című darab főhőse például hascsikarástól gyötörve marad le egységétől – ami remekül
helyezi idézőjelbe a háborús romantika és a hősiesség toposzait, mindemellett arra is alkal-

2018. november

117

„

mat teremt, hogy a szerző bekezdésről bekezdésre adagolva, következetesen felépítse az ismeretlen közegbe került egyén kiszolgáltatottságának élményét.
Majoros kötetének központi motívuma éppen ez: a kiszolgáltatottság. A hadsereg útja
Bosznián keresztül ugyanis nem csupán térbeli, hanem szimbolikus utazás is, amely az „odacsapunk egyet a szerbeknek, aztán mindenki visszamegy az unalmas békebeli tudósítások és
báli riportok világába” (5) magabiztosságától vezet a Drina-parti golyózápor pánikjáig,
amelyben a ráció és az ok-okozati viszonyok érvényüket vesztik, és már az sem segít, ha a
novellahős arra esküdözik, megmenti a szerbség számára a Milos Obilics legendájából ismert
„rigómezei kést, de ehhez az kell, hogy hagyják abba ezt a baszakodást!” (146)
Az ellenség földje novelláiban – újabb jelentésréteggel gazdagítva a címet – a földrajzi tér
szimbolikussá válik: a békés hátországot maguk mögött hagyva a katonák egyszersmind azt a
biztonságot és ismerős közeget is maguk mögött hagyják, amelyet az Osztrák–Magyar Monarchia megtestesített. A kötet egyik bravúrja, hogy ezt a változást Majoros tájleírásai is remekül érzékeltetik, például így: „A települést egy boszniai viszonylatban bővizű, sebes sodrású folyó szelte ketté, amely a Balkánra jellemző magas helyek közül éppen itt tört ki egy lapályosabb, kevésbé barátságtalan, szinte már alföldinek tűnő tájra, bár a vadságát továbbra is
megtartotta. Aki valamilyen furcsa véletlen következtében idetévedt, úgy érezhette, hogy határátkelőhöz érkezett, ami az utolsó megálló egy számtalan veszélyt rejtegető, ismeretlen ország szíve előtt. A folyóvölgy déli irányban már rohamosan keskenyedett, úgyhogy mire az
utazó maga mögött hagyta a várost, az Alföldet idéző, lágyan hömpölygő mezők helyett egy
kőcsipkés szakadék szélén találta magát, amelynek mélyén úgy tajtékzott a víz, mintha a pokol tüze forralta volna.” (6) A földrajzi tér Majoros világában gyakran önmaga avanzsál legyőzendő ellenséggé – például a kötetnyitó, A névnélküli című novellában, amelyben a vonuló
katonáknak azzal a próbatétellel kell megbirkózniuk, hogyan juttassanak át egy nehéztarackot a szakadék oldalában kígyózó, esővíztől fellazult út egyik kanyarulatán (amely terület a
topográfiai térképen veszélytelen völgyként tűnik fel), vagy az Egy marék vágott dohányban,
ahol konkrétan a terepviszonyok válnak felelőssé a katona haláláért.
Végeredményben a novellák mindegyike – még az olykor Rejtőt, máskor Hašekot idézű
humorú, komikusabb hangvételű írások is, például Az ezredes kutyája vagy a Kávéidő a
Baščaršiján – következetesen olyan helyzetbe kalauzolják el főszereplőiket, ahol azoknak egy
ismeretlen közegben kell boldogulniuk, úgy, hogy e közeg szabályait a belőle való kiút keresése során, „élesben” kell felfedezniük. Ezeket a helyzeteket a szerző rendre megspékeli
olyan mikroepizódokkal, amelyek keveset markolva fognak nagyon sokat, és afféle jéghegycsúcsként érzékeltetik a Monarchia békés felszíne alatt munkálkodó feszültségeket, vagy a
balkáni nemzetek antagonisztikus ellentéteit – például amikor a Monarchia egyik horvát
közkatonája azt javasolja a hadnagynak: a környékben nézelődő szerb parasztot bízzák meg
azzal, hogy átjuttassák a tarackágyút a veszélyes útszakaszon, elvégre „ha az ágyú megsemmisül, márpedig nagyon úgy néz ki, sokkal könnyebb lesz úgy elszámolni vele, ha azt írja a jelentésbe, hogy egy szerb szabotőr okozta a balesetet” (13–14), vagy amikor a Szamártemetésben a lelőtt jószág gazdája nyúzni tanítja a horvát és a (feltehetően) osztrák közlegényt,
lévén, hogy „a szamarat ugyanúgy kell megnyúzni, ahogy az embert”, és ez a tudás egyszer
még a két katonának is „jól jöhet” (44).
Majoros példás írói önmérsékletének és a látványos, ám olcsó megoldásoktól való tartózkodásának hála úgy fokozza a végletekig a feszültséget ezekben a novellákban, hogy a végső,

„

118

tiszatáj

katartikus robbanás rendre elmarad. A kényelmetlenség-érzet, az ellenség földjén járás bizonytalansága és fenyegetettség-élménye azonban novelláról novellára egyre fokozódik,
mígnem a valós és képzeletbeli tér végpontjára, a Drina partjára jutva rászabadul a szereplőkre és az olvasóra a huszadik század. Egy letűnt világ utolsó pillanatainak vészjósló krónikája ez a könyv, és egyszersmind kiváló példája annak, hogy a száz éve véget ért Nagy Háború irodalmi feldolgozásában még ma is vannak bejárásra váró, szűz területek – konkrét, földrajzi térként és szimbolikus értelemben egyaránt.

ÚTBAN A TENGERSZEMEKHEZ (1988)

2018. november

119

„

SZUTORISZ SZABOLCS BENCE

Úgy idegen, hogy közénk
való
TÓBIÁS KRISZTIÁN: A WILKINSON PENGE

zETNA Kiadó
Zenta, 2017
66 oldal

Ha a borítóterv direktsége és túlzásai kapcsán lehetnek is
fenntartásaink, Tóbiás Krisztián negyedik kötete mind a külső formajegyeket, mind a tartalmat tekintve eleget tesz a címének: a vékonynak tűnő, acélszürke kötet versanyaga
szenvelgés nélkül vág bele a felsejlő délvidéki emlékezet húsába, élesen boncolgatja az idő természetét, mi több, annyi
eredendő titokzatosságot vegyít magába, amennyit egy kétszer ilyen vastag kötet is megirigyelne.
Nosztalgikus nekiiramodások, gyermeki és olykor mesés
perspektíva, ismétlések és témavariációk, merész képzettársítások, filozófiai futamok és matematikai megközelítések,
mindez belefér a versnyelv által kijelölt széles tartományba.
Annál is inkább, hiszen egy felhívással, önmagához (is) intézett kérdéssel indít az első, Kontrasztanyag elnevezésű ciklus
– vagy ahogyan azt a kötet szerkesztője, Lanczkor Gábor definiálja az utószóban, versegység –: megoldható-e, hogy idegenséget fecskendezzünk a versbe, és ha igen, mi fog történni
utána? A kilökődés és elegyedés vegytani problematizálása a
kötet motorjának alapjárata. Nincs ebben persze semmi új: a
szépirodalmitól eltérő nyelvi regiszterek elemeinek bemozgatása, ugyanúgy, mint a letűnő stílusirányzatok újrahasznosítása folyamatosan, sőt, egyre gyorsabb tempóban uralja a
nyelvkereső kezdeményezéseket. Ilyen értelemben pedig ez
az egyszerű és kissé banálisan provokatív („a versből lehet-e
székletmintát venni”) gesztus a megszólaló részéről nem
akar mást, mint felhívni a figyelmet a választott médium
nyelvi összetételének anomáliáira.
Másrészről viszont az idegenség mibenléte tárgytalan
marad, nem lekötött molekula. Arról, hogy miben fogható
meg az említett idegenség, nem esik szó. Ha nagyon találgatni akarnánk, azt mondhatnánk, hogy az olyan sorokban,
mint: „tycho brahe temérdek füzetet teleírt/ csillagkoordinátákkal/ mint egy megszállott/ úgy kellene nekem is lejegyez-

„

120

tiszatáj

ni téged” (A Wilkinson penge). Az ilyen jellegű, természettudományos vagy csillagászati kutatásokra való hivatkozásokban látszólag élvezettel tobzódik az elbeszélő én, mégsem veti el a
sulykot, sem „descartes”, sem „minkowski”, sem „fibonacci” emlegetése nem válik rágós tananyaggá, művészetfilozófiai fejtegetéssé. Sőt, demisztifikálja is valamelyest őket (erre utal a
nevek kisbetűs írásmódja is); nem előadja, hanem meséli, és közérthető kontextusba helyezi
azokat az olvasóknak. Így lesz az aranymetszési arányoknak helye a fonnyadt káposztalevelek között szaporodó csigakonglomerátumban (Párhuzamos rendszerek), és ekképpen jöhet a
„galilei-rendszer” segítségül egy szerelmi kapcsolat képletezéséhez (Párhuzamos rendszerek), mintegy Petri Sci-fi szerelem című versének hommage-aként.
Az összefüggések újrarendezett struktúrája ugyanakkor nem biztosíték, sokkal inkább
lehetőség – „a reggel úgyis a minden/ átértelmezéséről szól” (Párhuzamos rendszerek) – a
múlt, a személyes tapasztalatok közvetítésére, hiszen a versek tudományos érintettsége épp
azt hivatott tisztázni, hogy bár a világ erőhatásainak való alávetettségében az ember tehetetlennek mutatkozik, a poétikai építkező hajlam és variabilitás képes az elmondhatóság számára új alternatívákat nyitni. Nem meglepő tehát az sem, hogy az olyan feltételes szerkezetek, mint a „jól mutatott volna a gyűjteményemben/ egy igazi gyíkfarok” (Gerinchúr), vagy a
„milyen szép is lenne/ ha a színek nem egyforma sebességgel/ terjednének” (Párhuzamos
rendszerek), látomásos bizakodásuk útján egyszerre teszik vonzóvá és titokzatossá ezeket a
ritmusosan „dadogó” versetűdöket.
Vagy hagy ne mondjam, emberivé. Hiszen amikor már azt hinnénk, hogy ez a távolságtartó nosztalgia a jelenetek köré egy jobbára derűs, sejtelmes aurát rajzolt, és segített az olvasónak a stilizált világképéből való kiszakadásban, felvillannak a háború képei, melyekben a
feltételesség egyáltalán nem gyönyörködtető: „nálunk sokáig puskaporszagú volt a levegő/
nálunk ha lenne/ biztos megennék a rénszarvast is” (Enyészpont). Áramszünet, éhezés, általában véve a háborús körülményeknek való kiszolgáltatottság újra és újra felsejlik a versek
rétegei alól, plasztikusan, csupaszon, mégis gondolatilag elvonatkoztatva a háború tényétől,
és mintegy átironizálva: „Kálciumhiányos kisgyerekek/ eszegetik a csirkeszart az udvaron”,
és próbálják mosolyogva „visszanöveszteni maguk köré/ a papírvékony tojáshéjat” (Gerinchúr).
Az a tapasztalat pedig, ahogyan „a katódcsövek/ bonyolult rendszere/ leegyszerűsített
mindent” a háború idején, az elbeszélő attitűd szempontjából különösen mérvadó. Ebben figyelhető meg ugyanis legerőteljesebben a beszédmintának az a kettőssége, amely a mediatizáltságban való csalódottság útján egyszerre hordozza magában a pontos megnyilatkozás lehetetlenségének – „rég le kellett volna írnom/ ha tudnék olyan betűket írni” (Gerinchúr) – és
a feladat terhe alól való felszabadulás lehetőségének érzetét: „leredukálódott minden/ a legelemibb létezési szintre/ hogy utána/ mi magunk töltsük fel […]/ színekkel” (Enyészpont).
Jóllehet ez a nyelvi szabadság kevés esetben, de súrolja a közhelyességet is – „mindig
ugyanoda lyukadunk ki/ a körhinta tengelye körül/ körbe-körbe/ és bármily furcsa is/ egyedül a láncainkban bízhatunk” (Enyészpont) –, máskülönben viszont ismétlődően bizonyítja,
hogy van az éber megfigyelésnek és kísérletező kedvnek olyan elegye, amely feszes költészetet eredményez. A Wilkinson penge képgazdag, ritka madár. Javaslom, tarts egyet otthon.

2018. november

121

„

ISTÓK ANNA

Legalább dugjatok egy jót!
SZUBJEKTÍV RECENZIÓ KISS JUDIT ÁGNES :
A HALÁL MILONGÁT TÁNCOL C. REGÉNYÉRŐL

Európa Könyvkiadó
Budapest, 2017
429 oldal, 3490 Ft

Tizenöt éves koromban, konfirmációi előkészítőn a lelkészünk azt a kérdést tette fel nekünk, mihez kezdenénk, ha
megtudnánk, hogy 24 óra van már csak hátra az életünkből,
és jön a világvége. A többség nagy része szendén megadta a
pc választ: kibékülnék a haragosaimmal, elmondanám a szeretteimnek, mennyire fontosak nekem, rendbe tenném a dolgaimat, imádkoznék Istenhez stb. Egy lány volt csak közöttünk, aki ki merte mondani a frankót, én bizony kipróbálnám
a kábítószert és a szexet, mert nem akarok úgy meghalni,
hogy egyikben sem volt részem. Huszonöt évvel később
ugyanezzel a gondolattal találom magam szembe Kiss Judit
Ágnes A halál milongát táncol című, nemrég megjelent regényében. A legszimpatikusabb szereplő, Gregorio foglalja öszsze tömören az élet és a könyv lényegét:
„Ennek az egész kibaszott világnak pillanatokon belül lőttek. Legalább dugjatok egy jót. Másnak úgysincs értelme.”
És itt akár abba is hagyhatnám a regény méltatását, hiszen aki ennyitől nem kapott kedvet hozzá, az ezután sem
fog, de azért az igazsághoz hozzátartozik, hogy nem (csak)
ezért a gondolatért szerettem meg Judit regényét, hanem
mert olyan lényeges gondolatokat fogalmaz meg, fejt ki és
elemez tovább, amelyekkel eddig csak a legkedvesebb regényeimben találkoztam.
A könyv maga a tangóra épül, négyes felosztású, még akkor is, ha az utolsó tanda – vagyis fejezet szám szerint az
ötödik. A tangó – mint azt a regényből megtudhatjuk – valójában négy lépésből áll, az első a tisztelet. Amikor a férfi –
értsd író – odalép a táncparketten a nőhöz – értsd olvasó – és
felkínálja a táncát, kapcsolatba lép vele. Az olvasás folyamata,
épp mint a tánc, csak egy alkalomra szól, de mindkettő
ugyanarról: a tanításról. Azért lépünk kapcsolatba, hogy tanítsuk egymást, és itt nincs alá-fölé rendeltség, csak bizalom
és tisztelet, amit az író felkínál az olvasónak: akarsz-e velem
tartani egy rövid időre, hogy elmondjak neked valami fonto-

„

122

tiszatáj

sat és szépet az életről?
Judit tisztelete az olvasó iránt nem más, mint a rögtön magával ragadó stílus, az a kicsit
mágikus realista hangulat, ami azonnal beszippantja az embert. Érezzük, hogy olyan valaki
szól hozzánk, aki nemcsak hogy táncos, de zenész is, a szereplők hangja tisztán szól és jól kivehető, pedig elég népes a zenekar. Már mindjárt az első oldalakon felsejlik Gabriel García
Márquez világa, megismerjük a 132 éves Lucia Pérezt, akiről a halál elfeledkezett, a kisfiút,
aki lángot őriz a tenyerében, és az elbeszélőt is meg az őrangyalát, aki egy meleg tangóbárban borozik, és közben észre sem vesszük, de máris túl vagyunk az első tandán.
Ha a táncos – értsd olvasó – úgy érzi, megkapta a tiszteletet az írótól, arra bizalommal fog
válaszolni, követem a táncosomat, mert nem akar rám kényszeríteni semmit, hiszen tisztel.
És belépünk együtt, egymást átölelve a parkettre, és akárcsak egy népes bárban, sorban ellejtenek szemünk előtt a szereplők. Hol ez, hol amaz táncol a látóterünkben, megcsillan tánctudásuk, szenvedélyük, aztán eltűnik, és átadja másnak a helyét. Megismerjük a regény összes
szereplőjét, szövevényes kapcsolataikat, és lassan megértjük, mire is megy ki a játék. Észrevétlenül csúszunk át a harmadik tandába, ami nem más, mint a felelősség. Mert az írónak,
éppúgy mint a táncban a vezetőnek, felelőssége van, hogy az olvasó hova lép, és hogyan táncol. A vezető feladata, hogy az olvasó klasszul végigtáncolja a tangót, ne lépjen a másik lábára, és ne hagyja abba a táncot. Mert mi van, ha abbahagyja? Lecseréli az író egy másik táncpartnerre? Nem, az írás nagy felelősség, majdnem akkora, mint az olvasásé. Hiszen az olvasónak is van felelőssége, azért ő sem egy akaratlan bábu, akit a táncpartnere kénye-kedve
szerint magával ráncigál. Meg vannak adva a lehetőségek, az író teret ad nekünk, meghív
minket, és mi megyünk vele. És mivel Kiss Judit Ágnes jó táncos és jó vezető – értsd író – így
szerencsések vagyunk, mert sok mindent megoszt velünk: a táncról, a szerelemről, az életről
és leginkább a halálról.
Merthogy a halál és a szerelem egy tőről fakad, ezt már Szerb Antal is megírta az Utas és
holdvilágban: a meghalás erotikus aktus, hiszen a halálvágy is csak vágy, amiben Eros benne
van. A férfi mindig a nő után vágyik, tehát végső soron a halál nő, egy ringyó, aki elcsábítja a
férfiakat. Kiss Judit Ágnes tovább folytatja a gondolatsort: a meghalás nő, a születés is a nőhöz kötött, egyébként meg maga a teremtés is nőies: ahogy a semmiből születik valami, magzat a méhben, bolygó a világegyetemben, kiszakadás a kozmikus vágyból mind egyazon jelenség kifejezési formái: „A szülés, születés és halál azért van, mert Isten így akar elmagyarázni
nekünk valamit a működéséről.” És Judit szereplői ezt tanítják az igazaknak, bár látszólag világvége van, valójában csak „a világ hüvelyéből készül éppen kilökődni egy új világ. Ez a világ
évezredek óta várandós, és most eljött a szülés ideje.” Ami az egyiknek halál, az a másiknak
élet. Ilyen egyszerű ez, van, aki a regényben meghal, van, aki tovább él, és persze olyan is van,
aki csak dimenziót vált. Mindegy minek nevezzük: életnek, halálnak vagy szerelemnek,
ugyanazt jelenti, de csak azok fogják megérteni, akik az életet is értik. Akik a maga teljességében élik meg az életet: „akik számára az evés nem szeretkezés, és a szeretkezés nem ürítés.”
Akik megélik a pillanatot annak minden szenvedélyességével, minden érzékkel és igen, minden fájdalmával együtt. Mert az élet fáj. Akárcsak a születés, a halál vagy a szerelem.
Azért a tánc közben fel-felmerül a táncosokban – értsd olvasókban – a kérdés, hogy jó-jó,
oké, hogy világvége van, na de miért? Kiss Judit Ágnes nem lenne jó tangós, ha nem a megfelelő szereplővel mondatná ki a választ, vagyis az egyik lehetséges választ a sok közül. A már
említett Gregorio, a fotós, aki a kamerája mögé bújik az emberek elől, ugyanazt a gondolat-

2018. november

123

„

sort veszi végig, amit Aubrey Green festő Galsworthy Forsythe Sagájában. „Az angolok történelmük során legalább 30 nemzedéknyi hőst halmoztak fel, ez azt jelenti, hogy minden embernek közel 900 millió felmenője van I. Edwardig. Holott, akkoriban Anglia lakossága alig 1 millió
volt.” (John Galsworthy) És az ősök száma ahelyett, hogy növekedne, egyre csak csökken.
Gregorio hasonló számításokat végezve arra a következtetésre jut, hogy igazából mi, akik
most itt vagyunk a világon, mindannyian egy „mocsok nagy vérfertőzés elkövetői és követői
vagyunk. A bűnös szex az oka annak, hogy isten megelégelte a dolgot és most leszámol az emberiséggel.” És mint minden elméletre, erre sincs semennyi bizonyíték sem, „brit tudósok
majd egyszer bebizonyítják”. Addig meg hiszünk Kiss Judit Ágnes Gregoriójának, aki természetesen a megmentendő, de nem megmentett szereplők sorát gyarapítva, berúgva várja a világvégét.
Ahogy közeledünk a regény és a világ vége felé, a lehetséges válaszok a táncoló párok
sorsán keresztül rajzolódnak ki elénk: a legmegrázóbb sors talán a főhős szerepét magára öltő Milenának jut, akinek a személyes világvégéje még a rendes előtt bekövetkezik, és ő vállalkozik a krónikás szerepére is. Talán ennek a személyes tragédiának köszönhető, hogy maga a
nagy világvége ábrázolása szinte mellékessé degradálódik, mint ahogy a halál is olyan, ahogy
Szabó Magda írja a Für Elise-ben:
„Szerencsére sok előhalál van a valódira való felkészülésig, az ember élete folyamán többször érzi, hogy se útja, se jövője, se ereje nincs már, minden befejeződött, kész, igazán szép volt a
jó Istentől, hogy ezt a módszeres szoktatást a nagy záráshoz kitalálta. A végleges, a záró meglepően könnyen lefolyik majd, mosolyogva halsz meg, kezet rázol az elmúlással, és az utolsó
mozdulattal becsukod a könyvet. Akkorára már annyi katasztrófát átéltél, annyi vért vesztettél,
annyit féltél, sírtál, próbálkoztál hiába, hogy alig marad szegény halálnak valamije, amit elrabolhat tőled, csak a bőrödet viheti, a csomagolópapírt, amibe Isten pakolt a születéssel, meg a
spárgát, a csontjaidat. Hol van már akkorára belőled az az igazi szenvedés, amelybe belegyakorolt az élet, hol a tanácstalan kétségbeesés, hol vagy te, ép önmagaddal?”
Kiss Judit Ágnes is így fejezi be a regényt, ezzel az egyáltalán nem tragikus világvégével,
sugallva azt, hogy az univerzum teljes megsemmisülésének fájdalma az emberi szenvedéshez
képest egy „nagy büdös lófasz”.
A tangó negyedik legfontosabb lépése a tisztelet, a bizalom és a felelősség után: az odaadás. Ha jól táncol a vezető, akkor az olvasó válasza az odaadás. „Ha mindkét táncos megteszi
a maga lépéseit, hálát fognak egymás iránt érezni, és megszületik a tánc. Hallani és érezni a
másik lélegzetét és szívdobogását.” Kiss Judit Ágnes így tangózik végig a regényen az olvasóval, betartva minden szabályt, amire a válasz nem lehet más, mint az, hogy az ember belefeledkezik a táncba, és követi őt teljes odaadással.

„

124

tiszatáj

SIPOS LAJOS

„Minden vers önnön
elérhetetlensége is”
JEGYZETEK BÁGER GUSZTÁV VÁLOGATOTT ÉS
ÚJ VERSEIHEZ 2018- BAN
Reflektív önértelmezés

Széphalom Könyvműhely
Budapest, 2018
234 oldal, 2900 Ft

Nem gyakran, de előfordul, hogy egy költő összeállíthatja „válogatott versei”-nek gyűjteményét. Ezt tette Babits Mihály
1940-ben, „a halál pitvarában” az Athenaeum Kiadónál megjelent Válogatott verseiben. A kötettel életművéről, „az egész
sokféleségéről” akart „képet adni”, s ennek megfelelően a
Messze… messze…, az Anyám nevére, a Hegeso sírja, a Turáni induló és a Gáláns ünnepség nyitotta a gyűjteményt. József Attila
rövidre szabott életében 1934-ben volt erre lehetősége. Ekkor
adta ki a Révai Irodalmi Intézet a Medvetánc. Válogatott költemények 1922–1934 című kötetét. A Szépség koldusából kettőt
válogatott be, a Nem én kiáltokból hatot, a Nincsen apám se
anyámból huszonhetet. A Döntsd a tőkét, ne siránkozz, a Külvárosi éj és az 1933–1934-ben készült versek majd mindegyike
bekerült a gyűjteménybe. A 28–29 éves költő azokat a verseket rakta itt egybe, melyeket 1934 legvégén leginkább jellemző
és autentikus műveknek tekintett, melyekben előlegezte az
1935–1937-ben véglegesre alakított „tiszta költészet” általa elgondolt poétikáját.
Báger Gusztávot a Napharang. Válogatott és új versek című
kötetével József Attila ambíciója jellemezte. Egész eddigi életművét, tizenhét verseskönyv anyagát minősítette a 2018-ra
kialakított költészetelméleti pozíciójából.
Az 1966–1996 között írt verseiből, az Örök párbeszédből,
melynek darabjai az asztalfiókban várták a napfényre jutást,
egyetlen alkotást válogatott be, a Napraforgót, aminek inkább
gondolkodástörténeti és nem poétikai konzekvenciái vannak.
Az egyes szám első személyben megszólaló lírai „Én” itt két jelenséget, két helyzetet kapcsol össze. A címbe emelt, tág asszociációs körrel rendelkező növényét. És a verset író emberét általában. És a lírai „Én” személyes vallomását. Az elsőre vonatkoztatható jelentés interaktív kapcsolatba kerül a másodikkal.

2018. november

125

„

Kettősképet teremt. Mindkettő megelőzi ugyanakkor a maga jelentését, de egyik a másikra át is
szivárogtat külön jelentéstöbbletet is.
A Napharang nem jeleníti meg azt a személyes konfliktust, ami a fiatal költőt, akinek nem
volt élet-halál kérdés az azonnali megjelenés, akaratlanul is kísértette. Ez az őt pártfogásba vett
Simon István és a példának tekintett Csoóri Sándor versszemlélete és az ő versgondolkodásának alakulása közötti eltérés volt.
Simon István és Csoóri Sándor az 1960-as években erőteljesen kötődnek a tradicionális
magyar költészeti hagyományhoz és – részben – a romantika irodalomfogalmához. Báger Gusztáv kipróbálta ezt a költészettani formát, a négysoros szakaszokból építkező ütemhangsúlyos
költészet lehetőségeit. Írt felező nyolcast (Előszó helyett), ráolvasó szöveghez hasonló, ismétlésekkel építkező 4+3+3 és 4+4+2 szótagos sorokat (Regölő). Írt négy szótagos ütemű sorokból
álló, halmozott ismétlésű, négy tiszta rímmel és egy kapcsolódó asszonánccal záruló strófákból
épülő verset (A földön). És van olyan alkotása is, mégpedig a kötetben kitüntetett helyzetben lévő Utószó helyett című, amelyikben feltűnnek időmértékes alaksejtelmek is.
Ugyanakkor kísérletezett a költő a vizuális költészet lehetőségével is. Az Örök mozaik című
alkotásában négy-négy soros, soronként két-két szótagú szavakat helyezett el a síkban geometrikus formában, négy sávban. A második és harmadik sávba jutott szavakat lehet függőlegesen
és vízszintesen is olvasni. Az olvasási stratégia megválasztásával azonban más és más verstapasztalat kínálkozik. Ugyanez a helyzet Az első fagy című vers esetében is. A felütés és a zárlat
három-három sora közé (melyek közül a második háromhoz csatlakozik három ismétlődő sor,
amelyik nem lezárja, hanem kinyitja a verset), tehát az intonálás-indítás és befejezés közé ékelődik négy, síkban elhelyezett, azonos grammatikai szerkezetű mondat. Ezen a szövegtesten végighúzódik egy szabályos indázó vonal, ami sugalmaz egy olvasói lehetőséget, nem zárva ki
ugyanakkor egy másikat sem. A vers hozzávetőlegesen akkor készült, az 1960-as években vagy
nem sokkal később, amikor óvatosan elkezdődött a magyar avantgárd újraértékelése, amikor
Kassák művei újból megjelentek, hallani lehetett Tamkó Sirató Károly vizuális költeményeiről,
planista, majd dimenzionista manifesztumairól, Nagy László is megírta a portréját vizionáló
képversét, felújítva a szövegteremtés tárgy-kép ábrázolásban megvalósult görög és középkori
hagyományt, s amikor a Párizsi Magyar Műhely szerzői Apollinaire-hez és köréhez nyúltak viszsza, újraértelmezve a látvány és a szöveg viszonyát.
És olvasható az 1996-ban megjelent kötetben Mégis címmel is egy vers. Ebben nincs jele az
önreferenciális beszéd igényének. A szöveg elemei látszatra egy összefüggő kép elemei is lehetnének („viharban”, „vitorlás”, „árbócon”, „fekete madár”). Ezt a lehetőséget azonban nem erősítik föl az idézett szavakhoz kapcsolódó szintagmatikus elemek és a három mondat nyelvi szerkezetei. Úgy is tűnhetik, hogy Báger Gusztáv itt (Füst Milán 1908-ban a Nyugatban megjelent
Peter Altenberg című írásából véve a szavakat) megy előre „a thémátlanság útján, a csinált dolgoktól a tiszta költészetig”, „a jelentéktelenségek költészetéig.”
Az Örök párbeszéd-kötet jellemzője, ha mindez feltételezhető, a cím kettős sugalma. A cím
nem csak a szerző és a befogadó közti, természetesen létrejövő interakciót jelzi. De jelzi a késő
modernség első időszakában még csak megfogalmazott, a posztmodern korszakban kiteljesített
új irodalomfogalmat, az egymás mellett létez(het)ő tradicionális-romantikus, avantgárd és a
posztmodern költészet párhuzamos létezését, folyamatos interakcióját is.

„

126

tiszatáj

Ez utóbbit erőteljesen mutatják a verscímekben megnevezett művészek nevei: Shelley, Poe,
Baudelaire, Claude Monet, valamint a címekben idézett városnevek: Brouges, Madrid, Genf, Párizs, Brüsszel.
Shelley neve mutatja, meddig ért vissza az időben Báger Gusztáv verstapasztalást gyűjtő
szándéka. Edgar Allen Poe A holló című versére és az alkotást kommentáló szerzői tanulmányra
való rájátszás jelzi, az „Én”-től elszakított szemléleti konstrukcióra épülő, optimális hatás elérését megtervező alkotásmód meggondolásait. Baudelaire neve arra utal: Báger Gusztáv is az ő
költészettani gyakorlatából indult ki, akárcsak a modernitás szerzői szinte valamennyien, akik
minden esztétikai minőségnek egyformán szerepet biztosítottak az alkotásban. Monet és
Munch a megérintő impresszionista és expresszionista inspiráció párhuzamosságát idézik.
A városnevek, bár a négy-négy soros versek a lírai „Én” hangulatát, emlékfoszlányát villantják
csak föl, megnevezés nélkül is hozzákapcsolják a személyes hangulat-emlékeket azokhoz a kultikus épületekhez, tárgyakhoz, eszmékhez, amelyek magát a várost jelentik. Brouges esetében a
Miasszonyunk templomában látható Michelangelo-szoborhoz, a Madonna a gyermek Jézussal
címűhöz, a Brouges-i Madonnához. Madridban a Pradóhoz. Párizsban a történelemhez, a Louvre-hoz, a Szajnához. Brüsszelben a főtérhez és a csarnokok folyosóin dolgozó csipkeverő asszonyokhoz. Mindezek alapján úgy is tűnhetik: a Simon István és Csoóri Sándor akkori költészetfogalmát irányadónak tekintő Báger Gusztáv kulturális élmény- és tapasztalatgyűjtése közben
mérlegeli, kipróbálja, fontolgatja a késő modernitás tág korszakának más versalkotói lehetőségeit is.
Báger Gusztáv, a válogatott versek első fejezete elé írt évszámok szerint, az 1995–2005 közötti szakaszt tartotta 2018-ban az „indulás” korának. Ebben a periódusban az Örök párbeszéd
három irodalomfogalma helyett egy negyediket és egy ötödiket tekintett fontosnak a költővé
válás során: az Újhold költészetét és az éppen alakuló posztmodern irodalmat.
Az 1946-ban indult, mindössze hét számot megért folyóirat, amelyhez 1986–1991 között,
évente két-két kötettel, Újhold Évkönyv címmel jelent meg a szemléleti folytatása, irodalomfelfogásával befolyásolta Báger Gusztáv versgondolkodását. Ez a kör, amelybe beletartozott Nemes Nagy Ágnes, Lengyel Balázs, aki mindkét vállalkozás főszerkesztője volt, Rába György,
Somlyó György és Lakatos István is, az autonóm irodalmiság elképzeléséből indult ki. „A költészet – írta beköszöntőjében 1946-ban Lengyel Balázs – mégiscsak az egyéniség teljes kifejezése,
mely az elérhető emberi teljességhez való távolsága szerint kapja meg végső értékét.”
1998-ban Báger Gusztáv kapcsolatba került Lengyel Balázzsal és Tandori Dezsővel. Az Újhold valamikori szerkesztője december 7-én kelt levelében, valószínűleg az Örök párbeszéd és
az Ikerképek, valamint más versek ismeretében, dicsérte az „asszociációkkal teli” tömörítéseket,
az alkotások „elvontságokkal” teli konkrétságát. Tandori Dezső az 1960-as évek végén, az 1970es évek elején szabálytalan nyelvtani szerkezetekkel, szókihagyásokkal, talányos versbeszéddel, nyelvi jelek felcserélésével, radikálisan szakítva a versírás korábbi alakzataival, 1998 áprilisában, az Ikerképek kézhez vétele után szintén írt Báger Gusztávnak. Külön kiemelte a Belvárosi
vihar, az Álom, az Őszi dal, az Öntörvényszerűen, A párhuzamosok tánca és a Tigris című alkotásokat (melyek közül egy sem került be a válogatott versek kötetébe). És külön értelmezte Báger
Gusztáv költészetének karakterét. Az alkotásokat tárgyköltészetnek, a szerzőt „csöndes rejtélyeivel, végső tökéletességig árnyszerűen vitt futamaival” „Isten-kegyelmű”-nek mondta.
Ugyanakkor – erről azonban Tandori Dezső nem tett említést – az 1998-ban megjelent Ikerképekben már vannak a „tiszta” posztmodern költészettanra jellemző alkotások is. Ilyen a A XXI.

2018. november

127

„

század elé és Az utolsó szál jogán szó- és szövegjátékai és ilyen a Századvégi játékok rímvillanásaiból alakuló szöveg: „Mit halljak / e korban? / A bomba / templomba’ szól jobban. // Mit nézzek / a tájon? / pléhgyökér / még fölér. // Mit kezdjek a korral? – / A Hamlet – / csak omlett –
// fantom lett.”
Az 1995–2005 között megjelent kötetek anyagából született válogatás, a teljes kötet első
része, befogadásaival és kihagyásaival jelzi, miként próbált ki Báger Gusztáv költészettani lehetőségeket. Meg azt, miként erősödött föl a lehetőségek közül az Újhold versteremtési módjához
közel álló, Tandori Dezső költészettani fordulatát is hasznosító, a posztmodern versalkotás jellegzetességeit is felvillantó egyéni szövegformálási mód. E szándékoltan vagy akaratlanul késleltetett indulás, akárcsak az első kötetével hat évet váró Babits Mihály esetében történt, megerősíti azt az általános tapasztalatot, miszerint a hagyománytörés és nem a hagyományfolytatás
a pályakezdő költők legfőbb törekvése, s addig nem lépnek be az irodalomba, míg nem érzik
elég erőteljesnek ennek megvalósulását. Akár úgy, hogy a velük korábban vagy egy időben induló szerzők verstapasztalatát is hasznosítják.
Beszédmód és beszédaktus
A már középiskolában is versírással próbálkozó Báger Gusztávnak szerencséje volt a késleltetett pályakezdéssel. Nem írt verset Ady versbeszédében, akit pedig nagyon népszerűsített a
szombathelyi közgazdasági technikumban tanító „Léda tanárnő”, az „Ady-szerelmes Kőszegfalvy Magda”. Nem írt a „költőtanárnő”-nek tekintett, Gazdag Erzsi modorában sem verseket. Sem
az életképet, helyzetdalt ismétlő Simon István szerint. Csoóri Sándor is inkább emberi példa
maradt számára, annak ellenére, hogy sors-költészete az 1967-ben kiadott Második születésemmel poétikailag is releváns volt. Nem követte a Himnusz minden időben című 1965-ös gyűjteményével pályája csúcsára ért Nagy Lászlót, aki legelső verseit „újraigazította”. Sem a nagyon
korán megismert, A tékozló országgal új költői nyelvet alakító Juhász Ferencet.
1957-től a budapesti közgazdasági egyetem szakstúdiumaiban egyre jobban elmerülő költő
a „sok hangos fűzfapoéta tülekedésében” kedvét vesztette (amint mondta az egyik vele készített
interjúban), néma költő maradt. Kapcsolatát 1978-ig, haláláig őrizte Nagy Lászlóval, barátságába fogadta Juhász Ferenc, Kalász Márton és Géher István, akik – ismerve néhány korábbi meg
esetleg akkor született versét – tudták: nem szakított teljesen és véglegesen az irodalommal.
1962-től a Marx Károly Közgazdasági Egyetem oktatója, majd az Országos Tervhivatal kutatója lett. Együtt dolgozhatott itt tudományos munkatársként Kornai Jánossal, Kemenes Ernővel,
Faluvégi Lajossal, Medgyessy Péterrel, Hoós Jánossal és Ganczer Sándorral, közgazdászokkal,
akik a közvagyonra épülő, a másik gazdasági-politikai rendszerben élő országoktól egyre jobban elmaradó Magyarország modernizációjának módozatait modellezték és értelmezték. 1967től a Cambridge-i Egyetemen Joan Robinsonnal és Lord Nicolas Kaldorral konzultálhatott.
1975–1981 között Genfben az ENSZ Európai Gazdasági Bizottsága Titkárságának munkatársa
volt.
A közgazdász-létnek költészete szempontjából többszörös haszna volt.
Egyrészt nem élte meg itthon az 1957 utáni politikai-irodalmi csatákat, nem kellett megpróbálnia, van-e megújulási lehetősége a leíró jellegű tárgyias költészetnek, a személyes sorsot
versbe foglaló alakzatnak, a nemzeti sorskérdéseket, etikai vonatkozásokat, a hatalommal
szembeni ellenérzést vagy a hatalomhoz húzó rokonszenvet tematizáló költészetnek. Nem jelentek meg versei az 1958-ban kiadott Tűztánc antológiában, nem csatlakozott az élménylíra

„

128

tiszatáj

gyakorlati megvalósításával együttesen pályára lépő Hetekhez és a törekvéseiket folytató Kilencekhez sem. Nem kapcsolódott az individuumot és a nyelvi játékot lassan az értékhierarchia
csúcsára emelők közé, nem került bele az esztétikai és etikai princípium vagylagosságát hirdetők táborába, s végül nem vállalt semmiféle tábor-elköteleződést azok oldalán, akik az egyéni-,
csoport- és nemzeti-etikai vállalást költészeten kívüli területeknek gondolták. Megőrizte autonómiáját. Egyszerre lehetett olvasó-befogadó híve Pilinszkynek és Nagy Lászlónak, Nemes Nagy
Ágnesnek és Csoóri Sándornak, Juhász Ferencnek és Térey Jánosnak, Kovács András Ferencnek
és Tandori Dezsőnek, Weöres Sándornak, Vasadi Péternek és Oravecz Imrének, Jókai Annának
és Mezey Katalinnak. A Magyar írók 2004-ben című versében szavakban is foglalta az 1948-tól,
1957-től, 1989-től élet- és haláltáncot járókat: „Beolvadó kiolvadók, / önként ajánlkoznak. / Kiolvasott beolvasók, / kilátástalan belátók. / Falkákban torzsalkodó / örök békétlenek. / Kopnak, ütődnek, fogynak / az üres pléhedények.”
Az 1962-től 1981-ig és napjainkig tartó közgazdász-létnek volt egy másik előnye is. Báger
Gusztáv bekerült a szabad gondolkodás világába és a világkultúra áramába. A versek ajánlásaiban, paratextusaiban, intertextusaiban, rájátszásaiban megjelenik Platon és Ephezoszi Herakleitosz, Diderot és Goethe, Gaugin, Hieronymus Bosch és Csontváry, Mozart C dur concertója és a
Galuppi-toccata, Walt Whitmann és Rimbaud, a Biblia, az egyházatyák és a középkori keresztény kultúra, Vörösmarty és Kosztolányi, Kálnoky és József Attila, Rákos Sándor és Térey János.
És – mindezeken túl – állandóan vissza-visszatérnek a gyermekkori emlékek. A Rába-part, a
csörötneki alkony, a szomszéd faluig „mezétláb” poroszkáló gyermek-önmaga, a talicskán trágyát toló nagyapa, a lócán ülő nagymama, a ház előtt a biciklivel bajlódó kisgyereknek a vajas
kenyeret kihozó anya és az apa, aki „Valahol orosz földön 1942.XII.6.”-jelzéssel adta fel családjának legutolsó levelét.
Az egymástól élesen elváló beszédmód-emlékek alakították Báger Gusztáv versbeszédét.
A versbeszéd alaprétegét a dunántúli kis faluban elsajátított nyelv jelenti. Ez tapasztalaton alapuló beszéd, melyben egy tárgynak, tettnek, hangulatnak általában egyetlen jelölő hangsora
van. Ezen a nyelven idéződik meg a szülőfalu, ezen idéződnek meg az odakapcsoló emlékek. Ezt
egészíti ki a közgazdász-lét kifejezésrendszere. Nem úgy, hogy a szakszavak helyet fognak maguknak a vers-kommunikációban, mint Juhász Ferenc alkotásaiban a biológiai létezés kifejezései. Hanem úgy, hogy a „Beszélő” gondolatvilágában (aki természetesen sok esetben azonos az
alkotást létrehozó személyes „Én”-nel) végig jelen van az a közgazdasági viszonyrendszer,
amelyben a 21. század profit-maximalizálásra törekvő világ cégei és az egy-egy országban működő kis vállalatok minden egyéb szempontot lényegében alárendelnek ennek a főszabálynak.
A költő mint abszolút etikus lény kétféle beszéd-tudással rendelkezik. Egyrészt vers-beszélőként gondolatvilágában végig jelen van „a legszegényebb országok adósságának” megoldhatatlan problémája (Világima), az „Etiká”-t az érdeknek minden esetben alárendelő gesztus, a kantiánus erkölcs érvényesülésének lehetetlensége (Kísérlet), a közgazdaság 21. századi törvényeinek rideg érvényesítésére törekvés (Világgazdaság). Jelen vannak „a pénzügyi tervek madárröptetői / világszegénység hulla(dék)égetői / koalíciók pókhálószövői” (Világima), a „közérdek”-et és a „közügy”-et, a „közgazdaság”.ot és a „közellenség”-et, a „közmegbecsülés”-t és a
„közfelejtés”-t, a „közjó”-t és a „közrossz”-at felcserélők (Köz-). A világért való aggodalom nem
szűnő több versben is felbukkan. „[…] a közjó építgetése mint világkép valahogy odakozmált”
(Nagy utazás). „Ma ismét aggódom a világ miatt. / Nem aludt jól. / Nyugtalanított az emberiség
sorsa. / A Föld mozgását nem érzem hibátlannak.” (Munkaidő) Annak felismerése, hogy a hely-

2018. november

129

„

zeten nem lehet változtatni, a versek beszélőjét transzcendens távlatba fordította. Báger Gusztáv a világ-lehetőségeket tematizáló verseiben a görög-római és a középkori keresztény költészetből ismert műfajokat: az „imá”-t, a „fohászkodás”-t, a „könyörgés”-t választja. Azokban az
esetekben is ezek mellett a műfaj-alakzatok mellett dönt, ha a nemzet ügyét, jövőjét, kilátásait
tematizálja (Ima az országért). Ezekben a versekben az „Én” nem válik sem a világközösség,
sem a nemzeti közösség szószólójává, ahogyan a maga történelmi korszakában ezt Csoóri Sándor megtette. Nem válik eszme-megfogalmazóvá és -hirdetővé, mint Puskin, Petőfi, Miczkiewicz. A közgazdasági fogalmak nem épülnek be a költői nyelv regiszterébe. Külön részregiszterként vannak jelen. De jelen vannak.
Báger Gusztáv költői beszédmódját az átlényegített filozófiai, hitbeli és hitelméleti tudás,
a világkultúra nagyon jelentős hányadát a szövegformálásban érvényesülni hagyó önkéntelen
szándék, a bölcseleti igény, a szeretetkultúra, az egzisztenciális megoldáskeresésre irányuló törekvés határozza meg. És még valami. Ő maga írt erről egyik dedikációjában: „az örök keresés
fájdalma és öröme”. Az élet végoka felfogásában Krisztus. „Krisztus nem absztrakció. / Nem
eszme, nem vallás: élet. / Mélybe taszítja vétkeinket, / s föntről a megváltást hozza el. / Elhordozza helyettünk fájdalmainkat, / hogy véglegessé tegye a megigazulást, / egyetemessé a víz
tisztító erejét, / időtlenné a szabadságot, / örökké valóvá a hitet. / Csak ki nem kér, annak nem
adatik. / Kinek megadatott, attól nem vehetik el. / A táblák összetörnek, a Szó megmarad.” (Magasság, mélység) Egy másik versében: „Kezdetben vala a vég. / Közben a rész és a nézet. / Felülről béke és áldás. / Lentről küzdelem és átok. / Az út végén teljesség. / Minden vég kezdete.”
(Kezdül) Az Isten-ember kapcsolatot egy harmadik alkotásában köznapi nyelven, a 21. századi
tudományos szakfogalmakat a mindennapi kommunikációba akaratlanul is belevegyítő formában és a költészet retorizált beszédmódján foglalta szavakba: „Nem történik semmi rendkívüli.
/ Istenben élünk, mozgunk, vagyunk. / Ő hat milliárd monitoron keresztül / nézi önmagát,
percről percre mit gondolunk. / Belelát a sejtekbe, a kémiai folyamatokba, / hasonló szándékokból kiválóan képez halmazokat. / (Ezáltal elmozdulások jönnek létre. A hő-térkép foltjai /
kicsit összemennek néha, máskor kitágulnak. / Nem a hőmennyiség az okozója, inkább / a gyűlölet és az irgalom billegő egyensúlya.) / Az irányító pultnál soha el nem alszik. / Sakkozik, szívesen bíbelődik a tényekkel, / olykor lehajol, megsajnál egy embert, / kiterjeszti karjait érte,
fölemeli, megáldja. / Istennek nem unalmas ezekkel foglalkozni. / Csak mi gondoljuk, hogy elege lehet. / Bölcsessége csupán abban áll: / időben szűri ki a hibás kombinációkat.” (A Koordinátor)
Az „örök keresés” érvényes a szöveggé válás folyamatain is. Először felvillan egy szó, egy
szószerkezet, egy kép, egy gondolat a költőben. Azonnal vagy később vagy még később hozzá
kapcsolódik egy újabb szó, a szószerkezet elkezd bővülni, a gondolat eszmévé válik. Ezt követően kezd formálódni a „verstörténés” vagy „gondolat-történés”, felbukkanhat az első szóra viszszaütő kontrapunkt. Újabb stáció a szöveggé válásban a műfajra-találás. Az 1966–1996 közötti
korszakban vannak epigrammaszerű versek, majdnem szonettek, van dal, leíró vers, haiku,
a francia költészetből (és Babitstól és Radnótitól) ismert „képeslap-vers”, konkrét élményt szavakba foglaló leírás, nyelvi játék és (a már emlegetett) képvers. A Napharang. Válogatott és
új versek kötetében, az 1995–2005 közötti időszakot jelezve a pályakezdés idejének, rendszerint strofaikus alkotásokban a későbbi időszak szövegformálása vált lassan meghatározóvá.
A 2005–2015 közötti időszakból válogatott versek között van szövegtagoló írásjelű és írásjelek
nélküli, strofaikus szerkezetű, verstörténésre épülő, a verstörténésbe valamilyen aktuálist meg-

„

130

tiszatáj

jelenítő, van klasszikus imaforma a műfaj retorikai jellegzetességeit ismétlő. Van direkt vagy áttételes versbeszédű „politikai vers” (ezekről írta Vasadi Péter 2011-ben: „bármifajta hermetizmus [vagy, amit tévesen annak tartanak] nem több, mint egy létezés lírai foglalata a többi között”); ilyen például az Ima az országért, Az ország-esszék margójára, az Őrtorony, a Látványpék.
A mindenki mástól különböző intellektuális versbeszédet kialakító, a késő modernitást és
posztmodern korszakot, valamint a megelőző periódus irodalomértelmezését önnön költői
gyakorlatával szembesítő Báger Gusztáv válogatott verseinek utolsó korszakából, 2016–2017ből és a rájuk következő, napjainkig tartó periódusból kilencvennégy alkotást közölt (ez az
egész kötetnek közel a fele). A Találgatom, mit üzensz 2016-os gyűjteményből tizennyolcat, a
Nézi, ahogy nézem 2017-es könyvből huszonötöt, majdnem az eredeti sorrendbe rakva egymás
után a verseket. A legutolsó évet negyvennyolc alkotás reprezentálja.
Báger Gusztáv látszólag a Medvetánc kötetet összeállító József Attila gyakorlatát követte.
A látszat ellenére azonban másként járt el. A 2015 előtti szövegekből nem egyszerűen válogatott. Azzal, hogy az 1996-ban megjelent Örök párbeszéd című kötetéből csak egyet emelt be a
könyvbe, s a maga költői pályáját itt nem 1966-tal, hanem 1995-tel indította, életművéből kihagyott egy kötetnyi alkotást. A következő húsz év verseit nem időrendben, hanem szabad válogatással új és új kontextusba helyezte. Ezzel az eljárással majdhogynem egy másik életművet
konstruált (aminek poétikai jelentését érdemes lenne egybevetni a kötetenkénti előrehaladással kiválasztható, időben épülő verseinek jelentésével). És még valamiben különbözik József Attila és Báger Gusztáv eljárása. „J.A. Főpap”, amint Vasadi Péter nevezte az 1905-ben született
költőt, folyamatosan alakította a maga vers-modelljét. Báger Gusztáv a 2015–2018 közötti időben is új poétikai eljárásokat próbált. A Találgatom, mit üzensz kötetben a prózavers lehetőségeit. A Nézi, ahogy nézem című könyvben és az utána készült alkotásokban a már kiformált szövegalkotási eljárásokban rejlő, eddig feltáratlan lehetőségeket.
A 2016-ban kiadott kötetben néhány mértékes vers mellett a prózavers (Jókai Anna levélben írt műfaj-elnevezési javaslata szerint a „versesszék”) alakzataival kísérletezett.
A prózaversnek első változata az ősiség varázsénekeiben formálódott, a népköltészet sirató
énekeiben folyamatosan alakult. A 19. századi amerikai és orosz irodalomban időnként meghatározó formává vált. A 20. század francia és magyar költészetében, Apollinaire, Kassák, Füst Milán és mások alkotásaiban a prózavers és a szabadvers önállósodott. A prózavers (vagy: verspróza) a magyar irodalomban alkalomszerűen tűnt fel csak. Babits Mihály Örökkék ég a felhők
mögött (Vallomás helyett hitvallás) című szövege, mely lapszéltől-lapszélig tartott, s melyet ismétlődő grammatikai szerkezetek („Hiszek abban”, „S mégis hiszek”, „Én hiszek”, „Magyar vagyok”, „Én katolikus vagyok”, „Ember vagyok”) emelték meg, 1924-ben folyamatos írásmódban
jelent meg. 1925-ben, a Sziget és tenger előhangjaként, az ismétlődő grammatikai szerkezetek
előtt a költő egy-egy üres sort iktatott be, s ezzel vizuálisan is felerősítette a korábbi folyamatosan írt esszé prózavers jellegét.
Báger Gusztáv is kísérletezett a műfajjal.
Lapszéltől lapszélig tartó formával, középre zárt félsorral végződő prózaverset írt, nem
messze egy Ottlik-egypercestől (Könyvespolc). Írt összefüggő normatívát megjelenítő ilyen alkotást (Függöny), ébredéssel végződő álomkép-sort (A szív egyeteme), részekre szabdalt, a záró
félsort középre helyező szöveget (Szegfű család), két részre tagolt alkotást, melynek (próza)vers jellegét a hasonló félsor erősítette.

2018. november

131

„

A prózaversben ugyanaz a széles tematikus skála jelenik meg, mint Báger Gusztáv más alkotásaiban. Csak Istent lehet imádni, mást nem, hangzik fel egy erőteljesen más véleményen lévő
társaságban (Doxológia). Egy matematikai feladat megoldása kapcsán csap fel a vita, amelyik
végül a szépség definíciójának kérdésébe, az ember nemi jellegének megváltoztatásába torkollik (Volt egy matekfeladat). Két malom a címe egy egymástól eltávolodott férfi és nő koccanásában induló narratívának.
A Nézi, ahogy nézem a korábban itt-ott még a beszédrétegekből homogén megszólalássá
alakított szövegegyüttes. Észrevétlenül, nem kronologikusan és nem mechanikusan jelen van itt
a költői stílust egyedivé tevő valamennyi kultúra: a görög (Új formák, Euridiké), a keresztény
(Machina Mundi, Gyertya), a létezésről való gondolkodás (Filozófia, A Szórítész-paradoxon),
a társadalomtudomány, közgazdaságtan, az összegabalyodott világ és az ország kiúttalansága
(Walt Whitmann Blues, Európa elrablása). Ellenpontnak-fogódzónak megjelenik a versekben
Haydn és Goethe, a művészet általában meg Csörötnek, a szülőfalu, a „szorgos” ősök „kalendáriuma”, a „dolgozószoba” falához támasztott munkaeszköz (Gereblye), a személyes emlék (Vajaskenyér). A vers-ajánlásokban ott vannak a mesterek és a barátok: Vasadi Péter, Tandori Dezső, Juhász Ferenc, Oravecz Imre és Oravecz Péter egy-egy sorával ott van József Attila („hever
egymáson a világ”). És a bizonytalanná lett világban ott van a költészet általában és személyesen.
Gránátalma
Kezdetben vala az Ige, a jambus.
Aztán a csillagos ég, a tenger.
A Logosz állatai és a szerelem.
Gyümölcshús és ékkő,
vegyíthetetlennek tűnő erők,
természetfeletti nász.
A tér-kaleidoszkóp rendje gondolat,
benne tetraéderek a tények.
Lélegzés forgatja, csodálja, ízleli.
Minden vers önnön elérhetetlensége is.
A nagy versek…
József Attila első monográfusa, Szabolcsi Miklós, a költő egész életművét „klasszikus”-nak tartotta. Tverdota György az 1927–1937 közötti alkotásokról beszélt így. Németh G. Béla igazán az
1935–1937 közötti versek jó részét tekintette remekműnek. Pár évvel ezelőtt Lengyel András
alapos részletességgel bizonyította, hogy a Szépség koldusára, ha nem egy vidéki kisvárosban és
nem tekintélyes helyi emberek összefogásával és nem Juhász Gyula szeretetteljes előszavával
jelenik meg, senki nem figyelt volna föl.
Hány „nagy verse” van Báger Gusztávnak? Ebben a kérdésben bizonyára megoszlanak a vélemények. A 2016-os és 2017-es két kötetben sok. A Magasság, mélység című könyv egészében
nagy mű. „[…] meggyőző bizonyosság – írta 2012-ben Tarján Tamás egy e-mailben –, hogy ha
egy költő erős bölcseletű világképpel, intenzíven sugárzó […] formákkal dolgozik, azok a művei
is tematikus csatlakoztatást nyerhetnek, amelyek eredendően nem a megjelölt témára mintá-

„

132

tiszatáj

zódtak.” Kántor Zsolt az Esti horizontot és a Kristályrácsot sorolta a nagy versek közé. Vasadi
Péter az Ódát és a Határokat, Kabdebó Lóránt a Takarítást tartja „ékszerkő”-nek, Prokopp Mária az Ima az országért címűt. Tandori Dezső az Ódát József Attila hasonló versével egyenrangúnak tekinti. („Attila Ódája után (A2) – írta 2010 októberében egy magánlevélben – Báger Ódája a (B2). Így jön ki a2+b2=c2 (a magas C!) Együtt szólaltatjátok meg „C2”-et a 2 ódával”).
Abban valószínűleg közmegegyezés lenne, hogy ön- és költészettörténeti érték szempontjából a 2011-ben megjelent Mindent begombolsz kötetből az Óda, a 2014-es Edzéstervből az
Agora és a 2018-ban írt versek közül a Zsoltár számottevő vers.
Az Óda többrétegű lételméleti alkotás.
Mindenekelőtt míves szerkezetű szöveg. Az első három nagy részben 4-4, nem egyforma
hosszúságú szövegegység van. A negyedik rész és az ötödik, a négysoros „Mellékdal” egy-egy
szövegkorpusz. Az első nagy rész, a nyitó szövegegység 3–11. sora a negyedik szövegegység 1–
8. sorával azonos. A 9–10. sor a harmadik, a 11–12. sor az első, a 13. a második korpusz második szövegéből való, a 14-15-16-17. az első szövegegység második darabjának második tételében olvasható. A szövegzárlatnak megfelelő negyedik korpusz azonban nem mechanikusan öszszeállított szöveg. Gondolattörténeti összefoglalása az egésznek, mégpedig oly módon, hogy új
szöveget létrehozva fogja egybe az egész alkotást. A „Mellékdal” sem független az egésztől. Még
általánosabb szintre emeli az alkotásban testté lett lételméleti problémát.
Az Óda nem személy vagy eszme magasztalása. Átlépve a műfaj hagyományrendszerének
határait, magának a Teremtésnek az interpretációja. Nem folyamatos és kronologikus rendben
jeleníti meg A teremtés könyvének első részét. Az első két sor, kurzivált, tehát kiemelő szedésformában Shelley Óda a Nyugati Szélhez című versének első két sorából összerakott szöveg.
A megszólított szél látszatra a Teremtő attribútumaival rendelkezik. A „fák ágait” mozgatja,
„cserfes leveleknek suttog” titkokat, „holt tájakba életet lehel”, „erdőket fésül át” „egy fűszál miatt”, „szénakazlakat borzol”, „távolságokkal gurigáz”-ik, „friss illatokat lehel”. A Teremtő maga
csak az első nagy rész utolsó szövegdarabjában jelenik meg. Korrigálja a „teremtés”-t, „átírja a
tájat”, van, ahová „csonka kúp”-ot, máshová „völgy”-et rak, s „a boldog tartalom” „új s új formában áramlik”. A második-harmadik nagy egység egy-egy szava, szintagmája, sora valamit felidéz
a folyamatból. Megjeleníti a „viz”-et, az „esőcsepp”-et, a „párá”-t,, „az oktalan halak”-at, a „csillagrajok”-at, a „madar”-at (ami „mindig több mint egy test / röptével elbeszéléseket szerkeszt”),
a „magasztos […] eger”-et, a „medvé”-t, „minden” egyes „állatban emberi vonások”-at, s a gének”-et, amik „viszik az ősi postát”. Végül pedig „a Mindenség titkait keres”-ő embert. A
(herakleitoszi) változásban differenciálódik az emberiség. Valaki „trendi fodrász”, „ügyvéd”,
„mérnök”, „autószerelő”, „novellista”, „orvos”, „kutató”, „lelkész”, „bankár” vagy „prostituált”
lesz. A „kikapcsolt idő / örök jelené”-ben az ember „bármely pontján a világnak / online barátokra” lel. A negyedik részben, mely egyetlen sorban, megkülönböztetett betűformában szedve
a „nyugati nyers szel”-et idézi meg, az olvasó a lírai közlésviszony szavakba foglalásakor elbizonytalanodik. Ki itt a megszólított? A harmadik-negyedik részben megjelenő Teremtő? Vagy
netán a „nyugati nyers szél”? A „Mellékdal”, folytatva az előző két rész szövegszerkesztési gyakorlatát, nem a nyelvi megformálásban előkészített folyamatba lép be. A négy sornyi szöveg
egyrészt átfogja a múltat, kiemelt szedéssel jelezve azt, amit bizton tudni lehet, és hagyományos
nyomtatott formával utal az emberiség jövőjére. Így:

2018. november

133

„

(Mellékdal)
ment-e a tévé által elébb az ember?
meddig csorog arcán az üres árok?
egyetlen golyóstoll egyetlen sugallat
mosolyra fakaszthatná a világot
A „Mellékdal” első szavával megidézett vers, Vörösmarty Gondolatok a könyvtárban jelzi a
lírai „Én” alapproblémáját: „Ment-e / A könyvek által a világ elébb?” Vagy általánosabban: „Mi
dolgunk a világon? Küzdeni / és tápot adni lelki vágyainknak.” A Mellékdal második sora
Pilinszky János Apokrif című szintézisversének utolsó két sorából formált szöveg. Az Óda első
két sora, ami variációban még kétszer ismétlődik, valamint a „Mellékdal” első fele jelzi: a szöveg
alakításában döntő szerepe volt a szövegköziségnek (az intertextualitásnak). Erre utal a műfajt
jelölő cím is. A görög költészetben kialakult óda több műformával őriz rokonságot, mindenekelőtt a himnusszal, ennek révén a bibliai szövegváltozatokkal, köztük a zsoltárokkal. Az óda,
pontosan úgy, ahogyan Shelley-nél megtapasztalható, az emberi sorsot befolyásoló erőket tematizálta. A 20. századi magyar irodalomban József Attila és Illyés Gyula teremtette újjá ezt a
szövegtípust. Nagy példáik az Óda, A Dunánál, valamint az Óda a törvényhozóhoz. A két József
Attila-vers inspirációja szembetűnő. Az Óda formális ösztönzésére utal Báger Gusztáv versének
részekre osztása és a „Mellékdal” jelenléte. A lényegire, hogy ez is tiradikus szerkezetű: az első
rész (a természetben meglévő mozgás-változás megidézésével) a „strófa”, a második (a Teremtő és teremtés középpontba állításával) az „antistrófa”. A harmadik (a folyton-változás 21. századi tapasztalatával) az „epodosz”. Ugyanakkor Báger Gusztáv magát a műfajt át is alakította.
Nem fennkölt hangulatú a szöveg, mint ahogyan megtapasztalható Pindarosztól József Attiláig
és Illyés Gyuláig. Nem csak erőteljes beszédváltásai jelzik az eltérést, de például az is, hogy amíg
a 20. században a szöveg beszédmódja, sor- és strófaszerkezete általában homogén volt, Báger
Gusztáv Ódájában van egy szonett, az egész műben nincsenek tagoló írásjelek, a befogadó így
néma vagy hangos olvasásban minden esetben más szöveget teremt magának, mint ahogyan ez
Aragon, Eluard, Füst Milán és Kassák szövegeinek befogadásakor megvalósul.
A szövegköziség (intertextualitás) különleges formája a vers „ráépülése” Kosztolányi Dezső
Hajnali részegség című alkotására. Nem elsősorban a Kosztolányi-szövegben megfogalmazott
állításra-kérdésre az élet értelméről, céljáról, a vendég-létről. A Kosztolányi-mű hangzásbeli
emlékei jönnek elő. Ott is, itt is vannak a zeneiséget erősítő két-két szótagos rímek, páros- és
keresztrímek; mindkét szövegben vannak szóvégi és szóközi hangismétlésre épülő részletek. A
2014-es versben megjelennek József Attilánál „lefoglalt” szavak, szószerkezetek. Báger Gusztáv
ezeken kívül bevonja a vers univerzumába például a Máté és Lukács evangéliumában szavakba
foglalt imát, a Miatyánkot is.
A többrétegű lételméleti alkotásnak van egy diszkrét külön szólama is: egy megnevezetlenül maradt személyre történő utalás-vallomás. A vallomásosság a „mi”-ben megjelenő másik
szereplőnek szól. A szöveg az „én-te” közléspozíció-párral indul. Az „én” bizonyos pontokon
„mi”-vé tágul. Az első nagy szövegrészben „a Nap varázsol körénk szárnyakat”-szövegben, a közös „álmaink” felemlegetésében és a szabadságélményben. Ezek a visszafogott vallomások más
alkotásokban részletezőbbek (Mondtam-e?), megint másokban minden általánosban rejtekezés
ellenére, egyediek és valóságosak (Elemi óda a női testhez). A József Attila-i Ódával szemben,
amelyik egy feltehetően hosszasan érlelt általános képzetet talán egy valóságos találkozással

„

134

tiszatáj

kipattintott, s e köré építette az időben és térben legtágabb világmindenséget, a Báger Gusztáv-i
az időben és térben megvalósuló teremtés részévé tette a sejtetésben megjelent szerelmet.
Az Agora a 21. század elején példa lehet (a még megnevezés nélküli, de mindenképpen) a
posztmodern költészet-felfogás utáni időben kialakuló líraformára. Mellőzve az epikolírikus
műfajoknak és magának a lírafelfogásnak a módosulását, talán egyetlen jellegzetesség is elégséges e szövegforma különleges státusának leírására.
Az első pillantásra szembetűnik az alkotás kétféle beszédmódja: a megformált-megemelt
szöveg mellett megjelenő három misszilis levél. Az elsőt 1915. szeptember 12-én írta Báger József, Báger Gusztáv nagyapja a frontról. A másikat ifj. Báger József, az apa küldte 1942. november 25-én „orosz földről”. A harmadikat ugyanő adta föl „Valahol orosz földön 1942. XII.6.” jelöléssel. Ezeket a levélíró-szokásokat őrző szövegeket a szerző maga egy külön levél részévé teszi.
Ebben a teljes szövegben is van megszólítás („Drága András!”). Van személyes közlés („Szívből
örülök első építészmérnöki sikereidnek, ott leszek Szegeden az Agora felavatásán.”) A címzettet
beleszámítva négy generációra bővül a verstörténés ideje, majdnem pontosan átfogja az utolsó
száz esztendőt.
Az interneten könnyen ellenőrizhető a címben megjelölt konkrét tér: a 2014-ben Szegeden
felavatott Szent Györgyi Albert Agora, melynek az egyik pályázat-nyertes tervezője a címzett
volt. A szöveg mögötti történelmi valóság megjelentetése az Új Komolyság lírafelfogásának következménye, akárcsak a szöveg keletkezéstörténetének bekapcsolása a versbe, a szövegteremtő emlékeinek előhívása a múltból.
Báger Gusztáv itt a műformák közti szabad száguldásban a legkötöttebb formától, a haikutól a látszólag kötetlen formáig mindent kipróbált. Írt lapszéltől lapszélig terjedő, folyamatos
tördelésű prózaverset (versprózát, versesszét) és írt szabadverset, mely versszerűen tördelt,
kötetlenül alkalmazza a gondolatritmust és alkalmaz más zenei elemeket is, például időmértékes beszédmódot („Látom apámat: fát vág […]”.), sorvégi rímeket („sikeresnek – neked”, „rozsdás – édesapám”), olyan metaforát, melyben a kapcsolatba hozott két fogalom közül az egyik
természeti jelenség, a másik ember által meghatározott célra készített tárgy („jégfüggöny lóg az
ágyúk karnisán”).
A 2018-ban írt Zsoltár műfaja az ókori héber irodalomban alakult ki. A zsidó istentiszteletből került a keresztény liturgiába, majd a 16. századtól, a protestánsok gyülekezeti énekéből
vált új költői és teológiai lehetőségeket kínáló műfajjá. Báger Gusztáv versében részint igazodik
a hagyományokhoz. Minden jelképes itt: az élet-kezdetet „a virágok illata”, „a vég”-et a beszélőre boruló „éj”, az örök reményt „a belső Napban” „Kiapadhatatlan hő” reprezentálja. A szövegalakítás, a hosszabb és rövidebb sorok váltogatása pedig lehet tudatos választás, Bogáti Fazakas
Miklós, Petrőczi Kata Szidónia, Sík Sándor vagy Csanádi Imre példája, de lehet egyéni szövegalakítás-lelemény is.
A beszédmód alakításában azonban eltér a műfaji hagyományoktól. Nincsenek ismétlések,
ismétlődő felkiáltások, nincs Istenhez-fordulás, a gyülekezetnek szóló felhívás, nincs logikai
vagy grammatikai fokozás, nem hivatkozik a szerző a szakrális szövegekben megjelenő szent
helyekre. A versbeszéd nem imitál, a lírai „Én” nem ismétli meg a korábban írt zsoltárok „beszélő”-pozícióját. A nagy múltú műfajból Báger Gusztáv Jékely Zoltán és Vasadi Péter versbeszédéhez közel álló, de a zsoltár-hagyománytól karakteresen különböző új szövegformát hozott létre.
Ez általában is jellemző az erőteljes intellektuális beszédmódban megszólaló egész költészetére.

művészet

BENCSIK ORSOLYA

Az óceán helyett a föld*
Gonda Gézának és Nicolás Müllernek

Ha megöregszem, olyan helyen szeretnék lakni, ahol csak ötven család él meg négyszáz
szarvasmarha. Mondjuk Andrinban egy sárga, aprólevelű mimózafa mellett, aminek ősét egy,
az ex-jugoszláv tengerparton, az Adria montenegrói térségében nevelkedett, nehéz illatú
fácskával keresztezték, az ő mesterséges nászukkal nemesítették. Soha nem jártam Spanyolországban, nem is beszélem a nyelvet. Nincs jó nyelvérzékem, öregségemre se fogok megtanulni spanyolul, nem fogok beszélgetni az ottlakókkal, helyette kézzel mutogatok, tapogatok,
simogatok majd. Úgy képzelem, nem fogja zavarni őket az érintésem. Kicsi, puha kezem van,
májfoltosan, ráncosan is az marad. Az ötven család (a vagy százötven spanyol) nem rezzen
össze, nem húzza, nem csukja össze magát, mint a tél végén virágzó mimózafa levele. Ezeket
a leveleket azóta ismerem, amióta anyám tivati rokonai a nyolcvanas évek végén a beérkező
hajnali vonattal magukkal hozták a bácskai alföldre. Minden februárban, a Herceg Novi-i Mimózafesztivál után halott mimózákat raktunk a szobákba. Azóta tudom, hogy a levágott, poros, csüngő virágokkal együtt fehér, zizegő papírba kell csomagolni őket. A leggyöngébb fuvallattól is óvni kell, és nemcsak a szomjas, hosszú úton kell szépen becézgetni, hanem akkor
is, amikor már a váza vizében áznak. A becézéssel, a gondosan megválogatott szavakkal lehet
elérni, hogy a tengerparttól messze, a halálukban is még napokig éljenek. Hogy a tömött, puha viráglabdacsok olyan rikítóan sárgálljanak, mint amilyen feltűnően villan ki az Andrin határában, a földeken dolgozó, kaszáló férfiak szakadt ingéből a csupasz, nedves hát. A szemérmetlen, vágyakozó és fáradt test, ami nem tud ellenállni a ráncos, májfoltos, ám kicsi, puha kéz érintésének.
Öregségemben egy idegen ország idegen szarvasmarháinak a fülébe magyarul fogok suttogni. Miközben északról a korábban csak kagylók mélyéből ismert óceán moraját viszi felém
a szél, néma, feszülő tőgyű teheneknek, foltos bociknak, jóllakott üszőknek mondom el, hány
férfit, mikor és milyet kértem, bújjon az ágyamba. Hány nyelven beszéltek hozzám, hány
nyelvvel érintettek, és közben hányan akartak a maguk örökkévalóságában (a már halottá
vált pillanatban) megőrizni. Kihajtogatni, kibontogatni, anyaggá gyúrni. Lefesteni, lefotózni,
megírni, amiből végül, a sok ígéret ellenére, soha semmi nem lett.
Nem építek házat, az andrini polgármesternek és a feleségének, a szép, fekete hajú Mariának írok, találjanak nekem egy helyet, ahonnan többé már nem kell elmenekülnöm. Ahova a
mimóza mellé ültethetem a Gézától, az orosházi barátomtól kapott magyar vilmoskörtefát,
aminek a termése, hiába szeretném, hiába tapogatom nyaranta, soha nem fog beérni, és amiből soha nem főzhetek pálinkát. Nem itathatom a vagy száz felnőtt spanyolt a spanyolmagyar pálinkámmal, és elmondani se tudom majd nekik, miért nézem, vizsgálom olyan
*

Elhangzott a Müller Miklós/Nikolás Muller a lencse előtt c. kiállítás megnyitóján, Szegeden, 2018. 10.
24-én.

„

136

tiszatáj

gondterhelten az idegen földön növekvő fám kemény, haszontalan gyümölcseit. A nem létező
pálinkám iránti sóvárgásban négyszáz spanyol szarvasmarhának (néma, feszülő tőgyű tehénnek, foltos bocinak, jóllakott üszőnek) megrészegülve szavalok majd Ady Endrét, Juhász
Gyulát, de leginkább Radnóti Miklóst. Azt, hogy „belőle nőttem én, mint fatörzsből gyönge
ága”, meg azt, hogy „ne menj tovább, barátom, kiálts rám! s fölkelek!”. Nyugtalan álmok után,
hajnalonként a kerítés mellett levő hegyvonulatot fogom nézni, miközben a hátam mögül nekem zúg, morajlik, nyöszörög és üvölt az óceán. Az orosházi barátomnak fogok telefonálni,
csak neki tudom majd elmondani, magához hív a temérdek víz, és szüntelenül azt harsogja,
„nem jó neked a föld”. A szobámban (a harmincnégy négyzetméternyi élettérben) felhalmozott, öregségemig gyűjtött, szelektált spanyol, filippínói, marokkói, magyarországi és szerbiai
kacatok közül mondom el Gézának, „soha nem fogom lefényképezni az óceánt”, meg azt, „túl
messze vagy”. Az andrini életemben a telefonvezeték fekete kacskaringói, a csigavonalból kifutó, a mély, néma, hallgatag világokat behálózó drót minden délután ötkor köt majd össze
Gézával, ilyenkor a csukott ablakok segítségével kizárom a külvilág többi zaját. A beömlő, késő délutáni erős fény egy preparált, díszes bikafej (a halott madridi torreádor utolsó trófeája)
üvegszemén lel otthonra. „Az óceán is meghal”, mantrázza majd minden nap a sercegő telefon.
Magyarországon vagyok, és azt álmodom, kicsi cserépbe kell beültetnem egy sérült, törött mimózafaágat. Letérdelek, és ráncos markommal lapátolnám már a virágföldet, amikor
azzal szembesülök, hogy nem elég a matéria. Boltba nem tudok menni, mert nincs bolt, csak
több kilométernyire, én pedig nem hagyhatom magára az ágacskát. Az udvaron levő, virágtalan balkonládák között keresgélek, de nem használhatom fel a bennük levő, penészes, kemény földet. A gyilkos anyagot, ami bársonyos, szürkésfehér rétegével mindent szép lassan
megöl, amivel csak érintkezésbe lép. Arra gondolok, ki kellene rakni a ládákat a napra, hátha
a tavaszi meleg fény magába szívná és letarolná a puha szürkésfehér felszínt. Ha a nap ereje
leszüretelné a penészt, lenne földem, amibe elültethetném a mimózámat. Abban reménykedem, öregségem ellenére még lesz időm arra, hogy lássam, hogyan gyógyul meg egyik napról
a másikra, hogyan erősödik, hajt ki. Talán lesz még időm, hogy végigmondjam, végigírjam,
végigfessem, végigfotózzam, hogyan nő óriási, tömött viráglabdacs-fürtökben pompázó, cserepes fává.
Harminc vagy negyven év múlva Andrinban Gézának, a telefonba nyöszörgöm el, hogy
egy törött mimózaágacskában alszom, és már nem számolom, hány nyugtalan éjszakán és
nappalon vagyok túl. Ott, egy spanyol faluban értem majd meg, most már örökké velem alszanak a hasított ingű, verejtékes férfihátak, velem ringatóznak a halál suhintásától még gyanútlan spanyol, magyar, szerb és horvát aranysárga kalászfejek. Visszeres lábamban velem
szaladnak a poros utakon a terelőkutyák, velem legelnek a határban a méla szarvasmarhák,
én körözök mint alvajáró lélek a farkuk körül. Én menekülök el a filippínó férjemtől. Én menekülök el Magyarországról a nácik és a koncentrációs tábor elől. Én menekülök el a háborútól, a portugál Gestapótól, az araboktól. „Foltos tehene vagyok egy vén világnak, és egy elalvó
mimózaágacskában alszom, Géza”, mondom a sercegő, fekete telefonba. „Nem vagyok én más
világ, hiába szeretnék, nem lehetek.”
(A szövegben eredeti vagy torzított formában Radnóti Miklós- és Frederico García Lorca-idézetek vannak.)

Az utolsó oldalon

SZÍV ERNŐ

Kisbeszéd a hajlékról
Hosszú útra indultam éppen, és pakolgattam a szükségeseket. Gatyák, könyvek,
aranyrudak. Mintha egy nő adta volna a szelíd tanácsokat, egy olyan gyönyörűséges
Majmonka, természetesen Dayka Margit hangján. Szinbád hová tart. Hol hajtja le a fejét. S akkor egyszerre eszembe jutott a szó, hajlék. Azt hittem, csak úgy. De hát nem.
Álltam egy félig telt, hosszú és boldognak ígérkező útra váró bőrönd fölött, és gondolkodtam, mint egy vasutasparancsnok, honnan is jött most ez a kicsi vonat, honnan,
miért, miféle utasokkal. Kint nyarat akart hazudni az ősz. Frizurám, még zöld, kérlek.
Hasam, a szép fanszőrzet fölött még meleg. Madárcsicsergésem visszhangzik, illetve
látsz-e kisszoknyás, frissen tetovált nőket az utcákon. Bólintottam, látok, de. Csitt,
csitt, ne tovább, nem kell az ellenkezés, hagyd a télre. És nagy szörnyeteg gépek is
dolgoztak a közelben, mintha nem lenne elmúlás. Valahonnan, talán a másodikról zene is szólt, lassú és szomorú dallamok keringőztek az őszvéres lombozattal, ez jó volt,
hogy a szomorú zenétől mégis jobb lesz valahogy. Többször is kimondtam aztán, hogy
hajlék. Ismételtem, hajlék. Mert egyre szebbnek találtam, egyre fontosabbnak, és egyre ismeretlenebbnek. Nekem még soha nem volt hajlékom. Nem tudom, milyen az.
Tudom, jó, tudni vélem, mi az otthon. Tudni vélem, milyen az otthontalanság, a száműzetés. Emigráció. Migráció. Börtön. De a hajlék! Az biztosan olyan, hogy van is, meg
nincsen is. Átmenetiség. Meg se jegyzed a nevét, helyét. Az otthon nem igazán drámai
szó. A hajlék viszont az, mert aki hajlékot keres, aki hajlék után kutakodik, annak otthona nincsen, vagy messze van már, a kék, a láthatári fekete mögött, annak út szürke
pora veri föl a ruházatát, az éhes, az szomjas, az nélkülözik. Ha azt mondod, otthon,
nyugalmat mondasz, békét festesz, harmóniát idézel. De jó, azért mégsem tudod, miféle béke az. Lehet, hogy látszólagos, lehet, hogy csalóka, hazug, törékeny, gyilkos,
ésatöbbi, a család pokla, de ez már egy másik dramaturgia. Viszont ha azt mondod,
hajlék, akkor abból rád kiált egy történet, rád kiált az otthon elhagyásának, elvesztésének az érzése, és ennyiben ez a csöndes, igazán visszafogott, igazán meghittséget
árasztó szó mindig, és ez a fontos, mindig drámát tételez föl. Milyen mozgékony szó
mégis! Szemben a többi hason értelmű barátjával. A dráma lényege a vesztés, a veszteség. De a dráma lényege az is, hogy találtál valamit. Látom, hogy az istenek hajléka
gyakran az ember otthona, Philemon és Baucis. Ó, a boszorkány, az egyszemű szörny
tanyája. De viszont az is igaz, hogy az ember egyik legnagyobb, legbensőségesebb, legfájdalmasabb és legkitartóbb reménye, maga a megváltás is hajlékon született. És
most gondolkodom, hogy ezt, ezt a megváltást miért is nem lehetetett egy valamilyen
otthon melegére bízni.

Ára: 600 Ft
Előfizetőknek: 500 Ft

Bende Tamás
Komán Zsombor
Nemes Z. Márió
Frank O'Hara
Sylvia Plath
Szálinger Balázs
Szeles Judit
r
Szúnyog Ágota
Tandori Dezső
versei
Balogh Dávid
Bátyi Zoltán
Hidas Judit
Milorad Pavic
prózája
Tanulmányok
a 100 éve lezárult I. világháborúról
Diákmelléklet
Takács Zsuzsa költészetéről
Fotók Müller Miklósról

