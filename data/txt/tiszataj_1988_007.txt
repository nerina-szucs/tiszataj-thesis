IRODALMI, MUVEIDDESI ES TARf

'88

*IDM POLITIKA! FOLYOIRAT

7

tiszatáj
IRODALMI, MŰVELŐDÉSI ÉS TÁRSADALOMPOLITIKAI FOLYÓIRAT

Főszerkesztő
KAPOSI MÁRTON

A szerkesztőbizottság tagjai
Berényi Bogáta, Borvendég Béla, Csatári Dániel, Kaposi Márton,
Szentpéteri István

A szerkesztőség tagjai
Belányi György, Csatári Dániel, Keszthelyi Rezső, Nikolényi István,
Zsoldos Sándor

Tartalom
XLII. ÉVFOLYAM, 7. SZÁM
1988. JÚLIUS

BARÁNSZKY LÁSZLÖ: n. y. széria (vers)
TANDORI DEZSŐ: Az ijesztő hasonlat (vers)
KOLOZSVÁRI GRANDPIERRE EMIL: Szépen gondolj rám (regényrészlet)
KONCZEK JÓZSEF versei: Bazalthegy; Ünnep helyett; Órák
BELÁNYI GYÖRGY: Sibylla (részletek egy versciklusból)
ORAVECZ IMRE: Szajla (részlet egy versciklusból)
TÓTH BÉLA elbeszélései: Pál bácsi; Kutya bácsi

3
5
8
15
17
20
22

TANULMÁNY
KIRÁLY ISTVÁN: Németh László gondolatvilága
(í. rész)
30
SZIGETI CSABA: Pán és Szürinx: lábjegyzetek egy
metaforához
47
KILÁTÓ
Szegedi* műhely ek
KORONCZ ÁGNES: Latin-Amerikát kutatni...
(beszélgetés Anderle Ádámmal)
57
VARGA ILONA: Magyar település Argentínában a
századelőn. A magyar kivándorlás helye a migrációs folyamatban
64
1

KOVÁCS MÁRTA: Magyarok Uruguayban. Vázlat
az 1930-as évekről
CSIKÓS ZSUZSA: Magyar szervezetek és újságok
Argentínában (1945—1956)
SCHMIDT JUDIT: A Sáo Pauló-i emigráció az
1950-es években

71
78
82

MŰVÉSZET
Tiszatáj-galéria
DOBOS MARIANNE: A sivatag él (beszélgetés Szilárd Klárával)

88

KRITIKA
BALI BRIGITTA: „A literatúra örök respublica".
Bisztray György: Kanadai magyar irodalom
VASY^GÉZA: Két dióhéj
KOVÁCS GYÖZÖ: Turczel Lajos: Tanulmányok és
emlékezések
MEZEY LÁSZÓ MIKLÓS: A rendteremtő irodalom
felelőssége. Duba Gyula: Európai magány

100
103
107
108

¡¡s

Felhívás a világ építészeihez!

112

ILLUSZTRÁCIÓ
SZILÁRD KLÁRA művei a 7., 19., 29., 46., 87., 98., és
a 99. oldalon, valamint a borító III. oldalán.

A Csongrád Megyei Tanács lapja. Kiadja a Csongrád Megyei Lapkiadó Vállalat.
Felelős kiadó: Kispál Antal — 88-2304 — Szegedi Nyomda — Felelős vezető:
Surányi Tibor igazgató
Szerkesztőség: Szeged, Tanácsköztársaság útja 10. — Táviratcím: Tisza táj Szeged,
Sajtóház, Telefon: 12-670. Postafiók: 153. Terjeszti a Magyar Posta. Előfizethető
bármely hírlapkézbesítő postahivatalnál, a hírlapkézbesítőknél, a Posta hírlapüzleteiben és a Hírlapelőfizetési és Lapellátási Irodánál (HELIR), Budapest XIII.,
Lehel u. 10/A. — 1900, közvetlenül vagy postautalványon, valamint átutalással a
HELIR 215-96-162 pénzforgalmi jelzőszámra. Egyes szám ára: 16 Ft. Előfizetési díj
negyedévre: 48, fél évre 96, egy évre 192 forint.
Kéziratot nem őrzünk meg és nem küldünk vissza.
ISSN 0133 1167
2

BARÁNSZKY LÁSZLÓ

n. y. széria
l.a.
és a különböző próbálkozások után a folyó sehogy
de sehogy se akar összeállni a hidak persze a vontató
hajók az uszálylepte víz lepedékes olajsáv nyomta csak
ezt a sok sárga szürkésfehér palacktalan zöld árny
alatot lehetne kiiktatni (LEGALÁBB A GONDOLATAIMBÓL)
máskép nem megy és a szemetes bárkák kötegét ezt a
néhány csodayachtot vitorlás íme a vitorlás motorhaj
totta lefelé BEVONTA VITORLÁM mintegy szimbólum hajó
ha éppen úgy akarom
tartályhajótestek
vontatásod
rony pödörte fény a part igazi folyó
posztiparosodási
táj között visszatüremlő úgy a tenger felől melyből most
szemünk láttára és ezt sem lehet majd
elfelejteni

ha

l.b.
a kis porcelánbuldog ném érzi hogy rakódik
hátára a por mely most már hóvastagságúra gyúl a
szobában: a NATIONAL GEOGRAPHIC paradicsomain
francia
kulcskészletek
és az egyedüli rendzavarás nem is
lészen lehet majd olyan könnyű kinyitni őket. biliárd dá
kó kávéscsésze kistányár belső lapja megpuhult
tévé
műsor mögött a két hadászati kézikönyv hogy hogyan is
kell a szigeteket megvenni, az ember részben tehát
vérben vizet részben pedig azzal amije éppen van. itt
huzamlik például a gyűrődés a többször is elraktározott
drapériában és annak meghibásodott árnyéka az ablak
alatt, a porcelán buldog azt hiszem pitbull.
3

l.c.
napszemüveg árnyék (az) íróasztalon
szakadat
lan helyezkedés a televízióernyő
hullámredői
ben: előbb a középmezőnyben
aztán egyszerre jel
tűnik tacsratolva, elektronikus ismétlődéseit
utánoz
za a metronóm, kétütemű emlékfelhő elvont huszár
kodásai a recésárnyékpapír
vetület hiteget míg a ki
tett ceruzák napórahálmaza beméri csendélet tar
tamát. ez ugyancsak
rövid.
öregedő
tollvonások
a Stefánia úton mely úgy látszik csak egy hirtelen lap
faira bontott regénykönyv
szintakszisában
létezik
kihúzva mint a többi, de ugyan ügy. részben foly
tatva is, eladdig míg bemélyült
rovátkolt
betűk a felületen, azon persze a napszemüveg
árnyék
és (az) így tovább.
l.d.
nehezen elképzelhető, mint egy hirtelen vers, a
befejezés, újrarendezve kupacokba gyűjtve a lap
alján és az újrafogalmazás
veszedelmében.
képernyőre vetített röntgensziporkázás,
szótrömelék a megfelelő irányban egy
dulattal
felerősíthető.

néhány
ujjbegymoz

akárcsak a permanideszi szólásmondások és a szakaj
tó mellett az a bizonyos biztos
sorvezetés.
egy kézmozdulat ez az egész, fejbiccentés és az
egész folyamat még ütközője előtt megáll.
vonal vonal alá, ha tennéd körkörösen,
vibrálni
kezdene.
mint egy hirtelen vers, nehezen
elkép
zelhető befejezés kupacokba gyűjtve,
képernyőre
vetített permanideszi szakajtó
mellett.
egy röntgen tehát és az néhány hang a meg
felelő irányban, vonal vonal alá,
ujjbegymozdulattal
felerősíthető, vagy ha akarod.

4

TANDORI DEZSŐ

Az ijesztő hasonlat
Szépen tagolt versre készültem, ez volt az,
amihez nem maradt mégse kedvem: vázolni, hogyan
élek bele valami gépezetbe,
tisztázhatatlan
elegybe, ha úgy tetszik, amiben egy idő után,
s az addigi időket nevetségessé téve, mind, ami
magamnak magam voltam addig, nem hiszek,
is az a hely, tér, anyag, állapot, folyamat
az — „maga az élet, úgy amúgy" —, ami ezt
várná, amiben ezt lehetne.
és akkor
az ellentétel, egy madár (most, mint minden

nem

stilizációban, meg kellett volna
feledkeznem
róla, hogy nem egy madár van, de több, és ez
szinte megint gépezetté, eleggyé stb. teszi
a kényszerű tisztázottságot, „a világ
ellentétét",
már ha az, s ha ekképp az egész vállalkozás
kivihető lett volna) (klisé? félreütöttem:
később
ezt akkor már nem is említem, vagyis megint
valami vállalkozás levezetéséig
jutunk
így csak), egy madár, akivel néma órákat töltök,
egykori hosszú, kiméretlen idejű napok
helyett, de hát tíz és fél év telt el,
ez „annyi minden ...!", s maga az, ami „csak
egyetlen" volna, mint aztán ez itt végül,
aztán végül az is csupa tagolódás,
kitekintés
— kényszerűen, érdeklődve etc. —, tehát
a Nagy Ellentét, amit fel sem foghatok,
ez a néma és semmit külön nem célzó
együttlét, ez a valódibb meglét, amire
a nap felfut, ahonnét lefut, egy óra, másfél,
nem csinálunk semmit, járkálunk a szobában,
megállunk a kályhánál, ő vállamon,
élvezi a csempék melegét, lemegy, nézni
magát a forgószék fémlábaiban,
vagy
Utrillo-albumom
lapozgatom, s őriz engem
a vállamon, elhasal, elalszik, később
5

elröppen, lemegy a szőnyegre,
kölest
szemelget, mindenféle koszt, aztán az ágyra
fekszem fel, ott van a nyakamban, a karomon,
egy sötétebb sarokban, néz, előre néz, én
oldalról nézem a szemgolyója fény ét-fakó ját,
és így ovább, és ez valóban van, legalább,
szemben vagy nem szemben azzal, ami az az élés
„bele a ...", „amiben már, lassan kiderül, nem hiszek
s hogy ne lenne — és nem lesz, ez
felfoghatatlan,
kicsit gondolati, kicsit
öngyötrésnek
látszó metszést, törést, többletet ad
annak, hogy most még, s ennyire mindennél
inkább
vagyunk, hangsúlyozom újra, hogy ezt írom.
(Kifelejtek egy sor dolgot: hogy nem utazom
Miatta sehová, a Föld országait
térképemen
lassan átszínezhetném,
mint egy terjedő
birodalom elégedett, de meg nem
elégülhető
szemlélője: Japán, Litvánia, Moszkva — a
Szovjetunió számos vidéke még —, Erdély,
Görögország, Ausztria, NSzK, Svájc,
Hollandia, Svédország, Anglia, Írország,
az Egyesült Államok, Kuba,
Ausztrália,
Mallorca — Spanyolország talán Czibor
városa, Barcelona még, s így tovább, mind,
ahová nem mentem Miatta; ja, persze,
Nyugat-Berlin-Es-Onnét-Szanaszéjjel,
s
Seattle, Morris Graves festő menedéke — ő
a nagy Vak Madár Művésze, et cetera. Hogy
nem költöztünk Miatta — Miattuk,
említem
csak mellesleg — legalább egy szobával
nagyobb lakásba; Ők ezt a helyet itt úgy
megszokták, életre-halálra
alkalmasint.)
Itt vezethet át a vers, ami végül lett
mindebből,
a címben jelzett lényeg féléhez, mely
felkelthette az érdeklődést s fenntartotta a várakozást.
Vagyis: aztán Ő visszamegy magától a kalitkába.
(Pár év még, meghal, és itt leszek
„teljesen
egyedülha
úgy vesszük, ha nem úgy vesszük,
nem.)
(Leszek-e, meg hasonló kérdések, legyek-e,
miért
fohászkodjam, s ezek.) De csak a lakás terei:

elgondolom: a könyvespolcok,
melyek
odúiba
évekkel ezelőtt ő bevette magát, makacsul,
tőlem
elhúzódva, küzdeni kellett, hogy lejöjjön
este,
vagy: ahogy hat-hét nyáron át is, néha öt hónapig,
tojt és kotlott, tojt és kotlott, kézből
etethettem,
és jóformán semennyi időt sem akart rám
pazarolni.
Meg még rengeteg minden. Rohant xnssza a
tojásaihoz, lázas őrületben tett-vett, a semmiért.
A —
— semmiért? És itt lehetne hirtelen
rántással
kibontani az Ijesztő Hasonlatot. De valami
elvette
tőle a kedvem, ettől. Vagy nagyralátóbb
lettem.
(A hasonlat ez lett volna: „Igaz, a semmi
volt az, talán, ami kettőnk közt volt, a nagy kapocs,
együttlétek,
s így, ám nem ugyanez..."
Pontosabban:
„ . .. nem annak hasonlata-e ..." Jobban: „ . . . nem arra
%

kell rájönnöm ebből, hogy köztem s bárki közt
szintugyanez
van?" Születés, halál, fontos
tevékenység,
együttlét, becses idő, csak ö, csak
ő, csak én, csak én, csak te, csak te, csak mi,
csak mi — nem ez? De valami több lett belőle,
ebben a versben) (ebből a versből).
Mintha
ott lennék mégis Seattle-ben,
mondjuk, és vakon
— vagy Barcelonában meccsrészeket
konfettiznénk
le az ablakon — néznék amaz Utazás Lehető Célja
felé, ahol van Valaki, lehetne legalább, hogy
nálam mindezt

valóbban

értené.

7

KOLOZSVÁRI GRANDPIERRE EMIL

Szépen gondolj rám
AZ IDILL

kettőnk valószínűtlenül békés és harmonikus idillje a Svábhegyen
született meg egy manzárdban, a kötelező hét esztendő után megrokkant,
hogy aztán ismét újra szülessen.
Leendő anyósomnak a Melinda úton volt egy, a hegyoldalba épített rogyadozó villája. A völgy felől kétemeletesnek, az utcáról nézve földszintesnek
látszott. Az alsó lakást ugyanaz az öreg házaspár bérelte évről évre, az első
emeletet az anyósom foglalta el új férjével. Magda apja ugyanis korán meghalt. Nekünk a regényes manzárd jutott, előtérrel, konyhával, fürdőszobával
és két lakóhelyiséggel, melyek közül az egyik azért hatott a másiknál sokkal
tágasabbnak, mert a völgyre nyíló balkonnal folytatódott.
Mielőtt fölköltöztünk, kettesben megszemléltük a villát, aztán a közeli
vendéglőben megvacsoráztunk. Ha az időjárás közbe nem avatkozik, másnapharmadnap fölhurcolkodtunk volna. Az égi szeszély egyébként a kezünkre
játszott, épp jókor. Az a rajongás, ami az első randevún valósággal megszállt,
megszédített, megittasított, Magda párizsi nővel összeegyeztethetetlen tartózkodása miatt teliholdból lassankint a félhold alakzatát vette föl.
Ha valamilyen programot terveztünk, az volt a szokás, hogy a lakásunkból x óra y perckor indultunk el, s valahol középút táján találkoztunk. Csakhogy odafönt felejtettem a pénztárcámat, ami nélkül sohasem indultam útnak.
Néhány lépés után a zsebemhez kaptam, konstatáltam a hiányt s azon nyomban
megfordultam s fölugrottam a lakásba, ahol magamhoz vettem a tárcát. Kéthárom percet ha késtem. Ennyi épp elég volt ahhoz, hogy a váratlanul lezúduló záport a nyakamba kapjam, akárcsak Magda, befordultában a Bem
József utcába.
Csuromvizesen húzódtunk be a kapualjba s rövidesen fölmentünk a lakásomba szárítkozni, evégett persze le kellett vetkőznünk. S ha már belekezdtünk, nem is hagytuk abba. A két ablak üvegén sorra pukkantak szét az
odacsapódó esőcseppek. Magda gyöngyházszínű bőre szinte fénylett a borús
időben. Most már semmi sem állt utunkba, hogy átessünk az első bűnön.
Többször.
Az eső nemsokára elállt, Magda menni akart. Elkísértem. Útközben jóformán észre sem vett, ha szóltam hozzá, félszavakkal válaszolt. Láttam, hogy
nincs beszédes kedvében, hallgattam én is.
A Kapás utcai ház kapuja előtt mondta ki, ami egész úton idefelé foglalkoztatta:
— Mennyivel szebb lett volna egy erdészlakban, ami magányosan áll a
bükkfák között. Én a bükköt szeretem a fák közül a legjobban.. És azt is
sajnálom a legjobban. A bükk a legvédtelenebb fa. A Svábhegyen minden
bükkfa teli van mély sebekkel, a szerelmesek belevésett kezdőbetűivel. A tölgy
nem, azt védi a vastag kérge.
Merengő arca hirtelen megélénkült:
— Azért nálad is jó volt, Édi. Nagyon jó.
Egy szempillantás és máris csak a hátát láttam. Mielőtt belépett a fölvonóba, még egyszer intett, aztán becsukódott mögötte a liftajtó.
8

Amilyen váratlanul romlott el, oly hirtelen vált meleggé és barátságossá
az időjárás. Fölhurcolkodtunk tehát manzárdunkba, nem víkendre, hanem
egész nyárra. Magda praxomániába hajló nyughatatlansága — erről sem
hallgathatunk — bennem kedvére való alanyra lelt. „Szolgálom az én Cilámat" — hajtogatta s valóban ezt tette, kimeríthetetlen leleményességgel forgolódott köröttem s minden elképzelhető módon azon szorgoskodott, hogy jól
érezzem magam. A szoros együttlét mindkettőnkben föloldotta a még kísértő
görcsöket, s amint már említettem, megszületett az idill.
A nagy szobában aludtunk mindketten, Magda a bejárattól balra, szorosan
a fal mellé helyezett heverőn, én vele szemben valami táboriágyszerű alkalmatosságon, ami egyébként kényelmes volt.
Korán feküdt, későn kelt, neki ugyanis tíz-tizenkét órai alvásra volt
szüksége. Én kevesebbel beértem, korán ébredtem, s amíg Magda életjelt nem
adott, olvastam, jegyezgettem, meg ne zavarjam álmában.
Ébredezését sóhajtások, nyögések kísérték, ám ezek a jelek távolról sem
bizonyultak mindig megbízhatónak, Magda néha álmait egészítette ki zenekísérettel. Addig nem mozdultam hát, amíg hirtelen bele nem fordult az
álomból a való világba, és tekintetével nem kereste az én tekintetemet.
Mihelyt a szemünk találkozott, magasba lendítette karját, úgyhogy a selyem hálóing két ujja visszahullott, meztelenül hagyva gyöngyházszínű karját
s egy falatnyit mindig illatos hónaljából. Ujjait mozgatva, szótlanul hívott
magához, máris a falhoz húzódva, hogy helyet csináljon. Fejét befúrta a
nyakam és vállam közé, lábfejét lábfejemhez szorította, két karjával beleölelkezett az ölelésembe. Aztán, mintegy álomban, fejét hátrahajtotta, hunyott
szemmel kínálta az ajkát.
ölelkezés után a konyhába mentem, teát főztem, rántottát sütöttem. Ágyba
vittem a reggelit. Mindig ugyanazokkal a szavakkal hálálkozott:
— Magda köszöni, Édike.
Ebben az időben én a Franklin Társulatnál lektorkodtam, Magdát a magyar—francia kapcsolatok leglelkesebb szervezője, Gachot, az Alliance Franfaise-hez szerződtette. Munkaidőnk nagyjából megegyezett, szép időben a
balkonon költöttük el mindig bőséges reggelinket. Mindketten jó étvággyal
láttunk neki a kolbásznak, sonkának, tojásnak, a végére hagyva a vajat és a
dzsemet.
Ezen a sok minden révén nevezetes napon Magda két falat rántotta között
félig teli szájjal megszólalt:
— Légy szíves, add ide a kést.
Odaadtam.
Csodálkozva bámult rám, s még mindig teli szájjal megjegyezte:
— Azt hittem, kitalálod, hogy a villát kértem.
— H á t . . . — kezdtem volna a mentegetőzést, de a furcsa grimasz az
arcán megállított:
— Ha nálatok így eszik a rántottát! — kacagott föl.
Azzal jobb kezében az egyik, bal kezében a másik kés, nekilátott a rántottának. Ám, ha nagy nehezen fölpöckölt az egyik késsel a másikra egy
darab rántottát, mihelyt fölemelte, lecuppant. Ilyenkor kirobbant belőle a
kacagás.
— Nem praktikus módszer. De a kedvedért folytatom.
A tányérján gusztusosán ott sárgállott a rántotta. Hiába. A két kés kicsúszott a kezéből, ő maga hátradőlt s mindegyre újabb és újabb kacagásro9

ham tört ki belőle. Kacagása másodpercek alatt sírásba váltott át. Egyszer
sírt, máskor kacagott, s könnyei csak úgy ömlöttek.
— Éhen maradsz.
— Jaj — nyögött föl időnkint, tenyerét a szívére szorította. — Jaj! Cila,
meghalok! Csinálj már valamit.
Tehetetlenségemben széttártam a két karom.
Ez újabb kacagásrohamot váltott ki belőle.
Átnyaláboltam, a heverőre fektettem s addig simogattam, csókolgattam,
amíg megnyugodott. A könnyeit törülgette, fölült.
— Bolond! Bolond! — hajtogatta —, de csak azért bolond, mert nagyon
szereti Cicó urat.
Karjával fölnyúlt és magához húzott:
— Tiki-taki, miszi-maszi, édes aranyom!
— Ki kell szellőztetnem azt a bolond fejemet, ugye jössz sétálni. Én anynyira szeretnék.
— Na? — sürgetett, hogy nem feleltem azonnal. — Megyünk?
A kérdést kacsintásfélével kísérte. Kacsintására kacsintással válaszoltam.
Furcsán elfintorította az arcát:
— Ügy csinálsz, mintha tudnád, én miért kacsintottam. Pedig fogalmad
sincs róla.
Odakünt aranylón terült szét a napfény, mindenre jutott belőle, az utca
rögeire, a fák koronáira, Magda arcára, meg az enyémre.
A manzárdot a ház oldalán húzódó, kiszolgált falépcsőn közelítettük meg.
Minden lépésre recsegett, csikorgott, sóhajtozott, mint a méltatlanul mellőzött
tisztviselők, ha fizetésemelést kérnek.
— Milyen nap van? — kérdezte szokatlan nyomatékkal.
— Azt hiszem, szerda — vetettem oda.
— Csakugyan? — hosszan elnyújtotta a kérdést. — És véletlenül nem
tudod, milyen ünnep van ma?
— Mi lenne? Húsvét.
Szeme elsötétedett.
— És húsvét hányad napja?
A jelenet úgy kezdődött, úgy folytatódott és úgy végződött, mint egy
útjáról semmi pénzért le nem térő, hajthatatlanul célratörő, ám ugyanakkor
rendkívül vonzó, minden megnyilatkozásában kedves, sőt bájos vizsgálóbíró
vezette kihallgatás. Szünetről, pihenésről addig szó sem lehetett, amíg be nem
vallottam — mert vallatásnak vetett alá —, hogy húsvét másodnapja van és
ilyenkor a locsolás a szokás.
Immár a vallomás birtokában, az elbűvölő vizsgálóbíró hirtelen egy fokkal
előbbre rukkolt és átváltozott valami angyalfélévé, akinek ravaszkás mosoly
bujkált a szája körül.
Még meg sem lepődtem eléggé, máris a háta mögül egy üveg kölnit vett
elő, a markomba nyomta és rám szólt:
— Most locsolj meg, hogy szép legyek és tessem neked.
Szégyenletemben feledékenységemért először elpirultam, aztán elérzékenyülve magamhoz, szorítottam:
— Édes Cicuskám, édes egyetlenem, édes Pömpikém, bocsáss meg, hogy
nem locsoltalak meg. Jövőre tudni fogom a kötelességem. — Aztán hirtelen
ötletnek engedelmeskedve, úgyszólván lecsaptam rá:
— És a piros tojás?
10

— Keresd meg! — biztatott, mint aki fölkészült a kérdésre.
Kérdőn néztem rá. Csillogó szemmel, félig nyitott szájjal állott előttem,
mint szentestén az „angyal" csöngetésére várakozó gyerekek, édes lénye csupa
önfeledt, örömteli várakozás.
Játszani akart. Tapintatlanság, sőt gorombaság lett volna visszautasítani.
Nem vettem volna a lelkemre, hogy csalódást okozzak neki, a reményteli
csillogást letörüljem az arcáról.
A magam ügyetlen, gyakorlatlan módján nekifogtam hát a keresésnek,
hebehurgyán ide-oda kapkodva. Beletúrtam az ágyba, fölrántottam a lepedőt,
sőt az ágyat is elmozdítottam helyéről. Persze nem leltem semmire.
— De nagy buta vagy! — állapította meg fejcsóválva, elnéző mosollyal.
— Tessék csak keresni, Cicó úr! — fűzte hozzá.
Most az íróasztal környékét kutattam át. Az írógép alá becsúsztatva
kartondarabot találtam.
— Megvan! — kiáltottam diadalmasan.
— A piros tojás?
Bárgyún bámultam kezemben a kartonlapra. Ez aztán igazán nem volt
piros tojás. Lassan megfordítottam s ezt olvastam a hátlapján:
— Keresd tovább.
Kerestem, kerestem, nagysokára intést kaptam egy papírdarab hátára
róva: „víz", majd egy újabbat: „hideg víz". Azaz távolodom a céltól. Más
irányban folytattam hát a kutatást, és hála Magda elfojtott kuncogásának,
megtaláltam a nekem szánt ajándékot, egy üveg Habanéra kölnit a szekrény
tetején, üres borospalackok között.
Mint aki jól végezte dolgát, lerogytam a heverőre.
— Pihenhetsz, megérdemled, de nincs vége! Előbb meg kell találnod a
piros tojást s ami még hátra van.
Bár szelíden beszélt, acélkemény eltökéltség csiklant meg a hangjában.
Föltápászkodtam, s a megszerzett gyakorlat birtokában viszonylag rövid
tapogatódzás után a konyhai stelázsin, a lisztesdobozban ráleltem a piros
tojásra.
— Mást nem találtál?
— De!
A cédulán ez állt: — „három a magyar igazság". Nem is gyanítottam,
mit akar ezzel mondani.
— Milyen butus az én Cilám, azt sem tudja, mi a három magyar igazság.
Kétségkívül megesett a szívem rajtam, sajnáltam magamat, de kárpótolt
az a gyerekes önfeledtség, amivel Magda átadta magát a játéknak, lényén
túlcsordult az öröm. Az örömöt én fakasztottam belőle. Ha van méltó fizetség,
hát ez az.
Félórai munka árán rábukkantam a három magyar igazság kiegészítésére,
a fehér meg a zöld tojásra.
A kölni meg a három tojás ott állt az asztalon.
Mint egy balerina, Magda az asztal elé perdült:
— Ez az én húsvéti ajándékom. Én ezzel kedveskedem neked.
Amitől tartottam, bekövetkezett:
— Igazán drága vagy, h o g y . . . — rebegtem zavartan. A mondatot be sem
fejeztem.
• Fejét kecsesen félrehajtotta, mint Tizian aktjai, kérdése, mint egy lehelet
szállott el ajkáról:
11

— És te mivel kedveskedsz nekem?
Azt hittem, elsüllyedek szégyenletemben, itt állok üres kézzel ennyi kedvesség, jóság, szeretet előtt. De Magda nem hagyott időt a restelkedésre:
— Te megfeledkeztél rólam, helyetted én gondoltam rám.
A keresés gondját megint csak nekem kellett vállalnom. Egy muranói
üvegből készült vázával „kedveskedtem" Magdának, aki őszinte meglepetéssel
nézett, mielőtt kitört volna belőle a lelkesedés. Ügy forgatta s szemlélgette
innen meg amonnan a vázát, mintha először tartaná a kezében.
— Nem is tudod, Misa, milyen végtelen nagy örömet szereztél nekem.
Köszönöm, szívem, százszor köszönöm.
Első húsvétunkat így ünnepeltük meg.
Bármennyire is gyönyörködtünk egymás társaságában s róttuk élvezettel
a hegy kínálta változatos sétákat, néha lementünk a városba egy film, egy
színdarab vagy egy kiállítás kedvéért. Ilyenkor törzshelyünkön, a Retek utcai
Trombitásban vacsoráztunk. Még mindig kitűnően főztek, de az étlap olykor
belesápadt a háborúba. Ez alkalommal a borjúláb, régóta nélkülözött kedvenc
ételem is szerepelt a listán.
Magda szokása szerint mélyen elmerült az étlap tanulmányozásában.
Nehezen szánta rá magát a választásra. Mintegy segítséget remélve, fölpillantott:
— Te mit ennél?
— Borjúlábat!
Ügy pillantott rám, mintha valami egzotikus ételt rendeltem volna; zsiráfmájat majonézzel vagy grizzlicombot pékné módra.
— Borjúlábat? — ismételte hitetlenkedve.
— Kedvenc ételem.
Homlokráncolva meredt maga elé. Egy perc sem telt bele, a megkönnyebbülés kisimította vonásait:
— Akkor együnk borjúlábat — döntötte el váratlanul.
— De hiszen azt sem tudod, mi az.
— Majd megtudom — válaszolt bizonytalanul. Aztán annál határozottabban rendelt:
— Két borjúlábat!
— Igenis, nagyságos asszony — a tulajdonos nyurga fia udvariasan meghajolt.
— Lehetetlen, hogy ami neked ízlik, az nekem ne tessen — magyarázkodott, holott valójában a választás kényszerétől való megkönnyebbülést kereste.
— Nehogy aztán megbánd . . .
— Hagyd abba, kérlek.
— És szememre hányod, hogy kannibáli ízlésem van.
Tenyerével hirtelen betapasztotta a számat:
— Nem akarom, hogy elvedd a kedvemet.
Magda gyanakodott, én aggódtam. A védekezés játékosan kezdődött s még
játékosabbá fajult. Hogy szóhoz ne juthassak, előbb csak óvott, aztán a tenyerét tapasztotta a számra. Majd száját csücsörítve felém hajolt, eleinte csak
fenyegetve, hogy megcsókol, utóbb egy pillanatra hirtelen a számra tapasztotta
a száját. Mindössze ennyi történt, ez viszont kívülről nem látszott. Kiszabadítottam magam s restelkedve kémleltem jobbról balra, balról jobbra, elölről
hátulra, hadd lám, van-e tanúja a csók körüli huzakodásunknak. Addig-addig,
míg a fél vendéglő rajtunk mulatott.
12

A támadás abbahagyatala után Magda félig tréfásan, félig szemrehányón
rótt meg:
— Milyen butus vagy! Milyen mérhetetlenül butus! Szégyenled a te
Magdádat, aki mindenki szeme láttára szeret? Büszke legyél, butuskám.
Ő maga büszkén körülnézett. Csalódottan jegyezte meg:
— Még tapsot se kaptam. Pedig jól csináltam.
— Kinézésre nem is olyan kannibáli — jegyezte meg, mikor a fogást
végre föltálalták. Annyira ízlett neki, hogy több ízben reklamálta.
Mikor beléptünk a Trombitásba, fullasztón meleg volt. Kimenet hűvös
szél csapott az arcunkba. Rajtam sem volt pulóver, de Magda pehelykönnyű
ruháján átfújt a szél.
— Hova megyünk? — kérdezte dideregve.
— Hazakísérlek. Lépjünk nagyokat, akkor kevésbé fázunk.
Útközben szorosan hozzám tapadt, annyira, hogy alig bírtam lépni a
combjától. Kezét a zsebembe dugta, hideg ujjaival görcsösen markolászott,
meleget lopott a kezemről. Szót se szólt, csak vacogott.
A Margit körút és a Kapás utca sarkánál egy másodpercre megállt, engem
tovább vitt a lendület. Megérkeztünk a ház elé, de nem mozdult, csak állt, állt.
— Nem mész föl? — kérdeztem csodálkozva.
— É n . . . — mondta s a didergés össze-összekoocantotta a fogait — nem
volnék képes... magadra hagyni... ilyen barátságtalan időben... én
inkább . . .
Borzongás futott végig a testén.
Én állat — gondoltam magamban. — Hogyhogy ez nem jutott eszembe.
— Menjünk hozzám. Bocsáss meg, hogy ilyen hülye vagyok.
— Bebújunk a jó meleg ágyikóba — vacogta.
Menet közben szinte eggyé váltunk, annyira összesimultunk.
— Puszi — nyújtotta a száját sürgetőleg.
— Mindjárt itthon vagyunk — mondtam pedagógusi hangsúllyal.
Abban a szempillantásban megállt, karját kirántotta a karomból.
— Ha nem csókolsz meg, haza is mehetek.
— Itt vagyunk a lakásom előtt. Minek csókolódzunk az utcán?
— Hirtelen lefékezett:
— Érdekes! Nekem sohasem jutna eszembe, hogy téged fölösleges megcsókolni.
Megint megállt.
Mit tehettem? Megcsókoltam.
— így kell ezt — jegyezte meg félig-meddig elismerőn —, csókokkal
dekázni, ahhoz csak te értesz. Ha ez a racionalizmus, akkor én inkább irracionista leszek.
Fönt a lakásomban megvetettem az ágyat, gondosan elsimítottam a takarókat, megjegyzést ne tehessen lomposságomra. Egy-két perc és előtoppant
a fürdőszobából üdén, illatosan, gusztusosán s rögtön ágyba bújt.
— Előmelegíthetted volna, hiszen pokolian átfáztam.
— Egy pillanat. Én is zuhanyozok. Aztán összebújunk, hogy megmelegedjünk.
így is történt, ölelgettük egymást jobbról, balról. Lassan nemcsak mi
melegedtünk meg, hanem az ágynemű is átvette testünk melegét. Fölébe hajoltam Magdának, hogy csókkal búcsúzzam tőle. Elkapta a száját, egy ideig
csak forró lélegzete perzselte a bőrömet. Hirtelen a vállamba fúrta a fejét,
lábával megkereste a lábfejemet, a lélegzete meggyorsult.
13

— Snuki — lihegte szégyenlősen —, nem lehetne?
Dehogynem lehetett, nagyon is lehetett. Magamhoz szorítottam, szájam
a száján, egyik kezem az ágyékán, a másik a mellén, épp ráfordultam, mikor
az előszobában, mintha a mentők szálltak volna ki, őrülten fölvijjogott a
csengő.
— A fene ott egye meg!
— Nyisd ki — Magda szelíden unszolt.
— Eszemben sincs. Nekem nem sürgős.
A száját kerestem, mohón, tikkadtan. De elfordult.
— Nyisd ki! Nem tudhatod, mi az. Hátha filmszerződés. Azoknak minden
tegnapra kellene. Nyisd ki!
Már mindegy volt. A szóváltás lelohasztotta kedvemet. Kipattantam az
ágyból, dühömben szinte fulladozva nyitottam ki az ajtót.
Major úr, a házfelügyelő állt a küszöb előtt. Amúgy is sötét arckifejezését
még jobban elsötétítette valami furcsa zavartság.
Nem vettem azonnal észre, hogy valamit tart a kezében.
— Vegye el, doktor úr.
Katonai behívó volt: S.A.S., amit a pesti humor így fordított le: Siess,
Apus, Siess!
Gépiesen megköszöntem.
— Ne nekem tessék köszönni — szabadkozott tehetetlen mozdulattal.
Kókadtan, lehorgasztott fejjel, mentem vissza a szobába, kezemben a
sürgöny.
— Mi az? Mutasd!
Elsápadt, a szeme megnőtt, két óriási könnycsepp. Kiugrott az ágyból.
Vadul magához szorított. Az előbb szinte sütött a teste, most hideget árasztott.
Karjai elernyedtek.
Ügy állott ott, hosszú selyem hálóingében, mint egy máglyahalálra ítélt
királynő.
— Mindig ettől f é l t e m . . . Csak nem akartam beszélni róla . . . Minek, ha
úgysem tehetünk semmit... Elveszítelek, elveszítelek, semmim sem marad
nélküled... Te vagy a mindenem. .. Kifosztanak... és én itt maradok
egyedül...
Szenvedélyes kitörését tompa kétségbeesés követte, majd az összeomlás.
Vigasztaltam, ahogy erőmből tellett.
De mivel tudtam vigasztalni? Üres ígéretekkel, beválthatatlan fogadkozásokkal, hogy a Délvidéken is csak őt fogom szeretni, épen, egészségesen jövök
vissza, egyedül csak őrá gondolok.
— Vigyázz, mert ha csak rám gondolsz, könnyen beléd szaladhat egy
puskagolyó — mondta saját szavain nevetve, de mindjárt ismét zokogásban
tört ki. Aztán hirtelen elnyomta az álom. Ö aludt el korábban, aki keresztülment a Párizsból délnek igyekvő franciák minden nyomorúságán. Talán éppen
ezért menekült az álomba.
Egy hónapig tartott a szolgálat. Épen, egészségesen tértem vissza. Az első
este Magda hálóingben csak ennyit mondott:
— Snuki.
Teljesítettem a kötelességem.

14

KONCZEK JÓZSEF

Bazalthegy
Bazalthegy.

Lyukacsos
kenyérkövek
őrlik a lecsorgó
ösvényeket.

Laza
porpiramisok,
homokcsóvák,
lemezes levelű
cirregő erdő.
Birkák hátán a szél pehelyturzása moccan meg néha,
lenn, a bástyák mellett ágáló vadzab méz-sárgát
villámlik.
Pikkelyes
falu.
A gyíkszemű
falu.
Tetők, tetők, tetők.
Porhamvas út.
Lapu.
A lapu beforrta az utat, szinte belenőtt.
Legyalult
sziklák.
A szélbe foszlott felhők, mint a janicsárcsapatok
rongyai.
A mezőn hűvös árnyék indul, füvek hátán végig sistereg.
Posztófejű buzogányok nézegetnek. Közrendű sereg.
S a fölbeivott

koponyakelyhek,

a történet, a mondai.

Ünnep helyett
A naptár lapjai, akár egy összevont
szigorlat.
Indoeurópai
nyelvi gyökök, igemódok, jelzők, megnevező
szavak,
feltételezettek,
soha nem hallottak.
Lengnek, mint az idő lombjai.
Suhognak, mint a mesélő erdők.
Kisuhognak, mint az erdőkből a papír,
a papírból a naptár lapjai.
Átalakítatlan,
eltakaratlan.
15

A görcsös, öklődö gyomorral is
lebírhatatlan.
Egyetlen nyelvem emberszagú szavaival
teleírhatatlan.
Fehér farú Európa színes aktfotóival
beszaporíthatatlan.
Megírhatatlan.
Leírhatatlan.
öngyilkolva is kiirthatatlan.
Keverd a vérünket

sűrűvé, termővé,

te medencényi

katlan.

így ordításba bénul száj —
(Az égen olykor szabályos lyuk van: „Hé,
megraboltak!"
Talált tárgyakkal
betapasztani?)
Ti zöldbe rándult délutánok! Este aztán megfigyelhető
az ingaóra
követésre méltó nyugalma. így bús fejünket
hintáztatva
átélhetjük azt, ami
van.
Néhol
festett famadarak kakukkolnak falakra szerelt
odúkból,
néhol
simulnak hasmeleg
zsebórák,
ugyanott
palacsintasütőt lenget a vén falióra és az ajtórésen
kukkol.
Kedveseim!

Az aranyszügyű

nap mégiscsak átlépdel az ipari
szemét
fölött,
mezítlábtalp-tűzkerék,
ágyékban összeforrt
szerelmetes
teremtőerő.
Gyalázhatatlan kelet. Magántulajdonná
lappogatott
pogácsaidő,
palacsintaidő
fölé vivő.
Nekem gyenge levelibéka dobogdál összeboruló két
tenyeremben,
fejem fölött viszem, ő az időm, a rángatózó
combok,
szétiszapbirkózott
boldog asszonyölnek gyümölcse,
emberben
fogant ősmozgás, csecsemő, madáremberszárnyakkal
kibomló.
Ügy járkálok itt, mint aki le van
tartóztatva
madárcsőrrel. Gondom a nincs.
Járok tehát föltartott kezekkel a szájéi, a fej fölött
összeborult
iszapszózatban.
Tündököl csuklómon s ketyeg a bilincs.
16

BELÁNYI GYÖRGY

Sibylla
(Részletek egy versciklusból)

Purificatio
Olykor sötétedik. Nem értem ugyan,
hogy van ez, de gond nélkül
beleveszek
az éjszakába. Aztán már minden
könnyű.
A madarak, a füvek, a fa és a bokor
mind egyforma lesz, csupán a kövek nem
egyezkednek. Az éj leple alatt, mintha
összebeszéltek volna, egyszerre csak megindulnak, ki-ki a párjával, és elgyalogolnak
egész a horizontig. Nem tudni, mit
csinálnák ott. Egy biztos, másnap a felkelő
nap élesebb fényt bocsájt a földre.

Valahogy mégis
Éjszaka a szelek kipakolnák.
Odarakják
a fát a fa, a füvet afű,s a követ a kő
helyéibe. Minden
elcsöndesül.
Megmozdítom ekkor magam —, bal
vállamtól egész a jobbig mozgásba
lendülök, egy darabban, akár a
sötétség. És bent ugyanolyan
lesz,
mint odakint, ugyanaz a hallgatag,
tömbszerű várakozás. Hanem az ég
valahogy mégis elkülönül

a földtől.

Vallomás IV.
Pontosan azt a nyelvet
beszélem,
amelyen a fű szól a fának, a fa
a levélnek, és amelyen a madarak
elhatározzák, az ég mely
pontját veszik hajnali, vad
szárnyalásukkal
célba.
17

Ami állandóan
Magamra zárom a világot. Nem
fogadok senkit, jöjjön bár kelet,
nyugat, jöjjön észak vagy dél
felől. Nincs más esélyem arra,
hogy elmondjam, ami állandóan
történik
velünk.

A kígyó árnyéka
Kihajóznak a levelek az esti szélben. Úgy
ring, úgy himbálja magát a levegő
puha kezében mindegyik, mintha egy
láthatatlan
vízfolyam hullámzása tartaná fenn.
Emelgetik
fejüket a virágok, hosszú nyakát mind a fűszál,
de most senki nem figyel erre.
Úsznak a levelek ősszel, a fák koronájára
függesztett éjszakában, ebben a sötét
mederben,
míg be nem lombosítják az eget is.
Reggelre aztán olyan meztelen a világ, hogy
menekvésképp
már csak a bűnbeesés marad neki.

Megyek
Akkora szél jár fel-alá
a csontjaimban, hogy időnként
elcsodálkozom azon, mi köt
még a földhöz.

Egy szokásom
Néha kimerészkedem
a levegőre. Séta
ez, afféle átmeneti állapot, amikor
vagyok is, meg nem is vagyok.
Bár a kettő közül, vélekedek
olykor
magamban, valamelyiket
mégis
választanom kellene végre.

Aztán hagyom az egészet.
Visszabújok
kuckómba, és áldom az Úristent,
hogy
mekkora szabadságot adott
nékem.

Akkor végre
Minden szót egy kicsit
másképp
kellene mondanom. Akkor
végre
pontosan azt jelentenék,
amit
egyébként is
jelentenek.

19

IMRE

Szajla
(Tanulmányok egy regényhez)

A rossz Tarna-part
A rossz Tarna-part közönséges
a réten túl,
a falutól nem messze,

dűlőút

volt.

a csinált útról lehetett
ráfordulni,
a kis és nagy híd közt,
és egy másik
dűlőútról,
Halom alatt,
szántók járták ki rá,
hosszabb-rövidebb
parcellák mindkét
merőlegesen,
korábban ott folyt a Tarna,
ezért hívták így,
de elkerült onnan,
mert
szabályozták,
kivágták belőle a kanyart,
és egy kilométerrel odébb vitték a
ez régen történt,
de a néven kívül más is utált a

irányból,

medret,

helycserére,

az út kissé kiemelkedett a lapály
síkjából,
és két oldalán sokan konyhakertnek
használták az enyhe
mert ott még mindig termékenyebb
volt a föld,

lejtőt,

mi ott is kukoricát vagy krumplit termesztettünk
meg babot, '
de így is megmutatkozott
a különbség,
ahol valaha víz csobogott,
és csík
hemzsegett,
ott nagyobbra nőttek a csövek, a gumók, a hüvelyek,
az úton ritkán
mentem,
de emlékszem,
hogy kőkeményre hengerelték a
kocsikerekek,
szárazság idején nem repedezett
meg,
és mindig
örültem,
mikor oda értem,

megálltam,
a vállamra vetettem a kapát,
és átballagtam
rajta,
túlnan mindig jobb volt,
hamarosan homok váltotta fel a kötött
könnyebben szaladt bele a vas,
el egészen a folyóig,
mely ma is ott van,
ahol akkor volt,
de csak Tarna a neve,
jó nélkül,
a rossz Tarna-part

talajt,

már a múlté,

mikor elvették és tagosították
ezt is feltörték,
mint a rét nagy részét,

a

földeket,

és másik utat
nyitották,
kicsit odébb,
a későbbi háztájikon
keresztül,
de ez már névtelen,
és nem emlékeztet
semmire,
náddal benőtt árok húzódik
mellette,
melynek ásásában Pista, a szomszédunk is részt
aki egy üzemi kiránduláson részegen a Dunába
ez azonban már más,
ezt talán csak én tartom

vett,
fulladt,

számon.

21

TÓTH BÉLA

Pál bácsi
A radnai rendből, mint laikus barát rendszeresen járt hozzánk koldulni.
Egyszer karácsony hetében talált a falunkba csöppenni. Alig beköti éjszakára kisded szamarát Tanner Vendel istállójába, reggelre szakadt le akkora
hó, a legjobb indulattal sem tudott kétkerekű koleszán kitájékozódni a szalmakazlaknál is magasabb hóbuckák közül.
Mit volt mit tennie, ott maradt. Marasztalták is.
Ünnep készülődött. Sült, főtt rotyogott minden házban a sokféle jó, vendégnek is jutó falat. Pál bácsi szamara is ropogtatta a réti kaszálásból gyűjtött szénát, kirostált abrakot. Amennyi belefért. Ilyenkor isten lovának tisztelték, nem hitvány szamárnak.
Gazdája sem éhezett. Valamennyi ház tisztességnek tartotta, ha a zsíros
szőrruhájú koldus az asztalukhoz telepedett.
Ezekben a napokban a tanítóság kegyeletes élőképpel kedveskedett a
lakosoknak. A műkedvelősök a betlehemi istállót ácsolták össze az iskola öszszenyíló tantermében és Pál bácsit szemelték ki Szent József megjelenítésére.
Boltozatos, kopasz feje, ősz körszakálla, szelídkés arca kívánni valót nem hagyott senkiben.
Háromnapos pólyás voltam, az ölébe ültettek, mint a názáreti ács fiát.
Az iskola falát majdnem szétdűtötték a szájtátiak, annyira szívükre szolgált
a kép. Háromszor előtapsolták a jelenetet, pedig abban egy sóhaj el nem
hangzik, egy moccanatra nincs parancs. Csak a nyeles lapáton fölvillanó görögtűz sistergése hallatszik. Évek haladásával, ahogy a magam lábára álltam,
megismerhettem Pál bácsit. Évente kétszer is végigrimánkodta a falu minden
utcáját, s ha összetalálkoztunk valahányszor, édes almával, lószemű szilvával,
csimbóknyi szőlőfürttel kedveskedett, mikor minek volt érő ideje. Nem felejtette közös nagy sikerünket. Barátságunk egyre erősödött.
Iskolás gyerkőc voltam már, egy aratás előtti napon istentelen jégverés
takarította be a mindennapi betévőt. Búzaszál lábon nem maradt a széles határban. A kukoricatáblákat a csutig belebunkózta a földbe. A fákat széthasogatta, miután termésüket semmivé tette, a házak födelét összeroppantotta, a
falakról a tapasztást a vályogig lefeszegette, az ablakok üvegét szilánkká tette.
Alig dolgozott fél óráig.
Szülék, a szomszédok, az egész falu a végítélet bekövetkezését jajongta.
Most halunk éhen!
Mi, gyerekek segítettünk sírni. A felnőttekkel kóvályogtunk újra, meg
újra látni a kárt. Nem hittünk a szemünknek. Ami mutatta magát kalászban,
rügy ben, ágszaggató gyümölcsbőségben, az nincs.
Amíg az utcáról a kert alá mentünk, véltük, hátha rosszul látunk, hátha
nem is igaz, hátha odalent virul minden.
Az emberek a kapufélfákba kapaszkodva panaszkodtak egymásnak.
Eközben látom ezüstösen szürke fülesével a faluvégről hangtalanul közelít Pál bácsi kolesza.
Ügy járt közénk, mintha hazajött volna. Azt sem tudom, mivel köszönt.
22

Ott termett az embergyűrű szélén. Szó nem hagyta el a száját. Nem is várták
tőle a vigasztalást.
Éngem vállon fogott, s bizalmas suttogással mondta.
— Ne pityeregj, gyere velem koldulni!
Milyen a gyerek? Él az alkalommal.
— Mikor indulunk?
— Azonnal. Én húzom a gombos harmonikát, te szeded az alamizsnát.
Aztán ha megtanulod az éneket, együtt fújjuk.
— Kezdjük!
— Várjál, hékás. A te faludban mindenki koldus. Adni kéne nekik, ha
volna miből. Itt most csúfolódásnak vennék a koldus szavát.
Életre kapnak újra. Vénségemre sokszor láttam ilyet.
Tyúktojásnyi jéggel tette semmivé Kondoros tájékát az égiháború. A kopasz földhöz verte magát fájdalmában a nép. Másnap a hajnalok hajnalával
ásóra, kapára. Vetették a száznapos kukoricát, a kölest, tatárkát, a tarlókrumplit.
Még ennél is cifrábban bánt el a fölöttünk lakó egy ízben Medgyes, meg
Csaba határával.
Nyári jégjáráskor, a mostanihoz hasonlatosan a földdel tett egyenlővé
mindent a vihar.
Mit tehet a paraszt? Fölocsúdik, nekiáll, szánt, vet. Reménységesen bújik
elő a csinkanti kukorica, a hamari köles, a sietős murok, a csicsóka krumpli.
Az emberek fölsóhajtanak. Megmaradunk!
És akkor hat falu ellen megint elpüföli őket a jég. Fogvicsorgatva, imák
és káromkodások között újra csak szánt, vet, boronál és reménykedik.
Igaz, subában aratták a zúzmarás kölest, csákánnyal ásták föl az apró
krumplit, de azért kitelelt mindenki.
Ugyan évekig nem vettek rámás csizmát, delin kendőt a vásárokban.
Jól elhagytuk a falumat, megteltem reményekkel. Holnap már apámék
vetnek, ha eljön az ideje, aratnak, s én is keresgetek majd hozzá Pál bácsival.
Battonya felé vettük utunkat. Határi dűlőutak pántlikáztak a közbeeső
faluk között. Lévésdombegyháza esett utunkba. Ott sem kéregettünk. A határuk törtkalászú búzaföldekkel, rongyosra vert kukoricatáblákkal, megragyásodott dohányföldekkel feketéllett. Azoknak sem kellett a koldus.
A falu ugyan sértetlen. Oldalt ment el mellette a jégfelhő pásztája, de a
nép úgy állt kint fürtökben az utcákon, ahogy nálunk. Nem csúfoltuk őket
koldusi nótákkal.
Amúgy is csak Lévés a falu, ami Pál bácsi szerint azt jelentette, hogy
leves. Mivel ezek a legjobb termések idején is levesen élnek. Azért lévés, mert
abból annyit ehetnek, amennyi beléjük fér. Következett Nyikszprót. Határa
vidáman virult. A búzaföldeken javában kaszáltak az aratók, a kukoricák
zöldelltek.
Nyikszprót Pál bácsi szerint Nincskenyér falva. Onnét kapta csúfondárosan igaz nevét, hogy itt aztán nincs kenyér jégverés nélkül sem.
— Ezeket nem sújtotta a jég, itt gyerekem, rákezdjük a keservest.
Ahogy az első házat elérjük, húzza a gombos nyekergőt. Előre ereszti a
hangját.
Sarokvasán csikorgó kiskapu nyílik, hajlotthátú nénike papucsol belőle
felénk, kezében kis hegyes kés. Pál bácsi rám szól.
— Kapd elő a zománcos findzsát.
23

A néni búzaszemnyi zsírt hozott a késhegyen, aggódó figyelemmel törölte
a csupor szájára. Szép köszönet érte és hálálkodás.
— Ezerannyi jusson érte!
Csacsizunk tovább. Fél utcahosszat is szól a gombos. Lélek nem rezdül,
mire szeplős arcú kisgyerek botorkál elénk, fél kanál lisztecskét tolva maga
előtt. Valaki kapu mögül vigyázza lépteit. De neki is hála, köszönet és kívánság ezerszer annyira!
Szól a gombos, szalad előttünk, beszolgál minden házba, utolér minden
otthonlévőt.
Kerülközik egy cső kukorica, egy tojás, egy szem főtt krumpli, egy karéj
kenyér.
Minden adománynak illő zacskója, zsákja, kosara a kolesz farában.
A csacsi kitanult szamár. Valahány adakozáshoz szó nélkül megáll. Érti
az emberi beszédet? Amikor az ezerannyira szó elhangzik, indul. Fülét hátra
csapja, aztán előre vigyáz vele.
Nagydombegyháza felé haladtunkban Pál bácsi hangosan gondolkozik.
— Na, majd ezek a gazdagok kinyitják a bugyellárist! — Három síp
hangja egyszerre gurul előttünk, ahogy beérünk.
Itt már egyfillérest is kapunk. Néhol három-, kétfillérest egy marékkal.
Itt-ott fehér tízfilléresek pottyannak.
— Fillérből a pengő!
— Én pengőt nem látok — évelődök vele.
— Ö, annak nagy foga van. Az másfél napi napszám. Akkora bűne nincs
itt senkinek, hogy pengőssel akarná jóvá tenni.
De az egyéb bővebben csurran. Frissiben sült rózsás cipó, evésnyi füstölt
szalonna. Tojás.
Végigvánszorogtunk vagy húsz utcán, mire a battonyai út felé kanyarodott az erre is járatos csacsi. Otthonosan állt az utolsó házbeli kocsma elé.
Két csapláros legény kijött, leemelték a liszteszsákot, a tojással teli póvályost, a krumplis kosarat, vitték mázsára, hozták az érte járót. Pál bácsi meg
sem mozdult. A pénzt számolatlanul tette a nagybélű, füles bádogpörsölybe.
A szamár, talán a megszokott csörrenésre tanultan, megindult a délutánodó
battonyai úton.
Megyünk némán hosszú kilométereket az elnéptelenedett határban, amikor sebes vágtában robog mögüllünk valami megvadult lovas kocsi. Nagy
port vágva áll meg előttünk. Szamarunk se té, se tova. Mire kibodorodnak a
porból, hát uramfia, kit látok? Anyám ugrik le Busa szomszéd kocsijáról, s
hamari kézzel marékolja el a füles kantárszárát, de se déjcsértessék, se agyonisten, hanem szokatlan hevességgel reccsent rá Pál bácsira.
— Szégyölhetné magát okos ember létére, hogy ezt az embercsimaszt a
nagy riadalmunkban elkóborította a háztól. Hogy is töhetött ilyent? Hát nem
egy napja ismerjük egymást!
Szavai közben eleresztette a csacsi kötőfékjét, éngem kifeszigetett a koleszból, föltuszkurált a lovas kocsira.
Pál bácsi se holt, se eleven.
Busa szomszéd már meg is fordult velünk a visszamenő útnak, s csöndösen megállította lovait, mire Pál bácsi fölocsúdott.
— Már meg ne haragudjon Juliska, nem akartam én a maga fiának roszszat. De ennek a tanultságának a maga gyereke még valamikor hasznát veheti.
24

— Ne »^ia a teremtő!
— Ne adja, nem kívánom neki, hanem maga is tudja, ahány kenyérkereset, annyi darab kenyér. Nézze, odaadok 50 fillért, ennyit megkeresett mellettem, meg a kosztját. Itt van, Juliska.
— Ugyan Pál bácsi. Miért pirítja a képem bőrét?
— Ne vesse meg, együtt koldultunk. Vele haladósabban jártuk alamizsnás
utunkat.
— Tegye el, Pál bácsi, vegye úgy, hogy én adtam.
— Nem szemrehányásból mondom, maga Juliska tízszeri kopogtatásomra sem adott ennyit. Tudom, ki mennyit szán, annyit ád. Kérni szoktam, nem
követelni.
De ha már ennyiben tartunk, megmondom, a koldus sem úgy terem ám,
mint a vadalma. Arra születni kell. S ha mellé áll tanítómesternek Pál bácsi
képében a muszály, abból lesz az érdemes kéregető. Annyit megmondhatok,
nem is vigasztalásul mondom, de igaz szívből, hogy jó kódus lenne a maga
fiából. Ebbe belenyugodhat.

Kutya bácsi
Gyalupadnyi távolságra dolgoztunk egymás mellett Martonosi műhelyében. Igaz nevén Mangár Jánosnak hívták. Tudott olyan hallgatag lenni, akár
az utazó csillag. Ka szerszámai nem beszélgetnek, azt lehetett volna hinni,
hogy a szomszéd padnál nem mozog senki.
Annyi időre meg nem állt, hogy a száját megtörülje. A műhely pora úgy
teiepült hajára, szemöldökére, pilláira, szája prémjére, ahogy rég használt
szerszámokon megül.
Valamikor Aradról lépett át a katonai szolgálat elől. Ám itthon tíz teteiével megadta az árát. Sor idejét a negyvenhatosban töltötte. Leszerelése
után Martonosi mester visszavette. Mint valahányszor, ha nagygyakorlatokról nyaranként visszaeresztették.
Mangárnak nem kellett bérgép, szabász, épületlakatos, üveges és mázoló.
Egy személyben maga megcselekedett mindent.
Martonosi szombat esti fájront után annyit mondott Mangárnak, hogy
száz darab négyszemű szimpla ablak, két szárnyra készüljön. Hétfőn hajnalóan már a fás színben válogatta a hozzávalo matériát. Egész héten fűrészelt,
gyalult, csapozott, vasalt, grundolt, üvegezett. Szombaton délután száz puszilni valóan szép, csillogó szemű szimpla ablak állt glédában.
Nem láttuk örülni, se szomorkodni, kocsmába, moziba menni. A raktár
forgáccsal tömött priccsén aludt, rongypokrcccal takaródzott. Gondoltuk,
valami mélyre temetett titka lehet, amit egész életében gyászol.
Nyári nagygyakorlatokra indultában annyit bökkentett Martonosinak:
— Visszavesz?
— Gyöjjön. Itt a helye!
S mindig úgy jött, mint aki hazaérkezik. Akárhány hónap után, akármilyen napszakban érkezett, állt a padja mellé, ujjbögyeivel° megérdeklődte
25

szerszámai élességét, citlinggel megvakargatta a fa fogantyúkat, hogy az enyvpikkelyektől tiszták legyenek.
Katonai kalandjait nem sóhajtozta föl, nem dicsekedett velük.
Megjárta Erdélyt, Délvidéket, Fölvidéket.
A mester aranyoskodott vele.
— Se vitézi érem, se menyecske, se semmi?
A vállát rándította.
Aztán a frontok tűzvonalait lakta. Soha egy láhori lapot föl nern adott.
Tudott írni, olvasni. Az összerajzolt munkadarabokra ceruzázott jeleiből láttuk. Alsó, fölső, jobbos, balos.
A háború második évének decemberében megjelent. A vállából maréknyi gránátszilánkot szedtek ki. Ezen nem sziszegett.
Feküdt a raktári priccsén, rongypokrócával takarózott. Azután vissza a
frontra.
A háború utolsó évének őszén kolozsvári hadikórház is curikkolt már.
Betegszállító kocsin odahozták a Valéria téri műhelyünkhöz, ölben emelték,
fölültették a gyalupadjára. Nem volt lába. Nadrágja két szára a hóna alá
varrva. Teli, piros az egészségtől, tasla bajsza gondozott, frissen borotvált.
Látásától belénk fagyott a szó. Martonosi mester a fejét vakarászta.
— Ej, János, magával jól kibasalikimozott az életi Most mi lesz velünk?
— Még én, mester úr, nem is panaszkodhatok.
A kolozsvári kórház hadisebészei odá'g vitték már a tudományokat, hogy
kéz és láb nélküli katonatársaimat is életben marasztották. Levegőzni kötélhálóban akasztották ki őket az emeleti ablakokba, ahogy a kalitkás kanárikat szokás. Olyanok voltak, mint a frissen öntött porcelánbabák, mielőtt rájuk fűzik a végtagjaikat. Éltek. Csak abból látszott, hogy pislogtak. Forgatták a fejüket.
Az lesz velünk, hogy majd dolgozunk, mester úr!
— Persze, hogy dolgozunk. De hát asztalos láb nélkül semmi! Meg a vásárlókat is elvitte a háború. Kinek kell az ajtó, ablak?
A fakereskedések üresek, egy vasszöget nem tudok venni, az ablaküveget zárolták a bombakárosultaknak. Ezeket a katonaságot megúszott leszek
legényeimet is szélnek kell eresztenem. Nem tudok kenyeret adni nekik.
Egy szóval sem hazudott a mester. Azon a héten elmentünk az átokházi
erdőket nyűni. Disznónak való apró krumplin éltünk, amit olykor csapdába
fogott göthös nyúlfiakkal dúsítottunk. Lestük a háború amenját.
Mangár Martonosi kegyelemkenyerén maradt.
Amikor az ágyúk szava már elköszönt a mi tájékunknak, beóvakodtunk
a városba.
A leégett tetejű Baross gimnázium üszkei közül szedtük ki a tanulópadokat. Tűzből kimentett alkatrészeikből újítottunk egyet. Feketék voltunk, mint
a kürtődugó.
Fűrészreszelőért mentem Bruckner vaskereskedésébe. Mangár ül a sarkon, cipőpucoló pulpitusocska előtte. Cipőfűzőt, sztaniolcsomagolású hadiboxot,
bagariát, subickot árult. Sipkalevéve köszöntem neki, Jani bácsi! Megörült.
Kuntsaftja nem volt.
— Tedd a dobozomra a patádat, hadd pucoljam ki a bakancsodat!
— Ugyan. Nem ér az a lyukas talpú, fűzetlen annyit, amit a subickba köp.
— Nem pénzért teszem. Barátságból.
— Köszönöm, ne.
26

r— Szégyőllenéd?
Attól kezdve ha nem is naponta, hetente, akár villamosablakból is láttam, rendületlenül ült a sarkon. Mehettem hajnaltájt arra, vagy késő este. És
vasárnap. Láttam hideg őszi záporozó esőkben. Köpenye körül a földön elterülve.
Akkori mesteremnek, Klivinyi Barnabásnak fölsütött a napja. Pesti romos háza sortatarozásában vállalt kétutcányi munkát. Aki élt, mozgott, facérkodott az asztalos iparban vele ment. A nyár hajtott bennünket haza.
Itthon is rügyezni kezdtek a lehetőségek. Klivinyi megunta a pesti kucsorgást, a városban is medrébe térülgetett az élet.
Megyek Bruckner üzlete előtt, Mangárt nem látom. Kérdezem a boltoslegényeket felőle. Nem tudják a sorsát. Hallottak róla, mint katona a kávéról.
Klivinyi alsóvárosi munkára vezette műhelyét. A Világos utcában háború bajaiból kikecmergő gazda házának ajtóját, ablakát szereltük, szobáit
hajópadlóztuk. Egy hétnél is tovább eltartott ottani munkánk.
A gazda, megelőzött valaki lehetett, mert valahány evésidőben megemberelt bennünket asztalával.
Beszédes volt, nem csak a neve szerint. Hátratett kézzel, tán szórakozásból ügyelte műveskedésünket, kezünk, szavunk járását. Nem okoskodott
velünk.
Egyszer valamelyik segédnek Mangár neve jött a szájára, hogy szokta
vízi mértékbe állítani a párnafákat. Beszédes fölfigyelt a névre.
— Ugye, bizony, nem sok Mangár nevezetű asztalos szaladozhatott Szegeden. Ismerték tán?
— Dolgoztunk vele. Miért kérdi, maga is ismerte?
— Igen. Nem elég jól.
— Hogyhogy?
— Az elejéről kezdem.
Tavaly őszön, valami vész esett a kutyákba. Elvitte őket utcahosszat.
Annyira elkutyátlanodtunk, hogy hirdetést tettem az újságba, jó házőrzőt keresve.
Másnap megáll házunk előtt egy öreg konflis, a kocsis beszólt, hogy jöjjön
ki a gazda, egy úr akar vele beszélni.
Kimegyek, Mangár ült hátul, kezet ád, mondja a nevét, meg azt, hogy a
hirdetésre jött.
Szájtáti gyerekeim ott nyüzsögnek.
Utcánkban újdonság a hintó. Nézek a kocsiba.
— Hol a kutya?
— Én lennék az — mondta szemembe akasztva könyörgő tekintetét.
— Ne bolondozzon. Be van rúgva?
— Sosem ittam életemben.
Mozgolódni kezdett az ülésen, öléből lecsúszott a pokróc. Akkor látom,
hogy nincs alatta láb.
— Nézze, én kutyát keresek!
— Én meg kutyának kínálkozok. Ami ételmaradékot, szállást a kutyának szán, én azzal megelégszek. Ha akarja nem is szólalok meg ember hangon. Ugatol^ ha kívánja.
Megállt bennem az ütő. S míg csendben nézem a nyomorultat, hallom,
kordul akkorát a gyomra, akár vihar előtt az ég. Ez nem ehetett egy hete!
— Jöjjön be, megvendégelem.
27

Fürgén kászalított le a kocsiból. Méteres deszkalapot támasztott a hágcsónak, a törzse alá szerkesztett vastag talpbőrön csúszott a földre. Aztán
két karját maga mellé feszítve, törzsét előre lökve araszolt befelé a hantosra
fagyott havas úton.
— Én magát embernek látom. Fölfogadom a domaszéki földemre tanyapásztornak.
Megegyeztünk. Önni, inni valót adok, havi harminc pengőt.
Fölpakoltunk a kasos szánkóra, másnap kimentünk. Jött a nagyfiam, raktunk vályogból olyan tűzi készséget, amit a földről elér. Elvágtuk az asztal, a
szék lábát. A havakat ellapátoltuk, jó egészséget kívántunk neki.
Abban maradtunk, hogy hetenként kinézünk. Hozzuk neki a főznivalót, a
lámpába való petróleumot.
Űgy is cselekedtünk. A lovakat is járatni kell, kiszánkózunk az első rá
való héten. Már két kóbormacskát maga mellé szelídített.
A második héten mentünk, vittük a tarhonyát, a krumplit, a füstölt
húst. Pördi szomszéd éppen ott tanyázott a meleg konyhában, kártyáztak
erősen.
Harmadjára, keményre fogott az idő. Űj havak is estek, a lovakat jártatni
kell, megyünk kifelé a gyerekekkel.
Nem csak a szánkózást követelték, de kutya bácsi látását. Mivel maguk
között gyerekésszel kutya bácsinak titulálták Mangárt, első ajánlkozása révén.
Karácsony szombatja volt. Az asszony fonatos kalácsot, hájas kiflit pakolt, borcskát, gyertyás fát, töltött káposztát, hurkát, kolbászt.
Nincs az én tanyacsőszöm sehol. A konyhában, ahol lakott, tuskó tüze
hamvadozott, a macskák a kemencenyakon riadoztak. Ágya bevetve, edénye
elmosottan leborogatva.
Hová mehetett? Nem szokott eljárni. Szólítgatom a ház körül. Hahózok
egyet, kettőt. Éjszakára fasorba húzódott fácánkakasok válaszoltak. Pördi
szomszédék tanyája egy hujántásnyira az enyémtől. Áthajtok. Behúzódtak
mindannyian a kemencepadkára.
Ajonistenelésemnek nemigen örülnek. Szokatlan a zavar.
— Nem tudják, hol a tanyacsőszöm?
— Tudjuk is, nem is.
— Jaj, de rejtélyesek!
— Mondják, ameddig tudják.
— Reggel még hazamentünk a piacra. Napok óla készülődtünk, tudta a
csősz szomszéd szándékunkat. Mondta, hogy őneki is lenne intéznivalója odabent, ellenne a kasfarban.
Jó fészket tettünk szénából, a hajnalok sötétjével elindultunk. A melegkútnál lekéredzkedett a szánkóról azzal az igével, hogy délutáni visszaindulásunkkor ott vár bennünket a vasas sarkán.
Mentünk is, ahogy megegyeztünk. Mangár sehol. Kérdeztük a boltban.
Nem látták. Kérdeztük a trafikosnál, a vízárustól.
De hát nekünk mennünk kell. Estére a jószágot, gyerekeket ellátni.
Nélküle jöttünk haza, szomszéd! De azzal a reménységgel, hogy csak magukhoz araszolhatott el a Világos utcába. Tán a karácsonyfa alá áhítozott.
Tán mire hazaérnek, már várja magukat a kapuban.
Nem várt bizony. Másnap már kihajtottam a tanyára, hátha valami alkalmi szánkós kivitte.
28

Minden az előző napi mozdulatlanságban. Rosszat sejtettem. Nem kutya,
hogy elkóboroljon. Mentem a rendőrkapitányságra. A személykutató iroda
csak hétköznap t a r t nyitva. Harmadnap, ahogy nyílik az információs hivatal, első vagyok a kérdésemmel.
ö r e g , pápaszemes vöröskeresztes nővér matat a szürke papírlapok között.
— Mondja még egyszer a keresett nevét?
— Mangár János.
Hamar odatalált.
— Mangár János hadirokkant, szombatról vasárnapra virradóra Bruckner
vaskereskedő üzlete előtt a falnak dőlve megfagyott. Teteme a Derma barakkkórház halottas házában. Temetéséről később.
— Rokona volt?
— Tanyacsőszöm.
— Ügy. Vállalja a végtisztességet?
— Emberem volt, nem kutyám. És bűnöm, hogy nem hívtam be karácsony
estére a házamhoz. Most is élne.

29

KIRÁLY ISTVÁN

Németh László gondolatvilága*
I. rész

AZ ELLENTMONDÁSOK ÍRÓJA
Az életműkiadás eddigi köteteiből kimaradt, a még meg nem jelent
Sorskérdésekben sem szereplő Németh László-írásokat gyűjtötte össze ebbe a
kötetbe Grezsa Ferenc tudósi szorgalma. Épp vegyes jellegénél fogva legtöményebben mutatja ez a kötet Németh László enciklopédizmusát, érdeklődése
sokirányúságát. De legtöményebben mutatja világképének problematikusságát
— ellentmondásosságát — is. Hiszen nemcsak azért nem jelentek meg ezek
az írások eddig a sorozatban, mert sok köztük a „melléktermék", az alkalomtól megkívánt, egy nagy író esetében mégis mindig számon tartandó esetleges
írás — karcolat, interjú, kis cikk stb. Számos esetben közrejátszott a meg nem
jelentetésben az írásokban rejlő eszmei probléma.
Az 1945 előtti cikkekben ott kísértenek például a legtöbb ellentmondást
s vitát kiváltó Németh László-művel, a Kisebbségbennel
rokon gondolatok:
fellelhető bennük a társadalmi kérdések helyenkénti elrasszizálása. Az imperializmus faji-etnikai jelszavakkal történő nyomására nem egy esetben hasonló típusú ellennyomás felelt, s bekerült írásaiba ez az eszmekör. S ott kísért ezekben a cikkekben, tanulmányokban a sajátos, magyar harmadik út
illúziója is, s mi együtt járt vele: az idegenkedés a marxizmustól s a szocializmus és a munkásmozgalom adott formáitól, így nem utolsósorban a kommunista párttól s a Szovjetuniótól. S jelen van bennük a sajátos, pusztán erkölcsi megújulásra korlátozódni vágyó Németh László-i romantikus antikapitalizmus, a kultúrkritika irracionalizmusa. A 45 utáni írások közt pedig ott
vannak az 1956-os ellenforradalom napjaiban keletkezett cikkek, melyek az
események ellentmondásos jellegét a kor sajtójában egyedülálló tisztánlátással
és bátorsággal érzékelve is, mégis elsődlegesen nem a visszarántó ellenforradalmi, de az előrevivő forradalmi jelleget érezték meghatározónak az eseményekben.
Mi teszi szükségessé mégis — a felsorolt vitakérdések ellenére is — ezeknek az írásoknak a megjelentetését? Mindenekelőtt a nemzet egyik klasszikus
írójának kijáró tisztelet. Esszék, tanulmányok adják a kötet nagyobb részét,
s Németh a maga reprezentatív műfajának tekintette ezt. „Az esszé volt az
én legfontosabb műfajom — vallotta magáról —, amelyben nemcsak a legtöbbet, de a legfontosabbat is adtam." „Küldetését" érezte letéve ebben. Ügy
* Németh László Szépirodalmi Könyvkiadónál megjelenő
írott előszó.
30

tanulmánykötetéhez

vélekedett: eltorzítja írói arcát ezek meg nem jelentetése. S köteles számba
venni az életművet gondozó kiadáspolitika ezt az írói önszemléletet, még
akkor is, ha nem ért egyet vele. A kritikai viszony a múlthoz eszmei kritikát,
s nem cenzúrát kell hogy jelentsen.
Az eszmei vita viszont elkerülhetetlen. A nagyság ez által nem lesz soha
kisebb. Jelképes az, hogy a modern szobrászat (Varga Imre művészforradalmát
nem utolsósorban ez érteti meg) a talpazatról leszállítva ábrázolja ma a hősöket. Jelzi mintegy ezzel, hogy nem gáncstalanok ők, de közöttünk élő, valós
emberek. Hozzájuk tartoznak a tévedések is. őket sem kíméli „a történelem
csele". Nem csalhatatlanság, hanem tiszta szándék jellemzi őket; s az, minek
ez tükre: a lélek nagysága, emelkedettsége. Ez minősíti az igaz irodalmat; a
nemesebbre törés, a szándékok fénye. Az olvasónak azt kell elsősorban megéreznie. Azt, még akkor is, ha a történelem nem igazolta a művekben kifejtett
elképzeléseket. Még ilyenkor is átüt a tévedéseken a lélek ereje. Minden ellentmondásosság ellenére is vagy éppen azok révén érezhetővé lesz minden
értékes mű legfőbb sajátsága: a nyugtalan keresés, az igazság szerelme.
Mert nemcsak a tévedezésnek: a keresésnek is lehet ellentmondásossága.
S a Némethé ilyen volt. Nem buktató, negatív, de pozitív jellegű, előremutató;
keresést tükröző. Már egymagában az életmű iránya tanúskodik erről. Az,
hogy a hosszmetszetet — a fejlődést — nézve a lényegi folytonosság mellett
adott nála mindig a törés is: az állandó törekvés az önkorrekcióra. Továbbgondolta, újragondolta a gondolatait. Főleg így volt ez az 1945-ös nagy történelmi változás után. Hisz nagyon jól tudta, hogy ez a dátum „sormetszet lesz
nemcsak a mai, de a száz év múlva írandó tankönyvekben is". „Megújította,
alkotó módon átkristályosította" egész műveltségét. S nemcsak azt, de a világképét is. „Tőlem két éve kérnek egy nyilatkozatot — írta 1947-ben a tanítványainak —, mely vonalat húz múltam alá. Becsületes író, csábításra és fenyegetésre, ilyen nyilakozatot nem adhat, De ha belém látnának, úgy mint
maguk, hogy mennyire levedlett rólam nem az a néhány gondolat, de az egész
élet, amelynek húsz éven keresztül rabja voltam, nem a múltammal, de a
jövőmmel alkudnának." Szembefordult saját korai irracionalizmusával.
Aki nemrég még azt vallotta: „a természet valóságos Ding an sich, szabályok ráolvashatok, de lényege kifürkészhetetlen", — ekkor már a tudományos
gondolkodás alapszabályát tette magáévá: „a világ megismerhető és javunkra
kiaknázható". Belépett világképébe, mint gondolatainak alapvető meghatározója, az európai szellem nappali vonulata: a felvilágosult, humanista örökség.
Ott élt benne annak a tudata, hogy „a valóság a gazda". Mintegy önmaga korábbi énjével vitázva „levegőben lógónak" nyilvánított már ekkor minden
olyan erkölcsi forradalmat, emberi önépítést, mely számon kívül hagyta, hogy
az esszencia megelőzi az egzisztenciát, és semmibe vette a külső valóságot,
„a lét minden mozzanatát meghatározó biológiai-szociológiai kötöttségeket".
„A valóságérzék fokozottabb éberségével" kívánt közeledni ekkor már az élet
dolgaihoz. Az egzisztenciális iszonyat tervezett művéből az emberi autonómia
regényévé alakult át ilyképp az Iszony. Felerősödött, mi addig is ott rejlett,
mint uralkodó tendencia, a gondolatok kereső-kutató vibrálása mögött: az
élet- és emberszeretet. A humanista elkötelezettség. Ha akadtak is vitatható
nézetek olykor még az írásaiban, a lényeget nézve: lezárultak a tévútra vivő,
buktató tendenciák. Egyértelműen a jövő felé mutató lett az életmű.
A Németh-kutatás egyik gyengesége, hogy írói működésének ez a kései,
1945 utáni szakasza a korábbihoz képest viszonylagosan háttérbe szorul, holott
31

ez a szocialista Magyarország egyik legfontosabb, hatni köteles, szellemi öröksége, s jobban felmérhető efelől szemlélve a korábbi művek üzenete is.
Mert nemcsak a fejlődést — a hosszmetszetet — nézve figyelhető meg
pozitív irányú, előremutató, kereső jellegű ellentmondásosság Németh pályáján, de ez az életmű legfőbb vonása már 1945 előtt — keresztmetszetben —
szinkron szemlélve is. Nem véletlenül nevezte „dialektikus magyarnak" egyhelyütt Gulyás Pál, „a dialektikus észjárás menete: a gyors általánosítások s
aztán a gyors ellenlökések hullámzása" érződött folyvást írásaiban. Stílusának
fő jellegzetessége — egyfelől a kettőspontokat, a dinamikus, hökkentő igéket
s az ellenpontozást kedvelő drámaiság, másfelől pedig indázó, összetett, a beékelő igeneves szerkezetek poiipkarjaival mindent átölelni vágyó mondatformálás — éppúgy tanúskodott erről, mint drámáinak, regényeinek minden
egyes hős igazságát megérteni vágyó, polifon jellege. Örök polémiában állott
önmagával, helytálló s vitatható nézetek keveredtek egybe gondolatai közt.
összetettség, ellentmondásosság jellemezte őket. Éppen ezért nem mondhat
le az utókor még a problematikus megállapításokat tartalmazó műveiről sem.
Értékeket is vesztene vele. Nem hallgathatja el a szükséges kritikát: a megjelentetést azonban vállalni kötelesség.
Ezt kívánja a korábbi paternalisztikus-nevelői beállítottságútól eltérő, mai
— dialóguselven alapuló kiadáspolitika is. A felnőtt, nagykorú, gondolkodó
olvasót tartja ez szem előtt. Arra bízza, hogy a történelmileg megcáfolttól,
meghaladottól elválassza a műbe átfénylő helyes nézeteket, hogy ne önmagában, elszigetelten nézze a Németh-írásokat, de az életmű fősodrát — az igazságait — vegye elsősorban számba. S az ellentmondásokat tudva, látva is,
azokat elsősorban innen szemlélje s innen magyarázza. Az irodalmi befogadás
törvényeit taglalva maga Németh László kívánta ezt így. Azokról az írókról
szólva, akik (s itt nem utolsósorban önmagára gondolt) „kritikus időkben
követtek el hibát", megjegyezte egyik kései cikkében: „Persze ebben az esetben is helyesebb volna a hibákat az érdemen át nézni, azzal menteni, esetleg
abból magyarázni". Erre kíván kísérletet tenni — nem fejlődésrajzot adva, de
az életmű egészét egységben látva — ez a tanulmány. Fel kívánja mutatni —
a különféle torzításokkal szemben — a Németh László-i gondolatrendszer
belső szerkezetét, a valós, tényleges összefüggéseket.
AZ ÉLETMŰ ALAPVONÁSA: KÖZÖSSÉGI ELV—SZEMÉLYISÉGELV
ELLENTMONDÁSA
(Antiimperialista
népiség) Irodalomtörténet-írásunk egyértelműen kimutatta már, hogy egyike volt Németh azoknak a nagy alkotóknak, akik a huszadik század megoldásra váró, lényegi problémáin gondolkodtak el. Az imperializmus korának élménye volt jelen meghatározón a gondolatai közt. Az
egyénisége formálódásának alapirányát meghatározó olvasmány — Ady utolsó,
1918-as verseskötetének, A halottak élén-nék, s ott is kiváltképp a magyarságverseknek mélyen belékapó, erjesztő hatása — öntudatlanul is vitte efelé.
S vitte ebbe az irányba, mint társadalmi élmény, az 1920-as trianoni békében
történt magyar megalázás. Ahogy egyik korai — 1928-a% — cikkében írta:
„A magyarságot az ököljog halálra ítélte, s csak a lelkiismeretére ébredt
Európa mentheti meg. Ezt a lelkiismeretet kell magunkban is feltámasztanunk. Az integer Magyarországnál van egy sokkal szentebb jelszó: az integer
magyarság. S ennek egy ellensége van: az imperializmus." A „nagyszerű,
32

emelkedett hazafinak", Gandhinak a példáját idézte, az ő „szabadságharcát".
Az Ady-hatás mellett nem utolsósorban a tőle kapott antiimperialista élmény
jegyében formálódott gondolatvilága.
Fel tudta mérni így a huszadik századi emberi fejlődés egyik lényegi
vonását: globalizmusát. Tudta, hogy a világ előtagú összetételek — a globális
problémák — korába érkezett a világ. Planétává tágult. A földgolyó egészét
világcivilizációvá abroncsozta egybe az ipari fejlődés. „1918 óta a világállam
megalkotása az idő témája" — írta. „Nincs többé nemzeti sors; az egész emberiség egy nemzet, sorsa együtt dől el." De ugyanakkor „a történelem alatti
elhagyatottságban" élő emberek s nemzetek, a kitagadottak, a sikertelenek —
a peremvidékek s a pereméletek — felől szemlélte ezt az új fejlődést. Ha nem
is osztálykategóriákban, de — azokkal sokban egybecsengőn — etikaiakban:
erősek és gyengék, uralkodók és kiszolgáltatottak, hatalmon lévők és megalázottak, irányítók és irányítottak ellentétpárján át vizsgálta a kort. S ezzel egy
nagy hatású, huszadik századi szellemi áramlat egyik kiemelkedő, világszintre
ért reprezentánsa volt: az antiimperialista népiségé.
A teljes világban, s nem pusztán annak egy kisebb részében: az úgynevezett „fejlett országokban" gondolkodó történetírás mind határozottabban látja
már egy ilyen — elsődlegesen nem tényleges, tárgyi, hatástörténeti összefüggésen, hanem inkább csak puszta" egybecsengésen, analógián alapuló — huszadik századi eszmei áramlat feltételezésének a szükségességét. Igaz: sok ebben
a kutatásban egyelőre még a bizonytalanság. Tükröződik ez már egymagában
a névadásban is. Korábban elsősorban az orosz narodnyicsesztvóra figyelve
narodnyikizmusként,
ma pedig részben az egyesült államokbeli századvégi
populism, illetve a latin-amerikai populismok nyomán általában populizmusként — azaz: magyar műszóval népisééként — tárgyalja a kutatók nagy része
ezt az irányzatot. Ezzel a megnevezéssel azonban gyakran a legkülönfélébb,
egymással nemegyszer ellentétes törekvéseket mossák együvé. Még a kérdés
olyan szakértőinél is előfordul ez, mint például Di Telia vagy Gino Germani:
minden a beidegzett, régi életforma és a hódító új közti aszinkron s az innen
eredő elégedetlenség (lett légyen az paraszti vagy földesúri, antikapitalista
vágy prekapitalista) egyaránt populizmusként jelölődik náluk. Vagy ami még
gyakoribb — elég utalni Margaret Canovan, José Nun, Edward Ghils, William
Riker stb. álláspontjára — éppúgy populizmusként könyvelődik el a fejlődésből kiesett, az imperialista zsákmányszerzés áldozataiként élő népek tiltakozása, mint (példa rá az olasz vagy a német fasizmus) az imperializmusukban
megkésett, agresszív hatalmak hódító szándékú megszállottsága. Nem utolsósorban ily egybemosások következtében pejoratív csengésűvé is vált — főleg
a liberális tudományosságban — a populizmus terminus technicus.
S jogos is volt némileg ez a negatív ítélet. Nagyon gyakran átjátszanak
ugyanis egymásba az azonos jellegű, népies frazeológia következtében tartalmilag nézve ellenkező előjelű eszmei-politikai törekvések. Mint egy argentin
marxista, Laclau rámutatott erre: nemcsak Mao és Thálmann, de Csang Kajsek és Hitler is használta a jellegzetes populista terminológiát. Kelet-Európában paraszti-demokratikus és nacionalista-fasiszta mozgalmak egyaránt születtek ennek jegyében. A garibaldizmus s mazzinizmus tradícióját Togliatti s
Mussolini egyaránt beforrasztotta ideológiájába. S tovább lehetne sorolni az
ily egybeeséseket. De épp ezek miatt szükséges — ahogy ezt például az 1978as torontói vitán C. B. Macpherson hangsúlyozta — igazi és hamis populizmus
közt a határozott, következetes különbségtevés. Az igazi az elnyomott népréte33

gek érzéseit fogalmazza meg, a hamis pedig épp ellenkezőleg, eszköz csupán
egy uralkodó csoport kezében ahhoz, hogy hatalmát megtartsa vagy megszilárdítsa. Laclau találó szavával: „neutralizáció" pusztán a célja. A különbségtételt konkretizálandó véltem szükségesnek a Macpherson-féle „igazi populizmus" megjelölésére az antiimperialista populizmus, illetve — a populizmushoz
hozzátapadt negatív árnyalatot kerülni akarva — magyar műszóval: az antiimperialista népiség, avagy (jelezve a nemzeti érzés központi szerepét) az
antiimperialista patriotizmus műszó használatát.
Pontosabb ez a megnevezés tudományosan. Érzékelteti egyrészt már egymagában is, hogy az imperializmus korától hozott kérdésekre kívánnak felelni
az ilyen típusú eszmei-politikai törekvések. Mégpedig nem a népies frázisokkal élő uralkodó osztályok, de a fejlődésben elmaradt, a modernizáció problémáival küszködő, szegény, elesett, szélekre szorult rétegek, országok — az
imperializmus áldozatai — nevében.
Szükséges az antiimperialista népiség vagy patriotizmus megjelölés másrészt azért is, mert érzékelteti, hogy szociális tartalmát nézve nem egy konkrét, meghatározott osztály törekvése áll az ily tendenciák mögött, hanem a
népé. Nem pusztán paraszti eszmekör, illetve mozgalom ez. Igaz: (mint
Ionescu tartalmas könyve tanúskodik róla) Kelet-Európában erősen paraszti
jelleget vett fel. „Peasantizmus" kísértett az ideológiájában, politikai mozgalommá válva pedig a Sztambolijszjri-féle Agrár Unióhoz hasonló paraszti
pártok születtek belőle. De mint Laclau rámutatott erre: nem volt törvényszerű ez. Még a kelet-európai mozgalmakat is épp olyan joggal lehet értelmiségieknek tekinteni, mint parasztiaknak. Latin-Amerikában pedig nem ritkák
a városi populizmusok sem. A kispolgárságból, az értelmiségből, a nemzeti
burzsoáziából és a különféle marginális rétegekből toborzódó, városi tömegeknek az imperializmus és az azt kiszolgáló helyi oligarchia ellen irányuló, mozgósító ideológiája ott a népiség. Éppen ezért a lényeget nem látja meghatározhatónak Laclau az „osztályredukcionizmus" jegyében. Nem osztályszerű, de
„népi demokratikus" ellentétet vél benne alapvetőnek. A domináns hatalmi
blokkal szemben álló népi interpelláció fejeződik ki ezen keresztül. A lenézettség, alacsonyabb rendűnek tekintés, kivetettség ellen szól a tiltakozás. (Jelképes, hogy a magyar népi íróknál Illyés Gyulától, Németh Lászlótól kezdve
Sinkán, Kodolányin át Darvas Józsefig, Veres Péterig oly igen gyakran úr—
szolga, úr—cseléd motívumán konkretizálódott ez a fajta érzés.) Domináció/
szubordináció — hatalom/nép jelenti itt a központi ellentéttengelyt. Az imperializmushoz és hazai kiszolgálóihoz való viszony mintegy a vízválasztó.
Ezért tekinthető szinte törvényszerűnek — Lenin, Dimitrov, Mao Ce-tung,
Togliatti, Gramsci példája egyaránt tanúskodik róla — népiség és szocializmus
oly igen gyakori, szoros szövetsége. A közös antiimperialista beállítottság hozza
közel őket egymáshoz.
Az elsők közé tartozott Németh világviszonylatban is, aki észrevette ennek
az új huszadik századi szellemi tendenciának a meglétét, s megértette ennek
lényegét: antiimperialista tartalmát. Nemcsak ösztönösen érzett rá olyan rokonhangokra, mint a Gandhié, de teoretikusan is állást foglalt emellett az
összefüggés mellett. Nemcsak a magyar népi írói mozgalom, de az egész antiimperialista népiségnek egyik korai tudatosítója volt. Feltételezve egy mába
átnyúló Tolsztoj—Gandhi-vonalat, már e mellett érvelt: „A föld nagy eseménye — írta például — a világcivilizáció kereteinek durva kijelölése a gyarmatosításban. Európa arra ébred, hogy szinte szándéka ellenére, vívmányai te34

hetetlenségének a sodrában, a többi kontinens gazdája l e t t . . . A kapitalizmus
megteremtéséből kizárt népek ellentmondása az orosz irodalomban . . . fogalmazódik meg. Ez az ellentmondás csap át a Tolsztoj-tanítvány Gandhival a
gyarmatosított világért gondolkozó Indiára." Érezte a maga törekvéseinek
analóg jellegét ezzel az áramlattal. Nemcsak Gandhi és Tolsztoj iránti szeretete tanúskodott róla, de általában a harmadik világ iránti érdeklődése is.
örült neki, mikor a dél-amerikai populizmus egyik kutatója az indianismóval
való hasonlóság szempontjából vizsgálta művészetét. Vállalt egyfajta szellemi
rokonságot. Ha más nem, hát a „bartóki szintézis" tanúskodik erről. S ez a
vállalás a kritika számára is iránymutató. •
Az irodalomtörténet-írás csak akkor mérheti fel hitelesen Németh alakját,
ha a tőle felmutatott nyomon halad tovább. Ha nem pusztán a magyar népi
írói mozgalom, de egy világáramlat — az antiimperialista népiség, antiimperialista patriotizmus — reprezentánsát is ott látja benne. Ily jellegűen lehet csak
a maga teljességében tudatosítani látókörének korhoz rendeltségét, haladó
voltát. Nem az irányítók, de az irányítottak, nem a centrum, de a peremvidékek felől szemlélve tisztábban látta a világfejlődés új kérdéseit. A mellőzöttek, a félrevezetettek, a kizártak sorsa, mint érzékeny, sajgó lelkiismeret, mindig hívebben jelzi ugyanis a feleletre váró fő problémákat.
(Kettős irányú fenyegetettség) Peremvidéki tudattal élve észre tudta venni
Németh, hogy kettős vonatkozásban is fenyegeti az emberiességet az új világfejlődés: az imperializmus törvényei szerint végbemenő globalizálódás. Megélte egyfelől, hogy kiélezi ez az individualizmus, az emberi önzés szülte problémákat: az egyenlőtlenséget s a morális elidegenedést. Éppen ezért tudta,
hogy az individualizmus rablóerkölcse jegyében többé ném, csupán közösségi
alapon fejlődhet tovább az emberi világ. De ugyanakkor látta, hogy a maga
elkerülhetetlen, személytelenítő erőivel, szervezettségével, az egyéni színek
(legyen az egy individuum avagy egy kisebb etnikai csoport, akár egy nemzet)
fennmaradását, továbbélését is fenyegeti ez az új fejlődés: jellegtelenít, uniformizál. Az egyenlőtlenség mellett az identitásvesztés, személytelenedés veszélyét is jobban érezték az erőtlenebbek, a széleken élők. S ellentétes irányba
vitte gondolatait ez a kettős élmény. Az individualizmus, az önzés veszélye a
közösségi gondolkodás, az elszemélytelenedésé pedig az individualitás eszméit,
igényét élesztette benne. Ami mindig is gyakori az antiimperialista népi áramlatokban (elég idézni a negritude példáját), egyfelől a szocializmus, másfelől
pedig a kultúrkritika eszméi vonzották. Az életmű fő meghatározója lett az
innen eredő - ellentmondásosság: közösségelvű és személyiségelvű világképfeleselése, szolgálatetika és önmegvalósítás-etika közti feszültség.
Különböző formákban ugyan, de ez a kettősség kísértett folyvást az írásaiban. „Egy ember voltam és két életpályán kellett mozganom — írta például 1935-ös Életcél című vallomásában —: kivezetni egy arisztokratikus szigetre a keveseket s ébren tartani a sokak mozgalmát." Meggyőződése volt,
hogy „a magasabb rendű, művészibb, arisztokratikusabb munkáért való küzdelem: a minőség forradalma és a tömegek gazdasági boldogulásáért és kulturális emelkedéséért folyó küzdelem, a tömegek forradalma egymás ellen nem
játszható ki, és ha érnek, csak együtt érnek valamit". Ezt a kettőt — „a világ
két forradalmát, a szellemit és az anyagit" kívánta együtt tartani: „a Minőségnek az igényét az igazságos elosztás építő követelésével"; a személyiséghitet a közösségigénnyel. A Szerdai fogadónap Jó Péterének antinomikus
lelkiállapota, kettős irányú — a makro- és a mikrovilághoz egyszerre tapadó
35

— kötöttségérzése élt szorongatón benne: hűség a szociális igazsághoz, a
gazdasági értelemben vett egyenlőség igényeihez, s hűség másfelől „máneseihez", identitásához, múltjához, külön életéhez — a személyiségéhez. A kettő
más törvényű, más irányba húzó — egymással vitázó — ésszerűsége egész
életútján végigkísérte. Kielemezhető írásaiból közösségelvűség és személyiségeivűség eltérő jellegű problematikája.
KÖZÖSSÉGTUDAT MINT VILÁGKÉPÉNEK MEGHATÁROZÓJA
(Közösségtudat mint szociális felelősségérzés) A társadalometika egyik
legnagyobb huszadik századi magyar regényének, a Bűnnek írója volt Németh
László, mélyen átélte a társadalmi erkölcs hozta problémákat s az innen adódó
felelősséget. Különös erővel működött benne a szociális lelkiismeret. Meg tudta
így látni az 1945 előtti magyar társadalomban szegénység—gazdagság szorító,
fájó kérdőjeleit, „a kapitalista garázdaságot", „a bitangjára hagyott egzisztenciák fölé növő mamut vagyont". Látta azt a világot, ahol „a jólét és a nyomor . . . hullámain lengett mindenki", hol „úszó paradicsomok épültek a por
fölé", s ahol „a nyomor megdöbbentő képeivel kényszerítette rá az értelmiség
jelentékeny részét, hogy . . . a maga viszonylagos jólétét szégyenletes kiváltságnak kezdje tekinteni, hogy érezze a bűnt".
S nemcsak a saját társadalmán, a nemzeten belül élte meg szegénység s
gazdagság gondolkodásra hajtó feszültségeit, de világviszonylatban, nemzetek
között is. A magyar alvégek fájdalmainak, a Kovács Lajosok kallódó sorsának
számontartója nem lehetett közömbös a világ alvégjeinek sorsa iránt sem.
Már 1945 előtt felrótta az elvakult, nem gondolkodó fehér civilizációnak, hogy
a maga „szellemi fölényével . . . mind több népet tart vagy taszít gyarmatsorsba". S változatlanul érezte a probléma meglétét később a nyílt, közvetlen
gyarmatosítás megszűnte után is. A fejlett nyugati társadalmak tragédiájának
vélte, hogy az individualizmus alapelvén állva hagyományos történelmi szerepükön nem tudtak változtatni. Kialakultak a kolonializmus új, közvetett formái. „Nyugaton a kapitalizmus mélyebb gyökerű — írta —, semhogy, szocializmusukat időben megcsinálhatták volna, és az, hogy nem tudták megcsinálni,
lehetetlenné teszi, hogy imperializmusukat megnyugtató módon és időben
felszámolják." S így, ha a maguk társadalmi viszonyai közt meg is bírták
oldani gazdagság—szegénység nyomasztó kérdését, megfelelő szociálpolitikával
ellensúlyozni bírták a bántó anyagi egyenlőtlenséget, a szabadversenyes társadalmaknak ezt a szégyenét: nem tudták megoldani ezt nemzetközileg; nem
zárult össze, sőt mind jobban szétnyílt a gazdasági olló. „A gazdag és a szegény népek közt a jólét különbsége egyre aggasztóbb lesz" — írta keserűn.
„A világ egy olyan városhoz kezd hasonlítani — jegyezte meg másutt —, ahol
a koplaló proletariátus gyilkolásra készen szimatolja a jólétbe belerohadt gazdagok lakomáit." Századunk egyre nagyobb gondjának tekintette az úgynevezett harmadik világ kérdését; azt, hogy „a szörnyű gazdasági szakadék az
iparilag fejlett s fejletlen népek közt egyre szélesebbre nyílik, a gyűlő nyomor
egyre több gyűlölséget halmoz fel a fehér világ ellen". S ha aggódott is a
fehér civilizáció értékeiért, mégis a kitagadottak, a szélre szorultak, a sikertelenek pártjára állott. Az alvég oldalára. A világban ható gazdasági egyenlőtlenséget, szociális feszültséget látva hitvallása lett: egyetlen megoldás a szocializmus, egy közösségi elven felépülő világtársadalom.
(Közösségtudat mint individualizmusellenesség)
Megalapozott volt Né36

meth László közösségi tudata, szocialista elkötelezettsége szociálisan, az anyagi
nyomor, a gázdasági egyenlőtlenség megélése révén. De megalapozott volt ez
nem pusztán ily módon, de ennél mélyebben: etikailag is. Mint a század annyi
más gondolkodóját, mint például Lukács Györgyöt, őt sem pusztán a társadalmi lelkiismeret — a nyomor látása, a belső bűntudat — tette szocialistává,
de erkölcsi igényessége: individualizmusellenessége is. Nem véletlen, hogy
nemcsak szociális gondoskodást, igazságosabb elosztást, illetve mindezt kikényszerítő mozgalmat — szocialista mozgalmat — akart, de más törvényű
réndet, nem szociálisabb, de szocialista társadalmat, új morált, új embert,
individualizmus hélyett szolidaritásra, közösségi elvre épülő, emberhez méltóbb,
másfajta világot. Maradéktalanul felmérte a tőkés társadalom alapját jelentő
egyéniségkultusz negatív hozadékát: az individualizmust. „A sokféle népi
kötöttséggel ellensúlyozott individualizáció — írta —: ez volt Európának az
ereje... S ez az individualizáció lesz alkalmasint a veszte is": az individualizmusba való átfordulás, az attól felidézett önzés. Látta ennek személyiségerkölcsöt mérgező hatását. A kapitalizmus okozta etikai torzulások fenomenológiáját lehet kielemezni szinte műveiből.
Tudta, hogy elválaszthatatlan az individualizmustól „a hasznosság és az
ésszerűség rideg parancsa", a számításmorál: az érdeketika. Ennek belső szerkezetét vizsgálva mindenekelőtt a hozzá tartozó ridegséget utasította el.
„A tőkésrend üzletre menő ridegségével, az újkori ember angolszász eltorzulásával''' nem békélhetett. A birtoklás elve volt ott szerinte meghatározó. Létrejött egy eltorzult értékrendű világ, mely „a vagyont (ezt a koholt, élvezhetetlen valamit) többre becsülte a működő képesség örömeinél". Fölébe helyezte
az embernek a tárgyat. A javak értékesebbek lettek az egyénnél. Ahogyan
írta: „Az ember valódi értékét is autója, dollárja méri." Az ész a szív fölé
nőtt. Mindenkit csupán az érdekelt: mire használható. A nemességetika számára nem maradt itt tér. A ^célszerű emberek" pusztán kvantitásokban gondolkodó, rideg világa lett uralkodó. S ezzel szoros összefüggésben falánkság
nőtt fel. A ridegség mellett ez jellemezte szerinte leginkább az érdeketikát.
A szocializmus egyik legnagyobb érdemének tudta, hogy „megpróbálta kiszabadítani legalább az embert, az embertársat e falánkság szájából", „az értelmetlen, harácsoló mechanizmusból".
Az érdeketika mellett a fogyasztói morál jelentette Németh szemében az
individualizmus elvén épülő társadalmak másik lényegi determinánsát. Az elsők közt elemezte ennek természetét. Észrevette a jólétben való elidegenedést.
Azt, hogy „a jólét . . . észrevétlen mérgez, mint a repedt falon átszűrődő szénmonoxid". S ha (mint drámája, a Harc a jólét ellen mutatta) látta is ennek a
jólétkritikának szatirizálandó, gúnyos fonákját: a rosszul ellátottság, a szegénység, a nem hatékony termelés körülményei között való jólétellenesség, az
öncélú aszkézis nevetségességét: a lélek pátosza még ebben a drámájában is
elsősorban a felelőtlen jólét ellen szólt. A fogyasztói morál bírálata az életmű
egyik kulcsgondolata volt. „Az emberek boldogtalansága, lelki sivárosodása,
idő előtti hervadása civilizációnkban — fejtegette — már nem annyira a nyomor, inkább a kitenyésztett vágyak és igények, a mindenáron kapni akarás
következményei." Az úgynevezett jóléti társadalmak egyik legfőbb betegségét,
.a fogyasztói morál okozta lélekroncsolást fel tudta mérni.
Már a harmincas években felfigyelt erre. „Az amerikai azt hiszi — írta
—, hogy igényei vannak, pedig csak Amerika parancsol rá igényeket. Gyártás
és fogyasztás viszonya az ember ellen fordult. Az emberek nem azért gyárta37

nak, hogy fogyasszanak, hanem azért fogyasztanak, hogy gyárthassanak."
Megfordult egy viszony: a fogyasztói én a termelői elé került. Ahogy egy későbbi írásában fejtegette: „Régen az emberek azért termeltek, hogy élhessenek, ma azért élnek, hogy fogyasszanak. Ha új autót, rádiót, televíziót, filmet,
műanyag inget, sószórót, játékszert termelnek: akkor a polgár azt kötelességének érzi, hogy megvegye. S e termeivények megszerzése és elfogyasztása
közben el is telik az élete." S a fogyasztói morál szükségszerű következményeként megjelent az „élvezetvallás", mint legfőbbnek ítélt élettartalom.
Ahogyan írta: „a szellem a kényelem felé kezdett lejteni": a víkenddé átalakított élet lett eszmény. „Az emberek silánya ilyen feltételek közt — összegezte
a végső eredményt — persze, hogy nappal dolgozó (s minél kevesebbet dolgozó), s éjjel élvező (minél többet élvező) állattá változott."
Az érdeketika és a fogyasztói erkölcs — az individualizmus elvén épülő
társadalmaknak ezek a szükségszerű együttjárói — bezárták az embert ön-,
magába, önzővé tették, elidegenítették saját, humanizált, nemesebb énjétől.
Felszabadult a minden egyes emberben ott rejlő nyárspolgár, a csak saját
magával, saját otthonával, saját kényelmével, saját vagyonával törődő, privatizáló én. Elsorvadtak az emberi kapcsolatok. A másik ember az egyén számára pusztán használati vagy élvezeti tárggyá változott. Kiteljesedett az elidegenedés. „Az én korom a kapcsolatok sorvadásában szenved" — jegyezte
fel számos változatban. Észrevette a maguk fejlődését az egyéni érdekre, mint
legfőbb motivációra, építő társadalmak morális kórját: az individualizmus
eluralkodását, a társadalmi létben rögzített és szankcionált önzést.
(Közösségtudat mint nembeliségtudat) Szociális felelősségérzet és antiindividualizmus jellemezte mindig Németh Lászlót; a közösség gondjai foglalkoztatták. Mint Veres Péter írta: „szinte vallásosan erkölcsös közösségi
felelősségérzet" volt jellemző rá. A közösségi gondolat belső világnézeti-eszmei
tartalmait kevesebben élték meg mélyebben nála. Ezért volt oly fontos számára (noha — igaz — csak 1945 után kristályosodott ki benne maradéktalanul
ez a gondolat), amit úgy hívott: világáhítat; a nyitottság kifelé, a külvilág
felé. Tudta, hogy „az ember egy a külvilággal, külvilág nélkül az élet lehetetlen". S mivel a külvilágba mindig a kapcsolat köt be, a világáhítat természetszerű együttjárója volt a kapcsolatgondolat. „Az ember .. . úgy nő, mint a fa
— írta —; gyökérzetével, kapcsolatai szertetapogatózó rostjaival. Minél több és
újabb kapcsolattal szívja a világot, annál magasabb lombot vethet." Meggyőződése volt, hogy „az individuális létben az juthat legmagasabbra, aki a legtöbbet öleli fel a közösségéből és a kozmoszból", akinek a leggazdagabbak és
legmélyebbek a kapcsolatai. Ahogy Égető Eszter sorsán tűnődve megfogalmazta : „a komolyan vett kapcsolatok akkor is messze maga fölé növesztenek
egy embert, ha végeredményben teljesen sikertelenek".
A külvilághoz kötő erőknek — a kapcsolatoknak — állandó keresése tette
fontossá számára egyrészt a tradíciót, másrészt pedig a feladatokat. Az előbbi
a múltba, az utóbbi pedig a jövőbe szőtt be. Mindkettő a közösségi lét varázsát idézte. Annak a szépségét, „milyen lehet másokkal, küszködő, emberbrigádokkal egy nagy értelmes ügyben összetartozni". Saját életében azt tartotta
leginkább öntudatot adó értéknek, hogy — amint írta — „jelentéktelen ember létemre egy hagy ügyre akasztottam magam s ez megemelt . . . minden
napomnak adott célt, felső világítást".
Világáhítattal élve, kapcsolatokkal, valamint tradíciók és feladatok vállalásával beszőve magát a világ egészébe, természetes élménye volt minden
38

közösségi gondolat ontológiai-antropológiai alapja: a nembeliségérzés vagy
ahogy nevezte: a Jóügy eszméje. Első fennmaradt írásában, 1919. május elsejei
diákkori ünnepi beszédében felbukkant már ennek az igénye. Ady versét
idézte: „Mindig volt titkos, valamis — Názáretje az emberi jónak". S ehhez
kapcsolódva hangoztatta: „Megváltó akarat kell . . . s ezt nevezem én emberi
jónak." S mindvégig jelen volt nála ez a gondolat. Meggyőződése volt (miképp
élete második felében megfogalmazta), hogy „az egész emberiség életén végigvonul egy a tudománynál is nagyobb, bár kevésbé testet öltött vállalkozás, a
Jóügy". A humanizálódást — az emberi öntökéletesítést, etikus növést — értette ezen: a szó nemesebb értelmében vett emberré levést. Legkedvesebb
hőseinek — Kárász Nellinek, Égető Eszternek, Kertész Ágnesnek — az adta
meg az élet értelmét, hogy a nembeli önmegvalósítás részeseinek érezték magukat, hogy a Jóügy eszközlői voltak, hogy rájuk volt bízva „egy darab szegény emberiség". S végső soron önmaga számára is ezzel vívott ki belső nyugalmat, felülemelkedést. Az individuális küdarcérzésnek is ellensúlya volt a
nembeli jelenlét: „Az, hogy ki mit ér el, a külső feltételektől is függ — fejtegette —, de az, hogy a Jóügy pionírjai voltunk (csak kezünk volt szabad s
nyúlt előre, a hátunk egy nagyon sok emberbe, a világba vesző tömbbel függött
össze): igenis olyan érzés, amely vallásosságunkban is rezonanciát ébreszthet."
Hiszen — hangoztatta — „a jó végül is egy ügy: mindegy, ha itt vagy ott
le is törik egy gallya, ha az épp az én jó törekvésem vagy egész nemzetemé
is, csak az egész ügy tovább virágozzon".
A nembeliségnek ebből az átgondolt, ontológiai-antropológiai élményéből,
a Jóügy-gondolatból szükségszerűen következett egy mélyen megalapozott
közösségi morál. Az erkölcsös élet legfőbb ismérve lett a túllépés az énen, a
másokra nézés. „Moralista, aki családjának, népének, az emberiségnek adja
vérét, talpait, fogait, perceit" — határozta meg már egész fiatalon az általa
vállalt morál lényegét. Mindig az volt számára az egyik legfőbb erkölcsi feladat, hogy „vállalja az emberek dolgait", hogy — amint írta — „Németh
Lászlóból a magyarrá, az emberré képezzem magam", hogy társadalometikával éljen, mint közösségi lény. „Az emberek szolgálatában elnyűtt lélek" volt
számára eszmény. Meggyőződése volt: ilyen erkölccsel létezhet csupán az
emberiség. „A társadalom mint az emberi test, minden pillanatban kész lenne
a megsemmisülésre — hangzott érvelése —: a szívverések szakadatlan sorának,
önfeláldozó életeknek kell átsegíteniük a folyton ásító halálon." Idézte a „hősi
emberi erőfeszítéseket": a kitörni akarást a pusztán egyéni szorító létből, a
társadalomra, a közösségre néző, erkölcsi nagyságot. Parancs volt számára
minden formában „a szellem uralma a lelken, az objektívé a szubjektíven":
az önmaga fölé emelő etikai objektivitás.
A közösségi gondolatot realizálni akarva folyvást kereste az ily etikával
egybetartott emberi együtteseket, életkereteket; ahogy ő nevezte: „a gyülekezeti ösztön" hatott mélyen benne. Egész életében végigkísérte a kis informális
közösségek vágya: a sziget, a telep, sejt, eklézsia, nagy család — mind ennek
volt megjelenési formája. S nem utolsósorban ez az igény tette szocialistává.
A nembeliség síkján gondolkodó, az énen túllépni akaró, „gyülekezeti ösztöntől" hajtott egyéni életnek szükségszerűen ezen társadalmi rend igenléséhez
kellett eljutnia. Hisz nagyon jól tudta: a kis informális közösségek — a szigetkommunák — nem létezhetnek pusztán egymagukban. Mint „a szocializmus
lényegét meghatározni" akarva az Égető Eszter kapcsán írta: „az életet nem
lehet szigetszerűen megszépíteni, az egész emberi életet kell a belátás, az új
39

civilizáció eszteri szálaival újraszőni". A közösségi gondolkodás lényegé, „a
másik ember iránti felelősség", csak egy az élet egészét átfogó társadalmi
rendben bontakozhat ki. Nembeliségélménye ugyanabba az irányba vitte, mint
szociális felelősségérzete s antiinvidiualizmusa: a szocializmus lehetett csak
megoldás számára. Ahogy élete végefelé mintegy összegzésképp meghatározta:
egy oly társadalom volt mindvégig eszménye, amely „szocializmus volt nagy
elvekben: hogy az ember ne legyen ember gazdája, hogy tőke s birtok ne
szólhasson bele a maga kényére az állam kül- és belpolitikájába, hogy a tudomány adta lehetőségek s az emberek igénye a tervben találkozzék, hogy
annak, ami eddig volt a történelem, az egy civilizációba tartozó nemzetek
barátsága vessen véget". Jövőképét egy közösségi elveken nyugvó világ- s
társadalomrend határozta meg.
SZEMÉLYISÉGTUDAT MINT VILÁGKÉPÉNEK MEGHATÁROZÓJA

'

(Az elszemélytelenedés) A közösségi igény volt Németh életének egyik
vezérgondolata, de paradox módon, ezzel feleselve, ennek dialektikus ellentétpárja a minél intenzívebb személyiségvágy is "ott hatott benne. Az individualizmust tagadva is igenelte az individualizációt. Hisz látta, megélte a személyiség huszadik századi veszélyeztetettségét. „Bealkonyul — írta — ebben az
új emberiségben az egyéniségnek, az emberek közt vállalt szerepnek, a személyiségnek is. A kitűnés etikáját az észrevétlenség váltja fel." Meggyőződése
volt, hogy nivellálódás, eltömegiesedés lett mindenütt az úr. Egy olyan világban, amelyet „a mechanika bonyolult géppé szeretne tenni" kettős irányból
— a gazdasági és a társadalmi szervezet felől is — veszélyeztetettnek érezte
„a lélek függetlenségének, felelősségének hitét": az individualitást.
Megkérdőjelezte azt szerinte egyfelől az ipari fejlődés, amely „gépkerékké
igyekszik az embert lefokozni". Nem igényelte az emberi képességek teljés
jelenlétét, megfosztotta az ént az emberhez méltó tevékenységtől, elvette a
munka örömét: „az egyéniség kifolyt a munkából", más lett a munka és más
a szenvedély.
S ugyanez az elszemélytelenedés ment végbe szerinte társadalmi vonatkozásban is. Puszta csereviszonnyá, „adok-veszek" létté fokozódott le az emberek
közötti, emberhez méltó noblesse obiige viszony. Mamutszervezeték, mindenekelőtt az államgépezet szolgájává züllött a külön, öntörvényű, szabad emberi
sors. Egy elidegenítő, futószalaglétbe bevetve mind kevésbé volt képes bizonyítani saját, külön létét, belső gazdagságát, képességeit — személyiségét.
Szabványosított, automatizált s manipulált életté, „absztrakciótermesszé", „á
szociológia lenyírt fegyencévé", statisztikai adattá, számmá változott. „Az
egyéni, a helyi, az egyszeri számára" nem adódott tér. Megélte Németh a
huszadik század problémái közül nemcsak a szegénység—gazdagság, fejletlen
világ—fejlett világ feszítő kérdését, de a másik lényegi problémát: az elidegenedést. Életprogrammá lett az ezzel dacolás: a személyiségőrzés. ;
(Középpontban a személyiség) „A történelem nagy sivárságában az egyéniség az egyetlen felemelő" — hangoztatta kora ifjúságától kezdve. Egy oly
világrend volt számára a cél, melyben az elért termelési és szervezeti magaslat
s a vele együtt járó világegyesülés nem az elszemélytelenedés, de egy új individualizáció kiinduló pontja. Minél több s gazdagabb emberi színt akart: a
változat ismétlődött írásaiban szinte kulcsszóként.
..A személyiség gondolatának ez a középpontba kerülése érteti, hogy az
40

elsők' közt visszhangzott hazánkban az egzisztencialista filozófiára. Már 1934ben értékelte benne a „teremtő indulatot"; azt, hogy „belülről, önnön lendülete felől" nézi az embert. Nem ismerte még közelebbről, inkább csak hallott
róla, mégis érezte a rokon törekvést: a személyiség, az egyén felől történő
létértélmezést. S elolvasva később Sartre könyvét, L'éxistentialisme
est un
humanisme-t, indokoltan jegyezhette fel: „most olyanformán vagyok, mint
.. Jourdain'úr a prózával, há nem is vagyok tudtomon kívül egzisztencialista,
• de szinte alig találtam e könyvecskében problémát, amelyben nem vagyok
otthon". S ha kései évéiben bírálta is ezt a filozófiát, hogy túlzottan, elszakítja
az embert a maga valós kötöttségeitől, természettől és társadalomtól: mégis
igenelte benne a „büszke individualizációt", „az egyéniség, tudatos választásokban folyó építésének". igényét.
Kettős viszonylatban szemlélte a maga művészi antropológiájában Németh
László mindig az embert: horizontálisan és vertikálisan. Egyrészt a maga történelmi-társadalmi meghatározottságában, nembeliségében, másrészt pedig a
maga külön egyedi létében, individualitásában. Áhogy a problémát pályakezdésekor a vallás nyelvén megfogalmazta: „a társadalomban élünk, de lelkünk
'köldökzsinórja kifelé vezet". Valós probléma fejlett ebben az elmitizált fogalmi köntösben: társadalmiság és individualitás ellentétpárja. Lásztott- egyfelől múltba és jövőbe, a történelembe, a nembeli sorsba, másfelől pedig
bölcső s koporsó közé, a személyes, egyéni elrendeltségbe — a makro- és
mikrovilágba — egyszerre beszőtt emberi létezés. S végigkísérte ez a probléma egész életét. A közösségi létet igenelte, de ettől elválaszthatatlanul a személyiség jogának, méltóságának szószólója volt.
Nem véletlen, hogy ezzel kötötte össze az életművét átható legfőbb értékgondolatot: a minőség eszméjét. Egyenlőségjel volt szinte írásaiban személyiség és minőség között. A klasszikus görög világ nem utolsósorban ezért volt
számára eszmény. Hisz az fedezte fél a személyiséget s vele együtt a minőséget is. A kaland, a kockáztató merészség, a folytonos vállalkozás világa volt
az, s ugyanakkor a sokszínűségé, a változatosságé. „A görögök — írta —
nagyon türelmesek voltak az emberi változatokkal szemben, a sok isten sokféle természet is volt." Minőséget mondva az individualitásnak ezt a tiszteletét
idézte mindenekelőtt. Ezt akarta beoltani saját korába. Egyet jelentett számára a minőség forradalmárának és az „egyéniség mániákusának" lenni;
olyan embernek, aki éppen azért, mert minőségvággyal, nagy igénnyel él,
ébren, akarta tartani a „termékeny zavart", a „változatos humánumot", a „sókféle szellem szerelmét". Ennek őrzése jelentette szerinte az általa kiemelt
társadalmi rétegnek, az értelmiségnek legfőbb hivatását. S ez jelentette —
a földrajzi fogalmat világnézetivé alakítva át — a görögségből kiinduló, európai szellem egyik lényegi ismérvét: „Nyugat nyugtalan lelkét".
Nem utolsósorban emiatt tartotta nagyra Európa modern irodalmát.
Szembenállás volt ez szerinte az egyéniséget fenyegető, elgépiesítő, halott világgal, annak kereteit törte át benne az önmaga méltóságát érző személyiség.
„A művészet az egyetlen terület, ahol egy szabad lelket sohasem lehet mégfullasztani" — írta, megismételve mintegy Nietzschének a művészetről,' mint
-a modern emberiség egyetlen metafizikai tevékenységéről mondott szavait.
S vallotta: Baudelaire „épp olyan forradalmára e századnak, mint Marx",
úgy tekintette a modernség vele kezdődő irodalmát, mint amely „a tiltakozás,
"megvetés, emlékezés dimenzióiba" építette magát. Ott érezte benne a dacos
lázadást, a személyiség külön jussáért, identitásáért való pörölést. A .szemé41

lyiség kérdését így centrumban látva lett lényegi feladat számára az autonómia és az önépítés.
(Autonómia és önalakítás) Az emberi méltóságot megadó
autonómiáról,
belső, szellemi függetlenségről kevesen ejtettek szebb szavakat irodalmunkban
Németh Lászlónál. Kedves hősei mind „erkölcsi szembenúszók" voltak, kik
védekezni tudtak a kívülről érkező, „véleményterelő szuggesztiók" ellen.
Morális tartás, az ítéleterő függetlensége volt jellemző rájuk. Ragaszkodtak
a saját fejükben kialakult igazságokhoz. A szokrateszi daimonionra emlékeztető, belső sugallat — a „hang" — vezette őket, az idegrendszerükben kialakult közérzeti az egyéniséget kitevő, saját, külön élettapasztalat; belső vezérlés. Dacosan állították szembe a mást akaró, kerítő világgal — mind a hatalommal, mind a közvéleménnyel — gondolkodásuk, magatartásuk függetlenségét. „Milyen jó megfelelni annak, ami vagyok. Mert az, hogy vagyok, már
feladat" — ez a hitvallás jellemezte őket: az önmagukhoz való hűség. A személyiségigény.
A Németh-színművek többnyire az ilyen autonóm életek tragédiáját
jelenítették meg. Személyiségdrámáknak lehet nevezni őket. Nem volt bennük
ellenjátékos. Az egyik oldalon a magányos én állt, az autonóm ember, aki a
maga felállította, magában hordott erkölcsi mértéknek kívánt megfelelni, s
szemben a. világ. Egy konfliktusforma létrehozója lett a belső emberi autonómia iránti igény.
A belső függetlenség őrzése mellett az önépítés vágya volt Németh személyiségfilozófiájának másik lényegi összetevője. Ha az a dacot, az elhatárolódást, a nem-et jelentette, ez az igen-t, a célt, a pozitív oldalt. „Az individualizáció ott kezdődik — írta —, ahol az ember a fajtában adott esszenciából
kiszabadulva egyéniségét bontja ki, vagy ha úgy tetszik, teremti, s nem a
megszabottat bonyolítja le." Feladatnak látta, hogy az egyén ne csak leélt
éveket hagyjon maga mögött, de megformált életet, hogy legyen ereje önmaga
eredményes, harmonikus megalkotására, legyen „növésterve". „Az élet legnagyobb csodája az én szememben — hangoztatta —, hogy az idegsejtekbe
beivódó nyomokból, az idegingerületek csillagképeiből minden ember újra
fölépíti a világot magában, közben hozzáadva azt a valamit, ami belőle, általa
.szól a-koponyák mikrokozmoszainak." Az egyéni életnek is műalkotássá kellett
szerinte válnia. Nem véletlen, hogy kedves hőseit szoboralaknak láttatta. Az az
ember volt eszmény számára, aki a maga lehetőségeit ismerve képes megteremteni hozzájuk a nevelő, növesztő feladatokat, s „az önnevelés győztes iskoláját" kijárva, képes minél különbbé formálni magát.
Ennek az önépítésnek jegyében alkotta meg hősei tipológiáját. A szörnyeteg, a hős, a szent innen volt érthető. A szörnyeteg, akinél eltorzult az önépítés
vágya: torzó született műalkotás helyett; a hős, ki ugyan elbukott a világgal
szemben, de önmagát őrizte, nem árulta el lehetőségeit. S végül a szent, aki
értett az önmegvalósításhoz, a világ modelljét magában megalkotva hátrahagyott egy élő legendát, egy példaéletet, egy egyéniséget, egy külön öntörvényű sorsot.
(Szocializmushoz való ellentmondásos viszonya) Nem utolsósorban a személyiségnek ez a tisztelete hozta magával azt a Németh László-i ellentmondást, hogy ő, aki a közösségi gondolat s az arra épülő társadalom — a szocializmus — igenlője volt, 1945 előtti írásaiban mégis a tényleges szocialista
mozgalmak kritikusai közé tartozott, képviselőivel állandó vitában állt. Jogosan
bírálták ezek ekkori írásainak kultúrkritikai irracionalizmusát. Szembeállította
42

egymással az élet anyagi, és szellemi szféráját, s mint általában az irraciona-:
lizmus történetfilozófiájában a civilizáció és a kultúra nála is ellentétes előjelű
fogalommá vált: elszakadt egymástól az értékek világa s a külső valóság. Az
instrumentális ész bírálata a felvilágosodás s általában az ész bírálatába ment
át. Dilthey nyomán vallotta, hogy a természettudomány felfedezései szükségszerűséggé változtatva az életet, a szabadságot vették el. A személyiséget leigázta a determinisztikus, oksági szemlélet. Az elgépiesedés, a rideg észelvűség.
S meghirdette mindezzel szemben „a szellem forradalmát", á szubjektív idealizmus voluntarista, vak lázadását.
„A történelemnek és a társadalomnak nincsenek természettudományos*
szigorú törvényei. Az idő választásokat kínál s képességünktől és elszántságunktól függ, hogy a jövő, melyik jövőhöz fog hasonlítani" — nagyította fel
a harmincas évek Németh Lászlója a személyiségnek a történelemben betöltött
szerepét. A valóság, a társadalom törvényeire, lehetőségéire való figyelés
helyett a tőlük elfordulás lett számára szabály: a szubjektum, az én vált
egyedül fontossá. S szükségszerűen következett ebből az ismeretelméleti-történetfilozófiai szubjektív idealizmusból a társadalombölcseleti irracionalizmus.
„Nem hisszük többé, hogy az emberi élet társadalmi úton megjavítható . . .
az egyén nem keresi többé élete értelmét a közösség sorsában — hangzott a
társadalmi cselekvéstől elfordító krédó — . . . Nem hisszük többé, hogy a történelem fejlődés. Ha fejlődik valami, mi magunk fejlődünk. Az előre helyett
a felfelé lesz az erőfeszítés iránya, Az egyén nem a társadalomnak felel, hanem önnön felemelkedésigényének." Abszolutizálódott az önépítés-etika, a
befelé fordulás. Joggal rótta fel neki Lukács, hogy a német megszállásnak
behódoló Montherlant-féle magatartás eszményítéséig vitte el ez a külső
valóságot, a társadalmi tettet tagadó vakság. „Nem összeesküvésekkel kell a
világon segíteni, hanem nemeset sugárzó emberekkel" — idézte Montherlant
gondolatát. Ügy érezte, kortársaival folytatott polémiájában szolgáltatott ez
érvet: „Nemesség vagy összeesküvés — írta. — Mint fiatal író ezen vitáztunk
kortársaimnak egy részével. Ök forradalmárok, világ javítók voltak; intézményeiben akarták a világot orvosolni: m i — magunkban, önmagamban, ö k az
egész társadalmat üdvözítették, én elsősorban magam szerettem volna üdvözülni." Természetszerűleg szembekerült ily filozófiai-történetfilozófiai alapon,
állva a tényleges — a marxista — szocialista mozgalmakkal.
A marxizmust a felvilágosodás gondolatain alapuló, azokat továbbfejlesztő
bölcselete — materializmusa és észtisztelete okán — olybá vette, mint ami
a kapitalizmus értékrendjét nem haladta meg. „Szocializmus és kereszténység
közt épp az a lényeges különbség — írta például egyik 1932-es cikkében —,
hogy a kereszténység új értékrendszert állít a meglévővel szemben: szellemit
az anyagival, mennyeit a földivel, míg a szocializmus ellenfele értékrendszerét
veszi át ellenkező előjellel." Nem a huszadik, de a tizenkilencedik század
szellemében gondolkodtak szerinte mind a marxisták, mert.— ahogyan írta
— „hiszenek a technikában, a jólétben, a haladásban". Azonos előjelű jelenség
volt a szemében az amerikanizmus, a bolsevizmus és a fasizmus. A tömegek
lázadását látta mindegyikben. Ügy ítélte meg, hogy „mindháromnak homogén
tömegekre van szüksége, mely helyett vezetők és káték gondolkoznak". Meggyőződése volt, hogy „a civilizációba beengedett tömeg" siet ezeken az irányzatokon át „a maga feje szerint ítélkezni és rombolni".
Igaz: a fasizmussal és az amerikanizmussal szemben élesebben vont mindvégig határt, de a kommunizmust érő bírálatát is kíméletlenné, végletessé tette
43;

a személyiség, a minőség hangoztatásának negatív oldala: az arisztokratizmus,
a tömegmegvetés. Ortega nyomán „ázsiai jelenségnek" tekintette csupán a
szovjet kísérletet, „keleti homonkulusz kultúrának", melynek „tartalma Európa
múltjához méltatlan . . . Az élet megszűkítését, a legszebb lehetőségek feladását jelenti". Elabszolutizálta azt a valós tényt, hogy az egy országban létrejött
szocializmus Sztálin uralma idején ebbe az egy országba zárta be a gondolkodást is, s így —minden újra törés ellenére — sok mindent szívott fel a régi
Oroszország bizánci hagyományaiból. A megmerevedéssel egyet jelentő Bizánc
örökösét látta ott a fiatal Németh a Szovjetunióban, a negatív értelemben vett
Kelet szimbólumát. Az ellenforradalmi terminológiával egybehangzón fogalmazta meg elutasítását: „az Oroszországban létrejött zsidó-bizánci frigy, ha
igazán győz, keletté bontja és merevíti Európát".
A marxista kritika joggal akadt fenn ily gondolatokon, s joggal ítélt oly
elutasítón az 1945 előtti Németh Lászlóról, mint például Lukács György tette.
À romantikus kultúrkritika reprezentánsát vélte felfedezni benne, kinek töniegellenessége, antidemokratizmusa, s arisztokratikus pesszimizmusa a nemzetközi'dekadens ideológiák magyar változata. Számos idézet hitelesíthette az
ilyen kritikát, mégis igazabb, a Németh-jelenséghez hívebb volt azok véleménnyé, akik, mint például a Gondolat hasábjain a fiatal Schöpflin Gyula, a
Korunkban Gál Gábor vagy Szabó Imre úgy ítélték meg: nem ellenfele Németh a szocializmusnak, csak modern, huszadik századi utópistája, ki nem
veszi számba, hogy kapitalizmus és az általa kívánt minőségi szocializmus
között „ott van a keserves, de elkerülhetetlen lépcsőfok, a kialakuló szocialista
világ". Németh írói-gondolkodói útja az ily típusú véleményeket hitelesítette.
A pálya egészében, kontextusában nézve nyilvánvaló ugyanis, hogy nem
âz irracionalizmus, a romantikus kultúrkritika, az elitista eticizmus, a "kommunizmust ázsiai jelenségként, modern Bizáncként megbélyegző tömegfélelem
volt lényeges a 45 előtti Németh László-i életműben sem. Torzult megjelenési
formája volt mindez egy helyes törekvésnek: a személyiség sorsán, problémáján való töprengésnek. Mutatis mutandis: ugyanaz az igény munkált ott benne,
amely a marxizmust és a freudizmust egybehozni kívánó József Attilában,
avagy később a marxizmus és az egzisztencializmus szintézisére törő Sartreban: a személyiség — „az egyéni, a helyi, a különös" — számára követelt
nagyobb mozgási tért. Szocializmusbírálata nem kívülről jött: egy eszményi
szocializmuskép érdekében történt. Amint maga írta : egy létező szocialista
társadalom belső ellenzéke lett volna már a harmincas években a legszívesebbem „Arra születtünk — vallotta —, hogy ez a kollektív társadalom, melyet
-igeiilünk, ellenzéki nem-ünktől tágabb legyen." Tévedés volt a renegáttá váló
Hendryk de Manhoz való vonzódása, de nem volt tévedés, ami hozzá vitte:
„a Tanúnak egyik főgondolata — hangoztatta számos változatban —, hogy
Európában a tizenkilencedik század ránk hagyott világát két forradalom feszíti: egy társadalmi és egy szellemi, s a mi nagy szerencsétlenségünk, hogy
e két forradalom nem képes egymással szövetségre lépni". Ezt a szövetséget
szeretté volrta elősegíteni. Az életmű fősodrát — meghatározóját — nem a
jogosan bírálható marxizmusellenesség, de ez jelentette. Egyértelműen érvéi
egy ily jellegű értelmezés helyessége mellett az írások ellentmondásosságának
és. irányultságának számbavétele.
Hiszen ellentmondásos volt ez az életmű a valóságos szocializmushoz való
•viszonyát nézve már a maga első szakaszán, 1945 előtt is. A társadalmi kiútkeresés heves bírálója a másik énjével maga is a társadalometika tudatával
44

élt. Vonzották a társadalom megváltoztatására törő mozgalmak, így a .népiesek,
s. kiváltképp vonzotta a szocializmus. A bírálat mellett (többnyire parentézisként, az elmarasztaló mondatba beszőve), mindig ott voltak az elismerés és a
tisztelet szavai. A szocialista törekvések „erkölcsi tisztaságát", ^ellenállhatatlan-,belső igazságát" mindig hangoztatta. „A bölcsesség és az emberség" parancsol-:
ta ezt így számára, hiszen nagyon jól tudta, hogy „új: tömegek tolongnak
jogosan az élet magasabb fényébe", s a szocializmus ennek összegzője. Meggyőződése -volt, mint Messziről című cikkében írta: „A magyarság mint nép
. . . csak a szocializmustól várhat könnyebbedést." S a kommunizmusról a
benne élő ellenérzések ellenére is úgy vélekedett, mint ami „mégis meghívó
nagy erőfeszítésekre". S ő, akiben a Nyugat-tisztelet olyan erővel vont Kelet,
illetve Bizánc felé határt, mind inkább s mind teljesebben vállalta KeletEurópát. Közösség és személyiség dialektikáját, ellentétpárját feloldatlanul
egymás mellett hordva egyszerre volt a szocializmus bírálója s híve. „Szelleme,
összetevői közt" tartotta azt számon, vitázva is vele. Mindig annak „drukkolt"
— határozta meg hozzá viszonyát.
Ha nem is marxistának, de szocialistának vallotta magát már 1945 előtt
is mindig Németh László. „Most a szocializmus átmeneti visszaesésének az
idején megírhatom — hangoztatta például 1936-ban —, hogy a szocializmusminden nagy kérdését osztottam és osztom". „Engem a támadások s bizonyos
ellenszenvem a marxizmussal szemben sosem idegenítettek el a szocializmustól" — jegyezte meg másutt. 1945 utáni szocializmushoz való viszonya nemfordulat volt így, de szerves fejlődés: egy ellentmondásos viszonynak az új
történelmi élmények hatása alatt végbement továbbgondolása. Korrigálódott
ennek során a korábbi — a „harmadik út" jegyében történt — éles, merev
elhatárolódás. így volt ez már rögtön 45 után s az ötvenes években — a
félreszorítottságban, de még inkább a huszadik kongresszus szellemében tovább fejlődő szocializmust maga körül látva. Ha a marxizmust nem is tette;
sosem magáévá
(idegenítette a materializmus filozófiája s az osztályharc'
eszméje), mégis módosult a véleménye róla. Vállalta az ezen elvek alapján
létrejött társadalmakat. Az ellentmondásosságon belül nem a tagadásra, de
az igenekre esett már a hangsúly. Hiszen — mint írta — „a szocializmust,
mint gazdasági rendszert jónak éreztem". Nem a hajdani Bizánc holt, dermesztő formáit látta ott ekkor már például a Szovjetunióban, de a jövő társadalom egyik műhelyét: „országnyi laboratóriumot, melyben a jövő készül".
A pozitívumokra, az értékekre kívánt figyelni 1959-es moszkvai útján. Nem
úgy ment oda, mint „egy konkrét országba": „a jövő lehetőségek tájait"
kereste.
S így volt ez itthon, Magyarországon is. Annak ellenére, hogy meg nem
értés, mellőzöttség, sőt üldözöttség volt 56 előtt az egyéni sorsa, ekkor sem
csupán a történt hibákra, bűnökre figyelt: meg tudta látni a vívmányokat is.
Működött az etikai objektivitás: el tudta választani egymástól a politikai és a
társadalmi mozgást. S az előbbi tévedéseit, bűneit elvetve is, az utóbbira mégis
igent mondott. Nemcsak az ellenforradalom alatti, bátor, vállaló cikke, a
Pártok és egység tanúskodik erről, de (áttételesen bár) 1953-ban írt Galilei
című színműve is. Nem azonosította az ő Galileije a keresztény világot és az
inkvizíciós, középkorias pápai politikát. Ellenkezőleg: azzal szembefordulva
épp a keresztény világ védelme, tökéletesbítése volt számára a cél. így viszonyult Németh is az adott, valóságos szocializmushoz, s így szemlélte a 45
utáni magyar életet. Észre tudta venni a végbement nagy társadalmi változá45

sokat. Tudta, hogy „egy rendkívül homogén társadalom alakult ki, egyneműbb,
mint a világ bármely eddigi társadalma". „A tömegek lázadásaként elsiratott
kiegyenlítődésben olyan alap készül az emberiek testvériesülésére, amilyenről
régibb korok az emberszeretet rohamaiban nem is álmodhattak" — jegyezte
meg róla.
Ezzel a történelmi vállalkozással, „az életben ú j a k a t kereső nagy emberi
érdekekkel" próbálta azonosítani már ekkor magát. Ahogy a ha most
lennék
fiatal kérdését önmagának feltéve írta: „az adott szocializmus fölött . . . n e m
egy tökéletes plátói szocializmus eszméjét próbálnám megcsillogtatni, h a n e m
lentről, a szívemben hordott Jóügy felől próbálnám úgy átjárni, hogy minél
jobban hasonlítson rá". S a kommunista párt hajdani, éles hangú, k e m é n y
bírálója a Levél egy kultúrpolitikushoz
segítő tanácsait rótta m á r papírra.
A meglévő szocializmus otthonosabbá tétele volt a törekvése. Gondolataira
éppen ezért oda kell hogy figyeljen (45 előtti írásainak torzult, igaztalan
kritikája ellenére is) az a szocialista társadalom, amely a maga korábbi egyoldalúságait meghaladni vágyva, a maga „középkorából" a szocialista „reneszánsz" irányába menve, a személyiség kérdéseit — a szocialista demokratizmus problémáját — hozza előtérbe. Tanulságot jelent számára nem egy Németh László-i gondolat. Hiszen arra törekedett ez az író egész életében, ami
a mai szocializmusnak is egyik legfontosabb célja, hogy otthon érezze m a g á t
az egyén egy közösségi rendben, hogy végbemenjen közösségi elvi alapon állva
a személyiség minél teljesebb kibontakozása, hogy ne az alá-, de a mellérendelések társadalma legyen a szocializmus, Németh László-i „nagy család"
szinte. Olyan társadalom, melyben „a kínálkozó keretek — ahogyan írta —,
a közös, nagy család, mint egyre nagyobb családok foglalnák magukba egymást, föl az államig, a közös nagy családig". A személyiség problémáját fontosnak látva a szocializmus egyik legfőbb tartalmi kérdését — a m i n d e n f a j t a
elidegenedést tagadó otthongondolatot — Németh Lászlónál mélyebben, szebben senki sem értette.
(Folytatjuk)

SZIGETI CSABA

Pán és Szürinx:
lábjegyzetek egy metaforához
* Már születése is titokzatos homályba vész. A különféle változatok között megtalálható a perverz is, ami e perctől kezdve — előítéletesen — örökre reá íródik. Az egyik (per)verzió szerint ugyanis szülőanyja Penelopé volt,
akinél — míg férjura, a leleményes Odüsszeusz „sokfele bolygott s hosszan
hányódott", mert több más közt egy-két nimfa tartóztatta, mivel „áhította
urául" (Homérosz: „Odüsszeia", I. 1—2., 15.) — különös módon fogant meg.
Róbert Graves elegáns megfogalmazásában Pánt a hűséges (!) hitves „kezéért
versengő kérők közösen nemzették Odüsszeusz távollétében" (Róbert Graves:
„Görög mítoszok", Bp. 1981, I. köt. 142.). Mivel az akció közösségi jellegű
volt, ezért lett az újszülött Szürinx-szemmel,
nimfa-szemmel oly kibírhatatlanul, oly elviselhetetlenül csúf. Pán és Szürinx: a Rút és a Szép. Később szegény Pánunk identitástudata még zavarosabb lett, lépten-nyomon
összekeverték másokkal, hol Faunusszal, hol Sylvanusszál, hol valamelyik
szatírral.
Átváltozásokban
vótt részt vagy legalábbis egyet-kettőt szemlélt,1 olykor ő
maga lett az átváltozás:2 idővel szép lassan isteneken vagy osztályokon kívüli
értelmiségivé vált, a nőszépség hedonista látvány-élvezőjévé,
„Faunus aestheticus"-szá. Amikor még fiatal volt,3 amikor még tekintetében nem az azúrkék üres űr/ hanem a vágy csillant meg,5 ő sajátította el és testesítette meg
a legmélyebben az esztétikai ítélőerőt: a nimfák érdek nélkül tetszettek neki,
hiszen rútsága miatt eleve elérhetetlenek voltak a számára (egyes verziók szerint). A magában bölcsen kifejlesztett ;reflektáló ítélőerőt' csak a nimfák tiszta formája érdekelte, mint a 20-as évek orosz specifikátorait. Minden ízében
szemlélődő volt, gyönyöre intellektuális gyönyör, a várhatóságon alapuló, a
szex puszta látványán vagy — rosszabb esetben, de többnyire — a látvány
puszta reményén. Pán és Remény egylényegűek voltak. Ezért leskelődött (állítólag), és lengte körül a természetellenesség, a perverzió légköre. Mert például Apollón, a „deus politicus" nem leskel és nem lacafacázik, egyszerűen
birtokba vesz: neki a nimfa igenis kell, testi módon kell, a hús, a vér, a far.6
Apollón és a nimfa: a Hatalom és a Szépség —• Pán és Szürinx: az Intellektus
és a Forma. Az intellektus vágya, soha nem a beteljesülés, mindig a kívánás állapota, remény és reménytelenség oszcillációja. A felvillanó és eltűnő,
elősejlő és levegővé váló — dialektikus — nimfát mindig már-már elérné, de
egyszerűen nem érheti el, nem ragadhatja meg, nem kaphatja karjaiba, mert
sorsa, végzete tiltja. A vágy mintha épp megragadná tárgyát, de az egy szempillantás alatt elillan: utópia, sehol sincs. A beteljesülhetetlenség tragédiája és
pátosza. Szürinxünk, a szüzességét nem a Rútságnak tartogató nimfa szintén
ég a vágytól, ö is csupa kívánás, lehetőség, fantázihálás, majdan. Szépsége
azonban megriad Pán rútságától, vágyát legyőzi a borzadás, iriózatát átjárja
a vágy. Hogy a szüzességét mentse, testvérei segítségét kéri: náddá változtatják.
A beteljesülhetetlenség
tragédiája és pátosza, kettős fájdalom,
tükör-tragédia.
Ha a nádast megfújja a szél, Szürinx éneke titokzatos, édes-bús, panaszos, fájdalmas. Pán pedig nádszálakat tör a nádból, összeerősíti őket, és síp]án, a
szürinxen7 játszik. Felelget, de mit?*
47

1.

(ÁTVÁLTOZÁSOK)

Az alaptörténetet igazán ismertté Publius Ovidius Naso
Metamorphosesének egyik darabja tette, az első könyv hetedik része, és a teljes mű népszerűségének növekedésével párhuzamosan nőtt az ló. Argos. Syrinx című fejezet
népszerűsége, elterjedettsége is. Ebben Ovidius a pásztorsíp keletkezésének
históriáját igen bonyolult szövésű cselekménysorozat egyik betétjeként adta
elő, egy metamorfózis visszaalakításának átváltozásos eszközévé degradálta
— anakronisztikusan szólva — már-már manierista összekuszálással, egymásra rétegzéssel.
Kissé szimplifikálva az eseményeket: történt, hogy Jupiter felgerjedt a
szép lóra, s kiszökött hozzá a hitvesi ágyból a hajnali mezőre; a harmatos füvön vágya teljesült is. Felesége, Junó, felébredvén, tiszta fővel azonnal átlátja a helyzetet: „Vagy csalódom, vagy pedig épp csalnak", és hogy ez utóbbi
ne legyen annyira nyilvánvaló, Jupiter sebtiben tehénné változtatja lót. Junó
kikönyörgi isteni, de akaratgyenge férjétől e tehenet, és a százszemű Árgus
őrizetére bízza, aki sohasem alszik el. Ió atyja a lány keresésére indul, a homokba karcolva lánya tudatja vele átváltozását, de apja nem segíthet rajta.
Jupiternek azonban idővel lelkifurdalása támad, és fiát, Mercurt küldi le.
Árgushoz ló kiszabadítására. A fiú pásztoralakot öltött, és egy ellopott síp
hangjával szórakoztatja a százszemű őrt: „összerakott nádsípja dalával megkísérli az őr szemeit nyugalomba igézni" oly módon, hogy elmeséli a nádsíp
keletkezésének történetét.
„Hűs hegyek aljában", felel ő, „élt Arcadiában,
élt a hamadryasok közt egy nonacrisi híres
szép naias, kit amott Syrinxnek hívtak a nimfák.
Sok satyrust, ki utána futott, játszott ki nem egyszer,
s más olyan isteneket, kik az erdőn, réteken élnek.
Ortygie istennőjét tisztelve követte
nagy szüzességben. Felövezve, dianai módon
járt, s azt vélték volna, hogy ő Latónia, hogyha
íve kezében nincs szaruból, amazé meg aranyból,
így is megtévesztő volt. Megtért a Lycaeus
dombjáról, Pan látja: fenyő-koszorúzva elébe
ily szókkal j á r u l . . . . " most szólott volna a szókról
— de Mercur maga nem szól, mert a meglehetősen körülményeskedőre és
unalmasra sikerült hosszú bevezetőn Árgus elalszik, lecsukja száz szemét, és
így most már Ovidius szövi tovább a főtörténetben félbeszakított históriát,
pontosabban e história rezüméjét, ami szinte követeli a szöveg utóéletétől á
történet részletes kibontását e rezüméből: —
s mint menekült, esdést megvetve az úttalan úton
akkor a nimfa, egész Lado lassú folyamának
partfövenyéig; s mert a hab ott fékezte futását,
kérte, hogy átváltoztassák, sok vízbeli húgát;
és hogy Pan, amikor Syrinxet vélte ölelni,
teste helyett a folyó nádját szorította kezével;
és hogy amint sóhajt, nádak közt szállva a szellő
50

mint változtatta szavát szellő-susogásu panasszá;
és hogy ez édes hang, hogy ez új lelemény megigézte
Pant, s „Ez az egyesülés kettőnk közt megmarad!" így szólt;
és hogy egyenlőtlen nádszálakat összekötözve
lágy viaszával, a lányka nevét vele őrzi örökre.
(Devecseri Gábor fordítása)
A meglehetősen frivol hangon indított főtörténetet a megható betéttörténet
a továbbiakban komoly hangúvá szelídíti. Mercur megöli Árgust, Junó feloldja az átkot, a főistenek kibékülnek. Ió visszaváltozik nimfává. Itt a betéttörténet tragikus hangoltságával szemben a főtörténet happy andje, ott a
visszahozhatatlan alakpusztulás, a megmásíthatatlan metamorfózis, a náddá
változás; itt a visszaalakítás, a büntetés feloldása, ott az ártatlanság (és megőrzése), itt a szemérem elvesztése, a nimfával szemben ott. Pán, itt Jupiter:
c
tükör-történetek.
Az olykor ötágú sípot (szürinxet) is összerakó Pán képzete innen indul
meg a történeti időben, ekkor lép ki végérvényesen a mítoszok ahisztorikus
idejéből, hogy átértelmezések és újraértelmezések sorozatán keresztül megtegye hosszú-hosszú útját. Az útnak ma sincs vége, Pán nem halott, csak
megöregedett. Az alak eredendően kettős természetű, későbbi interpretációinak zöme is e kettős természetre vezethető vissza: van benne valami állatias,
szorongató, valamiféle kiismerhetetlen, bajt okozó rossz, ugyanakkor magasan
emberi is, szelíd fájdalommal, olykor örömmel, sőt felfokozott életélvezettel
teli, áldást adó és érdemlő. Századokon keresztül egy-két sablonos attribútummal él tovább, de érdekes módon igazi, mély alakváltozásai, metamorfózisai a modernizmus időszakában (a Mallarmé—Rimbaud—Lautréamont-triásztól fogva) várnak rá: ő akkor támad föl új életre, amikor a legtöbb olimposzi
isten agonizál vagy már halott.
2. (OLYKOR

ő MAGA AZ

ÁTVÁLTOZÁS)

Az európai barokk közös elnevezés alá aligha fogható műegyüttese mintegy újra mozgósította (és hanyadjára már!) az ovidiusi átváltozások világát,
a mester erotikájával együtt. Többnyire kissé paravánszerű, festett díszletté
változtatta antik örökségét: rendkívül elmélyült az a folyamat, amelyik már
Ovidiusnál is erőteljesen jelentkezett: a mitológia réges-rég elveszítette eredeti funkcióit, kulturális tárházzá változott, exemplum-trezorrá, de a képzelet
mámorosan kószálhatott e ,minden változik' tarkabarka, festett (bocsánat:
írott) labirintusaiban. Pán: metamorfózis és hivalkodás. Egyik reprezentatív
figurája a látszatot és lényeget egymásba fordító, elmaszkírozott, szüntelen
változásban és átváltozásban lévő világnak. 1685-ben munkácsi rabságában a
császárhű gróf Koháry István elméje a fantázia eszközével nyitotta meg a
börtön rácsait, képzelete a rabság állapotában igazán szabadon kószálhatott
egy maga teremtette szimbolikus KERT színes díszletei között Vasban Vert
rabnak, bVs eLMéVeL fáraDVa, Versekben Vett sétáLása című terjedelmes
költeményében. A költő négysarkú felező tizenkettesben sétált, kényelmesen.
A kert, a békés liget, ahová szinte'az összes antik isten egybegyűl, a boldogság hona, locus amoena. Nincs itt helye harcnak, börtönnek, tragédiának, kínnak, fájdalomnak: a faunok felszabadultan kergetőznek, enyelegnek a nimfákkal.
49

Tritonis inditá, az Trombitálásra,
a satyrusokat, nagy frissen ugrásra,
Nymphákat pediglen, szép ékes friss tánczra,
és a Faunusokat, Nymphákhoz futásra.

[...]
Egy kürtölő Triton, trombitálásának,
meg hallott Zúgása, hoz kedvet Nympháknak,
s-alkalmatosságot, szerezhet Faunusnak,
hogy Nymphát kaphasson, ö maga társának.
(Koháry István: [...] MVnkáCs köVárában szerzett Versek, hely nélkül, 1720,
3. füzet, 14. és 18. strófa.) Mekkora a távolság a két képzet, az ovidiusi és a
Koháry-féle között! Ez utóbbi esetben Szürinx és Pán összebékül a reprezentáció, a hivalkodás és a dekorativitás eszméjében, az átváltozás is derűs, légies
lesz, áterotizált. A francia irodalomtörténész, Jean Rousset az európai barokk
jelképes alakzatait az először szokatlannak tűnő párosításban, Kirké és a Pán
maszkokat váltó árnyaiban ragadta meg. A Navone téri két szobor, e két
korszakszimbólum mint alapprincípium egymással szembeállított, de egyneműsített is, ugyanannak a paradoxonnak egy-egy aspektusa. „Kirké és a Pán:
a metamorfózis és a kérkedés: ez a barokk századain keresztül megtett út
kezdete és vége. A szélsőségek jelölői egylényegűek; a közöttük lévő kapcsolat
bensőséges és szükségszerű: a változó ember, a sokarcú ember sorsszerűen
vezetett el az eltűnésben lévő ember felfogásához. Kirké, Próteuszra visszautalva, előkészíti azt a helyet, ahol megjelenhet a Pán mozgó, illuzórikus és
dekoratív figurája" (Jean Rousset: La littérature de l'áge baroque en Francé.
Circé et le Paon, Libr. Jósé Corti, Conclusion fejezet, Rappel).
Pánnak a barokkban semmiféle metafizikus mélysége, jelentése nincs: ez
a metafizikája. Arccseréi közben meglehetősen élveteg, kedves, bújócskázó,
maszkos, pajzán alak lett belőle, kezében hamvas szőlőfürt. Mint Benczúr
Gyula múlt századi festményén, amely e hedonisztikus, nimfazaklató, életélvező XVII. századi szellemet, képzetet ismétli újra: a csillogó szem a mámor
boldogságát jeleníti meg a szemlélőnek, és Pán duzzadt, meggypiros, nevető
ajkán érzékien, alig elviselhető lassúsággal lecsorran a b o r . . .
3. (AMIKOR MÉG FIATAL

VOLT)

Mert bizony megöregedett, az évszázadok, évezredek kikezdték ifjúságát.
És vele öregedtek a nimfák is, beesett a szemük, arcuk megráncosodott, egyre
reménytelenebbé vált, hogy visszaálmodják magukat a saturnusi aranyidőbe.
Anatole Francé Szent Szatír című elbeszélésében (kötetben először 1909-ben
jelent meg, a Kékszakáll hét felesége és más csodálatos mesék gyűjteményben) Pán már így, öregen lép elénk, pontosabban: egy ferences szerzetes, a
Santa Fiora monostor vezetője, Fra Nino elé. A szerzetes álmot lát (vagy látomást?): a kecskelábúak csapata nádsípjaiba fújva édes dallamokkal csábítja
a nimfákat, bűvöli, igézi őket, hogy utána vad gyönyörrel szeretkezzen velük.
Ám amikor a szentéletű férfiú elvegyül közéjük, az egyre közelebb jövő nimfák hirtelen egyre öregebbek, csúnyábbak, visszataszítóbbak lesznek, meta50

morfózisukkal pillanatokba sűrítve évszázadokat. A látomás értelmét másnap
éjjel a szentté avatott szatír fejti fel számára, aki előbb Saturnus, aztán
Jupiter, most pedig az Űj Isten szolgálatában áll. Az Űj Isten eljövetelével
— mondja — „A nimfákat, az erdők és a sötét barlangok lakóit kiűzték otthonukból a keletről jött apostolok. És hogy vissza se térhessenek, a galileai
Isten papjai bűbájos vizet locsoltak a fákra meg a kövekre, varázsszavakat
mormoltak, és az erdei utak találkozásánál kereszteket állítottak föl, mert a
Galileai, fiam, nagy mester a ráolvasásban. Saturnusnál és Jupiternél jobban
ismeri a varázsmondatok és a jelek erejét" (Anatole Francé: Kékszakáll hét
felesége..Bp.,
1959, 99, Aranyossi Pál ford.). A teljes elbeszélés a cím kettősségét, szent és profán, religiosus és pogány egymásba játszását bontja ki,
felszínesen bár, de szórakoztatóan. Erre az elbeszélésre is illik az egész kötetre vonatkoztatott Ady-féle értékítélet: „Régi, elegáns módon, nagyszerű
csillogásban, de nagyon-nagyon olcsó travesztálás a végén mindegyik" (Nyugat, 1909. okt. 1.). A történet különben arra fut ki, hogy Fra Nino megszerzi
a tudást, azt az igazságot, amelyet a kereszténység évszázadai eltakartak, de
e megszerzett tudásnak ára van (a titok elárulásának toposzával kombinálva):
e tudás elpusztítja őt. Az elbeszélésben főként két mozzanat jelentős számunkra. Egyrészt az, hogy nem csak a pánok, faunok és szatírok némulnak
el, de elhallgat a pánsípon játszott dal is: a pán énekét zsolozsmás énekek
váltották föl, végérvényesen, visszavonhatatlanul. Másodjára a szerelemnélküli, öreg, agg Pán képzetének megformálása.
Az ifjú és az agg Pán figurája a XX. századi költői én-elképzelésekben is
gyakran megjelenik, olykor mind a kettő alternálva, ugyanabban az életműben. Például Juhász Gyula 1926-os Görög prológja a fiatal és „víg faun" ujjongó éneke, de Pán című költeménye a halandó, mindenttudó, öreg, halál
előtti fauné. Igen valószínűnek tartom, hogy Juhász Gyulának ebben az utóbbi
versében a pán-ideológia Francé Szent Szatírjának ismeretében képződött ki
(ad analogiam Mihail Vrubel):
öreg vagy én. Sok, sok ezeréves.
Áldás és átok szállt tova felettem,
öreg vagyok én. Már minden időket
Átvergődött és átujjongott lelkem.
Aranykor édeni, boldog derűje
És középkori bágyadt, lila árnyak

Anatole France-nál a boldog sípjáték elrablásával is függ össze a megöregedés, bár Pán sípjátékának első elrablója eredetileg nem a Galileai volt,
hanem Apollón, aki — hasonlatosan Marszüaszhoz, a szatírhoz — egy agónon
legyőzte őt, s a paraszti pánsíp helyett a héthúrú isteni lantot tette divatossá.
Még Arany János is gondolkodott a „lantos költészet" kategóriájában. De ez
már egy újabb történet, újabb leágazás: a ,lantos' és a ,sípos' költészet oppozíciójának napjainkig nyúló költészettörténeti (tágabban: eszmetörténeti; még
tágabban: mitikus) históriája. A szembenállás persze reális. Lant és pánsíp
oppozícióját a bukolikus hagyomány első nagyhatású kiteljesítője is csak szerencsétlenül tudta összemadzagolni. Ahogy Némethy Géza írta a kérdésről
51

o

1902-ben: „A Vergilius pásztorai bizony éppen úgy beszélgetnek egymással,
mint Róma legműveltebb fiai, a kik a főváros finom nyelvszokását, az urbanitas-t tették a költészet minden nemében kötelezőnek és kényes fülük a
parasztosságot, a rusticitas-1 még ott sem állhatta ki, a hol helyénvaló lett
volna" (Némethy Géza: Vergilius élete és művei, Bp. 1902, 131.). A mi bukolikus hagyományunk megalapítója, Faludi Ferenc a maga pszeudo-paraszti
hangütésével ebben a tekintetben tán valamelyest sikeresebb volt.
Mint később látni fogjuk, Apollón és Pán küzdelme az esztétikai oppozícióról könnyen terelődik át politikai síkra, mitikusán Marszüasz figuráján
keresztül. Ekkor már csak Pán a költészet képviselője, mert meggyőző erejét
a hét (vagy kilenc) múzsa — Liszti László szavával — „előttejáró fejedelme",
Phoibosz olykor nem csak dalával, hanem nyúzókésének segítségével is kifejtette, vagy lefejtette.

4. (AZ AZÚRKÉK

ÜRES ÜR)

Évszázadforduló előtt, 1899-ben, állítólag Francé A Szent szatír elbeszélésének inspirációjára festette Mihail Vrubel Pán című festményét (Állami Tretyakov Képtár, Moszkva). Természetesen az antik (kozmopolita) mítoszt Vrubel nemzeti kolorittal párosította. Kaplanova leírásában: a festményen
„ . . . meglehetősen erősen visszhangoznak az orosz mesék motívumai. A művész az este hűvösségét adja vissza, a holdsarló ott a horizonton, és gyenge lég
rezegteti a nyírfaágakat. Csak Pán sűrű hajfürtjei nem mozognak: az alak egy
meséből bukkant elő, és az esti szél nincs hatással rá. Tiszta kék szeme felesel
az apró tó mélységével, amelyik — úgy tűnik — mintha kilépne a földből"
(Vrubel, comp. and intr. by S. Kaplanova, Aurora Art Publishers, Leningrád,
1975, 24). A kép számos vonása valóban Francé elbeszélésére utal, arra a pillanatra, amikor a Szent Szatír először lép a színre a történetben. „Arca mély
barázdái között — írta a francia szerző — kék és tiszta szeme csillogott, mint
forrás vize a tölgyfaháncs között" (i. m. 95.). Fra Nino nyilván én, a Vrubelkép nézője vagyok. Az már tényleg elhanyagolható különbség, hogy — gyakori tévesztéssel, amelyet mi is átvettünk — Vrubel a france-i szatírt átkeresztelte pánná, tölgyfa helyett pedig birjózkát szerepeltet. Tán ezek az apróságok is feljogosítanak arra, hogy festményének a novelláétól és Kaplanova
leírásától eltérő, önálló jelentést, értelmet tulajdonítsunk.
Az öreg Pán — nem lehet véletlen — az 1890-es Démon pózához hasonlóan ül, egyik lábát maga alá húzva, mezítelen felsőteste szőrös altestben
folytatódik. Tökéletes ellenpontja Benczúr Gyula figurájának. Jobb kezében
kis négyágú (!) sípot, szürinxet szorongat, leeresztett karral, mintha a földre
tenné. Túl van minden tragédián, kínon, fájdalmon. És természetesen a művészeten is. Csak a szeme olyan, mint Gorgóé, nem szabad belenézni. Ez már
nem is a pusztulás, az elöregedés tudomásulvevő tekintete, nem is a fásultságé, a rezignációé, és nem az őrületé: a tekintet maga a pusztulás. Míg az
egész festmény a létével állítja a művészetet, e tekintet a képen belül lerombolja ezt az állítást. A nagy Pán még nem halt meg, de már nem pusztán
öreg, hanem élő halott; a modernizmus néma korszakszimbóluma. Tekintetében a nihil. A semmit, az űrt mondja szembenézése, míg leeresztett kezében
néma síp.
52

5. (A

VÁGY)

A faunológia történetében új fejezetet nyitott Stéphane Mallarmé Egy
faun délutánja (L'Après—Midi d'un Faun) című műve, amely tízéves többszöri átírás után 1876-ban jelent meg, 200 példányban, Eduárd Manet illusztrációival. Az ovidiusi alaptörténet modern interpretációinak sora — többkevesebb bizonyossággal — e műtől veszi kezdetét. Ez az enigmatikus költemény először tette az ovidiusi rezümét százszázalékosan a művészet jelképrendszerévé, művészetszimbólummá, ami természetesen vonta maga után azt,
hogy Pán figurájának értelmezése mellett a költőnek Szürinxét is meg kellett
alkotnia és előtérbe kellett állítania.
A mallarméi költemény metrikai-műfaji szempontból rendkívül ,áttetsző':
hűséggel követi a tradíció adta szabályrendszert — a felszínen. A XIII. században létrejött francia alexandrin a francia költészet tán mindmáig legfontosabb metruma, még szétszerkesztett vagy destruált változataiban is (a magyar
költésnek ehhez fogható alapmetruma nincs); több mint nyolcszáz esztendős
történetéből már Mallarméra és a hűségesekre (vö. „Les fidèles à l'alexandrin,
notre hexamètre ...", Mallarmé : Versválság) elégséges hagyomány nehezedett,
amikor ezt a sorfajtát választotta, a sor addig kihasználatlan belső kombinációs lehetőségeinek ismeretével együtt. A macedóniai Nagy Sándorról elnevezett sor mindig is az antik hexameternek felelt meg funkciójában (amint
megnevezésének eredete mutatja: ez is hősi sor: az elnevezésből történet és
mítosz született, Alexander öregkorának mítosza: Jacques Roubaud: La
vieillesse d'Alexandre című verselméleti kézikönyve). Annak a hexameternek
tehát, amelyben a theokritoszi—vergiliusi bukolika is megszületett. ,Kiválogatott' költeményről van szó: Mallarmé a cím alatt pontosan megjelölte a szöveg műfaji hagyományát: églogue. Ezzel egyszersmind kijelölte az antik ecloga 3 formai változatából (monologicum/dialogicum/mixtum) a monológot.
A műfaji hagyomány egyébként megengedi, hogy az ecloga szereplője mitológiai alak lehessen, de lehet gyöngyhalász is, stb
, nem csak Tityrus, a
pastor otiosus.
Az éles szicíliai fény és a tömbszerű, tömött árny váltakozó kettőse a költemény jelentését is determinálja: a jelentés elbújtatott, áttetsző. Erős fényben és erős árnyban egyaránt nem látunk. A beszélő, a verskezdet előtt megnevezett és látszólag monológot mondó FAUN történetekre utal, de nem mond
el történetet (vajon mi tartja vissza ettől?), csak történettöredékeket; a szövegben megjelenik a la, de a költemény ezt a dal-Za-mot°nem jeleníti meg,
nem állítja (vajon miért nem?). Mítosz-repeszdarabok is úsznak a szöveg felszínén. A jelentés erős sűrítettségét és enigmatikusságát a jelrendszer felfokozott bonyolultsága alapozza meg. E jelrendszerben a sejttetések, allúziók, rájátszások, különböző mítosz-helyek összedolgozása központi szerepet játszik,
és e központi szerepet a műfaji konvenció messzemenően legitimizálja (ha eclogát írsz, idézz, utalj és kontaminálj!). Eposzában Vergilius bámulatosan
gazdag eljárások sorozatával aknázta ki Homéroszt (erről a kérdésről a legalaposabb munkát ismereteim szerint Georg Nikolaus Knauer írta: Die Aeneis
und Homer. Studien zur poetischen Technik Vergils mit Listen der Homerzitate in der Aeneis, Göttingen, 1964), 10 eclogájában pedig — eposzával
analóg módon — úgy viszonyult Theokritoszhoz, mint a mi Faludink V. ekloga ja Zrínyi Miklós idylliumához. Az antik kánon szerint az ecloga műfaji
kritériumainak egyike, a szöveg készítésmódjának eszköze a kontamináció, és
53

a vergiliusi imitációs technika imitációja (követése) idővel kötelező szabállyá
vált, amely normától az elszakadás megkísérelhető ugyan, de következetesen
nem kivihető, mert a műfajon belül lemondani az allúzióról annyi, mint lemondani magáról a műfajról. Mallarmé még rájátszik az ovidiusi történetre,
de utaló és utalt már nem értelmezi egymást, a két szöveg nem áll értelmezői
viszonyban egymással.
A költeményt tehát Faun mondja, az a faun, aki a korai görög regényekben az ifjakat megtanítja a szerelem mesterségére és a szerelmi költés mesterségére. Itt azonban nincs ,Evoé'; a monológ sem az ifjak boldog csapatához
szól. Egyáltalán: nem lehet tudni^ itt, a szicíliai délben ki beszél, mikor beszél, kihez beszél. Az első sor: „E nimfák. Megörökíteném." — még Faun
szava l e h e t . . . a 9. sor mi-je („Töprengjünk...") nem tudhatni, kire u t a l . .
a folytatás te-je ( „ . . . vagy nők, kiket taglalsz hiába, Mesés érzékeid pőre
vágyai csak!") még tán lehet önmegszólítás... a későbbi ő és én viszont kizárja ezt („Faun, az ábránd a kék hideg szemből kicsap ..."). A verskezdeten
belül megindul az eltávolodás a cím és a vers közötti szövegek (1. Egy faun
délutánja. 2. Ekloga. 3. A FAUN:) hagyománymegerősítésétől. Az affirmáció
közel kétezer éves dimenziót ad a szövegnek: e látszólag bukolikus dimenzióba helyezendő vissza az, hogy nem tudjuk, ki beszél, a monológ belsőleg
polidialogikussá válik. E sokszólamúság esetleg egyszerűsíthető. A 21. sor szerint ugyanis ezt a zenét ( = költeményt) nem egyetlen síp játssza, hanem kettő,
és van egy harmadik fontos szereplő: a szél, amely a nádasból csal ki hangokat. A verbálisan kimondatlan/kimondhatatlan tehát „ . . . kettőzve szól, a kék
ég alatt játszva...". A verskezdet előtt állított monologikus jelleget végleg
tagadja a három kurzivált rész; a kurziválás itt az idézetesség tipografikus
jelölője. Ez az első kurzivált egység esetében a legvilágosabb, mert a kezdeti
monológtól elkülönítő bevezetője van, így: „CONTEZ:" (MESÉLJETEK:) — az
ezt követő kurzivált szöveg nyilván a mese. Ha ez a felszólítás a nimfáknak
szól, akkor ők mesélik el egyes szám első személyben, én-ként a nádsíp készítésének történetét, Pán szemszögéből. A nimfák úgy szólalnak meg, mintha
Pán lennének. Ügy gondolom, az ovidiusi történet a mallarméi interpretációban nyerte el eddig legnagyobb ,mélységét'. Abban az elgondolásban, amely
az ovidiusi sztorit nem kizárólag Pán szemszögéből nézi (vagy Szürinxéből),
hanem mindkettőéből egyszerre. Ez nem azt jelenti, hogy Pán és Szürinx egylényegűek, hanem azt, hogy egymás tükrei. És mi látható két, egymással
szembefordított tükörben? A tükrök befordításának folyamata előbb: a történet épp-eltűnése; ezután: a tükör: tükör.
Az eltűnéses folyamat két kulcsszavát Mallarmé nagybetűkkel kiemelte
(e két szónak azért tulajdonítunk — a kurziválással párhuzamosan — nagy
jelentőséget a vers olvasata során, mert ismeretesnek gondoljuk Mallarmé
roppant törekvéseit a tipográfia poetizálását illetően; a Coup de dés... a legfontosabb dokumentum arra nézve, miként ruházta fel poétikai értékkel a
nyelvi jel grafikus megjelenítését). E két szó a CONTEZ és a SOUVENIRS.
Meséljetek és emlékek. Pán és Szürinx már nagyon túl van saját eredeti történetén, mert eltűnőben vannak: mint a test és a lélek vagy mint Pán és
Szürinx, úgy a mesévé váló két történet és a két dallam, a két síp is egyetlen
árnnyá változik; a vers krízise a költészet krízisévé: a verses költészet mint
vágy és árnyék. (És fontos megjegyezni: a versrészleteket Weöres Sándor fordításában idéztem.)
54

4

6. (A HŰS, A VÉR)
Kinek a húsa? Páné? Szürinxé? És ki gyalázza meg? Hősünk élettörténetének ez a fejezete Apollón és a szatír szembenállásának története, Páné csak
annyiban, amennyiben szatírokkal is azonosították. Marszüaszról és Apollónról
van szó, arról a Marszüaszról, akit a mítosz szerint Apollón elevenen nyúzott
meg. Az Átváltozások (mint a cikluscím mutatja, itt is ovidiusi terepen járunk!) 40 szonettjének ötödik darabja, a Marsyas és Apollón Weöres Sándor
ciklusában a mitikus jelenetet, a megnyúzást mint a Hatalom és az Értelmiségi ahisztorikus viszonyát formálja meg. Bata Imre felettébb autentikus értelmezése szerint „ő [ti. Marsyas — Sz. Cs.] az intellektuális típus, aki mindenáron tudni akar. A megölt Orpheus inkarnációja" (Bata Imre: Weöres
Sándor közelében, Bp., 1979, 190.).
Valamivel összetettebb a viszonyrendszer a szereplők között Sarkadi Imre
A szatír bőre című novellájában az 1940-es évtized második feléből. A Weöres-szonett nézőpontjának enyhe megfordítása logikus: a költemény Marszüasz-központú, a novella inkább Apollónra helyezi a hangsúlyt. A mítosz
Sarkadi-féle feldolgozásának összefoglalása röviden a következő: történt, hogy
a legszebb olimpi isten egy különösen szépen formált, valamint különösen
ostoba nimfát kívánt meg, és szépsége + hatalma révén könnyen nyélbe
ütötte, hogy a tisztáson alaposabb formális tanulmányokat végezhessen. Szépségükben közösek voltak, a hatalom és az ostobaság pedig mindig is vonzódott
egymáshoz. Stúdiumai kezdetén azonban hirtelen kiderül — és ez olykor a
leghatalmasabb istennel is előfordulhat —, hogy nem megy, az istennek sem
jön össze, az istenség sem igazán ható...
Sajnos épp erre bóklászik Marszüasz, aki tényleg intellektuális típus: most arra gondol, milyen buták ezek
a formásfenekű nimfák, amikor azt állítják (hazudják) róla (előítéletesen),
hogy leselkedő. .. pedig a fenét érdeklik őt a nimfák. A tisztás szélére érve
ekkor veszi észre Apollón kínos helyzetét, amely látvány erkölcsi dilemma elé
állítja: A) ha sarkon fordul és úgy tesz, mint aki nem látott semmit, (elsősorban önmaga előtt) gyáva; B) ha beleront a szituációba, öngyilkos; C) ám
ha öntudatosan tovább lépked a tisztást átszelő ösvényen és nem néz oda,
bölcs — és azért sem néz oda, mert a bölcs más horizonton gondolkodik, mint
az istenség és a szövegben névtelen köznimfa viszonya. Különben is, a nimfák — az egy másik classis, Apollón meg még másik. Ezt követően a folytatás már ismeretes: a megnyúzás. Annak a tragikomikuma még érthető, hogy
a faágra akasztva, fejjel lefelé lógva Marszüasz az utolsó pillanatig reménykedik, hogy Apollón hátha elteszi a nyúzókést (annak persze esze ágában
sincs; a szakszerű tímármunkát rezzenéstelen arccal csinálja végig); az is érthető, hogy Marszüasz végig tudja, de nem érti, miért is nyúzza őt Apollón.
De hátra van még Sarkadi finom poénja: „ . . . a roncs ágyék szőrébe törölve / gőzölgő kését..." (Weöres Sándor), munkáját bevégezvén Apollón a
nimfára húzza Marszüasz véres-szőrös-állati, még gőzölgő, nedves, meleg bőrét, izgalommal markol a mellszőrbe és így sikerül (
) a nimfát. Ha
Stéphane Mallarmé az alaptörténetből ars poeticát bontott ki, Sarkadi Imre
az ő alaptörténetéből ars politicát. A novella egyetlen szempontból nem egyértelmű: kicsoda ez a nimfa?, hogyan éli meg a történteket?, élvez(i)-e?, szűzáldozat vagy mindenre felkészült kurva? A legrosszabb a dologban az, hogy
valószínűleg egyik sem, pontosabban mindkettő.
55

7. (KÓDA)
Hogy Pán mit játszott a pánsípon, arról kevés sejtésünk van. Fiatal korában, a Szürinx-történet előtt (mert szerintem a történetbe vénült bele) ujjongó, szerelmi dalt. Később hamis névetimológia alapján
(náv = tcó nöiv
a minden) úgy gondolták, sípján a mindenség zenéje, a szférák harmóniája szólal meg. Más verzió szerint a szürinxen a pásztorok bánatukat siratják. A Pán és Szürinx mint tükör-történet elgondolása alapján ez utóbbi a
valószínű: Szürinx legalábbis bizonyosan örök fájdalmát zúgja, ha éjjelente
a nádast megfújja a szél. Analogikusán Pán is Szürinx hiányát, eltűnését,
visszahozhatatlanságát sirathatja, a nimfa Ovidiusnál visszafordíthatatlan metamorfózisát.
ülyés Gyula immár klasszikus metaforája szerint a XX. századi magyar
irodalom „ötágú síp"-on megszólaló irodalom Trianon óta.
metafora = definíció
De miért éppen ötágú sípon? A határainkon belüli magyar irodalom, az
erdélyi, a felvidéki, a vajdasági, a kárpátaljai, a nyugati magyar irodalom...
stb., akárhogy számoljuk, ez mindenképpen több. Azután: van-e, lehet-e mélyebb jelentése, értelme annak, hogy Illyés szerint a magyar irodalom szürinxen szólal meg? Mi köze és milyen kapcsolódása lehet e görög mítoszsorozatnak az e századi magyar kulturális szituációhoz? Van-e a definíciónak
mélyebb tartalma, háttere, árnya?
Pecz Vilmos ókori lexikonjának II. kötete is felsorolja (oly sok más lexikonnal együtt) a pánsíp, a szürinx változatait az ókorban. Theokritosznál
(aki egyébként már költészetszimbólumként aknázta ki egy carmina figurataban) 9 ágú szerepel, ismerünk egysípút is, Ovidiusnál Polüfémosz költői túlzással 100 ágú sípon játszik. Majd a szótárszerkesztő roppant figyelemreméltó
megjegyzést tesz: „Érdekes, hogy a pannóniai emlékeken Pan istennek a kezében mindig ötágú syrinxre találunk (Récsey, Pannónia myth. eml. vázlata,
48. t. 5. ábra; 49. t. 2. és 3. ábra). Ügy látszik, a pannóniai pásztorok syrinxe
ötsípú volt" (Pecz Vilmos: Ókori lexikon, II. kötet, Bp., 1904, 873.). Illyés
Gyula e közvetítő láncszemen keresztül, e szívének nyilván kedves dunántúliazmuson át — mert arról tudhatott, hogy az ötágú síp pannóniai — bárhol
bekapcsolódhatott az európai fantáziahagyomány folyamába, Pán és Szürinx
tükör-tragédiájának utótörténetébe. A metafora az ovidiusi alaptörténetből a
tragikus metamorfózist emeli ki: Szürinx nimfa testének széttöredezését. Pán
a Szürinx-történet után a nimfa testéből készített, immár pannóniai sípon
csak fájdalmas, tragikus dalt játszhat. Azt viszont nem tudom, annak van-e
mélyebb jelentése, hogy a sípokat csak lágy viasszal ragasztotta össze.

56

Szegedi műhelyek

Latin-Amerikát kutatni...
BESZÉLGETÉS ANDERLE ÁDÁMMAL
— Az elmúlt év szeptemberében Szegeden tartotta VIII. kongresszusát az
Európai Latin-amerikanista
Történészek
Társasága (spanyol
rövidítéssel
AHILA). A szervezet közgyűlése Anderle Ádámot, a szegedi József Attila Tudományegyetem tanszékvezetőjét választotta az elkövetkező három évre elnökéül. Hogyan lesz egy szegedi történész-oktató és kutató európai tudományos társaság elnöke?
— A válasz húszéves visszatekintést igényel. 1967-ben Wittman Tibor
professzor kezdeményezésére a középkori egyetemes történeti tanszék profiljának kitágításával egy „Középkori Egyetemes Történeti és Latin-Amerika Története Tanszék" alakult a szegedi tudományegyetemen. Spanyol nyelvű LatinAmerika-történeti évkönyvet alapított, amely lehetővé tette, hogy a szegedi
és más magyar latin-amerikanista történészek kutatási eredményei külföldön
is ismertté váljanak. Ez a kiadvány igen fontos számunkra ma is, hiszen ezen
keresztül tudtuk, tudjuk lemérni, megméretni, hogy az, amit Latin-Amerikáról
gondolunk, mennyire jelent tudományos újdonságot és eredményt a nemzetközi tudományosság számára.
Másrészt, amikor 1972-ben, Wittman professzor halála után, bizonytalanná
vált a Latin-Amerika-kutatás léte, az AHILA tagjai, tagintézetei komoly segítséget nyújtottak. Ez a támogatás többek között külföldi meghívásokban,
könyvek, folyóiratok, kutatási információk folyamatos küldésében és átadásában nyilvánult meg. A Latin-Amerika-történeti kutatások szegedi megszilárdulásában saját munkánkon túl az is közrejátszott, hogy a 70-es évek második
felében általában is megerősödtek Magyarországon a „harmadik világgal"
foglalkozó kutatások. Latin-Amerika kapcsán pedig nemcsak történeti, hanem
néprajzi, irodalomtörténeti, közgazdasági és politikatudományi vizsgálódások is
kibontakoztak. Ebben az általános fellendülésben Latin-Amerika-történeti
kutatásaink is erős ösztönzést kaptak. Eredményeinknek köszönhetően 1982ben önálló Latin-Amerika-történeti kutatócsoport alakult a tanszéken belül
négy taggal.
Tanszékünk kezdettől fogva tagja az AHILA-nak, én magam tizenkét éve
kapcsolódtam be munkájába. Mindennek elismeréseként rendezhettük meg
tavaly szeptemberben Szegeden az AHILA nyolcadik kongresszusát, amely
tudományos konferenciával kapcsolódott egybe.
— Gyakran vetődik fel a kérdés, hogy mi értelme van a Latin-Amerikakutatásnak itt Magyarországon, ilyen nagy földrajzi távolságra a vizsgált
kontinenstől? Lehet-e egyáltalán tanulmányozni Latin-Amerikát
Magyarországon?
57

— Ezek a kérdések a Latin-Amerika-történeti kutatások megszületése óta
jelen vannak, nemcsak a laikus, hanem a szakmai közvéleményben is. Wittman
professzor azt tartotta, hogy saját közép-európai történelmünk jobb megértését
szolgálhatja más, történelmileg hasonló régiók vizsgálata. Olyan összehasonlításokra, olyan megközelítésekre nyílhat így lehetőség, amelyek jobb, szélesebb
magyarázatot adhatnak a fejlett tőkés országoktól való elmaradásunk történelmi okaira.
Wittman professzor egyébként eredetileg a 16—17. századi magyar és
közép-kelet-európai történelemmel foglalkozott. Latin-Amerika történelmében
azonban összehasonlítási lehetőséget látott, s például ezért konkrét kutatásokat végzett a latin-amerikai és kelet-európai nagybirtokrendszer összehasonlító fejlődéséről.
Másrészt, szintén Wittman professzor szerint, fontos szempontként jelenik
meg a közép-kelet-európai történész empátiakészsége. A magyar vagy középkelet-európai történészek ugyan nehezebben jutnak a kutatás forrásaihoz, de
megvan a saját elmaradottságélményük, amely érzékenyebbé teszi őket más
elmaradott területek megértése iránt.
— Magyarországon, Szegeden kívül több intézetben, egyetemen,
főiskolán
folyik Latin-Amerika kutatása. Soha nem merült fel egy egységes
Latin-Amerika-kutatóközpont
létrehozásának a gondolata?
— Nem vagyok benne biztos, hogy szükség lenne ilyen központra. A Latin-Amerikával foglalkozó tudományos diszciplínák között hazánkban egyfajta
spontán és jó munkamegosztás alakult ki. A magyar latin-amerikanista tanulmányok nemzetközi mércével is jegyzettek. Igen ismertek a közgazdászok,
elsősorban Kádár Béla művei. Az ilyen irányú gazdasági kutatásoknak már
a második generációja is igen izmos: Kollár Zoltán, Inotai András nevét érdemes megjegyezni; újabban pedig Zádor Márta, Borbély Szilvia szereztek
tudományos fokozatot. Politikatudományi téren évek óta Kerekes György
munkálkodik sikerrel, aki sokunk biztatója és segítője volt a 70-es évek elején.
A fiatalabbak közül Benkő Juditot és Gyenge Sándort említhetném. Szólnom
kell a történettudomány és a politikatudomány határán járó kutatókról:
Veszprémben Szilágyi István, Debrecenben Szilágyi Miklós, Kaposvárott Horváth Gyula és Szabó Sára dolgozik. Kutatócsoportunkból Kukovecz Györgyben
és Fischer Ferencben reménykedem.
Külön csoportot alkotnak a Horányi Mátyás vezette ELTE spanyol tanszékhez kötődő irodalomtörténészek. Kulin Katalin például latin-amerikai
irodalomtörténeti témából írt akadémiai doktori értekezést. Jól ismert a néprajztudós Boglár Lajos és fiatalokat tömörítő műhelyének a munkája is. Hasonlóképpen a Kerekes György vezette csoport, amely az ELTE továbbképző
intézetének támogatásával működik.
A magyar sajátosságok közé tartozik, hogy újságírók egy csoportja nemcsak a napi hírek szintjén foglalkozik Latin-Amerikával, hanem igyekszik
elmélyülni e térség problémáiban, tudományos műhelyekhez kötődik. Ne feledkezzünk meg azonban a műfordítókról sem, hiszen munkájuk nyomán
ismerte meg a magyar közönség a latin-amerikai irodalmat.
— Az 1960-as években Magyarországon kuriózumnak számított, ha valaki
spanyolul tanult, Latin-Amerika iránt érdeklődött, és komolyan foglalkozott e
távoli földrésszel. Ön hogyan került kapcsolatba
Latin-Amerikával?
— 1968-ban a pécsi Pollack Mihály Építőipari Technikumban tanítottam,
és Zalaegerszegen üzemi gyakorlaton voltam a diákjaimmal, amikor levelet
58

t

kaptam Wittman professzortól, aki ehhez egy orosz nyelvű könyvet is mellékelt. A könyv a nagy perui gondolkodó, Jósé Carlos Mariáteguiról szóló tanulmánygyűjtemény volt. Wittman professzor ennek kapcsán azt javasolta, hogy
kezdjek el foglalkozni a perui APRA és Mariátegui tevékenységévél. így indultak a perui történelemmel kapcsolatos, több mint tíz évig tartó kutatásaim.
— Mit tudott akkor Latin-Amerikáról és Mariáteguiról?
— Tulajdonképpen semmit, hiszen korábban, még egyetemi doktori értekezésemben is spanyol történeti témával foglalkoztam. A nulláról indultam,
és a Peruval való korábbi viszonyom arra volt redukálható, hogy 1963-ban,
egyetemistaként, társaimmal kipakoltunk három vagon perui hallisztet a szegedi vasútállomáson.
Tehát igazából minden ott kezdődött, hogy megragadott Wittman professzor javaslata.
— Mikor járt először
Latin-Amerikában?
— 1973-ban féléves ösztöndíjat kaptam Kubába. 1974—75-ben Peruban
kutathattam. E kutatások eredményeként született meg kandidátusi értekezésem Politikai mozgalmak Peruban a két világháború között címmel, amellyel
később Latin-Amerikában tudományos díjat nyertem.
— Mondjuk meg az olvasóknak, hogy a Casa de las Américas tudományos
díjáról van szó. A Casa de las Américas kubai tudományos-kulturális
központ.
Könyveket ad ki, folyóiratokat jelentet meg. Nemcsak a kubai, hanem a latinamerikai irodalmi, művészeti, tudományos élet egyik nagytekintélyű
központja,
kutatócsoportokkal, nagy könyvtárral. Évente több műfajban hirdet meg pályázatokat, elsősorban latin-amerikai kutatók, művészek számára, ön hogyan
került az 1981-es év pályázói közé?
— Véletlenszerűen. Az Akadémiai Kiadó spanyol nyelven meg akarta
jelentetni kandidátusi értekezésemet. így kéznél volt a spanyol változat, amikor Tóth Évától értesültem, hogy J. C. Mariátegui halálának 50. évfordulóján
pályázatot hirdet a Casa de las Américas. Az akkori kubai nagykövet, Jósé
Antonio Tabares del Reál segítségével — aki ismert kubai történész is —
elküldtem a munkámat Havannába, „Danubio" jeligével, majd el is feledkeztem a dologról. 1981-ben azonban táviratban értesültem arról, hogy nekem
ítélték a „Jósé Carlos Mariátegui rendkívüli díjat". Később tudtam meg, hogy
520 pályamű vett részt a pályázaton. A tizenhat országból felkért 38 tagú
zsűri, öt perui történész zsűritag javaslatára, az én pályamunkámra szavazott.
1985-ben 80 ezer példányban jelent meg a könyv a Casa de las Américas
kiadásában.
— Nem túl gyakran ítélik oda ezeket a díjakat európai
kutatóknak...
— A tudományos díjat eddig ketten kaptuk meg Európából, egy francia
történész és én.
— Milyen visszhangot váltott ki a könyv Peruban?
— Néhány fejezet már korábban is ismert volt Peruban, több recenzió
is jelent meg róluk. A legnagyobb elismerést az jelentette, hogy a limai San
Marcos Egyetem felkért, hogy tartsak hat előadásból álló posztgraduális
kurzust Peru és az Andok történetéről. A conquistáról (spanyol hódításról), a
Tupac Amaru-felkelésről, a két világháború közötti időszak kérdéseiről beszéltem. Igen felemelő volt, hogy az utolsó előadást abban a limai kolostorépületben tarthattam, ahol San Martin kihirdette Peru függetlenségét a múlt század
elején. Ez a meghívás mindenesetre azt mutatta, hogy perui kutatásaim fogadtatása nem volt a legrosszabb. Ezenkívül ezzel is összefügg, hogy 1986-ban
59

felkértek a perui Mariátegui-évkönyv
szerkesztésén munkálkodó nemzetközi
tanácsadó bizottságban történő együttműködésre.
— Nem volt furcsa érzés, hogy egy magyar történész perui
kollégáknak
a saját történelmükről tart előadást?
— Én ennél rosszabbakat is gondoltam. A kurzus elején ezért világosan
leszögeztem, nagy bátorság kell ahhoz, hogy valaki Peruról tartson előadást
peruiaknak. A tévedéshez való jogot is fenntartottam, és csak az általam
kutatott témákról beszéltem, melyekhez olyan forrásokat használtam, amelyeket — sok esetben — még a peruiak sem ismertek. Például, amikor a politikai
mozgalmakat kutattam Peruban, több zsák, a rendőrség és a nemzeti könyvtár
által összegyűjtött 1920—1948 közötti politikai röplapot kaptam kézhez, teljesen
rendezetlenül. Több hétig tartott, amíg pártonként, mozgalmanként és időrendi sorrendben rendbe raktam a röplapokat, hogy használni tudjam. Olyan
magánlevéltárakat is használhattam, amelyekhez mások akkor még nem jutottak hozzá.
A perui témák történelmi összehasonlításra is lehetőséget kínáltak, az
Andok egészének fejlődésével például. Ezt azért fontos hangsúlyozni, mert
tapasztalatom szerint a latin-amerikai kollégák inkább csak saját országuk
történelmét kutatják, és igen keveset tudnak közvetlen szomszédaik múltjáról. Mindenesetre, a perui problémáknak ilyen latin-amerikai koordinátákba
történő elhelyezése már önmagában is újdonságnak számított.
— Tudott újat mondani, meglepetést okozni a perui
történészeknek?
— ő k legalább annyi kérdéssel leptek meg, ha nem többel. Igaz, sikerült
a perui történészek számára addig ismeretlen forrásokat és összefüggéseket ^
bemutatni, de egy dolgot világosan kell látnunk. Peru történetét a peruiak,
Latin-Amerika történelmét a lati-amerikaiak fogják megírni. Ha ez a fajta
szerénység és önmérséklet nincs meg kutatásainkban, akkor nagyot tévedhetünk. Az európai történész tapasztalatai nyújthatnak módszertani újdonságokat
a latin-amerikai kutatónak, és ebben az értelemben küldetést tölthetünk be,
de ennél többre, azt hiszem, ritkán vállalkozhatunk.
— Kutatásainak témái szinte egy szálra fűzhetők fel: indián
függetlenségi
harcok, Tupac Amaru-felkelés, függetlenségi háborúk, a latin-amerikai
nemzettudatok kialakulása. Hogyan épülnek egymásra ezek a tanulmányok?
— A két világháború közötti Perura vonatkozó kutatásaim során erős
„hiányérzetem" támadt, és ez arra ösztönzött, hogy visszafelé haladva eljussak
Peru meghódításának korszakáig. Foglalkozni kezdtem ilyen kérdésekkel, majd
a Tupac Amaru-felkeléssel is (1780—1783). A Vihar a Sierrában című könyvem
ezeket a kérdéseket taglalja, erősen indián „aspektusból". Két olyan pillérre
épül, ami akkor nemzetközi szempontból is tudományos újdonságot jelentett.
Egyrészt a Pizarro-hódítás körüli indián fejlődés, az andoki fejlődés íve foglalkoztatott, másfelől a Tupac Amaru-felkelés, amely Cuzco—Puno—Arequipa
háromszögben kibontakozó tőkés fejlődést béklyózó bilincsek miatt robbant ki.
E gazdasági fejlődést én a korai kapitalizmushoz hasonlónak véltem, főleg a
chorillo (kis textilüzem) és a J. G. Tupac Amaru-típusú modern, a gazdaságba
behatoló kereskedő megjelenése kapcsán. Itt, az Andokban ugyanis egy igen
érdekes Verlag-rendszer alakult ki. A gyarmatosítás első éveire visszapillantva
viszont egy sajátos kuraka feudalizmus kialakulását konstatáltam. Azaz, az
inka fejlődés utolsó éveiben sok jel mutatott egy feudalizmus irányában mozgó
fejlődésre, míg a Tupac Amaru-korszakban a Verlag-rendszer és a szétszórt
manufaktúrák megjelenése a kapitalizmus felé történő mozgást jelezték. Ezt
persze az angol textildömping elsodorta. Ez a két pillér, a kuraka feudalizmus
60

a gyarmati korszak elején és a Tupac Amaru-probléma a gyarmati korszak
végén, azt jelezte, hogy az addig stagnálónak tartott perui történelem mozgásba lendült. E két szemléleti újdonságra épült említett könyvem is.
— Milyen visszajelzést kapnak kutatásaikról, hogyan értesülnek
munkájuk visszhangjáról?
— A természettudósokat irigylem, mert nemzetközi folyóirataikban való
közlés és idézettség alapján könnyen mérhető a kutatók munkájának fogadtatása, presztízse. A történész esetében, ráadásul ha ilyen távol eső földrészt
kutat, a helyzet bonyolultabb. Az egyik lényeges szempont itt is az idézettség
lehet. A probléma az, hogy a Latin-Amerika-történeti kutatások nem rendelkeznek olyan nemzetközileg jegyzett vezető folyóiratokkal, mint a természettudományokban látjuk, másrészt a „citációkutatás" sem terjedt el. Sok esetben
lati-amerikai könyvek, folyóiratok is csak esetlegesen jutnak el hozzánk. így
jobbára csak arról tudunk, amiről latin-amerikai nagykövetségeink vagy ismerős kutatók értesítenek, ha valamilyen publikációban ránk vonatkozó utalást
találnak.
Mindezek miatt az „elismertség" mérése nehezebb, másfajta tényezők
kerülnek előtérbe a „presztízs" mérésénél. Ilyen szempont lehet például a kapott tudományos díj, de ezekből szakmánkban igen kevés van. Elismerést jelent, ha szegedi évkönyvünkben megjelent tanulmányainkat latin-amerikai
folyóiratok átveszik. Ilyen eset volt például, amikor egy, a latin-amerikai
nemzettudattal foglalkozó tanulmányomat kubai és perui folyóirat is átvette.
Olyan eset is a „tetszési indexre" utalhat, amikor a kubai APRA-ról írt könyvemet tudtom és engedélyem nélkül újra kiadták Venezuelában. Természetesen első reakcióm nem a felháborodás volt, amikor erről — kubaiak révén
— tudomást szereztem.
Az is jelenthet valamit, hogy például tavaly, két angol és egy olasz történésszel együtt felkértek, hogy egy három kötetre tervezett
Ibero-Amerika
története spanyolországi egyetemi tankönyv megírásában — természetesen,
számos spanyol történésszel — vegyek részt. Ebben a munkában az 1930—
1948-as időszak lett az én „területem".
— Milyen a latin-amerikanista
történészek kapcsolata a többi magyar
történésszel? Mennyire ismeri a magyar történész szakma a Latin-Amerikával
foglalkozó történészek
munkáit?
— Nehéz erről képet alkotni. Az utóbbi tíz évben öt tudományos könyvem
jelent meg — kettő spanyol nyelven — és 39 tanulmányom, de ezeknek csaknem a fele idegen nyelven, jórészt külföldi folyóiratokban. Néhányat közülük
talán még a magyar latin-amerikanisták sem ismernek. Jó esetben is csak az
itthon megjelent kötetek, tanulmányok ismerete jöhet szóba. Mindenesetre az
ilyen távoli területekkel foglalkozó történésznek szembe kell néznie azzal, hogy
a tudományos munkásságát kevésbé ismerik, mintha közelebbi és a magyar
történész érdeklődésére általánosabban számot tartó témát kutatna.
— Az imént már szó volt arról, hogy egymásra épülő tanulmányai végül
is egy igen izgalmas témához, a latin-amerikai nemzettudatok
kialakulásának
a vizsgálatához vezettek. Hogyan született ez a munka?
— Amikor 1978—79-ben a latin-amerikai munkásmozgalom történetéről
írtam könyvet, akkor döbbentem rá, hogy komolyan foglalkozni kell ezzel a
kérdéssel. Az foglalkoztatott: mi az oka annak, hogy egyes pártok, mozgalmak
sikeresek Latin-Amerikában, míg másokról nem mondható el ugyanez. A munkásmozgalom szempontjából úgy fogalmaztam meg a kérdést: mi az oka, hogy
a kommunista mozgalom nem mutat fel olyan sikereket Latin-Amerikában,
61

mint a populista mozgalmak, melyek máig nagy vonzerővel és tömegbázissal
rendelkeznek? Ügy láttam, hogy a választ az eszmetörténet felől, az identitás
problémái felől kiindulva érdemes vagy lehet keresni. Az foglalkoztatott, hogy
az egyes politikai mozgalmak programjaiban, ideológiáiban hogyan tükröződnek az identitás problémái. Korábbi kutatási tapasztalataim és a szakirodalom
áttekintése alapján — látva, hogy a latin-amerikai identitástudat mennyire
eltér az európai koordinátáktól — olyan háromdimenziós
identitástudatot
képzeltem el, melyben az egyik dimenzió az osztálytudat, a második a., nemzettudat, a harmadik pedig az etnikai tudat. Latin-Amerika ugyanis az emberiség
összes ismert rasszának a terepe, olyan történelmi kohó, ahol az őslakos indiánok mellett nemcsak fehérek, négerek élnek hatalmas számban, de a múlt
század közepétől folyamatosan ázsiaiak: kínaiak, hinduk, japánok is megjelentek és az ezek keveredéséből született mesztic-mulatt csoportok. Miután az
osztályviszonyok máig nem letiszultak, az identitástudatot erőteljesen befolyásolja az etnikai-faji tényező, a bőrszín. A nemzetté válást is ebben a vonatkozásban kell szemlélni úgy, hogy a nemzettudatokban is jelen levő erős
etnikai-faji meghatározottsággal kell számolnunk. Mindezzel a marxista történettudomány még keveset foglalkozott. Ehhez a témához persze jó kutatási lehetőségek is szükségesek. Spanyolországi ösztöndíjam idején, már 1980-ban alkalmam volt e témát kutatni. Ezenkívül kétszer jártam Peruban, Venezuelában és Nicaraguában. Az összegyűjtött dokumentumokból, forrásokból, az itthon és külföldön található szakirodalomból nem látszott reménytelen vállalkozásnak a munka megírása.
— Maradjunk Latin-Amerikánál,
de váltsunk témát. A tanszék a távoli
kontinensen élő magyar emigráció kutatásával is foglalkozik. Milyen
irányokban folyik ez a tevékenység?
— Már Wittman professzor idejében is folytak ilyen kutatások, ö a 18.
században Latin-Amerikában élt magyar jezsuiták tevékenységét kutatta. Énrám e munkamegosztásban a 48-as magyar emigráció Latin-Amerikába került
tisztjei, katonái jutottak, az ő történetüket igyekeztem — igyekszem — feltárni. Varga Ilona a két világháború közötti kivándorlásról írta meg kandidátusi disszertációját. Folyamatosan kutattunk; amikor Latin-Amerikában jártunk, az ott élő magyarok történetének kutatására is mindig figyeltünk.
A Latin-Amerikába került 1848-as magyar emigráció igen jellegzetes volt;
számszerűségét illetően nem volt tömeges, de az általában több nyelvet beszélő,
műszaki tudományokban jártas tisztek többnyire erős nyomot hagytak a fogadó országok történetében. Czetz János tábornok a modern argentin hadsereg
megteremtőjének számít. Rosti Pál Alexander Humboldt útját járta végig,
immár fényképezőgéppel a kezében a múlt század közepén. Peruban találkoztam például „Carlos Kossuth" nevével, aki a guanoszigetek kormányzójaként
a kínai kulikkal szemben tanúsított kegyetlensége miatt került a történelemkönyvek lapjaira. E kutatás legnagyobb fejezete a kubai volt, ugyanis Prágay
János és egy nagyszámú magyar tiszti csoport részt vett Narciso López 1851-es
spanyolellenes expedíciójában.
Ezek a kutatások ma is folynak, azzal a különbséggel, hogy 1985 óta nagyobb
hangsúlyt fektetünk e témákra, és a magyarságkutatás keretében bekapcsolódtunk a latin-amerikai szórványmagyarság 1945 utáni történetének vizsgálatába is. Több középiskolában és főiskolán tanító fiatal kutatót bevontunk e
munkába. A munka jól haladhat, hiszen Magyarországon igen gazdag forrásanyag — elsősorban magyar nyelvű újság — halmozódott fel.
Nekem személy szerint nagy élményt jelent ez a munka, mert foglalkoztat
62

az európai emigrációs csoportok szerepe, helye a latin-amerikai nemzetté válásban. Érdekes, hogyan integrálódnak, hogyan őrzik meg magyarságukat, értékeiket. A Tiszatáj jelen számában közölt négy tanulmánnyal kívánunk ízelítőt adni e kutatásokból.
— Gyakran publikál a mai latin-amerikai aktuális, politikai
kérdésekkel
foglalkozó írásokat is ...
— Latin-Amerika történelmét kutatom, de néha felkérésre, néha magamtól nem térhetek ki az elől, hogy ne rajzoljam meg a történeti folyamatok
máig tartó ívét. Ha megnézzük e témákat, világosan látszik, hogy egy-egy
történeti kérdés továbbgondolásáról van szó. Ez vonatkozik például a sandinizmusról összeállított kötetemre is, amely az 1926—85 közötti időszakot felölelő dokumentumgyűjtemény. Az inspirációt itt is a történelem adta. A Sandinótól elinduló nicaraguai forradalom politikai gondolkodásának a fejlődését
vizsgáltam a sandinista forradalom győzelméig, illetve az alkotmány kihirdetéséig. Az ezzel kapcsolatos gyűjtőmunka nagy meglepetése volt, hogy perui
folyóiratokban olyan Sandino-írásokat találtam, amelyek a nicaraguaiak számára sem voltak ismertek. Ezekből okmányközlést állítottam össze egy managuai folyóirat számára. Tényleg érdekelnek a latin-amerikai jelenkor kérdései
is. E témák azonban — sokféleségük ellenére — a latin-amerikai politikai
gondolkodás történetébe illeszkednek.
— E sokrétű tudományos munka mellett tanszékvezető is, egy furcsa,
hosszú nevű tanszéké. Hogyan egyezteti össze az oktatást és a kutatást?
— Tényleg furcsa tanszékünk neve: Középkori Egyetemes Történeti és
Latin-Amerika Története Tanszék. A tanszéken a kutatás és az oktatás együtt
van jelen munkánkban. A tanítás és a kutatás összeegyeztetése minden egyetemi oktató számára gondot okoz. Mindenekelőtt az okoz nehézséget, hogy az
egyetemes történeti tanszék oktatási anyaga időben a francia forradalommal
véget ér. Tehát korai témákat, egyetemes középkori, koraújkori történeti témákat tanítok, miközben fő kutatási témám a 19—20. század. Ez erős feszültségeket okozott munkám során, de nagy haszonnal is járt. Ezt a konfliktust
a nemzettudat-téma lezárásával szeretném feloldani. Kutatómunkámban visszatérek a 17—18. századhoz, Latin-Amerika mellett pedig Spanyolország történeti
problémáit is kutatom, így jobb kapcsolat alakítható ki személyes oktatómunkám és a kutatás között.
— A latin-amerikai munkacsoportnak mennyire van műhely jellege?
— A kutatócsoporthoz kapcsolódnak volt tanítványaink közül többen is,
akik komolyabban foglalkoznak Latin-Amerika történetével. Néhányan közülük más egyetemeken, főiskolákon dolgoznak, egyesek középiskolákban. Az
1970-es évek végén alakult a Szegedi Akadémiai Bizottságon belül egy .LatinAmerika története munkabizottság, amelynek éppen az a célja, hogy a tanszékhez kötődő, de más városban dolgozó fiatal latin-amerikanista történészkutatókat összefogja. A SZAB a maga anyagi eszközeivel, erkölcsi-tudományos
tekintélyével segíti őket. A csoport létszáma 3—15 között ingadozik több mint
tíz éve, és az ösztönzést, a tudományos munka lehetőségét jelenti a fiatal
kutatóknak.
— Melyek e szélesebb csoport fő kutatási irányai?
— Mint említettem, foglalkozunk a latin-amerikai magyar emigráció történetével; olyan politikai-történeti kérdéseket tanulmányozunk, mint például
a latin-amerikai hadseregek, Chilével a ¡középpontban; vizsgáljuk a latin-amerikai pozitivizmust, a pozitivizmus hatását a politikai gondolkodásra; ezenkívül
Brazília, Kuba, Argentína két világháború közötti korszakának politikai mozgalmait is kutatják a fiatalok.
63

— Mit jelent a magyar latin-amerikanista történészek számára, hogy az
Európai Latin-amerikanista Történészek Társasága magyar elnököt
választott?
Milyen tervei vannak az új elnöknek?
— Ezt a megbízást olyan küldetésnek fogom fel, amelynek fő célja, hogy
az európai szocialista országok Latin-Amerika történetével foglalkozó kutatóit
a korábbinál erőteljesebben bekapcsolja a társaság munkájába. Ezt azért mondom, mert ezeknek a kutatóknak, elsősorban devizaproblémák miatt, nehéz
volt a szervezet teljes jogú tagjaivá válniok. A mostani kongresszuson a közgyűlés, javaslatomra, módosította az alapszabályzatot, és ennek értelmében
a szocialista országok kutatói saját nemzeti valutájukban fizethetik be a részvételi díjat.
A társaság hosszú távú terveiben nagy súllyal szerepel az 1992-es év,
Amerika felfedezésének 500. évfordulója. Az AHILA azt tervezi, hogy a tudománytól idegen befolyástól mentesen, a tudomány eszközeivel is hozzájárul e
nagy évforduló megünnepléséhez. Közös tudományos tervet dolgozunk ki,
melynek lényege, hogy közösen vizsgáljuk meg e nagy történelmi találkozás
kapcsán: mit adott Amerika Európának és mit kapott Amerika az európai
földrésztől. Az a tény, hogy az AHILA-nak három évre magyar elnöke van,
segíthet abban, hogy a magyar kutatók közelebb kerüljenek az európai és a
latin-amerikai kutatóközpontokhoz. így lesz teljesebb az Európai Latin-amerikanista Történészek Társaságában való tevékenységünk, és így lesz eredményes és hasznos e tisztség kutatócsoportunk, minden magyar latin-amerikanista
és talán az egész magyar történelemtudomány számára.
KORONCZ ÁGNES

VARGA ILONA

Magyar település Argentínában,
a századelőn
A MAGYAR KIVÁNDORLÁS HELYE A MIGRÁCIÓS FOLYAMATBAN
A különböző népcsoportok vándorlása, új települések kialakítása minden történelmi korszakban fellelhető jelenség. Az Európát benépesítő népvándorlás évezredes
folyamata rokonítható az amerikai földrészt birtokba vevő bevándorlók mozgásával, bár más történelmi körülmények között zajlott a terület birtokba vétele. Minden ilyen esetben megtalálható a kibocsátó terület életviszonyainak változása és a
befogadó területek különböző okokból kialakult vonzása. Még a századunk második felében „vendégmunkás" elnevezéssel ismert, hol igényelt, hol feleslegesnek minősített munkaerőt is a nemzetközi migrációs folyamat részének tekinthetjük.
Európában a munkaerőfelesleg a feudalizmus korában a telepítési mozgalmakkal került új feltételek közé, majd Amerika felfedezése nyomán a külső vonzás á
migrációs folyamatot felgyorsította. A kapitalizmus kialakulása jelentős tömegeket
fosztott meg hagyományos létfeltételeiktől. Ugyanez a folyamat az amerikai kontinens gyéren lakott területein nagy tömegű munkaerőt igényelt a világ minden ré64

széből. Az európai kivándorlás a múlt század második felétől egyre emelkedett és
a később rendszeressé váló statisztikai összegezések szerint 1891-től 1914-ig megközelítette a 24 millió főt, de még a háborús korlátozások idején, 1915—1919 között
is 1,3 millió ember vándorolt ki Európából a különböző kontinensekre — főleg
Amerikába.
Az Osztrák—Magyar Monarchia részesedése ebben a folyamatban 1900—1915
között 18—19 százalékos arány közül mozgott. A „kitántorgó" másfél millió magyar
nem költői túlzás, ha a kivándorlás „nagy korszakaként" az első világháborúig
tartó időszakot vesszük. E szakaszban telítődött az amerikai kontinens, és új munkaerőt csak bizonyos területeken és egyre korlátozott feltételek között igényelt.
A befogadó országok sajátos körülményeinek tárgyalására témánk szempontjából
annyiban van szükség, hogy jelezzük: a latin-amerikai földrész felé az uralkodó
spanyol, portugál etnikum folyamatos utánpótlása mellett csak az északi területek
bizonyos telítődése nyomán fordult más európai kivándorlók érdeklődése. Ez összefügg azzal is, hogy a kialakuló monokultúrák és a megkésett iparosítás miatt csak
később igényelték a külső munkaerőt. Argentína, Brazília városai az első világháború után fejlődtek metropoliszokká, egyesítvén magukban a világ minden nemzetéből származó etnikai csoportokat.
Latin-Amerika területén a megkésett fejlődés és az európai feudális örökség
nyomán — de már a világpiac igényeihez igazodva — a nagybirtokok ültetvényes
kultúrákat alakítottak ki. Ehhez főleg mezőgazdasági munkaerőre volt szükség. Európából, de más kontinensekről is hoztak munkásokat pl. a kaucsuktermeléshez, az
őserdők irtásához. A bevándorlók első nemzedéke az elkülönült birtokokon az állami igazgatásból mintegy kirekesztve, az adott gazdaság igazgatásának volt teljesen
kiszolgáltatva, amit a spanyol vagy portugál nyelv ismeretének hiánya még felerősített.
A kivándorló magyarokról is feljegyezték, hogy megérkezvén a kikötőkbe, a
bizonytalan és rossz feltételű munkahelyekre inkább elszegődtek, ha megtudták,
hogy ott már vannak magyar telepesek. A társadalmi intézményektől távol egy-egy
etnikai közösség maga kényszerült egyszerű közigazgatást, iskolát létrehozni. De még
a városokba települő családok is a nyelvi közösségeket keresték, amelyekben kevésbé érezték magukat kiszolgáltatottnak, hontalannak. A magárautaltság érzését
felerősítette, hogy az óriási területen kisebb csoportokban települő bevándorlókat
csak a harmincas években igyekeztek a nemzeti egység kereteibe fogni a latinamerikai államok. Ezzel magyarázható, hogy hosszú ideig fennállt a betelepülő
közösségek lehetősége nyelvi, kulturális és szervezeti egységük megőrzésére — kényszerűen vállalván ennek anyagi kihatásait is.
A migráció szociális és morális oldalainak taglalása csak az első világháború
után került napirendre. A háborút megelőző szakaszban csak az ipari vállalkozók
szervezetei panaszkodtak, hogy a kivándorló munkaerő akadályozza az ipar fejlődését, mert a munkapiacon felveri a béreket. A háború után a kivándorlás problémái politikai színezetet is kaptak az európai országokban. Majd a gazdasági világválság nyomása alatt egy sor európai állam kereste az utat, garanciákat is vállalván, a fölösleges munkaerő kivándoroltatására.

AZ ELSŐ VILÁGHÁBORÚ ÉS A MAGYAR KIVÁNDORLÓK
A levert forradalom és a trianoni béke nyomán kialakult politikai-gazdasági
válság emberek ezreit sodorta létbizonytalanságba. A kivándorlás a menekülés útját jelentette a forradalmi mozgalomban exponált emberek csoportjainak, ösztönözték a kivándorlást a hozzátartozók tengerentúlról érkező hajójegyei, de a magyar
népesség kivándorló tömegeit inkább a trianoni határokon túl élő — főleg paraszti családokból szervezték a kivándorlás ügynökei.
Amíg az USA az európai forradalmi eszmék beáramlásától és a munkaerőfelesleg gyarapodásától félve rendeletek sorával korlátozta a bevándorlást, a dél65

amerikai földrész államai új fellendülésre készültek, és nagyobb részesedést reméltek az európai piacok élelmiszer-ellátásából. Az argentin hús- és gabonakivitel, a
brazil kávé exportjának felfutásához a mezőgazdaság fejlesztésére volt szükség.
Ennek érdekében esetenként felújították az állami támogatást a hajótársaságok,
amelyek ügynökeik hálózatával toborozták az Európából kivándorló munkásokat.
Aki kapcsolat vagy helyismeret hiányában nem utazott meghatározott helyre, azt
elhelyezték a kikötőkben kialakított szálláshelyeken, ahonnan a nagybirtokosok
ügynökei vitték gazdaságokba, ültetvényekre az embereket. A németeknek voltak
szervezett közösségeik (pl. Mennoniták) amelyek kialakult telepek mellé társultak,
de a magyar kivándorlóknak a helyzet ismeretének hiányában már az is megnyugtató volt, ha a szerződést ajánló birtokon magyar telepesről is hallottak.
A paraszti munkaerő kiszolgáltatottságát a nyelvismeret és az anyagi bázis teljes hiánya szinte a kötött jobbágy helyzetére süllyesztette. A függőhelyzetből legtöbbször szökéssel menekültek, és a városok proletár tömegét gyarapították. Innen
két út nyílott a révbejutáshoz: alkalmi vagy folyamatos munka a városi üzemekben, vagy pedig valamilyen földműves csoporthoz társulni, amely egy birtokos
földjén telepet (falvat) létesített. Az utóbbi megoldás telepítő ügynökök közreműködésével történt, akik a megbízó feltételeit írásba foglalták. Brazíliában olyan
magyar telepítésről is tudunk, ahol az ügynök az állami földet sajátjaként adta el
és éveken keresztül törlesztették az árát, majd az állami adminisztráció, a települést nyilvántartásba véve, a vételárat újra megfizettette.
A csődbe jutottak nemkívánatos egyéneknek bizonyultak, akikre a visszahajóztatás várt, ami az óhaza számára nem volt kívánatos megoldás. A migráció szabályozására már 1924-ben összehívtak Rómában egy konferenciát, amelyen Magyarország is képviselve volt. Igyekeztek egységes álláspontot kialakítani a kivándorlással és a befogadó államokkal kapcsolatban. Így került napirendre a meglevő
magyar külképviseletek kibővítése, illetve új konzulátusok kialakítása a latin-amerikai országokban.
A magyar etnikum létszámának felmérése is nehézséget jelentett a magyar
külképviselet kötelező gondozását, vagy felelősségét illetően. A Trianoni Szerződés
nyomán román vagy jugoszláv útlevéllel kivándorolt magyarok elsősorban a magyar konzulátusok segítségét keresték, nemcsak a nyelvi megértés szempontjából,
hanem azért is, mert a trianoni határokon túlra került hátrányos helyzetbe jutott
magyar kisegbbség adta a kivándorlók zömét.
A magyar kormány számára a kivándorlás ügyei erősen összefüggöttek politikai-gazdasági és szociális kérdésekkel. A Tanácsköztársaságban vállalt szerepük
miatt kivándoroltakkal — akik főleg Brazília, Argentína, Chile és Uruguay nagy
városaiban leltek munkára, és alakították ki szervezeteiket — csak annyi gondja
volt a kormányzatnak, hogy nem kívánták hazatelepülésüket. A trianoni határainkon túlról kivándorló magyarok ügye a Miniszterelnökséget úgy érdekelte, mint a
Trianon revíziójának szükségességét bizonyító dokumentum. A főleg paraszti-kubikos munkaerő népfeleslegből adódó hazai gazdasági-szociális feszültség levezetését a
Mezőgazdasági Minisztérium szorgalmazta. A Külügyminisztérium pedig nemcsak a
kinnlevők felügyeletét, segélyezését látta el, hanem hivatalból is kereste az utat a
kivándoroltatáshoz.
Az USA 1921-től folyamatosan szűkítette és belső garanciáktól tette függővé a
befogadottak évi keretszámát. Kanada ugyanakkor bizonyos pénzösszeghez kötötte
a bevándorlást, hogy korlátozza a paraszti munkaerő-felesleg növekedését. így fordult fokozott figyelem Argentína és Brazília felé az európai munkaerőfelesleg elhelyezésére. Első helyen Itália, Lengyelország, a skandináv államok álltak a kivándoroltatásban. Magyarországon az első reagálás a kivándorlás visszatartására irányult. A szomszédos országok magyar kisebbségének fokozódó kivándorlása miatt
fordult az érdeklődés először a latin-amerikai országok felé. A Külügyminisztérium
1936. évi felmérése szerint Latin-Amerikában 90 000 magyar kivándorolt élt, akiknek 80 százaléka a Trianon után elszakított területekről jutott oda. Nagyobb részük
66

Brazíliában — és 25—30 000 fő élt Argentínában.*
A brazil bevándorlás magas számához magyarázatul kívánkozik, hogy SaoPaulo állam szubvencionálta a hajós társaságok által szervezett bevándoroltatást, de
bizonyos korlátozás a latin-amerikai államokban is létezett már a húszas években. A megoldást a hivatalos útkeresés jelentette, amikor a kibocsátó állam a kitelepülőkért bizonyos garanciát vállalt: ha nem tudnak beilleszkedni, visszatelepítik
őket, vagy valamilyen szervezet anyagi támogatásával a letelepedés költségeit megelőlegezik.

MAGYAR TELEPESEK AZ ARGENTIN MEZŐGAZDASÁGBAN
Az első önálló magyar falu telepítésére 1927 októberében került sor Leguizamon helységben, Buenos Airestől 450 km-re Cordoba tartományban, a mendozai
vasút mellett. Az előzményekhez tartozik, hogy a vasúttársaságok szervezete a
vasút környékének területét a latifundiumoktól kisajátította, parcellázta és állami
támogatással falvakat telepített a vasút forgalmának fejlesztése érdekében. Ilyen
kísérletnek szánták a jelzett Leguizamon települést, ahol a vasúttársaság (Consorción Ferroviario Argentína de Colonización) 4000 hektár földdel 40 család számára házakat épített, felszerelésről és állatokról gondoskodott, biztosította az induláshoz szükséges vetőmagot. A 100 hektáros gazdaságok benépesítését olasz családokkal tervezték. Az előkészületek már befejeződtek, mikor kiderült, hogy Itáliában korlátozták a kivándorlást, illetve a telepítendő közösség életének irányításában
az olasz kormány olyan jogokat kért, amiket a telepítő társaság nem engedélyezhetett. Az argentínai magyar alkonzul ekkor felajánlotta a Consorcium elnökének,
két hónapon belül szállít 40 magyar családot a telep benépesítésére. Ezenkívül gondoskodik a birtokbavételhez szükséges, családonként lefizetendő 1000 pesóról is.
A feltételeket a társaság elfogadta.
A negyven telepescsalád toborzása így indult meg, elsősorban a Brazíliában
nyomorgó magyar földművesek köréből. A brazíliai magyar követség 50 000 pesót
biztosított a telepítés—átköltöztetés költségeire. így került Leguizamonba 30 család
Brazíliából, 9 család Villa-Angelából (Chaco tartomány) és 1 család a társaság választása alapján. A 40 000 pesó biztosíték valójában a magyar kormányzat kivándorlási alapjából származott. A település egymástól elkerített gazdaságokból állt, a
házak bútorral, melléképületekkel, lovakkal, tehénnel, sertésekkel és apró jószággal
voltak felszerelve. A társaság 1000 peso értékig évente élelmi szerhitelt előlegezett
a meginduláshoz. Ez megfelelt a beinduló telepítéseknél kialakult gyakorlatnak és
ebben az esetben annál inkább célszerű, mert a megérkező családoknak csak kézipoggyászuk volt.
Érdekes, hogy a követségi jelentésekben a gazdaságok teljes értéke nem szerepel. Csak arra utalnak, hogy a telepesek kötelesek a földérték 20 százalékát, valamint a ház és ingóságok értékét 6 év alatt letörleszteni. Ebben az esetben a parcellákat a telepesek nevére írják a telekár 80 százalékának a Nemzeti Jelzálog
Banknál megterhelt kölcsönével, 7 százalékos kamatra, további 33 éves törlesztéssel. A telepesek kötelesek a társaság által meghatározott növényt (főleg kukoricát)
termeszteni, és azt neki áruba bocsátani. Kötelesek a birtokba vett házra és jószágokra vigyázni — amiket tilos bármikor őrizetlenül hagyni. Termékeik szállítására
a vasúttársaság előjoggal rendelkezett.
Azt gondolnánk, hogy a sors kegyeként jutottak ezek a családok a 100 hektáros gazdaság birtokába. Tudvalevő, hogy a déli féltekén az őszi hónapok jelentik
a mezőgazdasági munkák beindulását. Az elfogadott feltételek lehetőséget adtak a
beindulásra. Ám a szegénysorsú parasztok szakértelme valószínűleg korlátozott volt.
Az élelmezési hitel keretét igénybe vették, de a termés nem felelt meg a várakozásnak. Bakonyi Pál miniszteri tanácsos, aki az Argentínában elhelyezhető mezőgazdasági munkások lehetőségét felmérő útjáról 1930. május l-jén tett jelentést.2 arról
számolt be, hogy Leguizamonban a magyar családok eladósodtak a konzorciumnál,
87

amely ennek alapján a termékekből részesedésének arányát megfordította. A telepesek kötelesek a mindenkori termék 80 százalékát a társaságnak átadni a tartozások biztosítására, és csak a maradék 20 százalék terménnyel rendelkezhetnek szabadon. A társaság az évi 1000 peso élelmiszerhitelt a továbbiakban is biztosította,
ami azt jelentette, hogy a városi településtől távol a vasúttársaság szervezésében
fenntartott üzletből az alapvető élelmiszereket hitelre megvásárolhatták. Ez az „üzleti" kapcsolat sok visszaélésre adott lehetőséget.
A leírás alapján a gazdaságok igen alacsony színvonalon termeltek. A beépítésre került terület sem volt egyforma. Volt parcella, amely félig, vagy egészen
szikes területen feküdt. A kukorica évenként kötelező ismétlődő vetése sem emelte a hozamot. A búza alig hozott 8 mázsát hektáronként. A telepesek szerint jótermő esztendő még nem volt a gazdaságukban. Néhány év alatt a gazdaságok
beszűkültek, és a föld nagyobb részét az állattartásra fordították, nem művelték.
Kevés hasznot csak a baromfi és sertés hozott, amit a városi piacon értékesíteni
tudtak. Helyzetük azonos volt az erősen függő peon sorsával, aki a tulajdon megszerzése reményében nehéz feltételek között termelt, de növekvő adósságai szinte
vég nélkül kötötték a birtok tulajdonosához.
Böszörményi miniszteri tanácsos argentinai útja alkalmával 1936-ban már az
eladósodás olyan mértékét tapasztalta Leguizamonban, amit a telepesek „ . . . emberi
számítás szerint sohasem fognak tudni kifizetni". Az érdekelt családok arra kérték
a magyar követséget, hogy járjon közbe a társaságnál az időközben csökkent földvételárak arányában az adósság csökkentése érdekében. Amennyiben ezen az alapon nem történne kielégítő megoldás, kérik, hogy tulajdonviszonyuk megszüntetésével lépjen a konzorcium hosszú lejáratú bérleti viszonyba a telepesekkel, és a
termés 20 százalékában állapítsák meg a bérlet összegét. Kérésüket azonnal írásba
foglalva, közvetítésre megkérték a telepet meglátogató magyar követet. 3
Az argentinai magyar követség támogatásával iskolát is szerveztek Leguizamonban, amihez az épületet a társaság, a tanítót pedig a követség hozzájárulásával
biztosították. Mindent összevetve mégis szegény település volt, ahonnan az adósságoktól csak szökéssel lehetett elmenekülni. A szököttek helyére új telepesek jöttek — új reményekkel, de nem mindig magyarok. Ezzel fellazult a település magyar
jellege, ami az ilyen települések esetében szinte minden etnikai közösség életében
bekövetkezett. A gazdasági élet differenciáló hatása volt az alapvető tényező a letelepülő magyar csoportok szétszóródásában. Az argentin kormány érdekeinek megfelelően a telepítéssel foglalkozó vállalkozók egyre inkább ügyeltek arra, hogy az
új falvak (villák) többféle etnikumot egyesítsenek, ahol a spanyol nyelv és az argentin állam integráló szerepe határozottabban érvényesülhet.
Tipikus telepítési vállalkozás volt Villa Longa, a Banco Español de la Plata
tőkéjével. A telepítés 100 000 hektáron indult, Buenos Airestől 852, és Bahia Blanca
kikötőtől 172 km távolságra. A családok 250 hektáros parcellákat, lovat, tehenet és
élelmiszerhitelt kaptak a tulajdonostól. A munkához szükséges felszerelést meghitelezték a kereskedők. A településen 50 magyar családot tartott számon a külképviselet, akik nagyrészt a trianoni határokon túlról vándoroltak ki. A földhasználat egyszerű bérleti viszonyon alapult, meghatározott időre (4—5 év) a termés 20
százalékáért, de a bérlőnek elővételi joga volt 150 peso áron hektáronként. Ez
ugyanaz a peonviszony, amelyben a tőke nélkül települő bérlő adósfüggésének feloldhatatlan ellentmondását találjuk. A bérlő vállalja a rossz termések minden kockázatát. A ritkán beköszöntő jó termés kevés reményt nyújt a felhalmozásra, hiszen az adósságok fedezése is állandó teher. Ha a bérlő az adósságokat megunva
elszökik, az élelmiszerkölcsön értékét az óvadék fedezi, munkabefektetése pedig a
parcellákba épült, ami a társaság tulajdona.
Villa Regina, a Rio Negro tartományban olasz—argentin vállalkozásként jött
létre 1924-ben a Compañía Italo — Argentina de Colonización szervezésében, olasz
szubvencióval, 5500 hektár területen, 5—10 hektáros gazdaságokkal, gyümölcs, szőlő,
lóhere és élelmiszer termelésére irányulva. A telepesek előnyösebb helyzetben vol68

tak nemcsak a föld jobb minősége (és ennek megfelelően magasabb ára), hanem az
öntözés lehetősége és a fizetési kedvezmény miatt is. A fizetési kötelezettség itt
csak a harmadik évi termés betakarításakor kezdődött. A tulajdonba vétel feltételei
hasonlóak voltak, mint a többi településen. Itt is az történt, hogy az Itáliából telepített családok közössége megbomlott, és már rövid időn belül más etnikumhoz
tartozó családok települtek közéjük.
A magyar követség és a települést tanulmányozó személyek feljegyzései elsősorban arra utalnak, hogy a bevándorló rentábilis gazdaságának kialakításához
Argentínában elsősorban kezdőtőkére van szükség, hogy legyen anyagi biztonság a
termelés alá fogott földek termőre fordulásáig. Ezzel mindjárt adódott a válasz
is: akinek van pénze családostól kivándorolni, és van tőkéje a gazdaság beindítására, annak nem kell Európából — de főleg Magyarországról — kivándorolnia, mert
a tőkével otthon is rentábilissá teheti gazdaságát.
Az argentin gazdaság oldaláról vizsgálva a kérdést, azt is feljegyezték, hogy
nem csak a műveletlen földterületeket betelepíteni kívánó állami érdekekről volt
szó, hanem a nagybirtokok telepítési akcióit gyakran csak azért szervezték, hogy a
területet egy ideig művelés alá vonva, az állattartás érdekében feljavítsák. Ez a
gyakorlatban minimális befektetéssel, állami szubvencióval, de esetenként külállamok anyagi támogatásával ment végbe.

A PARASZTSÁG KIVÁNDORLÁSÁNAK PERSPEKTÍVÁJA
Ezek után, ha végiggondoljuk a latin-amerikai területre kivándorolt magyar
parasztok helyzetét, felvetődik a kérdés, miért nem itthon támogatták a nincsteleneket? A válasz egyszerű: a kivándorlási alapból történő támogatás jelentéktelen
a fellépő igényekhez viszonyítva. Másrészt a gazdasági világválság kibontakozásával a munkanélküliség egyre nagyobb probléma volt Magyarországon. Sőt, a parasztok és kubikosok munkához juttatása — akár a ki vándoroltatás eszközével
— már a húszas évek elején foglalkoztatta a kormányzatot. Először 1923-ban vetődött fel a magyar aratómunkások idénymunkára történő kivitele Argentínába
(ahol az aratás a mi telünk idejére esik). A tájékozódás alapján a Belügyminisztérium kivándorlási osztálya nem tartotta megalapozottnak a Földművelődésügyi Minisztérium ilyen irányú szervezését,4 ami 1929-ben a Minisztertanács elé került a
kivitelezés érdekében. A tengerentúli munkaalkalom kihasználását „fecske rendszer"
néven emlegették, utalva ezzel a magyar nyárba történő visszatérés lehetőségére.
A Belügyminisztérium szerint a 100 fős munkacsapat kivitele Argentínába még
másfél éves időre sem gazdaságos, a hajózás költségei és a bizonytalan munkalehetőségek miatt. Az argentin mezőgazdaságban ugyanis megindult a gépesítés és a betakarítás ideje lerövidült.
A földművelési miniszter szerint a tárca feladata „ . . . segíteni a mezőgazdasági
munkásosztály helyzetén, amelynek tömege a háborút követő gazdasági válság sok
tényezőből összetevődő nyomása alatt az ország területveszteségét meghaladó arányban növekedett s . . . munkaalkalomhoz jutni nem tud." Mivel az állam és a magángazdaság elegendő munkahelyet nem tud biztosítani, az Argentínába történő
kivándorlást nem csak megkönnyíteni szükséges, hanem a helyszínen megfelelő
szervezeteket kell létesíteni a kivándorlók védelmére, ahogyan a nagy tömegeket
kibocsátó olasz, lengyel és spanyol állam teszi. A miniszter jelezte, hogy a munkásfelesleg levezetésére tett kísérletnek tekinti az 1929 őszén Argentínába küldött
100 fős (valójában 81 fő indult) munkáscsoportot. Ez a kísérlet arra is szolgált,
„... hogy a magyar királyi külügyminiszter úr útján módját keressem olyan egyezményi megállapodás létesítésének a Német-birodalommal és Franciaországgal, mely
lehetővé tenné magyar mezőgazdasági munkások munkavállalását az említett külföldi államokban."5
Az Argentínába kiutazó munkacsoportot követő Bakonyi miniszteri tanácsos
jelentésére az előbbiekben történt utalás. Az adott keretek között nincs hely a ki69

utazó magyar munkáscsoport lehetőségeinek bemutatására. A Belügyi és a Földművelésügyi Minisztérium vitájával inkább a magyar paraszti munkaerő-felesleg
meglétére és ezek külföldön történő elhelyezésére történik utalás.
A harmincas évek elején Latin-Amerikát is sújtotta a gazdasági világválság. Az
eladósodott argentínai telepesek nemcsak a nagybirtokrendszer, hanem a válság áldozatai is voltak. A telekhez jutás feltétele a tőke volt. A magyar paraszt földéhségéből kiindulva csábító lehetett a 20—100 hektár területű „kisparcella" bérlete, de Leguizamon és a többi település példája azt mutatta, hogy a peonbérlő
csak annyiban különbözött jobbágy ősétől, hogy a feudális kötöttséget az adósság
köteléke váltotta fel. Különben is, az Amerikába vándorlás lehetősége a harmincas évek végén minimálisra csökkent — ez az út a munkaerő-felesleg levezetésére
lezárult.
A földművelésügyi miniszter levele 1930-ban — még csak tájékoztatási jelleggel — egy másik lehetőséget jelzett a magyar mezőgazdasági munkásfelesleg elhelyezésére: a Német Birodalomban. Amikor a fasiszta Németországban a háborús
készülődés fellendítette az ipart, a mezőgazdaságban egyre nagyobb szükség volt
kiegészítő munkaerőre, amire rendszeresen igénybe vették a magyar paraszt-idénymunkásokat. A munkakörülményeket állami intézmények szabályozták létszámban
és időben. Ez a munkaerő-kiáramlás módosult formája volt a migrációs folyamatnak
és inkább a mai „vendégmunkás" helyzetével rokonítható. A fordulat oka azzal
magyarázható, hogy egyetlen állam sem volt hajlandó vállalni azon munkaerőfelesleg szociális terheit, amelyre csak az ipari-mezőgazdasági fellendülés idején
van szükség. Ez a törekvés az európai országokban már az első világháború után
megnyilvánult, a latin-amerikai államokban pedig a harmincas évek végén tudatosodott. Ezzel a kivándorlás utolsó hulláma, vagyis a munkaerő spontán mozgásának utolsó szakasza is elcsendesedett. A kivándorló és letelepült idegen etnikai
közösségek törvényszerűen váltak a befogadó ország szerves részeivé.

JEGYZETEK
1

Országos Levéltár K 71 — 1936 — 63. rcs.
Országos Levéltár K 71 1/6. 51. cs. 13979.
3
Országos Levéltár K 71 — 1936 — 63. rcs.
4
Országos Levéltár ME K28 J 5Í64/930.
5
Országos Levéltár ME uo.

2

70

KOVÁCS MÁRTA

Magyarok Uruguayban
VÁZLAT AZ 1930-AS ÉVEKRŐL
A XIX. század végén nagy kivándorlási hullám indult meg Európából DélAmerikába, amely 1914-ben érte el csúcsát, 1930-ig pedig lassan csökkenő tendenciát mutatott. Míg 1918-ig főleg a nyugat-európai országokból vándoroltak ki, addig
1918-tól elsősorban Közép-Kelet-Európából érkeztek nagy számban emigránsok DélAmerikába. A Tanácsköztársaság leverése után és a trianoni béke következtében
— becslések szerint — kb. 200 ezer magyar érkezett Brazíliába, Argentínába, Uruguayba az 1920-as évek elejétől. 1
A népek latin-amerikai kohójában az európai bevándorlás hatására megváltoztak az etnikai és nemzeti viszonyok. Demográfiai növekedést idézve elő új eredetű,
más nyelvű, vallású, hagyományú és kultúrájú rétegek jelentek meg és éltek együtt
a hazai, ugyancsak színes etnikai képet mutató csoportokkal. Ennek a színes etnikai palettának egyik kis színfoltját adták a magyar bevándorlók.

A MAGYAR EMIGRÁCIÓ URUGUAYBAN
1919. augusztus 1-je után nagyobb mérvű kivándorlás kezdődött el ebbe a távoli, de a korabeli Magyarországétól demokratikusabb viszonyokat mutató országba.
Az első emigránsok alapozták meg az 1920-as évek elején a magyar kolóniát, ők az
ún. uruguayi honfoglalók. 1922-ben még csak szállingóztak, 1925-ben vált sűrűbbé
és erőteljesebbé a magyarok letelepedése.
A kivándorlók második hulláma a világgazdasági válság idején, annak hatására
hagyta el Magyarországot a jobb, emberibb életben bízva. Az 1930-as évek elejére
alakult ki ténylegesen az uruguayi magyar kolónia.
A letelepedés főleg a fővárosra, Montevideóra és közvetlen környékére összpontosult. Az uruguayi magyar kolónia összlétszáma az 1930-as évek elején a különböző újságok becslései alapján 6—8000 főre tehető.2 Társadalmi összetételük igen
heterogén. Megtalálhatók a kisiparosok, munkások, kiskereskedők, a mezőgazdasági
munkások és az értelmiség is. Világnézeti szempontból szintén nagyok voltak a különbségek. A revansista, horthysta, keresztény, fajmagyar, antiszemita elemek mellett fontos szerepet játszottak a liberális, demokratikus, polgári körök és az antifasiszta, munkás-kommunista csoportok. „A montevideói kolónia nagyjából 3 részre
tagozódott. Az elsőbe a beérkezettek, a jólszituáltak tartoztak. Magyar Kör néven
Horthyék által is támogatott soviniszta egyletet alapítottak. A szervezett munkások
javarészt az uruguayi Magyar Munkás Egyesület tagjai voltak. A harmadik rész
a teljesen apolitikus, bevándorolt fizikai és szellemi szabadfoglalkozásúakból tevődött össze; ezeket nem vezette semmiféle közösségi érzés, kizárólag önmagukkal
törődtek"3 — írta Balogh István, akinél — kutatásaink alapján — árnyaltabban látjuk az uruguayi magyar politikai életet, s legalább négy egymástól eltérő árnyalatot
tartunk fontosnak különválasztani.
Ezek a csoportok külön szervezeteket hoztak létre, saját újságot szerkesztettek,
fő céljuk, hogy maguk köré tömörítsék a más világnézetű magyar kivándorlókat,
illetve a politikailag bizonytalan személyeket is. A vezető szerepet a kolónián belül
minden csoport a magáénak szerette volna tudni.
A legreakciósabb eszméket vallók a legálisan működő uruguayi Magyar Otthon
köré csoportosultak; az 1930-as évek közepén a fasiszta eszmék szószólóivá váltak.
A reakciós, keresztény-fajvédő eszméket hirdetők az uruguayi Magyar Kör köré
tömörültek. Ez a szervezet az 1927-ben alakult Dalegylet és Sportegylet összeolva71

dásából jött létre 1930-ban. Taglétszámuk 1931-ben kb. 500 fő volt. Újságjukat, az
Uruguayi Magyar Kör Értesítőjét 1930—31-ben adták ki, mely a gazdasági nehézségek hatására aztán megszűnt. Főleg az uruguayi Magyar Körben történtekről adtak híradást, de állást foglaltak a magyar kolóniát érintő más kérdésekben is. Az
első számban közölt beköszöntő cikk programot igyekezett adni a magyaroknak.
Főbb gondolatai: „egy táborba tömöríteni itten élő honfitársainkat, gazdasági alapon [...] nyújtsunk egymásnak segítő, szerető testvérkezet, és akkor, bár távol hazánktól, de: lesz még egyszer ünnep a világon"4.
Az Amerikai Magyar Újság 1927-ben indult. A Kun Szabó László szerkesztésében vasárnaponként megjelenő hetilap a hazafias-nacionalista-soviniszta bulvárlapok színvonalán állt. Hasábjain nagy hangsúlyt kaptak az utódállamok életével
foglalkozó olyan elmarasztaló cikkek és a revansot hirdető, Trianont felülvizsgáló
követelések, mint a „Kik az őslakók a Felvidéken", „Jóvátételt!", „Mennyivel
gazdagabbak az utódállamok Magyarország rovására", „Megfizetünk..stílusú
írások.
Az ilyen jellegű cikkek miatt kétségessé vált az az irányvonal, amelyet a szerkesztő a lap céljául tűzött ki: „Csupán az igazságot és az itteni magyar kollektivitás
érdekeit tartjuk szem előtt [ti. a lap] [...] Az Újság sem szócsöve, sem lájbzsurnálja sem lehet egyetlenegy politikai vagy üzleti vállalkozásnak. A mezítelen igazság bemutatása, az objektivitás és pártonkívüliség a cél."5
A független, egyetlen politikai irány felé sem elkötelezett gondolkodásúak lapja
volt az 1931—32-ben hetente megjelenő Uruguayi Magyar Hírlap, amelynek kiadója
Licht Sámuel volt. Független voltát mindvégig próbálta is tartani. A kolónia kb.
15%-át tartotta befolyása alatt. Az újság célja, hogy „gyűjtőmedencéje legyen a különböző irányoknak, kiegyenlítője az ellentétes nézeteknek s hű tükre és reprezentánsa az általános magyar érdekeknek".6
Egy év után is megelégedéssel írta a lap: „Az Uruguayi Magyar Hírlap büszkén
jelentheti ki, hogy [...] nem politizál [...] csupán az igazságot és az itteni magyarok kollektivitásérdekeit tartottuk szem előtt".7
A magyar kolóniát érdeklő és foglalkoztató témák mellett (egység, iskolaügy,
világgazdasági válság, kirándulás, sport, kultúra) előkelő helyet foglaltak el e lapban is azok a cikkek, amelyek a magyarországi eseményekkel és az utódállamok
belső életével foglalkoztak.
Az Uruguayi Magyar Hírlap eszmei és politikai örökségét vitte tovább az 1936.
február l-jétől október 1-jéig megjelenő Új Világ. Haladóbb szellemű volt elődjénél,
szerkesztője Mihalik Adalberto, aki szerint „célunk: felekezeti, faji, politikai csoportoktól független sajtó. [...] Az Űj Világ nyíltan kimondja, hogy a polgári intellektuel, munkásrétegek, egyszóval a dolgozó magyar nép érdekeit védve zászlójára a
demokratikus kormányzati formák védelmét tűzi ki, szemben a fasizmus és az antidemokratikus rendszerek minden emberi jogot eltipró uralma ellen, amely önző
érdekekért egy újabb világháború kitörése elé állítja a világot. Az Űj Világ minden
politikai párttól és szervezettől független magyar lap [...] a magyar nép széles
rétegének a létéért és jövőjéért bontunk zászlót."3
A lapban erőteljesen jelentkezett az antifasiszta hang, a szociális kérdések felvetése, a népfront igenlése, a külpolitikai cikkekben pedig a Szovjetunió politikájának dicsérete, elismerése. E mellett főleg a magyar kolónia belső életével foglalkozó
cikkek jelentek meg. A lap hasábjain nyitottak vitát a kolónia egységéről, és több
hónapon keresztül közöltek olvasói leveleket az iskolakérdéssel kapcsolatban. Hírt
adtak a Magyarországi Bebörtönzötteket Védő Bizottság létrejöttéről, és gazdag híranyagot közöltek a magyarországi politikai élet eseményeiről is. A lap 1936. október l-jén szűnt meg, átadva a helyét a Buenos Airesben megjelenő Argentínai
Magyar Újságnak, amely jobb anyagi lehetőségekkel indult.
Kommunista újságként indult az Előre, amely az Uruguayi Magyarajkú
Munkások Egyesülete tagjainak véleményét tükrözte. Ezt az egyesületet a kommunisták
szervezték a 20-as évek végén. Fő céljuk a bevándorló magyar munkások politikai
nevelése és felvilágosítása volt, mert Horthyék agitációja a dél-amerikai magyar72

ságra is kezdett kiterjedni: „Sikeres harcot folytattunk a reakciós propaganda ellen.
Ugyanakkor minden lehetőséget kihasználtunk a bennszülött munkások barátságának elnyerésére. Nem volt könnyű dolgunk: jó néhány sztrájkmozgalom kapcsán,
mint »vörös ügynököket« elbocsátották a legjobb elvtársainkat."9
Ennek a munkás egyesületnek lapja volt az Előre, amely 1931-ben már ötödik
évfolyamába lépett. A lap politikai hovatartozására a „Világ proletárjai egyesüljetek!" és „Minden hatalmat a munkásoknak!" jelszó is utalt.
Az újság ekkor Dél-Amerika egyetlen magyar nyelvű munkáslapja, a politikai
helyzettől függően hol Montevideóban, hol Buenos Airesben jelent meg. Szervezték és mozgósították a munkásságot, de a magyar kolónia reakciós körei ellen is
felléptek. Képet adtak a világ haladó mozgalmairól, a szovjetunióbeli helyzetről.
A spanyol polgárháború eseményei nemcsak elvi szolidaritást váltottak ki. A nemzetközi brigádba 62 uruguayi magyar jelentkezett, de a kommunista párt csak 6 fő
elutazását engedélyezte (Kovácsik Gyula, Balogh István, Balogh Istvánná [Teresa],
Gajer Imre, Feredics József, Lukács János).
Hasonló politikai vonal jellemezte az 1931. július 12-én megjelenő Munkás című
lapot is, amely az Uruguayi Magyarajkú Munkások osztályharcos lapja volt. Havonta kétszer jelent meg, kezdetben és időnként stencilezett sokszorosítással, később
nyomdatechnikával. Ez a kiadás és talpon maradás nehézségeire utalt. A mozgalmi
hírek és felhívások mellett hírt adott a nagyvilág eseményeiről, ünnepi — színes és
képes — számot jelentetett meg november l-e tiszteletére.

LETELEPEDÉS ÉS BEILLESZKEDÉS
Az 1930—31-ben megjelenő uruguayi magyar lapok fontos kérdésköre volt a bevándorlás, a bevándorlók helyzete. Ez arra utalt, hogy a bevándorlók új hulláma
érkezett Uruguayba. E kérdésekről az Amerikai Magyar Újság pályázatot hirdetett
Miért vándorolt ki Dél-Amerikába? címmel.
A pályamunkák indokai közt válogatva a következő vélemények vannak túlsúlyban: a kivándorló nem tudott belenyugodni abba, hogy Magyarország 2/3-ad része elveszett Trianonnal, új hazát keres, tisztességes munkával akar megélni és hasonlók.
A lap olyan véleményeket is közölt, amelyek rámutattak az itteni élet árnyoldalaira is: pl. egy pályázó arról adott számot, hogy „csalódott, nincs megélhetése,
felesége beteg, örvény közepében van, és nem tud kitörni".10
1931-ben ezért merült fel a Magyar Bevándorlókat Védő Egyesület megalapításának szükségessége. Az érkezőket fogadva írta az Uruguayi Magyar Hírlap riportere: „[...] figyelem a leszállókat. Hallgatagon, fázósan állnak a mólón, szemükben
a közelmúlt keserűn felcsukló emléke s a jövő bizonytalansága tükröződik [...]
Miért jöttek [...] ide, amikor az otthoni lapok [...] ordították a fülükbe, hogy ez a
föld nem menhelye a sorsüldözötteknek, a kisemmizetteknek, hogy e földrész ugyanolyan szenvedéseket lehel, ugyanolyan töprengő gondokat, emésztő kínokat terem,
mint a földgolyó másik oldala? [...] Ezek az emberek nem kérdéseket várnak [...],
de biztató meleg szavakat [...] Teremtsük meg tehát a Magyar Bevándorlókat Védő
Egyesületet!"11
„Emigrációs irodát a magyaroknak!" hangzik a montevideói Magyar Hírlap másik felhívása: „tévhit, hogy itt jobb a helyzet, ne ugorjanak be a dicsekvő leveleknek, [...] a csalódottság jellemzi a bevándoroltakat [...]; sokan haza akarnak
menni [...]; csak szakmáját jól tudó iparos szálljon hajóra, [...] intellektuel ne
hagyja el hazáját (tisztviselő, kereskedő) itt több mindennek van kitéve, [...] tanuljon spanyolul, [ . . p é n z nélkül ne induljon útnak, [...] családját pénz nélkül ne
hagyja otthon abban a reményben, hogy innen küld nekik [.. .]"12 — hangoztak a
ö
megjegyzések.
Hogy mi indította mégis útnak a magyar kivándorlók tömegét? Bíztak az otthoninál kedvezőbb helyzetben, a jobb megélhetésben. Nem hittek a „borzalmas
nyomorban, amelyből menekülni szeretne mindenki".13
73

A 20-as évek végén bevándorlók azonban szemben találták magukat a világgazdasági válság miatt kialakult nehéz helyzettel. A nagymértékű munkanélküliség
idején egyre nehezebben találtak munkát, elhelyezkedési lehetőséget.
A Munkás ezért harcra szólította fel olvasóit a munkanélküliség ellen, az Uruguayi Magyar Hírlap pedig felhívással próbált a „magyar Testvérek" lelkére hatni:
„Hozzád fordulunk Magyar Testvér! [...] tragikus a helyzet [...]. Ha észreveszed a
kínálkozó munkaalkalmat [...], tegyél meg mindent, hogy legalább egy éhes honfitársad munkához jusson."14
Ugyanezt a gondolatot ismétli meg az Uruguayi Magyar Kör Értesítőjében Garai Miksa vezércikke: „Ha munkaalkalmat tud valaki, jelezze, ezzel testvéri kötelezettségét teljesíti! [...] Ha összetartunk, és minden magyar, akinek ez módjában
van, csak egy honfitársát juttatja munkához, úgy hamarosan komoly tényező lesz
itt a munkásság. [...] Segítsük egymást!"13
Meghallgatást remélve hosszú cikkben fejti ki az Uruguayi Magyar Hírlap írója
a kolónia kérését: „Nekünk emigráltaknak az volna a legfőbb óhajunk, hogy [...]
munkához és tisztességes megélhetéshez juthassunk [...]. Nem kenyeret, szeretetadományt, hanem munkát kérünk, mert mi igenis munkás és hasznos polgárai akarunk lenni ennek a szép és szabad országnak."16 „Egy maroknyi nép vagyunk
Európa szívében, akik az Egyenlőség, Testvériség, Szabadság lángoló szavakat írtuk
zászlónkra, amelynek minden betűjéért nemzedékek vére folyt. A kultúra, a felvilágosultság világító fáklyáját hordtuk körül ezer éven át a nehezen pirkadó keleti
sötétségben."17
A magyar mesterek iránti szimpátia elnyerésére a Magyar Kör kézművesipari
kiállítást rendezett, hogy bizonyítsa: „az egész világon jobb és szebb munkát nálunk senkisem tud produkálni".18
A helyzet ezekben az években a sok segítő szándék ellenére is nehéz volt.
A Magyar Kör Értesítőjének becslése alapján a magyar bevándorlók közül 1931-ben
50% nyomorgott, 40% máról holnapra élt, és csak 10% rendelkezett biztos egzisztenciával.

AZ EGYSÉG KÉRDÉSE
A kolónia egységének kérdése egyidős volt annak létrejöttével. Minden nyíltan
vagy burkoltan politikai jellegű csoport a maga vezetése alatt szerette volna a kolóniát egyesíteni. Ezt a szándékot azonban mindvégig a kulturális és gazdasági
egyesülés keretei között kívánták realizálni. Az Uruguayi Magyar Kör célja:
„A megbecsülés és szeretet jegyében tömörítsük kicsi kolóniánkat [...], hogy biztosítsuk az itt felserdülő kis magyar nemzet boldogulását, tartsuk tisztán azt a talpalatnyi földet, ami a rendelkezésünkre áll, és akadályozzuk meg, hogy a néha-néha
feltörő konkoly az aranykalász biztos és szép megérésének kárára váljon."19
Voltak azonban olyanok is, akik elítélték a Magyar Kör tagjait, annak titkolt
politikai céljairól írtak, a hazai keresztény-faji eszmék szószólóját látták a körben.
Az egység teljes hiányáról adtak hírt a magyar lapok: „Hovatovább nyilvánvaló, hogy az uruguayi magyarság nem jelent közösséget, egynyelvű, hasonló érzésű,
gondolkodású és azonos célú tömörülést. Ez az oka annak, hogy az itt élő nemzetek
közt mi tudjuk a legkevesebb gazdasági és erkölcsi eredményt felmutatni. [•..]
Nem egymás támadásával, de egymás keresésével és összefogással fogjuk egyéni és
közös jövőnket megalapozni és megingathatatlanná tenni."20
A kolónia tehát egységesnek akart látszani, miközben a befogadó ország politikai életétől mindvégig távol kívánt maradni.21
A csoportosulások az egység megvalósításának jelszava mögött legtöbbször egymás ellen léptek föl: „Igenis az a tény, hogy a magyarság itt Dél-Amerikában, a
legsúlyosabb körülményekkel küzdve is egymást piszkolja ahelyett, hogy támogatná,
leveleket ír, egyesületeket megbélyegez. [...] Nem ismerik azt a közmondást, csúnya madár az, amely saját fészkébe piszkít."22
74

A kolónián belüli társadalmi és világnézeti különbségek láthatóan élesebbek
voltak az összetartozás érzésénél. Éles ellentét figyelhető meg az emigráció ún. balés jobboldala között. Az Előre, a kommunisták lapja élesen elhatárolta magát az
emigráció azon tagjaitól, akik „Horthy és Bethlen herélőbicskás fehér banditái".23
ö k nem a magyarokkal akartak együtt harcolni, hanem „be kell tömörülnünk az
uruguayi és argentínai proletariátus csatasoraiba"24 — érvelt az Előre.
1934-ben Bangha Béla jezsuita páter látogatásakor is felélénkült a kolónián belüli ellenségeskedés. 25
Az összefogás hiánya az 1930-as évek közepén is élő gond.26 Erről tudósítanak
az Űj Világ 1936-os évfolyamának cikkei. Az ekkor induló lap — mint az eddig
megjelenő újságok mindegyike — igyekezett maga köré tömöríteni a kolóniát és
így megvalósítani az egységet. „Az Űj Világ-nak —• írták — a montevideói magyar kereskedők, iparosok és munkások néplapjának kell lennie."27
A lap indulása már a népfrontszellem megjelenésére és hatására is utalt. Közöny és nemegyszer rosszakarat fogadta az újságot. Ezért, oldani próbálván az ellenérzést, a szerkesztőség mulatságot tervezett, bízván abban, hogy „ezen a napon
törik meg a széthúzás, az elszigetelődés, a nemtörődömség jege a kolóniában, amely
a legnagyobb akadálya volt annak, hogy nem tudtunk eddig semmit sem építeni,
amiért még ma is a legeihagyatottabb, legszegényebb bevándorlottjai vagyunk az
országnak".28
A Magyar Kör távolmaradásával tüntetett. Hírek szerint azért, mert nem akartak részt venni „égy kommunista mulatságon".
Az Űj Világ új kezdeményezéssel a szomszédos országokba emigrált magyarok
összefogását is szerette volna megvalósítani: „Felhívás Argentína és Brazília Magyarjaihoz! A lap vezető eszménye volt, van, lesz: népfrontot a fasizmus és reakció
ellen, a demokratikus szabadságok megvédéséért. [...] A kivándorolt magyarok egységesítéséért, kulturális fejlődésünk érdekében. [.. .]Űgy gondoltuk, hogy a kolónia
határán túl is keressük a kapcsolatot a demokratikus érzelmű tömegekkel [.. .j."29
Politikai, ideológiai egység és tolerancia híján azonban inkább azok a törekvések látszottak életképesnek, amelyek a kolónia gazdasági és kulturális egységének
megteremtésére irányultak.

A „GAZDASÁGI EGYSÉG" KÉRDÉSE
A gazdasági nehézségek a magyar kolóniát sem kerülték el. Az 1930-as évek
elején nemcsak a letelepedés nehézségeivel kellett számolniuk a kivándorlóknak,
hanem a gazdasági válság hatásával is. Felmerült a gondolat, hogy a magyar kolóniát gazdaságilag meg kell szervezni: „A magyar egyesület tagjai erkölcsi kötelezettséget vállalnának, hogy bevásárlásaikat a szövetkezet tagjainál eszközlik."30 „Tegyünk szent fogadalmat, hogy semmit nem veszünk idegentől, mit magyartól beszerezhetünk."31
A világgazdasági válság enyhülése elodázta a kérdés megoldását, de az 1930-as
évek közepén újból felmerült a gazdasági szerződés gyakorlati megvalósításának
fontossága: „Ipartestületet Montevideóban ] . . . ] Szegénységünk okait kutatva arra
a következtetésre jutok, hogy azért nem érvényesülünk tudásunk és kiváló szorgalmunk ellenére sem, mert teljesen magunkra vagyunk hagyatva [...] Nincs a magyar iparosságnak olyan szervezete, amely adódó esetekben védelmet nyújtana [...]
Saját betegsegélyező kellene, fogyasztási cikkeket bevásárló szövetkezet [...] és az
összes gazdasági érdeket felkaroló szerv kellene!"32 „Nem utópia! [...] Takarékpénztár kellene a magyarságnak."33
Előrelépést jelentett a Magyar Zsidó Szövetség által létrehozott szövetkezet
1936. május 17-én, amely Magyar Zsidó Szövetkezet (Cooperativa Izraelita Húngara)
névvel indult 5-6 ezer peso alaptőkével. A szövetkezet felekezeti, de: „a Szövetség
az egész magyar kolónia rendelkezésére áll". A kolónia keresztény tagjai között
azonban a szövetkezés ellenérzést váltott ki.
75

A támadások következtében és a heves viták során átalakult a szervezet és a
továbbiak során működését Első Magyar Koloniális önsegélyező
Szövetkezet
néven folytatta.

KULTURÁLIS ÉLET
A legszínesebb a kolónia kulturális élete volt. Minden csoport és újság a gazdasági összefogás mellett a kulturális élet szervezését tűzte ki célul.
Az újságkiadás is egyfajta kulturális-szellemi pezsgésre utalt, bár a lapok azt
sem titkolták el, hogy órási anyagi erőfeszítéseket követel a folyamatos fennmaradás. Igen gyakoriak a segélykérő előfizetői felhívások, az újságok által rendezett bálok, amelyek az anyagi háttér biztosítását szolgálták. Támogatást kért előfizetőitől
az Űj Világ, a Munkás, amely 500 új előfizetőt szeretett volna megnyerni a lapnak
(1932). Az Előre nemcsak anyagi nehézségekkel küzdött, hanem a legalitás elnyeréséért is harcot folytatott, emellett szerette volna az 1934-ben 500-ra csökkent példányszámot 1500-ra, az indulási példányszámra feltornázni.
A nehézségek ellenére mégis igen sokszínű az újságkiadás az 1930-as években
(Uruguayi Magyar Kör Értesítője, Uruguayi Magyar Hírlap, Amerikai Magyar Újság, Űj Világ, Előre, Munkás, Patronátus).
Nagy számban jöttek létre kulturális jellegű szervezetek is. Az Uruguayi Magyarajkú Munkások Egyesülete keretében vitakör, könyvtár, dalárda, sakk-kör, gyermekiskola működött. A műkedvelőkből álló Magyar Színpad rendszeresen tartott
előadásokat (A falu rossza, Fruska, Előre megfontolt
szándékkal).
Hírt adtak a lapok a Harmónia-dalkör előadásairól, nagy sikerű vendégszerepléséről Buenos Airesben és a Haladás Cultur Egyesület (elnöke Bársony Sándor)
létrejöttéről.
Az Űj Világ cikksorozatot indított a magyar nemzet történelméről, amellyel azt
a célt kívánta szolgálni, hogy hazánk történelmének eseményeit felszínen tartsa a
magyar kolónia lakóinak tudatában. Megemlékeztek a nagy magyar történelmi eseményekről, pl. március 15-éről, október 6-áról.
A montevideói rádió két alkalommal is tartott nagy sikerű magyar rádiódélutánt. Ez az esemény a magyarok jelenlétére utalt a helyi kulturális életben.
A legaktívabb szervezést az 1930-as évek elején a Magyar Kör végezte. Se szeri,
se száma a báloknak, estélyeknek (karácsonykor, szilveszterkor, mikuláskor), a mesedélutánoknak (Garai Miksa, a gyerekek „Maxi bácsija" tartotta) és a műsoros
esteknek, ahol a dalkör és a színjátszó csoport lépett föl általában. A műsoros estek
színvonaláról a lapok mindig nagy elismeréssel írtak, de a dicséret inkább a kezdeményezésnek, semmint a művészi élménynek szólt.
A magyar irodalmi élet változásait nem követték figyelemmel, de egy-két jeles
író egy-egy novelláját, karcolatát közölték (Karinthy Frigyes, Szép Ernő).
Az Uruguayi Magyarajkú Munkások Egyesülete tartott fenn olyan könyvtárat,
amelyben „számos olyan könyvet találtam — írja visszaemlékezéseiben Balogh István —, amelyek Magyarországon nem kerülhettek forgalomba: Illés Béla, Karikás
Frigyes, Hidas Antal, Komját Aladár, Kun Béla műveit".34
Nemcsak a kulturális események voltak gyakoriak a kolóniában, hanem fontosnak tartották a testedzést is. A sport alkalmas az összefogásra, mert „különböző
világnézet nem lehet [...] az akadálya".35
Sportklubok jönnek létre, pl. Danubio Sport-klub. Az Uruguayi Magyar Kör is
tartott fenn sportszakosztályt. Legdivatosabb a labdarúgás, de rendeztek pingpongés sakkbajnokságot is. A magyarok szerepelni kívántak az idegenek „football-ligájában" is, amelyet Montevideóban akartak megindítani.
A nemzeti identitás megőrzése legfontosabb eszközének az iskola tűnt, ezért
érthető, hogy ebben a kérdésben is jelentős viták és ellentétek mutatkoztak a kolónián hfúül.
A fő cél a szervezett iskoláztatás megteremtése volt, bár többen úgy tartották,
76

hogy a magyar nyelvnek Uruguayban nem lehet hasznát venni, nem kell iskolában
tanítani, mert a gyerek otthon, családi körben úgyis hallja.
Montevideóban két magyar iskola működött 1936-bán. Az egyik a Magyar Munkás Gyermekiskola, ahol 1936-ban 57 tanuló végzett, a másik az Uruguayi Magyar
Kör iskolája. Előbbit a konzulátus támogatásának hiányában a Munkásegylet önerőből szervezte meg. Ezt az iskolát gyakori támadások érték a kolónia más csoportjai részéről. Mivel sokan politikailag elkötelezett baloldalinak tartották, inkább német iskolába íratták gyermeküket, ahol csak egy-egy lelkes tanító (pl. Sugár Jenőné) vette be a tananyagba a magyar gyerekeknek az anyanyelv oktatását.
Általános, politikailag el nem kötelezett iskola létrehozásának igénye fogalmazódott meg 1936 tájékán, amely: „gyarapítja a szókincset [...], politika nélküli [...]
magyar nyelvet tanít, és a legelemibb történelmi, földrajzi, irodalmi ismereteket
adja".36 Cél tehát a meglevő két iskola egyesítése, és így az egységes oktatás megvalósítása lett: „Az iskolák vezetői nem zárkóznak el az egyesülés elől, de [...] (az
új iskolában) nemzeti szellem legyen, kapjon állami támogatást, és a döntő szó az
egységesítésben a szülőké legyen"37 — hangzik az érv.
A Munkás Gyermekiskola az Űj Világot kérte fel, hogy közvetítsen a Magyar
Kör felé, mert az egységes iskolában a kulturális egység mellett gazdasági előnyt
is látott.
Az iskola egyesítésének ügye azonban nem haladt előre, bizonyítván a magyar
kolónián belüli politikai ellentéteket.
*

A kivándoroltak fő törekvése az volt, hogy biztos egzisztenciát és megélhetést
szerezzenek az új hazában, beilleszkedjenek az új környezetbe. Mindezen törekvések mellett megfigyelhető, hogy nem szakadtak el teljesen az óhazától, figyelemmel
kísérték az ottani politikai eseményeket. A látható és láthatatlan szálakkal kötődés
jó példája, hogy a viszonylag csekély számú kolónián belül mindazok a politikai
nézetek és csoportosulások újraképződtek, amelyek a korabeli Magyarországon megtalálhatók voltak. A horthysta, jobboldali nézeteket vallók az Uruguayi Magyar Kör
köré tömörültek, a demokratikus eszmék hívei az Új Világ köré, a kommunisták az
Uruguayi Magyar Munkás Egyesület és annak lapjai, a Munkás és az Előre köré
csoportosultak. Az ideológiailag nem elkötelezettek állásfoglalását az Uruguayi Magyar Hírlap fejezte ki legjobban.
A politikai tagozódás és csoportszerveződés tehát az új hazában is megőrizte a
hazai modellt, akarva-akaratlanul annak tükörképét adták.

JEGYZETEK
1
Nicolas Sánchez Albornoz: La población de América Latina, Madrid, 1977.
260. old.
2
Uruguayi Magyar Kör Értesítője, 1931/6. március 15. (Az újságokra hivatkozásnál az oldalszámot nem tartottuk célszerűnek közölni, mert az időnként stencilezett sokszorosítással megjelenő lapok számai gyakran hiányosak, töredékesek,
roncsoltak. A nyomdatechnikával sokszorosított példányok átlag 4 oldalasak.)
3
Balogh István: Száznyolcvanöt lépcsőfok. (H. n., é. n.) 38. old.
4
Uruguayi Magyar Kör Értesítője, 1930. november 15.
5
Amerikai Magyar Üjság, 1930. január 1.
6
Uruguayi Magyar Hírlap, 1931. május 1.
7
Uruguayi Magyar Hírlap, 1932. április 30.
8
Üj Világ 1936. február 1.
9
Balogh István: Száznyolcvanöt lépcsőfok, 39. old.
10
Amerikai Magyar Újság, 1930/4. szám.
11
Uruguayi Magyar Hírlap, 1931. május 29.
12
Uruguayi Magyar Kör Értesítője, 1931. január 5.
13
Uruguayi Magyar Hírlap, 1931. május 22.
14
Uruguayi Magyar Hírlap, 1932. május 7.
15
Uruguayi Magyar Kör Értesítője, 1930. december 15.

77

16
17
18
19
20
21
22
23
24
25
26
27
28
29
30
31
32
33
34
35
36
37

Uruguayi Magyar Hírlap, 1932. április 30.
Uruguayi Magyar Hírlap, 1931. május 1.
Uruguayi Magyar Kör Értesítője, 1930. november 15.
Uruguayi Magyar Kör Értesítője, 1931. január 1.
Uruguayi Magyar Hírlap, 1931. július 3.
Uruguayi Magyar Hírlap, 1931. augusztus 21.
Uruguayi Magyar Hírlap, 1931. november 20.
Előre, 1931. április 22.
Előre, 1931. április 22.
Előre, 1934. május 22.
Előre, 1934. május 22.
Üj Világ, 1936. március 22.
Üj Világ, 1936. május 24.
Üj Világ, 1936. augusztus 29.
Uruguayi Magyar Hírlap, 1931. augusztus 7.
Uruguayi Magyar Kör Értesítője, 1930. november 15.
Üj Világ, 1936. május 17.
Üj Világ, 1936. május 10.
Balogh István: Száznyolcvanöt lépcsőfok, 38. old.
Új Világ, 1936. február 15.
Üj Világ, 1936. március 15.
Üj Világ, 1936. május 31.

CSIKÓS ZSUZSA

Magyar szervezetek és újságok
Argentínában
(1945—1956)
A Latin-Amerikában élő magyarok létszámát 100 000 főre teszik a legújabb kutatások. A kivándorlók többsége Argentínában és Brazíliában telepedett le. Amíg
a két világháború közötti kivándorlásnak jórészt gazdasági okai voltak — kivételt
csupán a Tanácsköztársaság utáni, illetve a fasizmus időszaka jelentett —, úgy a
II. világháború után jórészt politikai okokból emigrálni kényszerülők érkeztek a
dél-amerikai kontinensre, így Argentínába is.
A II. világháborút követő időszakban a kivándorlás három nagyobb hullámban
zajlott le: 1944, 1947 és 1956 után. Az 1945—1956 között Latin-Amerikába kivándorlók számát 42 000 főre becsülik, ezek kb. 25 százaléka Argentínába került. Ebben
az is közrejátszott, hogy Argentína 1948-tól szélesre tárta kapuit a bevándorlók
előtt; az európai menekülttáborokból tízezrével érkeztek az emigránsok, köztük
magyarok is.
Tanulmányunk rövid áttekintést kíván adni az 1945—1956 közötti időszak argentínai magyar emigráció tevékenységéről. Első megközelítésben az ottani magyar sajtó és politikai-kulturális szervezetek bemutatására vállalkoztunk. (Ebben
nagy lehetőségeket kínál az Országos Széchenyi Könyvtárban gyűjtött dél-amerikai
magyar sajtó- és könyvanyag.)
Az említett évtizedet az emigrációs élet fénykorának tekinthetjük. A kivándorló magyarságnak ekkor számos szervezete létezett, mintegy 25-féle magyar nyel78

vű újságot, folyóiratot adtak ki, önálló magyar színház és könyvkiadó működött.
Mindez azonban nagyfokú heterogenitásról is tanúskodik, legyen szó akár társadalmi hovatartozásról, akár politikai-ideológiai nézetekről. Ez a heterogén összetétel
pedig magában hordta a mély megosztottságot is.
Az Argentínába érkező magyarok többségében Buenos Airesben telepedtek le.
Dél-Amerikában két városban található 10 000 főnél nagyobb számú magyarság:
Buenos Airesben és Sáo Paulóban. A fővároson kívül Cordobában és Chaco tartományban élt jelentősebb magyarság. Chacóba a két világháború között kerültek
magyarok, zömében a trianoni béke által elszakított magyar lakta területekről.
A többségében paraszti eredetű kivándorlókat, akik föld reményében kerestek új
hazát, gyapotmunkásként foglalkoztatták. Argentínában ugyan nem jöttek létre
olyan önálló magyar települések, falvak, mint Brazíliában pl. Árpádfalva vagy Boldogasszonyfalva,
de nem található olyan provincia az országban, ahová egy-egy
magyar család el ne vetődött volna.
Az argentínai magyar emigrációban minden osztály és réteg képviseltette magát: ipari munkások, parasztok, kisiparosok, tőkések, tisztviselők, értelmiségiek. 1945
után szinte kizárólag ez utóbbi két csoportból érkeztek.
*

Az 1945 előtt Argentínában letelepült magyarok aktívan bekapcsolódtak a II.
világháború idején kibontakozó Károlyi Mihály vezette Szabad Magyar Mozgalom
munkájába. (Pro Hungría Libre néven működött a mozgalom Latin-Amerikában.)
E szervezet az antifasiszta érzelmű emigrációs magyarságot fogta össze. Argentínában már 1941 őszén megindult egy Űj Világ című folyóirat, melynek programja
összhangban állt a népfrontmozgalom és a magyar baloldali emigráció célkitűzéseivel. A lap szerkesztői Vér Andor, Szász Béla és Kollár Béla, akik a világháború
idején és az azt követő években meghatározó alakjai voltak az argentínai magyar
emigrációnak. Vér Andor, aki publicistaként, költőként, műfordítóként vált ismertté, 1938-ban emigrált. Szász Béla azok közé tartozott, akik a felszabadulás
után hazatértek. Itthon a Földművelésügyi Minisztériumban dolgozott. 1949-ben
mint a Rajk-per egyik vádlottját letartóztatták. 1956-ban ismét emigrált.
1943-ban Jüan D. Perón hatalomra jutása után az Űj Világot betiltották, de az
év végén már megjelent utódja Magyar Lapok néven. Változatlan tartalommal több
mint egy évig volt az antifasiszta eszmék szócsöve.
1945 áprilisában látott napvilágot a Szabad Magyar Értesítő első száma. Azokhoz a magyarokhoz szólt, akik úgy tartották, hogy „[...] a kivándorlás nem jelenti
a kulturális és nemzeti kötelékek elszakadását [...], akik úgy érzik, hogy kötelességeik is vannak Magyarországgal szemben". A Szabad Magyar Értesítő legfontosabb feladatának az új Magyarország anyagi támogatását tekintette. Ennek megvalósítására alakult meg néhány hónap múlva a Magyar Népet Segítő Demokratikus
Szövetség; ez azokat az argentínai magyar szervezeteket tömörítette, amelyek vállalták Magyarország megsegítését. A gyűjtőbizottság elsősorban pénzadományokat
kért, hogy ezen élelmiszert, ruhát, gyógyszert küldhessen haza. Az akció eredményeképpen hamarosan 33 láda ruhanemű, illetve 15 000 peso útnak indításáról számolhattak be, a küldemények a Vöröskereszt révén jutottak el Magyarországra.
A későbbiekben Magyarországnak hivatalos argentínai lapja is létezett Nueva
Hungría Űj Magyarország) címmel. Célja az volt, hogy a magyar gazdasági és kulturális élettel, az országban végbemenő változásokkal megismertesse az olvasót.
Hasonló jellegűnek bizonyult az 1949-ben indult Buenos Aires-i Magyar Űjság is.
Az emigráció legjelentősebb folyóirata, a Délamerikai Magyarság, 1929 óta
szinte megszakítás nélkül jelent meg Argentínában. Faragó Rezső alapította, aki
később kereskedelmi irodát nyitott az emigrációba kényszerült emberek képviseletére, a lapot pedig eladta.
Az 1940-es évek végétől az argentínai magyar emigrációban az új Magyar79

országgal szimpatizáló, demokratikus vonulat háttérbe szorult — jórészt a régi politikai emigránsok hazatérése miatt.
A negyvenes évek végétől a magyar kolónia szellemi profilját már az „új emigránsok" határozták meg. Az ötvenes évek Magyarországával szemben, a Délamerikai
Magyarság hasábjain megjelenő cikkek például a keresztény, szentistváni Magyarország eszméjét propagálták. Az újság rendszeresen beszámolt az aktuális külpolitikai eseményekről, az Argentínával és Magyarországgal kapcsolatos hírekről.
A lap támogatta a peronista rendszert amellett is, hogy ez működésének alapfeltétele volt. Rendszeresen jelentkezett egyesületi híradóval, közölte ezek programjait. Minden számban találunk irodalmi mellékleteket. Az utolsó oldalakat az apróhirdetések töltötték meg. A hirdetések anyagi bevétele mellett a Délamerikai
Magyarság nagy jelentőséget tulajdonított annak, hogy „magyar ember magyar kereskedőnél vásároljon, magyar iparosnál dolgoztasson", és így^járuljon hozzá a magyar kolónia gazdasági fellendüléséhez.
A legrégebbi Argentínában megjelenő magyar nyelvű folyóirat a Magyar Szó
volt, amelynek első számát 1924-ben nyomtatták. 1945-ben egy időre betiltották, de
később újraindult. A lap saját magát függetlennek tartotta. 1949-es számaiban gazdag anyag található az újság 25 éves történetére vonatkozólag.
A magyar könyvek kiadása 1950-ben kezdődött Buenos Airesben. Kótay Zoltán
páter alapított egy könyvkiadó vállalatot KÁRPÁT néven. A névválasztás — létrehozói szerint — a „keleti kultúrával" szembeni védelmet kívánta szimbolizálni.
Az viszont tagadhatatlan tény, hogy két év alatt több mint 30 könyvet adtak ki,
egyrészt magyar klasszikusok műveit (Madách, Petőfi, Móra), másrészt emigráns
magyar írók munkáit. A KÁRPÁT tevékenysége emigrációs viszonylatban is igen
gazdagnak számított.
1952-ben ez a könyvkiadó új tudományos, irodalmi, társadalmi közlönyt indított Magyar Könyvbarátok Diáriuma címmel. A lap évi 8 alkalommal jelent meg.
Fő feladatát abban látta, hogy összekötő kapocs legyen a könyvkiadó és könyvolvasó között. Szemelvényeket, irodalmi szempontú elemzéseket közölt az emigrációs
magyar könyvekről. Az ismertebbek közül Kerecsendi Kis Márton, Kutasi Kovács
Lajos, Wass Albert nevét és munkáit említhetjük. Kerecsendi Kis Márton 9 esztendőt töltött el Argentínában, írói tevékenysége mellett lapszerkesztőként is dolgozott. Kutasi Kovács Lajos negyvenötös emigráns, aki 1950-től Sáo Paulóban telepedett le, és a legjelentősebb brazíliai magyar újság főszerkesztője lett. Több novellája a KÁRPÁT gondozásában jelent meg.
Az emigrációs élet fontos részét képezték a különböző egyesületek, társaságok.
A fővárosban ezek általában városrészenként szerveződtek. így alakultak a Dock
Sud, Avellaneda, Olívos, Valentin Alsina, Wilde negyedekben magyar egyesületek.
Ezek a szervezetek egy-egy nagyobb ünnep alkalmával jöttek össze. Rendszeresen
megemlékeztek március 15-éről és augusztus 20-áról. Fő feladatuknak a magyar
kultúra ápolását, fejlesztését tartották. Az egyesületek javarészt még a két világháború között alakultak, de a II. világháború után kivándoroltak az 50-es évek elejére itt is kisajátították a vezető funkciókat.
A városrészenként szerveződő társaságokon kívül jelentősebb szerepet töltöttek
még be a Buenos Aires-i Magyar Egyesület — ennek külön sportszakosztálya és
cserkészcsapata volt —, valamint a Magyar Központ (Centro Húngaro).
A volt horthysta katonák külön szervezetet hoztak létre, a Magyar
Harcosok
Bajtársi Szövetségének Argentínai Főcsoportját. A Bajtársi Szövetség az egész emigrációra kiterjedő szervezet volt, amely korábbi hivatásos katonákat, frontharcosokat
tömörített. Az argentínai magyar szekció — „Főcsoport" — névadójának az 1848/49es magyar forradalom és szabadságharc legfiatalabb honvédtábornokát, Czetz Jánost
választotta, aki az 1860-as évektől haláláig ebben az országban élt, s kiemelkedő
szerepet töltött be a modern argentin hadsereg megteremtésében. A Bajtársi Szövetség találkozókat szervezett — például a Donnál harcolt katonák számára —, filmvetítéseket tartott.
80

1949-ben alakult meg Buenos Airesben a Mindszenthy József nevét viselő
Magyar Tudományos és Kulturális Akadémia. Az intézmény elnevezése nem véletlen: ilyen jellegű szervezetnek ugyanis Argentínában nem volt szüksége jóváhagyott alapszabályra, bár politikával nem foglalkozhatott. Az Akadémia létrehozására Luttor Ferenc tett javaslatot, akinek tevékenységéről a későbbiekben lesz
szó. Az alapító tagok között a legismertebb név minden bizonnyal Vajay Szabolcsé.
Vajay író volt, szintén a II. világháború után érkezett az argentin fővárosba. Részt
vett a Délamerikai Magyarság szerkesztésében, és jelentős szerepet töltött be az argentin művészeti életben is: a Modern Művészetek Intézetének (Instituto de Arte
Moderno) titkáraként dolgozott.
Az Akadémia a magyar kultúra hagyományainak ápolásán túl nagy hangsúlyt
fektetett az argentin történelem, irodalom, művészet megismertetésére.
Mindszenthy neve testesítette meg a szervezet politikai ideálját, a szentistváni, független, konzervatív Magyarországot. A Akadémia pecsétje is ezt szimbolizálta: a 4 cm átmérőjű körpecsét közepén egy címerpajzs volt látható, felette
István király koronája, két oldalról egy-egy angyallal övezve.
Az Akadémia három tagozattal: egy humán, egy természettudományos-közgazdasági és egy művészeti-irodalmi tagozattal működött. Minden évben ismeretterjesztő előadás-sorozatot tartottak különböző témakörökben. Egy 1955-ös adat a látogatottságról: a 17 megtartott előadásnak kb. 800 hallgatója volt.
Az Akadémia kezdetben nem rendelkezett állandó helyiséggel. 1953-ban azonban elkészült a Magyar Ház, amely több más szervezet mellett az Akadémiának is
helyet biztosított.
Szólnunk kell az argentínai magyar színházi életről is. A magyar nyelvű színjátszás magas művészi színvonalát olyan emigráns színészek biztosították, akiknek
neve a két világháború között Magyarországon is igen jól csengett: Páger Antal,
Szeleczky Zita, Vaszary János, Vaszary Piri, Eszenyi Olga. 1948-ban hoztak létre
egy színtársulatot, melynek előadásairól a sajtó is általában felsőfokon nyilatkozott. A színház repertoárján olyan szerzők művei szerepeltek, mint Maugham,
0' Neill vagy Móricz, Mikszáth, Hercegh, Gárdonyi. Egy 1953-as összegzés szerint
4 színházi szezon alatt 27 magyar és 11 külföldi író darabját mutatták be.
A sajtókiadványok, a különböző szervezetek munkája mellett nem hagyhatjuk
figyelmen kívül a magyar egyházak tevékenységét sem. Az Argentínai Magyar Katolikus Egyházközség 1933-ban szerveződött. Fő feladatát zarándoklatok tartásában,
betegápolásban, a nemzeti ünnepek méltó megemlékezésében látta. 1947-től a katolikusok vezetését a már említett Luttor Ferenc vette át, aki a II. világháború
utáni argentínai magyar emigrációnak is vezető egyénisége volt. Luttor 1928-ban
került a vatikáni magyar követségre kánonjogi tanácsosként. Közel 20 évig töltötté
be ezt a posztot. A Vatikánból vándorolt ki Argentínába, és itt is halt meg
1953-ban.
A református egyház megszervezése 1929-ben történt. Később a reformátusok
és az evangélikusok különváltak. 1949-ben Nemes Péter vezetésével alakultak újjá
és egyesültek ismét. Az egyházközség lelkészi feladatát Leskó Béla látta el. Létrejött egy Krisztus Keresztje nevet viselő evangélikus gyülekezet is, amely külön
istentiszteleteket, bibliaórákat, ifjúsági és női összejöveteleket tartott. 1955-ben 300
olyan tagot tartottak nyilván, aki anyagilag is támogatta a szervezetet.
Jelentősebb számú magyar zsidóság is megtalálható volt Argentínában a vizsgált időszakban; 1938 után érkeztek, a fasizmus elől menekülve. Bár a bevándorlás a II. világháború idején hivatalosan szünetelt, a szomszédos országokon keresztül mégis sokan érkeztek Argentínába. E magyar zsidó közösség aktívan bekapcsolódott a baloldali magyar emigráns szervezetek munkájába. 1946-tól folyóiratot is indítottak Hatikva néven. Ez volt az egyetlen magyar nyelvű cionista lap
Argentínában. Főszerkesztője, Glück Andor Szatmárban született, és az ottani
zsidómozgalom vezetőjeként tevékenykedett. A Cuza idején bevezetett antiszemita
üldözések kényszerítették a kivándorlásra.
81

A folyóirat mellett még ugyanebben az évben egy külön segítőszervezetet is
létrehoztak a magyarországi zsidóárvák támogatására. 500 árvagyereket fogadtak
jelképesen örökbe. A Hatikva több alkalommal keveredett éles politikai polémiába a Délamerikai Magyarsággal. Néhány évvel később azonban Glück Andor áttelepült Izraelbe, és így a lap is megszűnt.
Az emigrációs életnek ez a sokszínűsége, amelyet itt megpróbáltunk érzékeltetni — a lapok és szervezetek rövid bemutatásával —, kb. 10—15 éven át tartott.
A hatvanas évek elejétől kezdve az idő — a természetes asszimiláció, a nemzedékek cserélődése, az elhalálozások, elköltözések — fokozatosan őrölte az emigrációt és annak különböző intézményeit, más koordinátákba helyezte az argentínai
magyarok dolgait, tevékenységét.

SCHMIDT JUDIT

A Sáo Pauló-i emigráció
az 1950-es években
MAGYAR KIVÁNDORLÁS BRAZÍLIÁBA A KÉT VILÁGHÁBORÚ KÖZÖTT
Magyarok Brazíliába három eltérő periódusban érkeztek. Elsőként a XVII. században a portugál hajókon kiutazó szerzetesek, majd a XVIII. században a jezsuita
misszionáriusok között találhatók magyarok. Ebben az időszakban még csak néhány
egyénről — akiknek életéről is rendelkezünk adatokkal — van szó. Az első szervezett — igaz, kis létszámú — csoportok a XIX. század második felében érkeztek,
köztük az 1848—49-es magyar szabadságharc üldözött katonái is. A századfordulón
már kb. 12 000 magyar élt Brazíliában. A két világháború között a magyar emigránsok zöme — Latin-Amerikát lépcsőként használva — az USA-ban próbált letelepedni. így került sok tízezer magyar az amerikai kontinens déli részére, elsősorban Brazíliába és Argentínába kb. 150—200 000 nagyrészt paraszti gyökerű magyar érkezett.
A XX. századi nagy bevándorlási hullám eltérő jellegű csoportokból áll. Egy
számban nem jelentős részt alkottak a tanácsköztársaságok bukása után Magyarországról menekülő politikai emigránsok, akik a brazil baloldali szervezetek munkájába bekapcsolódtak, bár mint idegen állampolgárok ezeknek rendes tagjai nem
lehettek.
Nagyságrendileg legjelentősebbek az 1920-as években megérkező, elsősorban
földművesekből és iparosokból álló kivándorló csoportok — ezek nagyrészt a trianoni békeszerződés után elcsatolt magyarlakta területekről származtak. 1926-ig kb.
60—70 000 magyar érkezett Brazíliába, ahol az ültetvények óriási munkaigénye
miatt jól szervezett be vándoroltatás folyt; különböző hajótársaságok kaptak megbízást munkások toborzására és átszállítására Európából.
1930 körül zárult le a nagy bevándoroltatás időszaka, amikor a válság egyik
hatásaként Latin-Amerikában is jelentkezett a munkanélküliség.
A brazil emigrációs politikában újabb változás a 30-as évtized végén figyelhető
meg: egyrészt államközi szerződésekkel megszervezték az ún. „minőségi bevándorlást", azaz a szakembereknek munkaalkalmat biztosítottak; másrészt a baloldali politikai emigránsok, illetve a zsidók egyre nagyobb számban menekültek el Európából a fasizmus előretörése miatt.
82

A magyar külügyminisztérium korabeli becslése szerint az 1930-as években kb.
85 000 magyar élt Brazíliában. Egy részük vidéken letelepedve ún. kolóniákon a
saját földjét művelte; más részük ültetvényeken mezőgazdasági bérmunkásként dolgozott. Több magyar falu is született a brazil Interiorban. A városokban, elsősorban
Sao Paulóban letelepedőket a brazil tőkés fellendülés szívta fel: az etnikailag tarka,
nagy emigrációs tömeget befogadó Sao Paulo állam az ország legfejlettebb ipari
központja. Itt állították fel az első brazíliai magyar konzulátust, amely kb. 15 000
főre becsülte a magyarajkú lakosságot Sao Paulóban a két világháború között.
(A magyar külügyminisztérium az 1928. március 9-i rendelet alapján évente 300 000
pengőt adott a külföldön élő magyarok segélyezésére. Brazíliában az önálló követség 1928-ban alakult, addig a holland konzulátus képviselte a magyar emigránsok
érdekeit.)
A brazil kormány gazdasági érdekeinek megfelelően lépett fel a bevándorlás
mellett, illetve ellen. Az első korlátozó intézkedéseket 1938-ban hozták, ezek célja az
ország sokféle etnikumának egybeolvasztása-asszimilálása, azaz brazillá tétele volt.
Az új bevándorlási hullámot erőteljesen korlátozta az a törvény is, amely szerint
a tőkével nem rendelkezőket nem engedték be az országba. Ugyanekkor megtiltották minden bevándorló népcsoporthoz — idegen etnikumhoz — tartozó intézmény
külföldről, az anyaországból történő támogatását. Miután e bevándorló tömegek fő
csoportjait a milliós német és olasz bevándorlók alkották, ez a rendelet nyilvánvalóan a fasiszta befolyás erősödését kívánta megakadályozni.
Az asszimilációs törekvések zavarokat okoztak a magyar kolónián belül is.
Az emigráns magyarság kulturális, vallási és politikai szervezeteit és intézményeit
fenntartani és megtartani nehéz feladattá vált. A magyar emigrációt a 30-as évek
végétől hármas „veszély" fenyegette: az idő előrehaladtával erősödő alkalmazkodási
tendencia, a brazil kormány részéről megnyilvánuló asszimilációs törekvések és az
emigráción belüli viszályok, ellenségeskedés. Ezek a jellemzők meghatározóvá váltak a Sao Pauló-i magyar kolónia II. világháború utáni életében.
*

A II. világháború végén a baloldali magyar emigráció legjelentősebb tevékenysége a Magyarországon élők megsegítésére rendezett gyűjtések megszervezése, és
az ún. szeretetcsomagok elküldése volt. Ilyen akciókat nemcsak a magyar, hanem
más nemzetek emigránsai is rendeztek, pl. a Sao Paulóban élő lettek és litvánok
szintén küldtek élelmiszert, ruhákat a Szovjetunióba. A magyar segélyakciókat a
Magyar Segélyegylet baloldali csoportja szervezte. Erről a munkáról'beszél egy Sáo
Paulóból hazatért kommunista emigráns, Tóth János, aki a vele készült interjúban
a következőket mondta el: 1
„ők 2 , ez a kis csoport, arra a gondolatra jutottak, hogy megalakítanak egy baloldali magyar egyesületet. Ez meg is történt, egy ilyen összejövetelt hívtak össze
akkoriban. Dél-Amerika egyik legmagasabb épületében, a Martinelli-palotában a
17. emeleten volt egy orosz klub, egy baloldali orosz klub, lettek, litvánok voltak a
tagjai, ennek a helyiségét kapták meg ennek az összejövetelnek a megrendezésére.
A magyar kolónia, a régi Köztársasági Kör3 tagjaiból is nagyon sokan, kb. 150 személy gyűlt össze erre a megalakuló gyűlésre. Ezen a megalakuló gyűlésen Bognár
Ferenc és Radványi Károly beszéltek, és vázolták, mi lenne ennek az egyesületnek
a célja, mik a célkitűzései: az új Magyarországnak, a demokratikus népköztársaságnak a támogatása úgy anyagilag, mint erkölcsileg; és az itteni kolóniának az
összefogása; a Magyarország iránti szimpátia felélesztése; és nagyon szükséges volt
még az anyagi támogatás is.
Ahogy megalakult az első ideiglenes vezetőség, igyekeztünk kapcsolatot teremteni Magyarországgal, és jelentettük, hogy amennyiben szükség van valamilyen
segítségre, nagyon szívesen állunk rendelkezésükre. Ez meg is történt hamarosan,
mert kaptunk egy értesítést arról, hogy egy árvaháznak a beüvegeztetése volna esedékes, és erre a célra kértek 300 dollárt, amit mi azután másnap mindjárt el is
küldtünk Magyarországra.
83

így kezdődtek meg ezek a segélyakciók, amiket azután sok más követett. Az
egész 1946-os évben szinte havonként, vagy majdnem kéthavonként lettek ilyen nagyobb összegek küldve Magyarországra.
Megbeszéltük, hogy ilyen pénzszerzési forrás lehet nagyobb előadások rendezése, ahol lehetővé válik 400—500-as vagy 600 fős tömeg, esetleg ennél nagyobb létszám jelenléte. Ezeken, a belépődíjakból összejött összeg nagy anyagi segítséget
tudna nyújtani Magyarországnak.
Az első bálunkat 1946. február 8-án rendeztük... A várakozáson felül annyi
ember gyűlt össze, hogy az 1400 embert befogadó teremben majdnem 2000-en voltak kénytelenek szorongani... Mindjárt harmadnapra kb. 10 000 cruzeirón felüli
összeget, 10 200 cruzeirót tudtunk elküldeni Magyarországra.
1946 augusztusában új akciót kezdtünk, mert Magyarországról azt a felszólítást
o kaptuk, hogy árva gyermekek ellátását vállaljuk. Egyesületünk akkor már olyan
erősnek érezte magát, hogy versenyre kelt külföldi magyar egyesületekkel. Talán
a legnagyobb lélekszámú gyermekcsoport, 110 gyermek eltartását vállalta. Ez egyévi kötelezettség volt, és az egyesületnek havi 10—12 000 cruzeiro kiadást jelentett.
Az év végén a női csoportunk — amely nagyon lelkesen vett részt minden munkában — 1946 decemberében a legnagyobb átutaló összeget, 19 200 cruzeirót küldött
át az MNDSZ-nek; és ezek a küldemények folytatódtak...
Más természetű gyűjtéseket is végzett az Union; pl. cipőakciót. 1000 pár cipő
megszerzését tűzte ki; aztán élelmiszer, konzervgyűjtések: például egy alkalommal
5000 doboz tejport, konzervtejet küldtünk Magyarországra, több láda ruhaneműt.
Ezek mind a Népjóléti Minisztériumnak mentek, amit aztán Molnár Erik népjóléti
miniszter könyvelt el javunkra, illetve ő értesített bennünket, hogy ezeket mind
Magyarországon megkapták. A csomagakció is kb. két évig ment [...], és kb. 2000—
2500 csomagnak megfelelő volt, amit így az egyesületen keresztül a rokonokhoz
küldtek a tagok."
Az 1940-es évek második felében e baloldaliak jórésze visszaindult Magyarországra. A Brazíliába érkező nyilasok és más jobboldaliak hatására — a hidegháború légkörétől is befolyásolva — a két ország kapcsolatai megszakadtak.

A MAGYAR KÖZÖSSÉG SAO PAULÓBAN

[

Az 1950-es évek elején Sáo Paulóban kb. 60 0004 magyar élt. Politikai szempontból jól elkülönülő csoportokat alkottak, egy részük megpróbált hozzákapcsolódni
a magyar kivándorlók egységének fenntartását célul kitűző nagyobb, több országot
átfogó emigráns szervezetekhez is. Az Űj Magyarság című Sáo Pauló-i lap információi alapján a következő, egymástól politikailag eltérő magyar csoportok, szervezetek léteztek Sáo Paulóban ebben az időszakban.
Számában legkisebb csoportosulás a baloldali nézeteket vallóké (kb. 100—
120 fő), ide az 1945 után Magyarországra vissza nem térő kommunisták tartoztak,
akik vagy már beilleszkedtek a brazil viszonyokba, vagy akik számára elfogadhatatlan volt a háború után itthon kialakult politikai irányvonal (pl. „titóisták").5
A jobboldali nézeteket vallók jól elkülöníthető csoportokat alkottak. A Délamerikai Magyarok Szövetsége (vezetője dr. Jordán Emil bencés perjel) elsősorban
a Sáo Paulóban letelepedett nyilasokat és egyéb erősen konzervatív csoportokat (kb.
120—130 fő) fogta össze. Ez erősen soviniszta és antiszemita nézeteket képviselő
szervezet volt.
A magukat hungaristáknak nevezők (kb. 150 fő) külön szervezetet nem hoztak
létre: nacionalista eszméket képviseltek, de nem voltak sem nyilasok, sem fasiszták
— céljuk a Nagy-Magyarország visszaállítása, a magyarság rehabilitása volt.
Az eredetileg a Magyar Nemzeti Bizottmány (MNB) katonai egységeként létrehozott Magyar Harcosok Bajtársi Közössége (MHBK) is szervezett egy kisebb csoportot Sáo Paulóban. Feladatuk elsősorban a tagtoborzás, az MNB politikájának az
elfogadtatása lett volna. Ez utóbbi vállalkozás szinte teljes kudarcba fulladt Latin84

Amerikában, az itteni magyar emigráció ugyanis nem ismerte el az USA-beli vezetés által finanszírozott és ezen keresztül ennek érdekeit képviselő szervezet irányítását maga fölött. Annak ellenére sem, hogy céljuk — a magyarság egységének
fenntartása — azonos volt. Maga a katonai szervezet már nagyobb támogatást kaphatott a kontinensen, hiszen csak a magyar érdekeket kifejező irredenta szellemet
képviselte. Ezek abban bíztak, hogy fegyverekkel segíthetik Nagy-Magyarország létrejöttét.
Létezett egy magát politikamentesnek és felekezeteken felülállőnak nevező, kb.
4—500 embert összefogó csoport is, mely elsősorban kulturális programok szervezésével foglalkozott. Valójában a nemzeti múlt dicsőítése és a magyar nép heroizálása
erős nacionalista töltést adott az ő felfogásuknak is.
Ezek a politizáló csoportok, az adatokból kiolvashatóan, a Sao Paulóban élő
magyar emigrációnak csak igen kis hányadát képviselték, a többség félrehúzódott,
és megpróbált minél gyorsabban és lehetőleg kevés traumával alkalmazkodni a
brazil viszonyokhoz. Éppen az általános apolitikus magatartás miatt a magyarság
egységének fenntartását — mint legfőbb célt — a magyar emigráció ekkor már
erősen jobboldali és politizáló rétege elsősorban a magyar kultúra terjesztésével,
ápolásával igyekezett elérni.
*

Már a II. világháború előtt is működtek Brazíliában a magyar emigráció által
fenntartott irodalmi körök, olvasókörök, ifjúsági szervezetek. Ezek egy része tovább
élt a háború után is. Az 1950-es években Sáo Paulóban a következő, hosszabb ideig
fennálló és nagyobb létszámú kulturális szervezetek léteztek:
— Brazil—Magyar Kultúregyesület
(BMKE);
— Baross Gábor Kör (elsősorban iparosok és kereskedők voltak a tagjai);
— Fészek-Művészek
Klubja;
— Széchenyi Ifjúsági Kör;
— „Múzsa" — Magyar Művészek Érdekképviselete
(a BMKE keretében működött) ;
— Cserkészek. (Fiúk és lányok számára külön egységei működtek: a Szent Imre
és a Dobó Katica cserkészcsapat. A mozgalom célja a magyarságélmény terjesztése
volt a fiatalok között népdalokkal, népi táncokkal, játékokkal.)
— Vörösmarty Irodalmi Kör. (Az Amerikai Magyar Kiadó indította és finanszírozta a szervezetet. A Kör alapítványt is létrehozott, a Vörösmarty
Irodalmi
Díjat.)
— Liszt Ferenc Kórus;
— Magyar Nőszövetség. (Gyűjtéseket és a különböző estek megszervezését vállalta.)
Természetesen több — itt nem említett — kisebb vagy csak rövid ideig működő szervezet is próbálkozott a magyarság kulturális életének fenntartásával, megőrizni a magyarság nemzeti identitását, megakadályozni az asszimilációt.
Általában Sáo Paulóban élő magyar színészek, előadók szerepeltek ezeken a
rendezvényeken, de előfordult, hogy a szomszédos országokból hívtak meg magyarokat vendégszereplésre. így pl. 1952 januárjában tartotta bemutatkozó előadását a
városban az argentínai Magyar Színjátszó Társulat.
Az egész amerikai magyar emigráció összefogását tervező politikai testületek
kulturális ügyekkel foglalkozó szervezete is megalakult New Yorkban, 1951-ben. Ez
a Magyar Irodalmi Kör, amely megpróbálta a nyugaton élő magyar írókat, művészeket, újságírókat összefogni, s ehhez kapcsolni a brazíliai magyar közösséget is.
A magyar egyház a II. világháború előtt a brazil klérus asszimilációs törekvéseit igyekezett meggátolni, ebben a Magyarországról küldött papok és szerzetesek
is segítettek. A megérkező egyházi személyiségek eltartása a magyar államra, illetve
a magyarországi egyházakra hárult. A katolikus és a protestáns egyházak is kiküldték képviselőiket, akik az egyházi ünnepeken kívül magukra vállalták a magyar
85

nemzeti ünnepek megtartását is. Minden felekezet a magyarság egységét, a kolóniák összetartását hangoztatta, ugyanakkor éles polémiákat vívtak egymással — így
a valóságban éppen az áhított egység ellen dolgoztak. Ebben egyébként a brazíliai
magyar politikai szervezetek közötti viták is a rivalizálásról tanúskodnak.
Fontos feladatuknak tekintették az ifjúság vallásos nevelését, ennek érdekében
több, részben világi, részben vallásos programot biztosítottak számukra. Vasárnap
délelőttönként például bibliatanulmányozást, beszélgetéseket szerveztek, könyvtárat
állítottak össze, sportversenyeket tartottak.
A latin-amerikai magyar egyházak legnagyobb problémája a vallásos hit gyengülése, és ebből következően az anyagi gondok növekedése volt, hiszen kevesebb
hívőtől kevesebb adomány érkezett. Egy református hívő írta ezt le, bár a többi
közösség hasonlóan érezhette: „Valahol halottam a következő mondást, mely viccesen hangzik ugyan, de minket, amerikai magyar reformátusokat jól oldalba talál:
az angol bőven adakozik az egyház megsegítésére, és nem kutatja, hogy mire használják fel adományát. A német is jól adakozik, de megköveteli, hogy pontos jelentést kapjon arról, hogy mire használják fel adományát. A magyar azonban nem
adakozik, de rettenetesen vigyáz arra, hogy mit csinálnak mások adományával."
A II. világháború után a latin-amerikai magyar egyházak a politikai változások
miatt lényegében önfenntartókká váltak, az évi költségek előteremtése így nagy terhet jelentett számukra.
Az ifjúság megnyeréséért kifejtett óriási energia részben vallásos hit gyengülésével magyarázható, de legalább ilyen nyomatékkal járult ehhez hozzá az emigránsok között — a második generációban — jelenkező egyre erősebb asszimiláció
is. Ezt felerősítette az is, hogy az antifasiszta hatalmak oldalán Brazília 1942 augusztusában belépett a világháborúba, így az anyaországgal ezek a közösségek elvesztették, a kapcsolataikat.
A II. világháború előtt működtek a városban magyar nyelvű iskolák, 1927 és
1948 között több mint tízezer magyar gyerek kapott végbizonyítványt. A háború
után azonban már csak két ilyen intézmény működött, és 1951-ben ezek is megszűntek. A gondot a beiratkozó tanulók számának csökkenése, és a megfelelő anyagi
eszközök hiánya jelentette; nehezen találtak képzett, magyarul beszélő tanárokat.
Néhány helyen a papok vállalták e feladatot, de így is csak nagyon szűk réteg számára tudták biztosítani a magyar nyelvű oktatást.
A tudományos életet elsősorban történelmi, nyelvészeti, elvétve képzőművészeti
tárgyú cikkek, tanulmányok jelentették. Főként a nemzeti múlt nagyságát magasztalták: a magyar történelem fényes időszakai, a magyar nép szenvedései, amelyekkel megmentette Európát, a magyar nemzet ősiségének bizonygatása voltak a viszszatérő témák.
A magyar nyelvű publikálás az 1920-as évektől lehetséges Brazíliában. A kormány nem akadályozta a folyóiratok megjelentetését, még a legerőteljesebb asszimilációs törekvések idején is megelégedtek azzal, hogy az idegen nyelvű brazíliai
újságokban a vezércikkeknek portugál nyelven kellett megjelenniük.
A II. világháború után Sáo Paulóban a magyar emigránsok által megjelentetett
újságok jellegük szerint három nagy csoportba sorolhatók. A politikai lapok közül
az egyik legjelentősebb orgánum a hetente megjelenő, erősen jobboldali Délamerikai Magyar Hírlap volt, melyet a magyar emigráció észak-amerikai csoportjai
befolyásoltak. Az általános vélemény szerint az újság; a Magyar Nemzeti
Bizottmány hivatalos latin-amerikai fóruma volt, politikai állásfoglalásaival nagyon sok
támadást váltott ki más, latin-amerikai magyar emigráns lapok részéről.
A másik, a Sáo Paulóban és Latin-Amerikában élő magyarok nézeteit jól tükröző lap az Űj Magyarság. Ez nem kapcsolódott határozottan egyik politikai csoporthoz sem, ám általában a jobboldaliak nézeteinek fóruma volt.
Több kisebb jelentőségű és rövid életű lap — Vártán, Kárpáti őrszem,
Magyar
Egység — elsősorban a revizionizmus, a magyarság jövőjével kapcsolatos nézetek
hangoztató ja.
86

A szórakoztató és kulturális lapok közül a Magyar Világ főként a magyarországi és külföldi érdekességekre koncentráló lap volt; a Kultúra című lap viszont
elsősorban a világirodalom nagyságaira figyelt.
Az egyházi sajtót képviseli a Harangszó, az önálló brazíliai magyar református
egyház lapja, mely megpróbált minden érdeklődési kört kielégíteni az egyházi témájú hírek mellett. Ügy látjuk, hogy a lap egyben a magyar kulturális élet legátfogóbb orgánuma is volt.
*

Ez a dolgozat csak vázlatot adhat a Sáo Pauló-i magyarok történetének egy
periódusáról. A kutatásnak ebben a szakaszában konklúziók, „tanulságok" levonása
megalapozatlan lenne. A jelenlegi ismeretek alapján felmerülő kérdések, például: a
Sáo Pauló-i magyar közösség identitástudatának melyek a jellegzetességei, változásai
a II. világháború előtti és utáni összehasonlításban; hogyan viszonyul egymáshoz az
erősödő „brazilság" és a „magyarság" ezekben a csoportokban; melyek a magyarság etnikai és nemzeti tudatának jellemző vonásai és ennek változásai stb. Ezek
még nyitott és az elkövetkező időszakban megválaszolandó kérdések.
JEGYZETEK
1
2
3
4

5

Az interjú szövegén csak kisebb, stiláris javításokat végeztünk.
Az Union Hungaros Sáo Paulo baloldali csoportja.
A Brazíliai Magyar Köztársasági
Kör Sáo Paulóban alakult a Tanácsköztársaság
bukása után kivándorolt politikai emigránsokból.
Ez az adat Csűrös Zoltán, jobboldalhoz tartozó magyar emigráns becslése, az Űj
Magyarság 1951. decemberi számában jelent meg. Ha összevetjük a két világháború közötti magyarság lélekszámára vonatkozó becsléssel (15 000 fő), a feltűnően nagy eltérés jól mutatja a bizonytalanságokat, szélsőségeket az emigrációról
fellelhető adatokban.
Ez a csoport, mint a segélymozgalom is utal erre, a 30—40-es években még sokkal erőteljesebb volt, sok magyar magában a brazil KP-ban is jelentős szerepet
játszott, de közülük többen a felszabadulás után hazatértek (Sárközi Mihály, Tóth
János, Csipak Péter, Kovács István).

Tis^atáj-galéria

A sivatag él
SZILÁRD KLÁRA IZRAELI FESTŐMŰVÉSSZEL
BESZÉLGET DOBOS MARIANNE
Sorozatunkban rendhagyó módon mutatjuk be Szilárd
Klára Izraelben élő magyar képzőművészt: nem őt ismerteti
valaki röviden, ő maga mutatkozik be részletesebben, és
így művészete mellett képet kapunk kalandos életútjáról is.

— Odakünn ötven fok meleg. Szikrázó kék tenger. Virágrengeteg.
Csend.
Nyugalom. Jafán vagyunk, Szilárd Klára és Rózsa Péter csodálatos otthonában. Körös-körül festmények és szobrok. Sivatagi kórók, s fantasztikus
fazonú
üvegalkotások, kerámiák. A festő-szobrász művészházaspár modelljei s alkotásai. A kastélynak is beillő házban viszont kellemesen hűvös van. Hálásan
gondolok tervezőire, akik ilyen praktikusan kizárták a rekkenő hőséget. Vajon kik tervezték és mikor épült a „palotátok"?
— Állítólag 250 éves. Arab stílusban, olaszok építették. Két fő jellemzője
van az arab stílusnak. Az egyik ezek az ívek; az arab ívek, amiből később a
gótikus stílus kifejlődött. A keresztesvitézek közvetítésével került át Európába.
A másik pedig az itteni klímához alkalmazkodó. A nyílások, ablakok vagy
boltívnyílások mind magasan fent vannak. A meleg levegő fölszáll, a köztük
levő huzat pedig kihúzza. Egyszerű, de érzed, milyen okos megoldás. Tudod,
hosszú volt az út, ami Izraelig, s itt is ehhez a házhoz vezetett.
Budapesten születtem. Édesapám ügyvéd volt, s főként nagyon nagy magyar. Kevés zsidó volt katonai rangban az első világháborúban, de az én
apám tüzérfőhadnagy volt. Mikor 51 éves korában, szív- és cukorbetegségben,
1939-ben meghalt, katonai pompával temették. Koporsója nemzetiszínű zászlóval letakarva, s egy frontharcos sisak volt rajta. Büszke magyar öntudatra
nevelt. El sem tudtam képzelni, hogy én nem vagyok magyar. Az első négy
évet az evangélikus elemi iskolába jártam, majd beirattak a Veress Pálné
gimnáziumba. Leérettségiztem. Eminens diák voltam. Legjobban a nyelveket
szerettem tanulni, amit édesapám is nagyon fontosnak tartott. Ezért Írattak
be francia zárdába, a Notre-Dame de Sión nővérekhez. Ha jól emlékszem, a
Rózsadombon és az Andrássy úton volt a házuk. Az apácák kulturált családokból kikerült, végtelenül intelligens, kedves teremtések voltak, és igen jó
volt a tanítási módszerük is. Háromszor három franciaóra hetente, négy éven
keresztül. Azt hiszem, ma is elég intenzív kurzusnak tekinthető. A negyedik
év végén, állámvizsga után, gimnáziumi tanári oklevelet lehetett szerezni.
Csak három évet végeztem el. Perfekt beszélek, írok, olvasok franciául, de
tizenhat éves koromban kitört rajtam a festési láz, és abbahagytam a tanulást.
88

— Csak tizenhat éves korodban kezdtél festeni?
— Jogos a kérdésed. Minden gyermek rajzol, fest, így fejezi ki mondanivalóját, mikor ráébred a világra. Ezt azután a többség kinövi. Akiknél azonban tizenhat éves kor után is megmarad az ecset szeretete, azokból festő
lesz. Én is rajzoltam már egész kis gyermekként, de ezek a művek olyanok
voltak, mint hasonló korú társaimé: jelentéktelenek. Tizenhat éves koromban azonban elemi erővel tört fel bennem a rajzolni vágy. Éjjel és nappal,
mindent és mindenkit, aki-ami a kezem ügyébe akadt, a körülöttem levő tárgyakat, embereket, egész kis világomat lefestettem. Ez az új szenvedély azonban a tanulásom rovására ment. Édesapám kétségbeesve figyelte. Hiszen ő
ügyvédet vagy bírót szeretett volna belőlem, hogy átvehessem az irodáját.
Becsvágya volt, hogy bíró legyek, hiszen akkor négy női bíró volt az egész
országban. Kitörtek a nagy családi veszekedések, ő semmi másról hallani
nem akart, csak ügyvédségről vagy bíróságról. Én pedig semmi másról, mint
festészetről. Bizony csak jó eredménnyel érettségiztem. A vitáinknak nem
sokkal ezután pedig véget vetett váratlan halála. Édesanyám nem volt olyan
erős karakter. Bármit mondott, lehengereltem. Nem a képzőművészeti, de a
szabadfőiskolára iratkoztam be.
— Ekkor kezdtél tanulni rajzolni és festeni?
— Tulajdonképpen nem. Apám, a jó polgár, aki soha nem járult hozzá,
hogy a lányából éhenkórász festő legyen, a praktikus dolgokra nagynehezen
áldását adta. Így járhattam két évig, az érettségiig, Jaschik Álmoshoz alkalmazott grafikát tanulni. Engem viszont a festészet vonzott. Káldy Tibor
festőiskolájában három évet tanultam. Utolsó évre iratkoztam át Örkényi
Strasser iskolájába, ahol a tanárom Bernáth Aurél volt. Magyarországi tanulmányaimhoz tartozik még egy rövid idő Koffán Károlynál és Istokovics Kálmánnál.
— Ha jól számolom az idő múlását, lassan 1944 lett. Az alkotásnál fontosább lett puszta életed
megőrzése...
— Valóban. 1944 decemberében, amikor már egy zsidó számára a lehetetlenséggel volt határos az országot elhagyni, én regénybe illő történettel
távoztam. Ne kérd, hogy részletesen elmeséljem, mert akkor két nap, két
éjjel hallgathatod.
— Pedig most már nem mondok le róla., Röviden, csak a főbb állomásait
ismertesd menekülésednek,
kérlek.
— Te akartad... Szóval, hamis papírjaimat kiváló művészi tudással, különféle színű tintával, különböző írások utánzásával Koffán Károly készítette.
Laczkó Mária lett a nevem, és debreceni születésű árvalány voltam. Razzia
razziát ért, halomra fogták el és gyilkolták a zsidókat. Valaki azt mondta,
a legbiztosabb búvóhely az oroszlánbarlangban van. Begyömöszöltek egy német katonai kórházba tisztviselőnek. A németektől kaptam most már hivatalos bizonyítványokat, fényképes papírokat. Családunk felvidéki volt. Édesapám Léváról költözött Budapestre, rokonaink továbbra is ott éltek mindaddig, míg valamennyiüket el nem hurcolták Auschwitzba, ahol elpusztultak.
Ketten maradtunk édesanyámmal, ő is hamis papírokkal bujkált, édesapám
egy volt irodakisasszonyánál. Föltétlenül meg akartam menteni őt is, és elhatároztam, Svájcba megyünk. Először Pápára helyeztettem magam, egy másik
német katonai kórházba. Itt szerencsém volt. Kértem, Bécsben szeretnék dolgozni. Feltettek egy katonai teherautóra, mint a németek egy dolgozóját,
így kerültem át a határon. Megkerestem azt a kórházi alakulatot, ahol ere89

detileg dolgoztam. Ez egy nem motorizált katonai kórház volt, és amikor az
oroszok közeledtek, motorizált alakulattal cserélték ki, hogy gyorsabban tudjanak haladni, őket pedig Bad-Harzburgba — Észak-Németországba — helyezték át. Mivel az itt dolgozókat mind ismertem, oda kértem magam én is
Bécsből. Ez csak ugródeszka volt, célom eléréséhez, hogy Svájcba juthassak.
Továbbra is Laczkó Mária néven dolgoztam, mint gépíró irodakisasszony.
Teljes ellátást és fizetést kaptam. Fogalmuk sem volt zsidó származásomról.
Szerencsémre, különleges szerencsémre volt egy munkatársnőm, egy rendkívül bájos, és hihetetlenül okos német nő. ö ebben a városkában is lakott,
amelyik körülbelül kétórányira van Hannovertől. A férje Wermacht-katona
volt Oroszországban. A családról kiderültek a következők. Az asszony édesapja és nagybátyja is részt vett a von Staufacher-felkélésben. Mind a ketten
öngyilkosok lettek. így azután a legádázabb ellensége volt Hitlernek. Katolikus, férje pedig protestáns. A férfi később megszökött a Wermachtból.
Lengyel katonák etették és bújtatták. Dezertőr volt. Katonaszökevény. így
azután nem lett a fölszabaduláskor semmi baja. Kolléganőm hamarosan rájött zsidó származásomra. Segítségével megismertem egy másik zsidó családot
is, akik persze úgy tudták, magyar vagyok. Mégis, mert gyűlölték Hitlert és
az egész náci rezsimet, azt szerették volna, hogy elmenjek az országból.
Ahogy később tudomásomra jutott, ez a szerencsétlen házaspár, mikor már
teljesen reményvesztett lett, öngyilkosságot követett el. Mindketten meghaltak. Én azonban az előbb említett barátnőmnek és nekik nagyon sokban köszönhettem, hogy megmenekültem, ő k dolgozták ki a tervet, hogy fogok
Svájcba jutni. Persze a kórházból illegálisan nem szökhettem meg. A legközelebbi faluban azonnal elfogott volna a Gestapo. A külföldi állampolgár
mindig gyanús egy háborúban, de én zsidó is vagyok. Tudtam, ezt nem tehetem, mást kell kitalálnom. Igen merész ötletem támadt. El kell jutnom az
egész kórházkomplexum főorvosához. Ezredes volt, a legmagasabb katonai
rangja is neki volt az alakulatnál. Főorvos és főkatona. Emellett angolbarát
és zsidóbarát német — illetve bécsi. Persze, a szolgálati utat be kellett tartani, és így hozzá csak a főnökömön keresztül juthattam volna be. Semmiféle
okot nem találtam azonban arra se, hogy a főnökömig, nem hogy a feletteséhez eljuthassak. Pedig be kellett kerülnöm. Kilestem, hogy biztonságát altisztek vigyázzák, akik ugyanakkor ebédelnek, amikor mi, az alkalmazottak. Van
egy őrizetlen félórája... Ekkor egyedül van. Azt is megtudtam, hol lakik.
Nekem is volt egy szobatársnőm, kolléganőm, akivel együtt jártunk ebédelni.
Azt hazudtam neki, nagyon rosszul vagyok, itthon maradok, nem vagyok
éhes. Szerencsére földszinten laktunk. Abban a percben, melyben elhagyta
a szobát, kiugrottam az ablakon, és ész nélkül rohantam a házhoz, melyben a
főnök lakott. Becsöngettem. Megrökönyödve kérdezte: — Ki az? Mondtam:
Budapestről hozok üdvözleteket. — Nagyon jó barátnője volt ugyanis egy
vöröskeresztes ápolónő, grófnő. Állándóan bejárt hozzá. Melanie-nak hívták.
Velem is jóban volt, sokszor leült mellém az irodában. Mária kisasszonynak
hívott. Gondoltam, a főorvos örülni fog, ha ázt hallja, Melanie-től hozok
híreket, üdvözletet. Hú, ennek valóban megörült, be is engedett azonnal.
Csak odabent kérdezte, ki is vagyok én, hogy .kerülök ide. Bevallottam, hogy
egy dolgozója vagyok a komplexumnak. Erre azonnal felállt, mereven, és
kérte a főnököm ajánlását.
— A főnökömnek nem mertem megmondani, hogy idejövök.
— Miért nem?
90

— Zsidó vagyok.
Erre halálfehérré változott, leült. Reszkető kézzel kérdezte:
•— Mit akar tőlem tulajdonképpen?
— Hallottam, hogy ön angol- és zsidóbarát, s több zsidó is van a kórházban megbújva, hamis papírokkal. Szeretnék elmenni innen úgy, hogy ne
fogjon el a Gestapo. Ehhez az kéne, hogy legálisan legyen szíves szabadságolni engem.
— Hová akar menni? Én életemben még ilyen bátor nővel nem találkoztam ugyanis. Bármely pillanatban keresztüllőhetném. Mégis, most nem
tudok mást tenni, mint a bámulatomát kifejezni, és megígérem, hogy segíteni fogok, mert a bátorsága is megérdemli ezt. Hallani fog még rólam
— mondta.
Én pedig visszasiettem az irodába. Még nehezebben, még lassabban teltek
a napok, s az álmatlan éjszakák.
— Jelentkezett végül is, ahogy megígérte?
— Igen, vagy tíz nap múlva hívat a közvetlen felettesem. Megrökönyödve néz rám: — Hogy kerül maga a főnökhöz?!
Erre azt válaszoltam, fogalmam sincs, talán kérdezze meg őt.
így azután bementem a legfőbb irodába, ahol rengeteg katona ült. Kiküldte őket. Bezárta az ajtót.
— Teljes szabadságolási tilalom van, de megtaláltam a módját, mit tudok
most csinálni, mikor mindkét kezem meg van kötve. Egészen kivételes esetet
kellett kigondolnom. Magának van egy vőlegénye, akit halottá nyilvánítottak.
Később kiderült, hogy mégsem halt meg, hanem egy stuttgarti kórházban
fekszik. Stuttgart nagyon közel van Svájchoz. — Elmondta a „vőlegény" nevét, személyi adatait, amit egy menyasszonynak tudnia kell. — Azon a címen, hogy a halottá deklarált él, adhatok magának tíznapos szabadságot.
Kap egy Fahrscheint, utazási engedélyt is. Tudja, „mein Kind", hogy megölhetném, de a bizalmáért én is csak bizalmat kérek. Amint megérkezik Stuttgartba, bemegy az első vécébe. Megsemmisíti a papírjait. Elfelejti a nevét,
a nevemet, a kórház nevét. Azt mondja, hogy egy kibombázott német menekült. Olyan nevet talál ki, amilyet akar, papírjai nincsenek. Fogalma sincs
semmiről.
Eskü alatt ígértem meg neki, aki igen jóságos, 80 év körüli bácsi volt
egyébként.
— Bejelentetted a téged segítő német asszonynak és a zsidó házaspárnak,
hogy mit intéztél?
— Ezt természetesen nem, de azt megmondtam, hogy megszököm. Kétségbeestek. Mindenáron el akartak kísérni. Mondtam, árkon-bokron gyalog
megyek, jobb lesz egyedül. Sajnáltam, hogy nem mondhatok többet, mert tudtam, napokig aggódva lesik majd, nem kaptak-e el. Legálisan ültem fel a
vonatra, hogy megtegyem a körülbelül 1500 kilométeres, egyébként sem rövid
utat. Most tizenhét napig tartott. Mert bombáztak közben — hála Istennek
— az angolok és az amerikaiak. A vonatot is, amelyben ültünk, vagy az árokban hasaltunk. Találat is érte az egyik kocsit. Szerencsére úgy borult föl,
hogy ki tudtunk mászni belőle. A kórházból hozott kekszeim, kétszersültjeim
elfogytak. Éheztem, éheztünk. Végül is megérkeztünk. A sínek itt is az égnek
álltak, az egész pályaudvar fölszaggatva, rettenetes állapotban volt. Az első
utam, amint megígértem, a vécébe vezetett. Széttéptem, elfelejtettem mindent.
Ekkor a szabály az volt, hogy 75 kilométert utazhatott minden német
91

állampolgár szabadon. Ezen felül volt szükség a Fahrscheinra. Az a város
pedig, ahová nekem patrónusaim tervei szerint el kellett jutnom, körülbelül
150 kilométerre volt. Itt már jelszóval kellett jelentkeznem az általuk megnevezett személyeknél, akik a földalatti mozgalomhoz tartozó partizánok voltak. Ott már minden rendben lesz, biztattam magam, de hát, hogy jutok el
addig, hogy kerülök én innen Rottweil am Neckarba? Dél-Németországba.
Mit tehettem, az első 75 kilométerre megvettem a jegyet. Horb nevű falu
volt. Itt azután megvártam, amíg mindenki kiszáll a vonatból. Este volt.
Sötét. Szerencsémre. Ez végállomás is volt. A vonatot lezárták. Addig én elbújtam a vécében. Mikor már mindenki kiszállt, a másik oldalon a kerítésig
ódalogtam. Volt ott egy farakás, mely mögé bújhattam. Sőt, egy lyuk is volt
a kerítésen. így ki tudtam mászni. Bent voltam a faluban, anélkül, hogy az
ellenőrzésen végigmentem volna. Megválthattam a 75 kilométeres jegyet ismét. A rengeteg éhezés után boldogságomban bementem egy vendéglőbe
vacsorázni.
— Hogy álltál anyagilag?
— Rengeteg pénzem volt. Folyamatosan dolgozva kaptam a fizetést a
teljes ellátás mellett. Otthonról is elvittem családi ékszereinket, és minden
pénzünket. Nem volt gond miből vacsoráznom. Ettem is mindent, amit kapni
lehetett. Majd megváltottam az új jegyet, s hamarosan ott voltam Rothweil
am Neckarban. Egyenesen a megadott címre mentem. Becsengettem. Mondom
a jelszót. Nem beengedtek — behúztak a lakásba. Forró fürdőt csináltak,
megágyaztak, náluk alhattam. Reggel mondják, hoznak nekem papírokat,
mint német kibombázottnak. Igen ám, de bármilyen jól beszéltem németül,
volt egy kis akcentusom. Hiába, nem voltam német. De mit kezdjek akkor
a német papírokkal? összeült a családi tanácskozás és megállapították, hogy
lengyel származású is vagyok. Beutenben beszélnek így, a határhoz közel.
Maria Jackner lettem, aki Beutenben született. Űj papírjaimmal és új Fahrseinnel, no meg egy Kadelburg nevezetű Rajna-parti kis hotelbe való beutalással elindítottak. Vonat nem volt, gyalog kellett menni. Tingenben egy
öreg vasúti felügyelő ellenőrzött. Ügy néztem ki, mint minden más német
menekült. Kibombázott német. Fejemen kendő, hátamon hátizsák. Hogy honnan jövök? Mondom, beuteni vagyok. — Tudod, milyen kicsi a világ? . . .
— Azt mondta, hogy ő is beuteni?
— Ügy bizony. Azt hittem, elájulok, s pláne, amikor megkérdezte, létezik-e még a Josephskirche? Honnan tudjam én, van-e ott egyáltalán ilyen
templom?! Azért mégis gyorsan rávágtam: lebombázták. Majd csak mondok
valamit, ha nagyon feszegeti. Azonban, ahogy jó földikhez illik, nem firtatott
tovább semmit, de felajánlotta, mivel éjszaka volt, hogy elvisz magukhoz,
van kiadó szobájuk. Valóban volt is az emeleten. Miután bemutatott a feleségének, felkísértek, s ott vészeltem át az éjszakát, öreg bácsi volt, atyai
gondoskodását reggel is folytatta. Rábízott az unokaöccsére, aki mint mondta,
kerékpárral vár, és elkísér, hogy el ne tévedjek gyalog.
Látom ám, hogy egy fehér harisnyás Hitlerjunge vár rám. Még csak ez
hiányzott! No, mondom magamban, Klári, most vigyázz, hogy mit beszélsz.
Hallgatok inkább — gondoltam. Igen ám, de ő elkezdte:
— Miért van maga itt, mikor egész Németország összeomlott? Meneküljön. Menjen Svájcba, mindenki odamegy. Aki itt van, aki idejött, minden
ember át akar jutni. Nekem pedig szerencsém van, mert át tud vinni a határon. A háború elveszett. Gyorsan, gyorsan, induljunk át azonnal.
92

Azt válaszoltam, ha a hazám senkinek sem kell, én akkor sem, semmi
esetre nem fogom elhagyni. Ilyenekről ne is beszéljen, mert hallani sem akarom. így jutottunk el Kadelburgba. Mondom a fiúnak, menjen, igyon egy
sört. Addig bekopogtam a jelszóval a megadott házba. Kijött egy férfi, és
közölte, nem tud elhelyezni. Az istállóban, a szalmában, a jászolban, az ágy
alatt, az ágy fölött, a szekrényben és a szekrény tetején mindenütt menekültek vannak. Ezzel becsapta az orrom előtt az ajtót. No, most mit csináljak?
A lábam alatt folyt a Rajna, örvényes is, jéghideg is, mert március volt, de
hát mit lehet tenni. Nagyon jó úszónak számítottam, és azt hiszem, bátor
voltam valóban. Azonban, amíg ezen gondolkoztam, ismét megjelent a fiatalember, tudakolva, mi van a szállodával, mert ha nincs hely, akkor el kell
menni, és csináltatni egy máshová szóló elhelyezési papírt. Ezt elég unottan
mondta, de annál lelkesebben kezdett rá a már ismert lemezre:
— Miért nem megy Svájcba? Kell magának Németország? — darálja,
csak darálja, hogy ne féljek semmitől, átsegít.
— Kötélnek álltál végül is?
— Mondom én magamnak, hogy vigyázz, meg óvatosan..., de azt is,
hogy őrült vagy te? ez az, amit szeretnél, miért nem fogadod el, ha tálcán
kínálják? ö meg csak mondja, mondja...
— Van egy kis pénze?
— Hát egy kis pénzem van.
— Nem is kérnék sokat érte. Elvezetem a zöld határig, ez körülbelül 15
kilométer, ami nem a Rajna. Onnan aztán szépen átsétál. — Elég volt. Gondoltam, más lehetőségem úgy sincs. Valahogy majd csak lesz, hisz eddig is
volt valahogy. Igent mondtam.
Azt mondta, menjek vissza a szállodába, ahol egy éjszakára biztos be
fognak fogadni. Este 9-kor pedig vár a hársfánál. Addig elkísért. Elváltunk.
Nyugodtan visszamegyek. Nyolc órakor azonban hallom, puskatussal verik
az ajtót. Följelentett. A Gestapo két halálfejes tisztje jött értem. Hátba vágtak, jól megvertek. Feltettek egy direkt vonatra. Kettejük között utaztam a
Rajna partján — bár megpróbáltam volna átúszni! —, s meg sem álltunk a
bűnügyi rendőrségig, ahol átadtak, mint kémet. Mit mondjak, természetes,
hogy két keresztkérdés után kiderült, német nem vagyok. Megmotoztak.
A noteszem tele volt svájci, franciaországi, angol, amerikai címekkel. Egy
angol fontot találtak nálam; no, ez nem annak a bizonyítéka, hogy ha már
német nem, de legalább németbarát vagyok. Az fel sem merült, hogy zsidó
vagyok, de rámsütötték, kém vagyok. Nyomozni kezdtek utánam. Kevés eredménnyel, mert hiszen 1945 márciusa volt, s kelepcében voltak. Közeledtek a
franciák, az amerikaiak. így azután belőlem akartak kiszedni valamit. Vertek. Ennem nem adtak. Kitalálták a kínzások, a lelki terror számtalan módját. Magánzárkában voltam, annyira veszélyesnek tartottak. Nem beszélhettem senkivel, mint szerencsésebb sorstársaim. A séták alatt tudtam csak
egy-egy szót váltani az előttem állóval. Nekem is kellett dolgozni. Néha-néha
ezért beküldtek hozzám egy nőt, aki megmagyarázta, hogyan kell azokat a
szigetelőanyagokat csinálni, melyeket a V—l-hez és a V—2-höz készítettünk.
No meg a híreket is hozta, hol tartanak, hogy közelednek a felszabadító csapatok. A legközelebbi város Immendingen volt, ahová már elérkeztek.
A vallatásaim azonban továbbra sem maradtak abba. Annyit bevallottam,
hogy magyar vagyok, és reménykedtem, reménykedtem. A legnagyobb reménykedés közepette bejön egy nap az inspektor.
93

— Behoztam a Bibliát, mert holnap reggel magát kivégzik.
— Miért? — dadogtam.
— Nem lehet a nyomozás végére jutni, de az anélkül is biztos, hogy
maga kém. A kémeket pedig ki kell végezni. Minden kémet kivégeznek — ezzel egyedül hagyott.
Azért ahhoz mégiscsak nagyon fiatal voltam, hogy meghaljak. El nem
tudom mondani annak az éjszakának sötét vívódásait. Jobb erről nem beszélni.
Reggel lett. Rettenetes állapotban voltam, mikor kinyitották a cellám
ajtaját. Most visznek kivégezni. De n e m . . . Megáll egy civilbe öltözött férfi,
és megszólal:
— Maga pakolja össze a holmiját és menjen, mert szabad!
Nagyon földühödtem: — Ez a kínzás legújabb fajtája? Essünk túl rajta!
Ha ki akarnak végezni, nosza, induljunk, essünk túl rajta. Minél előbb, ne is
lássam az egészet!
— Nem hiszi el?! Nyitva hagyom a céllá ajtaját, és kész.
Azzal elment. Reszkető lábakkal támolygok az ajtóhoz, kinézek a folyosóra, ahol egy szürrealista kép tárul elém. Az összes cellaajtó nyitva van a
hosszú börtönfolyosóra. A folyosó végén egy faliszekrény, már teljesen üres,
csak az én hátizsákom áll benne, sajnos, az is teljesen üres. Az ékszereim, a
pénzem, az élelmiszerjegyeim, mindent elvettek tőlem, csak a puszta életemet
hagyták meg. Ezzel a szegény puszta életemmel mentem ki az utcára, a szakadó esőbe, a dermesztő hidegbe. Ott támolyogtam, fogalmam sem volt, mi
történt.
Egyszer csak a túlsó oldalon, a járdán, megpillantottam egy csoport franciául beszélő, csíkos ruhájú fegyencet. Odamentem hozzájuk. Lám, mire volt
jó a franciatanulás! Kérdezem tőlük, meg tudnák-e mondani nekem, hogy mi
történt? Rámnéznek.
— Te jó Isten! Honnan jön maga? Hogy néz ki maga? és egyáltalán
Szóval ők kezdtek azonnal kérdezgetni. Képzelheted, hogy néztem ki.
A tekintetükből láttam, hogy rettenetesen. Azt válaszoltam, magyar vagyok.
— Hű, az nem jó — mondták —, mert a magyarok a németekkel együtt
elvesztették a háborút. Francia lesz. Olyan kitűnően bészél franciául, hogy
maradjon közöttünk.
Egy kis akcentusom franciában is van. Persze, messze nem annyi, mint
németben, ezért dél-franciának, nizzainak neveztek ki. Kész, ezzel el volt
intézve. Egyébként, helyzetünket tekintve, teljesen egyformák voltunk. Nekik
se volt sem ennivalójuk, sem pénzük. Elindultunk. Gyalogoltunk vagy 15 kilométert. Elértünk egy zöld határhoz, ahol híd ment át a Rajnán. Megérkeztünk Nomenslandra. Senkiföldjén voltunk, már nem Németországban, de még
nem Svájcban. Egy kiszáradt folyómeder felett egy hídon. Azon a hídon rajtunk kívül még körülbelül 3000 ember volt. Oroszok, szlávok, csehek, svédek, franciák — mindenféle nemzetségűek, amit csak el lehet képzelni. Hadifogoly katonák, politikai foglyok, mindenféle foglyok. Zsidó, ebben egész biztos vagyok, én voltam az egyetlen, azon a hídon. No, de ezt az én jó franciáim sem tudták.
Előttünk volt a svájci sorompó. Átláttunk hozzájuk. A pirospozsgás, jóllakott katonák nyugodtan sétáltak fel-le. ö k is átláttak miránk. A kiéhezett,
lerongyolódott, alig támolygó, haldokló szerencsétlenekre. Hagyták az embe94

reket éhenhalni, a szemük láttára. Semmi ennivalónk nem volt. Akkor már
három nap, három éjszaka nem ettem. Az eső állandóan zuhogott. Átfáztam,
lázam volt. Tüdőgyulladás. Elájultam. Az utolsó pillanatokban fél füllel hallottam, a svájciak kiáltását: — Seulement francé (csak franciák), seulement
f r a n c é . . . — hogy jöhetnek. A francia ugyanis csak tranzit volt. Mentek tovább hazafelé, azonnal elhagyva Svájcot. Csak keresztülutaztak.
Mit tettek ekkor velem? Egyikük hátára vette a hátizsákom, másik kettő
pedig vállára engem, az ájult magyart. Életemben nem tapasztaltam ilyen
bajtársiasságot, ilyen fantasztikus barátságot, emberséget — sem azelőtt, sem
azóta. Meg kell azt is jegyeznem, hogy fiatal voltam, nő, és mindennek dacára szép is. ö k pedig kiéhezett férfiak. Egyik sem nyúlt hozzám egy ujjal
sem, még csak kísérletet sem tettek erre. Az embert, a bajbajutottat, a sorstársat látták bennem, soha nem a nőt. Csodálatosan viselkedtek. Nekik köszönöm az életemet. A francia ezért kedvenc népem ma is. Nem igaz, hogy
nem vendégszeretők, nem igaz, hogy nem kedvesek. Mindent megcáfolok.
A kulcsot kell megtalálni hozzájuk. Ismerni kell a nyelvüket, a mentalitásukat, ha ezt az ember tudja, akkor a legdrágább a francia nép, amely létezik a világon.
No, de folytatom a történetemet. Ájulásomból egy facölöp alatt kezdtem
föleszmélni. Követtem tekintetemmel föl-föl, egészen az égig. Megpillantottam, hogy svájci zászló ázik rajta a továbbra is szakadó esőben. Tehát svájci
földön vagyok, ahová hónapok óta jöttem-jöttem, bízva, reménykedve. Óriási
volt a megrázkódtatás, a felszabadult örömöm: végre, végre! Nem mondom,
hogy fölugrottam, de összeszedtem szegény csontjaimat, sírva föltápászkodtam, s odamentem az én jó franciáimhoz. Megmondtam nekik, amit német
földön még a háború befejezése után sem mertem kimondani: — Zsidó vagyok, és óriási élmény volt az egész, amit idáig irántam tanúsítottak. Meg,
hogy: köszönöm, köszönöm.
Azt felelték, most aztán még inkább kalapot le a bátorságom előtt, s hogy
még nagyobb tisztelettel vannak irántam. A svájciak feltettek egy vonatra
valamennyiünket, s elindítottak. Kezdetben azt hittük, már a francia határra
visznek. Nagy volt a boldogság. Együtt sírtam velük, együtt énekeltük a
Marseillaise-t. Zokogott az egész társaság.
Utóbb kiderült, Schaffhausenbe visznek, negyvennapos karanténlágerbe,
először. Különféle járványok, betegségek hordozói lehettünk, ezeknek a széthurcolását volt hivatott megelőzni a negyvennapos zárlat. Ez is letelt. Elbúcsúztam megmentőimtől, ők hazaindultak, én maradtam à lágerben.
Április 21-én léptem be Svájcba, a háborúnak hivatalosan május 9-én
lett vége, de én október 5-ig lágerben maradtam. Ennek az volt az oka, hogy
nem volt pénzem. Ha egy bizonyos letétet, kauciót tudtam volna fizetni, kiengedtek volna. így azonban hosszú hónapokon keresztül, mondhatom, többet
szenvedtem, mint a német börtönben. Rettenetesen bántak velünk. Férges,
rühös, koszos menekültekként kezeltek, s minden lehetőséget kihasználtak arra, hogy az orrunk alá dörgöljék: örüljünk, hogy befogadtak, köszönjük meg,
hogy tető van a fejünk fölött. Ismétlem, iszonyatosán nehéz, borzalmas volt.
A jó szándékú svájci polgárok küldtek a lágerbe csokoládét, szardíniát, tejkonzervet, húst, amit arra szántak, hogy irigyen osszanak ki ezek között a
kiéhezett, - legyengült, beteg szerencsétlenek között. A katonák ezt nem tették,
pénzért adták, ők nyerészkedtek rajta. Sokat tudnék erről mesélni.
— Kellemesebb élményeid, tapasztalataid nem voltak a svájciakkal?
95

— Természetesen, miután hat és fél évig éltem Svájcban, nagyon sok
pozitív élményem is volt. Nem akarom, Isten ments, a svájciakat rossz fényben feltüntetni. Mindenesetre ez nagyon rossz korszaka volt az életemnek.
Na most, hogy kerültem ki a lágerből? Az történt, hogy levelet írtam
a genfi főiskolára. Megírtam, hogy én ennyi és ennyi idő óta dolgozom, és
vegyenek fel. A főiskola dékánja válaszolt. Csodálatos levelet kaptam. Azt
csak később tudtam meg róla, hogy norvég, valamikor ő is betelepedett az
országba. Sugárzott belőle a megértés, jóság és szeretet. Rég nem volt részem
az effélében. A lágerparancsnokot nem érdekelte, milyen képzettségem van.
Vécépucolásra, súrolásra, vasalásra, mindenféle szörnyen nehéz fizikai munkára használtak. Hallani sem akart arról, hogy elutazhassam a dékán által
jelölt időben felvételi vizsgázni.
Pénzem pedig nem volt, hogy megválthassam a húszfrankos vasúti jegyet
Lausanne-ból Genfbe. Kértem tőle kölcsön, mert meg tudtam volna adni, ha
a különféle menekülteket segélyező szervezetekhez fordulok, akik pénzzel is
próbáltak volna bennünket segíteni. Meg kellett írnom a dékánnak: nincs
miből oda- és visszautaznom. Postafordultával kaptam tőle ötven frankot,
saját zsebéből adta, s néhány újabb biztató sort: induljak.
— Miért kellett Genfbe utaznod, s főleg miért onnan vissza a lágerbe?
— Fölvételi rajzokat kellett készítenem, hogy valóban alkalmas vagyok-e
a főiskolára. Tökéletes idegroncsként érkeztem a felvételire. Kezeim kisebesedve, bedagadva a nehéz munkától. Mikor a jóságos öreg bácsit, a dékánt
megláttam, hisztériás rohamot kaptam. Sírtam, zokogtam, hogy itt vagyok, de
hiába, mert ilyen állapotban, ezekkel a kezekkel nem fogok tudni rajzolni.
Vigasztalni kezdett. Biztatott. Megígérte, hogy nemcsak az ő felelősségére, de
az ő vendégeként is vagyok most itt. Fölvitt a lakásába, rábízott a feleségére.
Mondta, két napig evés, alvás, idegnyugtatók. Ezután minden eszközt meg fogok kapni, ami szükséges a rajzoláshoz. Igenis, meg fogom tudni csinálni a
felvételi rajzokat.
Így is történt, de ezt csak a házaspár aggódó, gondoskodó szeretetének
köszönhetem. Isten áldja őket is, haló poraikban is.
Otthagytam a rajzokat — egyébként fejeket kellett ábrázolnom, s viszszaindultam a lágerbe. Nem sok reménnyel, mert ösztöndíj kérelmeimet sorban
elutasították a segélyszervezetek.
Azután ismét jött a várva várt levél. A dékán úr — aki ekkor már valóban nagyon megszeretett — közölte, hogy rajzaim alapján a IV. évfolyamra
— az utolsó évre — vettek föl. De mit ért volna ez, ha nem verekedte volna
ki hozzá az ösztöndíjat is?! így hagyhattam el a tábort, s kerültem Genfbe,
ahol körülbelül három évet éltem.
— Hová kerültél ezután?
— Zürichbe mentem, itt körülbelül három és fél évig voltunk. Már többes
számot mondok, mert itt ismerkedtem meg a férjemmel. Baum Imrének hívták, budapesti származású volt. Kiváló muzsikus, akit Ernest Ansermet hozatott ki. A Rádiózenekar kürtöse, zeneszerző is. Bartók és Kodály növendéke. Házasságkötésünk után, hamarosan szerződést ajánlott neki az Izraeli
Filharmónia. Elfogadtuk, főként azért, mert a szüleit is szerette volna kihozatni, akik akkor Budapesten éltek.
Mikor elhagytuk az országot, örömkönnyeket sírtam, pedig ezzel elvesztettem az addigra már megszerzett jó néhány jogomat.
— Neved is volt már ekkor ott, gondolom, s azt is otthagytad.
96

— Természetesen, de inkább kapsz tőlem egy katalógust, abban nézd
meg, hol, milyen kiállításokon szerepeltem. Arra nem vagyok hivatott, hogy
kritikát is mondjak műveimről. Viszont szívesen beszélek arról, milyen problémák foglalkoztattak és foglalkoztatnak a festészetben.
Mindig vonzódtam a monumentális művészethez. Freskót is tanultam
Genfben. Készítettem is egy 8 és egy 12 m2-est Zürichben. Izraelben a klimatikus adottságok miatt majdnem lehetetlen freskót csinálni, mégis, mikor
1955-ben olaszországi tanulmányúton voltam, a Ravennai Akadémián Orselli
professzornál elvégeztem egy ilyen kurzust. A monumentalitásról nem tudtam
lemondani. Ha nem lehet freskó, oldjuk meg más formában. Elhatároztam,
üvegablakot fogok csinálni. Készülnek is folyamatosan, 1956 óta a képeimmel
párhuzamosan. Nem számít, hogy más kifejezési mód, más anyag. Folynak az
építkezések országszerte. Középületek, zsinagógák, múzeum. Amerre jársz,
figyeld az ablakaimat. Szeretem őket készen is, s élvezem, míg készítem.
Ami festészetemet illeti, amikor tanulmányaimat befejeztem, posztimpresszionista-szerű volt. Igazabb, ha azt mondom, még nem volt karaktere.
1960—64 között egy absztraktnak nevezhető korszakom volt. Ezután jött a
nagyon nagy élmény, Izraelben talán a legnagyobb: a sivatag. Viszonyulásom
a sivataghoz találkozásunk pillanatában sorsszerűen eldőlt. Európai lévén
csak könyvekből olvastam a sivatagról. Ismereteim meglehetősen felületesek
voltak. Mikor először életemben utaztam a sivatag felé, tágra nyílt szememmel ittam magamba minden látnivalót. Elsőként a növényzet zöld foltjainak
fokozatos csökkenésére, majd eltűnésére lettem figyelmes. Megmagyarázhatatlan, de a növényzet elfogyásával egyenes arányban nőtt bennem az izgalom.
Az izgalom, ami, mikor már csak a sárgás homokot, a szokatlan alakú dombokat és hegyeket láttam, extázissá fokozódott. Azt hittem, kiugróm az ablakon és nem bírok magammal. Kapkodtam ceruzáért, vázlatkönyvért... Rájöttem, jobb lesz a fényképezőgép. Nagyon gyorsan utaztunk, hogy fogom én
ezt magamnak megörökíteni? Azonnal tudtam, ide vissza kell jönnöm. Jöttem
is. A Természetbarát Egyesület hat-hét napos kirándulásokat szervez. Mindenki saját felelősségére vesz részt ezeken. Előre bocsátják, hogy nehéz, kellemetlen. A csillagos ég alatt, hálózsákban fogunk aludni. Jöhet kígyó, jöhet
skorpió. Sőt, meg is csíphet. Borzalmas meleg, borzalmas szárazság van. Állandóan inni kell, ha van mit. A sivatag törvényei kemények. Több ilyen
utazáson vettem részt homoksivatagban és sziklasivatagban egyaránt. Kétféle
sivatag, ezer arccal. A teremtés nekünk ajándékozott csodája. Sehol ilyen
döbbenetes mértékben nem találja szembe magát az ember a természet őserejű alkotó és formáló dinamikájával, sehol nem kerül ilyen közelségbe a
megfoghatatlan Isten fogalmával, sehol nem döbben annyira rá, hogy milyen
jelentéktelen, kicsi és tűnő porszem a világegyetem óriási dimenzióiban. Ez a
felismerés néha nyomasztó, és az egyedüllét vagy elveszettség szomorú érzését keltheti, sötét gondolatok, félelmek lehetnek úrrá. Ezért félnek sokan tőle.
Az én szememben azonban minden azonnal megelevenedett. A sziklákban élő
fejeket láttam, kiszáradt fatörzsekbe állatokat, embereket képzeltem. Megszületett egy sorozatom: aktok a fatörzsben. A másik hasonlót a sziklasivatag
ihlette. Életre keltettem a sziklákat, emberek születtek belőlük. Megmozdultak. Élnek.
Volt egy csodálatos utazásom Brazíliában és Hawaiban. Dús növényzet,
dzsungelek. Jeruzsálem pedig, amint láthattad, teljesen száraz város, szinte
egyáltalán nincsenek növények, összeházasítottam a kettőt, ez is egy sorozat
lett: Jeruzsálem a brazíliai dzsungelnövények között.
97

Belehelyeztem Párizst is a sivatagba. Ez igen nagy érdeklődést keltett.
A kiállításról azt írták a kritikusok, hogy Párizst m á r mindenféleképpen látták, de a sivatagban még nem.
— No meg más is, gondolom. Föllapozhatom
ezt a kiállítási
katalógust is?
— Tessék, nézegesd . . .
— No, hiszen már a második mondattól döbbenetes:
„Szilárd
Klárának,
mint a hajdani prófétáknak,
sikerült menedéket
találnia a sivatagban, s ott
véghezvinni
a valóság metamorfózisát.
Valóban, csupán ennek a sivár
vagy
vad univerzumnak
a fenséges magányában lehetséges titkos és isteni
gondolatnak a revelációja. Ezek a revelációk elbűvölnek,
megragadnak."
— Csak nem akarod az egészet ismertetni?! Folytassuk inkább kicsit az
életem további történetével. Ott tartottunk, hogy boldogan éltünk és dolgoztunk itt Izraelben. Ebbe a házba a hatnapos háború előtt öt nappal költöztünk. 1970-ben hirtelen meghalt a férjem. Almában érte az agyvérzés, fel sem
ébredt. Neki a lehető legszebb halál — bár nagyon korai, ötvenöt éves volt
— de nekem . . .
Szerencsére 1971-ben látogatóba jött Izraelbe Rózsa Péter k e r á m i k u s és
szobrász. A húgát, Rózsa Marika színésznőt kereste fel. Megismerkedtünk.
Nagyon nagy szerelemben, szeretetben élünk m á r tizenhat éve. ö s s z e t a r t a
közös hivatás, az egyforma érdeklődés. Talán legjobban őt is a m o n u m e n t a litás vonzza, az Építési és Fejlesztési Minisztérium megbízásából készült m ű veivel itt is találkozhatsz. Például, ha megnézed Tel-Avivban az Ichud Shivat
Zion zsinagógát, benne az üvegablakaimmal, mellette láthatod Péter 4 m é t e r
magas, cementből készült Chanuka-gyertyatartóját.

98

Speciális technikát alakított ki a kőnyomásban is. Nagyon érdekesek a
selyemnyomásai. Már Los Angelesben elkészítette Klee, Picasso, Ribera műveinek ilyen reprodukcióit. Nagyon jó nekünk együtt élni és alkotni.
Tudod, ha végiggondolom az életem, nem volt könnyű, de szép volt.
A legsötétebb pillanatokban is hittem, van kiút, vannak jó emberek, az élet
p e d i g . . . „mindenkinek különleges szent örömmel jön". A világ, úgy ahogy
van, csodálatos és elbűvöl. Kicsi gyermekkorom óta érdekeltek az univerzum
titkai. Minden asztrológiai és asztronómiai könyvet elolvastam, amihez hozzáfértem. Egy szép napon rádöbbentem, ezt meg kell próbálnom le is r a j zolni. A planétákat, mintha bennük volnék. Megfesteni a világűrt, mert még
nem festette meg senki. Érdekességként említem, hogy mennyire értő, segítő
társam ebben is Péter, aki 1958-tól kezdve az Apolló-, Hold-program (NASA)
technikai rajzolója volt, amíg el nem hagyta Amerikát.
— Az érdekfeszítő
beszélgetés, a házi tárlat látogatása után, a megígért
tengeri fürdés előtt, engedj meg még egy kérdést. Szeretnél-e
kiállítást
Magyarországon ?
— Nagyon. Azzal kezdtem, hogy előbb voltam hazaszeretetben, öntudatosan nevelt magyar, mint zsidó. Édesapám emlékének is boldogan tisztelegnék
hazájában egy kiállítással.

99

„A literatura örök respublica"
BISZTRAY GYÖRGY: KANADAI MAGYAR IRODALOM
Bisztray György módszerét két szóval jellemezném: radikális és elmélyült.
Nemcsak a magyar—kanadai irodalmat ismertető kötet született meg ezzel a könyvvel, hanem egyúttal annak — ha nem is elfogulatlan, de kétségbevonhatatlanul műértő — kritikája is. Bisztray szemérmetlenül söpri félre figyelme fókuszából a dohos, álmos irodalmot, bocsánatkérést mellőző nyerseségéhez csak Kemenes Géfin
Lászlónak a kritika feladatáról írott (az Arkánum 2. számában megjelent) tanulmánya hasonlítható. Ennyit előlegül.
Természetesen a könyv nem „csak" irodalomról íródott; szót kapnak benne népünk nagy „sorskérdései", ahogy ezt mostanság „mélymagyarul" fogalmazni szokás.
Könyvét áthatja a fontos felismerés, hogy e három kérdés: mit jelent magyarnak
lenni, mit jelent magyar írónak, illetve magyar emigráns írónak lenni, hetedíziglen
összefonódik. Ezzel a felismeréssel tágas eget borít (a Mészöly Miklós argógyűjtésében olvasható „kupoladuma" nélkül) a kanadai—magyar irodalom látszatra szűk
„háztáji" parcellája fölé. Az egységa
közös csíra megtalálása biztosítja a téma
spirális gazdagodását. Bisztray leleményesen tár fel összefüggéseket ultraibolyaszálakkal kapcsolódó evidenciák között — a kérdőív pszichoanalitikus jellegében is
megmutatkozik ez az előítéletek helyett utósejtelmekkel működő képzelet, mely
érintkezési pontokat képes képezni ősfélreértések szigetei között.
A magyar identitástudat zavarai az összefüggések hálózatának egyik göbébe
csomósodnak az irodalmi modernség problémáival. Hamvas Béla idilli népnek nevezi a magyart, Berzsenyit pedig a méhes filozófusának „Dél és Nyugat géniusza"
című írásában. „A méhes a meditáció h e l y e . . . Ez a délnyugati táj egészében félig
alvó: csábít és altat, mint egy szunnyadó szirén..., a méhes az ébren alvás helye . . . Alig emberi élet ez már így ..." Délibábdédelgető (ön)kritikátlanság, tespedés,
illúziók, a létezés archaikus mosolya. Következésképp: konzervativizmus. A tétlenek
kalózfantáziája hősi nagyságáról ábrándozhat: „such as trust, loyalty, flamboyant
heroism and fatalism", e nemes (hogy mennyire „nemes", az a magyar történelemből messzire kihallik..." nemzeti karakterben lelve föl kudarcaink álmagyarázatát
és gyógyírját. Ez a magyar nemzeti mentalitás többre becsüli a szárnyas költészetet
az elemző prózánál, a finálét cselekvő összecsapások aktivitásában kiforró drámánál, többre a népiesek „tőrőlmetszett" egyszerűségét a széttartó ellentmondásokból
összeötvözött urbánus komplexitásnál. A költészet nagyzolási vágyában a politikai
útmutatás, az erkölcsi példaadás koturnuszáról (hordó)szónokol, nemritkán művészi
áttételesség nélkül éppen azoknál, akiket „legnagyobb" jelzővel illet irodalomtörténetünk, mert a költészet ( irodalom) nálunk nem lehet esztétikai „action gratuite",
hacsak nem akar bűnösen felelőtlennek minősülni. Az ún. „kritika" (az a fajta, amit
Bajza József a „szolgai csúszás lelke"-ként jellemzett) szítja tovább ezt az önriszáló
negédességet, ami alkalmas a magukat váteszként ártatlannak képzelőket ártalmatlanná, más szóval politikailag hatástalanná szelídíteni.
Az otthon vérré vált (védő várnak vélt) szellemi röghöz kötöttség (fixáció egy
hamis nemzeti portréhoz és egy pennával lovaggá ütött költői felséghez) fogja az
emigrációban megteremteni az izolációra görcsösen törekvő „tokbabújt embert", aki
kötelékeit elszakítva sem képes az inspiratív másság forrásvizében felfrissülni. Viszszahúzó hagyományoktól hátrányos helyzetű emigránsként és szándékolt — vagy
100

önkéntelen — elszigeteltségük ellenére ezek az írók éleslátó kritikát képesek adni
— néha rosszindulatú, az arányokra nem ügyelő naivitással — a befogadó ország
társadalmáról, kulturális, erkölcsi állapotáról; hiperkritikusan a helyi hipokrízisekkel szemben. Valószínűleg valamennyi, a „prosperáló Nyugat"-ra vetődött európai
emigráns értelmiségi osztja Joseph Brodskynak a Nobel-díj átvételekor tartott beszédében mondottakat: „Living in the country I live in, I would be the first
prepared to believe that there is a set dependency between a person's material
wellbeing and his literary ignorance..." („Élvén az országban, amelyben én élek,
elsőként volnék kész hinni abban, hogy van valami állandósult függés, egy személy
anyagi jóléte és irodalmi tudatlansága között...") Lehetséges, hogy Faludy György
„New York felé" című versének a „Búcsú Amerikától" című verssel összevetve kiábrándultabb hangjáért valóban a költőben végbement változás felelős, abban az
értelemben, hogy az észak-amerikai életforma nyavalyáiból (melyek persze mint
bárányhimlő viszonyíthatók egyebütt pusztító rákfenékhez) többet vesz észre!
A „kétirányú harc" megkezdődik. Az óhaza „pártosság", „elkötelezettség", „építő kritika"-szólamaival sújtott írói Kanadában a „bármit-kimondhatsz-ezért-fölösleges"
cifra nyomorúságára eszmélnek. Oda a szellem kiváltságosainak népvezér-méltósága.
Remekül jellemzi a magyar íróknak a kanadai realitástól elszakadását (tudatos
különbözését?) Bisztray kérdésére (mi az itteni magyar írók számára fontosabb: az
anyagiak, vagy a társadalmi presztízs) adott válasza. Hogy az emigráns írók a sikert nem „piszkos anyagiakkal" mérik, ugyanannak a kantiánus magatartásnak szülötte, mint az a vélemény, hogy az irodalom erkölcsi funkciója elsőrendű, szemben
a szórakoztatóval. Az elidegenedésnek egészen szokatlan alakzatára bukkanunk az
emigráns életforma vizsgálatánál, ami túlcsap a marxi, vagy egzisztencialista megfogalmazások övezte horizonton, túl Bisztray hármas („uprooted" = gyökerestől kitépett, „replanted" = újraplántált, és „rootless" — gyökértelen) csoportosításának
gyepüjén. A 20-ik század új életformájává lett emigráns létezés rendszerré szerveződő problémasokasága barázdálódik egyre gazdagabban, megteremtve az „útitárs"
„együttgondolkodók" harmadik rendjétamelyik
túlléphet a „jobb—bal", „Nyugat—
Kelet" dichotómiáján. A kanadai magyar írók tiltakozása a típusba sorolhatóság
ellen tekinthető egy félreértett individualista szemlélet visszfényének Spinoza „Etiká"-jának utolsó szavaihoz hasonlóan, amelyek azt nevezik „értékesnek", ami „ritka"
— hiszen végül is minden erkölcsi tanítás mi másra törekszik, mint az alapelvek
általános elfogadtatására és főképp gyakorlatára. De ez a makacs, hiúnak tűnő ellenszegülés talán mélyebbre világít: mintegy öntudatlan jelzése lehet annak, hogy a
magyar emigráns írók lappangón érzékelik sajátos státuszuk potenciáját, melynek
helyzeti energiájával azonban még nem tudnak mit kezdeni a „par excellence" irodalom felől. Eleddig csak meghasonlottságuk gyötrelmeit panaszolták, jobbára önmaguknak. Gyökértelenségüket okozó csalódásuk valójában abban gyökeredzik, hogy
azt a szabadságot, amit otthon áhítottak (mely a polgári forradalmak szabadságköveteléséhez idő [szerű] tlenül rögzül), Kanadában sem találhatták meg, mert
mostanra itt, ez, így „outdated" lett. Ez a szabadság itt a hús-vérként megtestesült
ideák árnyékát veti. Kanada, ez a hirtelen nagyranőtt kamasz, nemcsak saját történelmének, de történelem tudatának is jóformán híján van. Naivitása nemtörődömség,
kollektív amnézia, amelynek grand Canyonjába a teljes eddigi európai (és világ!-)
történelem zuhant visszhangtalan. Ártatlansága éppcsak-nem-rosszhiszemű tudatlanság, juharlevéllel fedezi (ál)szemérmét, mely a „take it easy" érdektelenségét sötétli. Azonosulni ezzel a szabadsággal magyar múltunk, és vele jövőnk megtagadását jelentené.
Míg a magyar író hazájában a szabadsággal mint nem mindig megélhető lehetőséggel szembesül, addig a nyugati demokráciákban tanúja lehet a folytonosan elszalasztott lehetőségek szabadságának. A nyugati író, noha mindenről szabadon, cenzúrálatlanul (a cenzúranélküliséget abszolút komolyan szó szerint értve, nem mint
alkotmányban foglalt szónoki fordulatot a „kivéve, h a . . . " orv kitételével) beszélhet,
többnyire a jóléti társadalom lagymatag kérődzője — ellentétben hányatott gyomrú
101

keleti rokonaival —, akinek alkotói termése a haszonállatok tej hozamához mérhető;
útzáró sorompók irányadása nélkül provokálatlan-gyanútlanul forgolódik önössége
körül. A kelet-európai író sokkal több „dignity"-vel rendelkezik, mint nyugati demokráciákban élő társai, mivel a legcsekélyebb eredendően szabad művészi megnyilvánulása is aránytalan kockázatvállalásra szorítja őt, ennélfogva olyan erkölcsi
kvalitások, mint bátorság, a megalkuvást elvető következetesség, hűség a lelkiismerethez számára megőrzik hamvas bájukat. Hogy aztán a túlajzott önbecsülés operettszereppé szégyenülhet, e tény futólagos említése itt elég.
Bisztray könyve lélektani térkép a szellemi felfedező-hódító hadjáratról, melyet
a magyar emigráns írók tollal kezükben vívnak, és amely elől nem térhetnek ki, ha
mesterségüket folytatni akarják.
Bisztray lebilincselően elfogult a modernek javára; majdhogynem „elkötelezett".
Vitéz György pesszimista állítása ellenére (
avantgarde költőnek ritkábban akad
támogatója, mint a kígyónak tyúkszeme"), a korszerű, kísérletező irodalom kiváló
mecénásra talált Bisztray Györgyben, akinek igazságtalansága könyörtelenül igazságos. A próteuszi megújulásokra képes Tűz Tamás, valamint Kemenes Géfin László
és Vitéz György kulcsfigurái a könyvnek; iróniájukat, mely az „értékek átértékelésének" ambivalenciák közt oszcilláló eszköze, Bisztray szakavatottan méltányolja.
Célja érezhetően nem egy lexikálisan hiánytalan adattár közkézre bocsátása, hanem
az, hogy könyve a kanadai—magyar XX. századi irodalom első korszerű kritikáját
nyújtsa.
A könyv egy helyén a szerző ezt a meghatározást adja a nyelvről: „language is
more than a set of s i g n s . . . Language is a living, complex, ever changing and
growing organism...". A nyelv tehát élő, összetett, örökké változó, növekvő szervezet. Mi más lehet az irodalom ezek után, mint a fejlődésében végtelenbe mozgó, kalandosan kísérletező, a teljes, a mindenható élet? A múlt fixációitól merev ízületű
magyar irodalmi ízlésnek nincs alibije többé, hogy új környezetének sokarcúságától
sze(lle)mét elfedve otthoni meghasonlottságával gyengéden bánjon. A költők közül
Tűz Tamás, Zend Róbert a „Montreali Kör", és részben a „gyökértelenek" viszonylag fiatal, Kanadába 56 után érkezett nemzedékének egyes tagjai; a prózában Miska
János és Sárvári Klára; a drámairodalomban a kiadatlan műveket hátrahagyó Kerecsendi Kiss Sándor példázzák a hazai irodalom valóban európai nívójú, és nem
a művészetben — dilettáns ideológusok által — annak kikiáltott alkotóinak megszüntetve-megőrző, kritikusan beilleszkedő, nem csupán helyi érdekű pályák hálójába találó eredményeit. Mindazonáltal ezek az emigráns írók nem élvezik azt az
(el)ismertséget Magyarországon, és azt a figyelmet Kanadában, ami érdemelten
megilletné őket. Kanada „kulturális mozaik"-ot teremteni vágyó buzgalma hatástalan marad, amíg a kanadai multikulturális szervezetek (vagy a magyar emigráció!) nem tudnak intézményesen gondoskodni megfelelő minőségű műfordításról —
mert ez nem egyéni feladat kell legyen, amiben például Faludy György sikeresebbnek bizonyult, mint mások (Bisztray ezért hatáozottan neheztel rá, meg azért is,
mintha Faludy néhány itteni pályatársával kizárólagosan kisajátítaná az angol
nyelvű antológiákban a kanadai—magyar irodalom képviseletét.) Pedig Faludy nevét
bátran tarthatná magasra könyvében Bisztray, mint egyikét legjobbjainknak, akinek igazán nem lehet bűnéül felróni, hogy Nobel-díjra jelölték, és hogy versgyűjteményét, valamint „My Happy Days In Hell" című kitűnő memoárját angolul olvashatják a magyar nyelvet emigráns irodalmunk kedvéért megtanulni rest északamerikiak. Nem helyén való nekünk magyaroknak „lepontozni" őt, mások mellőzöttségét méltányossági alapon orvosolandó, inkább örvendeznünk kellene és „kihasználnunk" az egész otthoni és itteni magyar irodalom üdvére mindannyiunkat
szolgáló dicsőségét. Itt jegyzem meg: „csípős célozgatás helyett szívesebben olvastam
volna Bisztray tollából (ha nem is aprólékos) összehasonlító elemzést Faludy „Ave
Luna", és T. S. Eliot „The Waste Land" című költeményei között; ugyanígy a
„Montreali Kör" tagjaival kapcsolatban a párizsi Magyar Műhely művészi profiljának tüzetesebb leírását, a kanadai magyar emigráns irodalomra kisugárzó hatása
102

milyenségét — végtére a könyv angolul íródott, így olyanokhoz is eljuthat, akik a
párizsi folyóirat létezéséről sem tudtak eddig. De ezek a befej ezetlenségek, lássuk
be, jobban sarkallnak a téma újbóli, más szempontokat fölvető vagy részletproblémákat kinagyító feldolgozására, a szellem pomogátsi kirakós játékára történelemszétdarabolta elemekből, mint a legcsiszoltabb lekerekítettség. És amennyiben helytállók Kemenes Géfin László szavai — miszerint: „Csak egynek nem kegyelmezünk,
akinek kezében nem füstölő van, hanem mérce, a művészetért élő, azt szabadon
vizsgálni merő és tudó kritikus mércéje —, Bisztray György sok ellenséget szerzett
magának ezzel a könyvvel. Illesse dicséret érte! (George Bisztray: Hungarian—Canadian Literature. University of Toronto Press, 1987.)
BALI BRIGITTA

Szép, szimbolikus címet talált a Szépirodalmi Kiadó a Nyugat-európai és tengerentúli magyar prózaírók antológiájához. Domahidy András kitűnő elbeszélésétől"
kölcsönözték a kötet címét, amely már eredeti helyén is jelképes tartalmakat hordozott. Ahhoz, hogy a dió tartalmához, beléhez hozzájussunk, ketté kell választani
a diót, s az egyetlen dió így két dióhéjjá oszlik. Különválik, ami összetartozott, ami
együtt nőtt fel. A kérdés: összetartozhat-e továbbra is, s ha igen, miként, az a két
dióhéj? Az elbeszélésben az a férfi és nő, akik Magyarországról elsodródva messze
kerültek egymástól is, a hazától is, s az újra találkozás fölveti az újrakezdés, az
ismét összetartozás lehetőségét, s e lehetőség kérdésességét is. S tovább általánosítva az antológia egészére: a nyugati diaszpórában élők, s az ő kultúrájuk, az ő
irodalmuk tartozhat-e s miként az anyaország kultúrájához, irodalmához?
E kérdésre ma eléggé egyértelmű a válasz: természetesen tartozhat, sőt tartoznia
kell. A Magyar Népköztársaság mint a magyar anyanyelvűek anyaországa gyűjtőmedencéje mindannak, ami magyarul születik. S ami magyarul születik bárhol a
világon, az akarva-akaratlan mindig kötődik az „óhazához", akkor is, ha a mű
szerzője esetleg sohasem élt tartósan anyanyelvének földjén. Mert nem a lakóhely
a döntő, hanem a nyelv, s az a kultúra, amely elválaszthatatlan e nyelvtől.
Tudjuk jól, hogy ez a ma természetesnek ható igenlő válasz csak a legutóbbi
években hangzik ilyenképpen. A szokásos éppen az ellenkezője volt, s nemcsak a
közelmúltban, hanem az egész huszadik században. Trianon óta egymást követték
a kényszerű és az önkéntes emigrációs hullámok, s aktuálpolitikai szempontból érthető, hogy az így kialakuló külföldi magyar irodalom hazai befogadása általában
kedvezőtlen volt. A nyolcvanas éveknek kellett eljönniük ahhoz, hogy a hajdani
emigrációk indítóokai elhalványodjanak, hogy ne a szétválasztó, hanem az összekötő
szálak váljanak hangsúlyosabbá. Előbb a hazalátogatás lehetősége indult meg, majd
a hazai folyóiratokban való publikálásé, végül a könyvkiadásban való jelenlété is.
Az érdeklődő olvasó tájékozódása mindezzel együtt viszonylag nehéz még ma is.
Vannak ugyan jól forgatható kézikönyveink: A magyar irodalom története 1945—1975
negyedik kötete, amely A határon túli magyar irodalommal foglalkozik, valamint
Béládi—Pomogáts—Rónay: A nyugati magyar irodalom 1945 után c. összefoglalása,
de magukhoz a művekhez elég nehéz hozzájutni. Még 1981-ben jelent meg a Vándorének című költői antológia Béládi Miklós szerkesztésében, amely mintegy negyven költőt mutatott be. E mű párdarabja — most — sok éves késéssel — a Két
dióhéj, amely kereken két tucat szerzőt mutat be. Az antológiák persze inkább csak
az érdeklődés felkeltésére alkalmasak, kísérniük és követniük kell őket az egyes
művek kiadásának. Ez ügyben is lehet már eredményes munkáról szólni: Domahidy
András, Cs. Szabó László, Határ Győző prózakötetei, a költészetben pedig Dedinszky
103

Erika, Thinsz Géza után a közelmúltban Tüz Tamás, Baránszky László válogatott
versei bizonyítják ezt. Mindezt persze még csak kezdetnek lehet nevezni.
A Két dióhéj tehát nem egy antológia a sok közül, hanem kultúrpolitikai és
irodalomtörténeti fontosságú mű. így van ez annak ellenére, hogy természetesen ebben az antológiában sem remekművek sorát olvashatjuk, hanem — a dolgok természete szerint — a változó színvonalú és változatos anyag jellegzetes válogatását.
Ellenőrizni persze magam sem tudom, hiszen ez több éves kitartó munkát igényelne,
hogy ez a válogatás mennyire pontosan tükrözi azt az anyagot, amelyből merít.
De el kell hinnem Berkes Erzsébetnek (a kiadó munkatársának) és Rónay Lászlónak
(a témakör kutatójának), hogy a nehezen áttekinthető, mennyiségre mindenképpen
gazdag és bizonyosan igen eltérő színvonalú anyagból a legjobb szerzők legjobb
kisepikai alkotásait igyekeztek összegyűjteni. Hogy ez a gyűjtő- és válogatómunka
milyen nehézségekbe ütközik, arra most nem azt hozom például, hogy az elmúlt
negyven évben megjelent kötetek beszerzése sem mindig egyszerű feladat. Inkább
azt említem meg, hogy az egy esztendeje megjelent összefoglaló áttekintés, amely
igyekezett minden szerzőt számba venni, s megemlíteni, még nem beszél például
két olyan íróról, akik most helyet kaptak műveikkel az antológiában. Halász
Györgyről és Thury Lajosról van szó, mindegyikük évtizedekkel ezelőtt hagyta el
hazánkat. S ezzel nem az irodalomtörténeti összefoglalás hézagosságát állítom, hanem az anyag valóban szinte egybefoghatatlan gazdagságát. A költői és a prózai
antológiából okkal hiányolhatunk néhány szerzőt, mindenekelőtt Márai Sándort, de
tudnivaló, hogy e hiánynak a szerzők elzárkózása a magyarázata. Az alkotónak
szíve joga művei kiadásáról rendelkezni, mégis érdemes volna megfontolni, hogy le
szabad-e mondani a magyarországi (és a szomszédos országokbeli) olvasókról. Nem
kár-e — s mind az életmű, mind az olvasóközönség szempontjából —, hogy nemzedékek nőnek fel anélkül, hogy hathatna rájuk az életmű?
A prózaantológia a nyugatra távozó nemzedékek mindegyikének íróit figyelembe
veszi. így helyet kapnak olyanok is, akik már idehaza íróvá váltak, s íróként távoztak (s nyilván nekik volt a legnehezebb eltávozni). Közülük a „rangidős" az a
Szélpál Árpád (1897—1987), aki 1939-ben a Népszava tudósítójaként emigrált Párizsba a fasizmus elől. 1948-ban távozott Cs. Szabó László, Szabó Zoltán,
Thury
Lajos; 1956-ban Határ Győző, Tüz Tamás. A többiek odakint váltak íróvá. Többségük 1956-ban húszévesen, megkezdett egyetemi tanulmányok után távozott (Czigány
Lóránt, Ferdinandy György, Gömöri György, Kabdebó Tamás, Márton László, Nagy
Pál, Sárközi Mátyás stb.).
A Két dióhéj „Előszó helyett" közli Szabó Zoltán Magyar író Angliában c. 1979es esszéjét. Harminc évi angliai lét múltán készít számvetést a népi írók mozgalmának egykor jeles résztvevője. Alaptézise egybevág azzal, amit mi idehaza gondolunk és mondunk: a távozás természetesen hatással van az írói életműre is, de nem
teszi idegen testté egymás számára a távozás előtti és utáni szakaszt. Miként Szabó
Zoltán fogalmaz: „visszariadnék attól, hogy azt állítsam: írói pályámnak volt egy
magyarországi szakasza, és ezt egy másik, merőben más, tőle elkülönülő angliai
szakasz követte, s hogy az egykori doveri átkelés napja jelzi, hogy a kettő közt hol
a választóvonal. Minden írói pályának van legalább két, de többnyire több periódusa, s ezek mezsgyéit nem országhatárok, nem is nyelvhatárok jelzik, ezek a periódusok egymással összefolynak". Ha az ember merészen továbbgondolja e mondatokat, eljuthat a világirodalom fogalmához is, amelynek szintén az a lényege, hogy
ledönti az ország- és nyelvhatárokat, mert más törvényszerűségeknek engedelmeskedik, s akkor minden nagyképűség nélkül mondhatjuk, hogy amiként minden magyar írásmű része a világirodalom végtelen áramának, ugyanúgy része természetesen a magyar irodaloménak is. Magyar írónak — bárhol is él és alkot —, a huszadik században sem nagyon sikerült áttörnie a nyelvi és történelmi elszigeteltségből
adódó korlátokat, mégis megnyugtató a tudat, hogy ezt a magyar írók nem tekintik
fátumnak, s úgy alkotnak, mintha e korlátok nem léteznének. Vagyis a világirodalmiság igényével — a világ bármely városában éljenek is. S ennek az igénynek,
104

másképpen fogalmazva, a tisztességes és értelmes írás igényének tézisét is rögzíti
Szabó Zoltán Orwell egyik tanulmányát idézve: „Én azért írok, mert van valamely
hazugság, amit tisztázni akarok, észrevétetni, vagy van valamilyen valóság, amelyre
fel akarom hívni a figyelmet. Tehát mindenekelőtt azt akarom, hogy meghallgassanak. Ám olyasmiről, ami nem szolgál legalább valamicske esztétikai tapasztalattal,
vagy nem ad művészi lehetőséget is, nem tudok írni még egy újságcikket sem."
Az „előszó" után az antológia három ciklusba tagoltan közli a műveket, amelyek Szélpál Árpád önéletrajzi regényrészletét kivéve mind elbeszélések. A ciklusok
a Sorsjegyek, a Két dióhéj és A görög hajó címet kapták. Bár van tematikai vezérmotívuma mindegyik ciklusnak, ezt nem erőltetik a szerkesztők. Az első ciklusban
ez a fő motívum a hazai élet felidézése, a másodikban az emigrációs konfliktusoké, a
„Fertőn innen, Fertőn túl" helyzeté, míg a harmadik ciklusba az „elegyes" munkák
kerültek. Mindegyik ciklusban van azonban egy-két írás, ami kilóg onnan, s inkább
máshol lelhetné meg természetes helyét. Kabdetíó Tamás írása az első helyett inkább a másodikban, Major-Zala Lajosé és Karátson Endréé a második helyett a
harmadikban, s a harmadikból Csiky Ágnes Máriáé és Határ Győzőé az első, Nagy
Pálé a második ciklusba illik. Természetesen csak akkor, ha jól véltem felismerni
a fő témaköröket.
Aki végigolvasta az antológiát, s túl van már a primér olvasói élményen, óhatatlanul szembetalálja magát azzal a kérdéssel is, hogy vajon ez a nyugati magyar
epika poétikai eszköztárát, stilisztikáját tekintve milyen viszonyban van a magyar,
és milyenben a nyugati irodalmakkal. Azért is érdemes ezen meditálni, mert tudjuk
jól, hogy a nyugati magyar líra — amely már a hetvenes években is sokkal ismertebb volt nálunk, mint ma az epika — sokféle neoavantgárd sajátosságot mutatott
fel, s ezek komoly hatással voltak a magyarországi és a szomszédos országokbeli
magyar nemzetiségi irodalmakra is. A mostani antológia rövid utószava ugyan említi, hogy a kísérleti formák bemutatása a hagyományos nyomdai eszközökkel nem
volt lehetséges, mégis — vagy éppen ezért — azt kell megállapítani, hogy az antológia — legmodernebb formanyelvű szerzőivel (Márton László, Határ Győző) is
— bőven belefér azokba a formai keretekbe, amelyeket idehaza találhatunk. Meglepetést nem annyira megoldásaival, inkább tehetségével okozhat egy-egy szerző.
A „meglepetés" szónak persze csak viszonylagos értelme lehet azoknál, akik már
jeles íróként távoztak. Viszont a „nyugati" magyar irodalomnak van egy „igazi"
prózaírója, aki 1950 óta Ausztráliában él — tőlünk tehát inkább keletre, mint nyugatra —, s aki ott vált íróvá. Két regénye: a Vénasszonyok nyara és az Árnyak és
asséonyok megjelent már idehaza is, méltán keltve feltűnést. Két dióhéj című elbeszélése (1966-ból) újólag igazolja kiemelkedő tehetségét. Két regénye eredetileg 1969ben és 1979-ben, idehaza fordított sorrendben 1985-ben és 1987-ben jelent meg.
A szó mindenféle értelmében mai magyar próza az, amit ő ír, s a magyar próza
jelenlegi, felívelő, értékekben gazdag szakaszában is különös figyelem illeti meg.
Született epikustehetség, akinek a plasztikus alakteremtés, a feledhetetlen atmoszféra és az érzékletes stílus egyaránt jellemzője.
Az emigrációs lét évtizedei természetesen nemcsak az életformában, hanem az
írói művekben is jelen vannak. S ebből a szempontból majdnem mindegy, hogy valaki negyven- vagy húszévesen emigrál-e. Szabó Zoltán azt írja, hogy az angol életmód privát jellege írófélét odavonzó erő. Viszont nem minden íróféle vonzódik e
privát jelleghez, másrészt viszont az emigráns mindenhol ilyen privatizáló állapotba
kényszerül. Alapvetően ez magyarázhatja, hogy a kötet írásainak többsége komor
tónusú. Ha motívumok szerint vizsgáljuk a legjellemzőbb jegyeket, akkor feltűnően
gyakori a magánynak mint problémának a kezelése (András Sándor, Gömöri György,
Sárközi Mátyás, Thury Lajos, Nagy Pál). Ha kicsit tágabban értelmezzük a magány
fogalmát, s az emberi kapcsolatok kérdésessé válásaként is kezeljük, akkor az antológiának szinte minden művét példaként lehetne említeni. E kérdéskörnek természetesen külön is említendő területe a család vizsgálata, a széthullásé, a hamis kapcsolatoké, az élettárs elvesztéséé (Thury Lajos, Ferdinándy György, Cs. Szabó
105

László, Sári Gál Imre). S külön témakör a férfi—nő kapcsolat vizsgálata (Gömöri
György, Domahídv András, Nagy Pál, Határ Győző). Két ember egymásra találása
az (idegen) világban való otthonlétet is jelentheti, s már maga a lehetőség megadja
a reményt a létezés értelmességéhez még akkor is, ha tudjuk: „Örök enigma marad
a másik: a szülő, a társ, a barát, a feleség. Az ember titkok között él, titokból sarjad, és titokkal hál, titokhoz beszél, és titkoktól fél, mert magunkkal törődünk csak,
és magunkra is oly kevés az idő. Nem keressük a társunk kulcsát, és a m i é n k . . .
És az én kulcsom, az én titkom? Hát nem próbáltam? Hát nem a d t a m ? . . . Ügy
nyújtottam oda neki dióhéjnyi szegény sorsomat... Mit ért?" — írja Domahidy
András.
Mivel a magány, az idegenség elementáris probléma az elbeszélések hősei számára, gyakori a halál, az öngyilkosság (Kabdebó Tamás, Gömöri György, András
Sándor). Van gyilkosság, erőszak, gyújtogatás (Karátson Endre, Czigány György,
Cs. Szabó László, Csiky Ágnes Mária), megtébolyodás (Vajay Szabolcs, Karátson
Endre), menekülés (Márton László, Kabdebó Tamás), száműzetés (Tüz Tamás).
Rendkívül gyakori a kudarcélmény. Alig van ellenpélda vagy ebből a szempontból semleges történet. Azok a történetek, amelyek az elbeszélésekben megjelenítődnek — s amelyeknek a tétje gyakran egészen hétköznapi, kisszerűnek mondható, általában olyanok, hogy a főszereplőnek nem sikerül elérnie azt, amit szeretne. A sikertelenség ritkán fordul ellentétébe, mint Cs. Szabó László talányos A görög hajójában. Még ritkább, sőt egyedüli az a sikertörténet, amelyet Szélpál Árpád elevenít
fel, igaz, kisiskolás korából, amikor falujukban 25 Petőfi-sorsjegyet kellett eladnia
(1909-ben!), mert az iskola becsülete ezt megkívánta. S ritka az olyan nyitott befejezés is, mint Domahidy András elbeszéléséé, amely ígéri a lehetőséget: hátha mégis
egymásra talál két ember.
Még egy motívumra érdemes felfigyelni: a különlegességre, a furcsára, a megmagyarázhatatlanra (Major-Zala Lajos, Cs. Szabó László, Lehoczky Gergely, Halász
György). E motívum jellegzetes figurája a különc ember, a „bolondos", akit sokszor
alig választ el valami a bolondtól. Jellemző példája ennek Lökkös Antal írása
(Monsieur Petit nyugalomba vonul) a kistisztviselőről, aki „megbünteti" a közlekedésben vele szemben szabálytalankodókat. A legérdekesebb bizonyára A különös
bordélyház (Halász György), amelyben elérhetetlen lányoknak lehet udvarolni a
nagymama jelenlétében, megidézve a régi idők szalonjait és „igazi" úrilányait.
A nyugati magyar prózaírók antológiája kifejezetten gyenge írást nem közöl.
Én egyedül Hendi Péter írását hagytam volna el vagy cseréltem volna ki másikra.
Ez az elbeszélés a hatvanas években még idehaza keletkezhetett, s bizony nemigen
tesz hozzá semmit ahhoz a képhez, amelyet az akkori fiatal próza kialakított a csellengésről, a pályakezdés nehézségeiről, s amelyek közül ma már csak a legjobbakat
érdemes újraolvasni. Találunk persze kisebb igényű tárcanovellákat is, az elsősorban költők, esztéták esetében pedig elfogadható, hogy nem az epika a f ő erősségük.
Mégis, elsősorban éppen a több műfajú alkotók ennek a könyvnek is az erősségei.
Szélpál Árpád, Határ Győző, Cs. Szabó László mellé még Domahidy András és
Nagy Pál neve kívánkozik, ha az antológia legemlékezetesebb műveinek szerzőit
kívánjuk felsorolni.

VASY GÉZA

106

Turczel Lajos: Tanulmán/ok és emlékezések
Némi túlzással azt írhatnék, hogy Turczel Lajos egyszemélyes műhelyében, irodalomtörténeti „tanszékén" lerakta a csehszlovákiai magyar irodalomtörténet, kritika
és kultúrtörténet alapjait. Ezt bizonyítja a 70. születésnapra, évfordulóra kiadott,
s most nálunk is kapható új kötete: Tanulmányok és emlékezések.
Mint a címből is nyilvánvalóan kitűnik: két részből áll, a két világháború közötti csehszlovákiai magyar irodalom közel hét évtizedének feldolgozásából, elfelejtett, homályba veszett arcok közeiképi bemutatásából, kapcsolattörténeti
kutatásokból, valamint a gyermek- és diákkori emlékezésekből. Abból, hogyan vall önmagáról a csehszlovákiai magyar irodalomtörténet nesztora. Miként kötődik a szülőföldhöz, közelebbről, a határ, s Ipoly menti Szálkához.
Bizonyos értelemben szintézis e kötet. Szintézis — irodalomtörténeti értelmezésben, de úgy is, hogy az élet és pálya egészét is összefoglalja.
Szerves folytatása a Két kor mezsgyéjének, a Hiányzó fejezeteknek, de szintézise a tájnak és irodalomnak, irodalomnak és szülőföldnek is. Vagyis — tovább
boncolva — összegezése a filológiai részletek és szintézis kapcsolatának, de úgy,
hogy ebbe beleszövi a szülőföld, az indítás kapcsolatszálait is. E ponton szorosan
kapcsolódik — a múlt feltárásának igényével — a szinte vele egy időben megjelent
Duba-kötettel, az Európai magány-nyal. Rendkívül sokat megtud az olvasó — ez
utóbbi esetben — Honfüzesgyarmat múltjából, Turczel Lajos kötetéből pedig Ipolyszalkáról (röviden: Szálkáról). Hadd írjuk le itt gyorsan: úgy tűnik, mintha Turczel
Lajosnak szervesebben, intenzívebben sikerült volna — Pozsonyból — tartania a
kapcsolatot a szülőfaluval, s nemcsak „sétát tett a bölcsőhely körül". Duba Gyula
— ez nyilvánvalóan kivehető soraiból — inkább a fájdalmas nosztalgia hangján ír
a Garam menti tájról, a szülőfaluról, a Garam menti barangolásokról. Lényeges
erről szólnunk, hiszen így nemcsak az „ex catedra" előadókat ismerjük meg, hanem
az emberközeli baráti arcokat is. Ugyanakkor (s ez legalább olyannyira fontos): a
szlovákiai magyar közelmúlt és jelen táj—ember—kutató—író—tanár kapcsolatára
élesebb fényt derít. Ti.: az erdélyi irodalomból — ily vonatkozásban — sokkal többet tudhatunk meg (gondoljunk akár Kós Károlyra, Tamásira, Balogh Edgárra vagy
éppen Sütő Andrásra).
E sorok írója nagyon hálás Turczel Lajosnak e kötetéért, hiszen a két világháború közötti lapok egész sorára irányítja a figyelmet, olyanokra, melyek — iránytűként — mutatják a további kutatási lehetőségek irányait. Vagyis „rászorít" a
mikrofilológiára, amely nélkül ma már — „Vissza a tiszta forrásokhoz!" jelszó alapján — nem lehet a kutatásban továbblépni.
De ugyanígy szólhatunk-írhatunk arról is, miként kell és lehet — a mikrofilológia igényességével — már-már homályba vesző arcokat közel hozni. Tichy Gyulára
és testvérére, Tichy Kálmánra gondolunk, de éppígy — a néha méltatlanul háttérbe
szorított — Szenes Piroskára. S mindez nem amolyan elméleti konstrukció Turczel
Lajos gondolataiban, hiszen konkrét kiadási javaslatokkal is foglalkozik (Szenes Piroska Egyszer élünk újrakiadásáról van szó). De az Irodalmi Szemle kritikai rovatának megítélésével is egyet lehet érteni.
Kötetének első három tanulmánya már a csehszlovákiai magyar irodalom szintézisének alapjait jelenti. A Két kor mezsgyéjénnék nyomában e könyvben A csehszlovákiai magyar irodalom hat évtizede, Irodalomkritikánk 1918—1945 között, valamint Magyarok élete és kultúrája a Szlovák Államban. Ez utóbbi írása fokozott érdeklődésre tarthat számot, hiszen a csehszlovákiai irodalomnak oly korszakát tárgyalja, mely eddig kevéssé került a figyelem középpontjába: az 1939—1945 közötti
magyar irodalom életéről nyújt összefoglalót. Eredetileg az 1986-ban megjelent Ének
az éjben című, kitűnő gyűjtemény bevezetőjeként ismerhettük meg. Tulajdonképpen
folytatása és összekötője — Turczel Lajos saját munkásságában is — az 1938 és 1945
utáni csehszlovákiai magyar irodalmi élet föltárásának. A Két kor mezsgyéjén az
107

ún. Első Köztársaság kulturális, művelődéspolitikai és irodalmi életének összefoglalása; s ami az 1960-as években következett — az merőben új korszak problematikájának gyűjteménye.
Ennek az írásnak (és így az Ének az éjben-nek) az a történelmi jelentősége,
hogy magát Fábry Zoltánt, illetve a Fábry Zoltán-i szemléletet is korrigálnia kellett, számos fogalmat „helyére tett". A legfontosabb: bizonyos jogfolytonosság
meglétének dokumentálása. A maga — történelmileg is igazolt — tragikumával egyetemben. Nem csak a sokat vitatott csehszlovákiai irodalmi korszakhatárok módosításának lehetőségét és tényét dokumentálja, de rendkívül sok egyéni-írói tragédiát
sűrít. Így illeszkedik be ez a hét évtizedes csehszlovákiai irodalom történetébe;
méghozzá — sajnos, tragikumával együtt is — szervesen.
Mintegy kiegészíti, teljessé teszi a szinte csak magában látható A vádlott
megszólal-tat. Itt arról van szó, mint Turczel Lajos írja, hogy a csehszlovákiai magyar
irodalom lehetőségei beszűkültek a szlovák állam lehetőségei között. Ilyképpen
Győry Dezső Emberi hangja, Fábry Palackpostája (megelőzve A vádlott
megszólaltat!) és a címadó Egri Viktor-elbeszélés, Ének az éjben egy sorba hozhatók, bár
műfajilag eltérőek. Az Éj sötétjébe hasítanak bele ezek az írások. A próza — úgy
tűnik — színvonalasabban.
S itt „lép be" Szenes Erzsi: a faji megkülönböztetés átkával, mely egy népcsoportot sújtott. Fény és árnyék, a kegyetlen valóság és az eszményi szép utáni vágy,
a pillanatnyi zuhanás és a remélt emelkedés — mindez együtt van jelen ez írásbán;
s most már elmondhatjuk, Turczel Lajos mostani — Tanulmányok és
emlékezések — egész kötetére elmondható ez. Mindezt — szinte Fábry Zoltán-i szinten és
igénnyel — gyűjti a csehszlovákiai irodalomtudós egy-egy fókuszba. Nem egy szempontot figyelembe véve, ténylegesen is folytatója a Fábry Zoltán által megkezdett
törekvésnek: egységben és folytonosságban látni és láttatni a csehszlovákiai magyar
kulturális és irodalmi életet.
Egy zártnak tűnő világból való kitörést jelenti és jelzi; a lehetőséget és a tényt;
a mélyre zuhant állapotból is (miként Ányost is felemelte „Chloé szerelme" egykor).
Irodalomtörténet és önéletrajz, szintézisigény és tájirodalom: itt és most egyet
jelent — valóságként jelentkezik, immár visszavonhatatlanul (s nem csak Turczel
Lajos törekvéseiben) — a csehszlovákiai magyar irodalom. Helyet és részt kér a közép-kelet-európai kultúrában, centrumban és peremvidéken. Ennek egyfajta megközelítése, nagy egyéni teljesítménye és záloga Turczel Lajos előttünk fekvő új kötete. (Madách, 1987)
KOVÁCS GYÖZÖ

A rendteremtő irodalom felelőssége
DUBA GYULA: EURÓPAI MAGÁNY
A közép-európai irodalmak fejlődéstörténetében van egy-egy visszatérő korszak, mely megpróbálja fölmérni az addig megtett út tanulságait; a számbavételnek
olyan periódusa ez, amelyik már bizonyos magaslatról nézhet vissza, hogy erőt és
biztatást gyűjtsön a csúcsok meghódításához. A szlovákiai magyar irodalom mostanában — a 80-as évek derekán — jutott el ebbe a további sorsát, teljesítményeit
bizonnyal meghatározó időszakba. Számos rejtettebb vagy egészen nyilvánvaló jel
utal erre: a szépirodalmi műfajok karakteres elkülönülése a művészeten kívüli — mindenekelőtt ideológiai — tényezőktől; a hagyományfolytonosság tudatos
fönntartásának szándéka; a magyar, valamint a cseh és szlovák nemzeti irodalmak
kontextusában való szuverén helykeresés és a sajátos nemzetiségi kötődés, etikaformáló szerepkör vállalása; a korábban mindenáron integráló műbírálói szemlélet
108

helyett a differenciáltabb, rugalmasabb értékrend kialakítására utaló törekvések;
a régebben egymást végzetesen kizáró, mára azonban kibékülni látszó valóságföítáró írói szándékok és esztétizáló szemléletek harmóniába oldódó kiegyenlítődése; az irodalmi sajtó terjedelmének bővítési és szemléletének horizontszélesítő
szándéka; és nem utolsósorban: az írók — mintegy a megújuláshoz erőgyűjtésképpen — a programszerű kifelé tárulkozás helyett/mellett megállnak egy percre,
s befelé, a lélek hangjaira figyelnek. A föltöltődés módja pedig a szükségszerűen
erős kötődéseiben élő nemzetiségi írónál a gondolkodását, valóságlátását meghatározó tudati eredők számbavétele. Az utóbbi évtizedben szemmel láthatóan fölélénkült a szlovákiai magyar alkotók szülőföldélményt — és persze a vele és általa
nyert anyanyelvélményt — megjelenítő, színvonalas alkotásokban megtestesülő érdeklődése. Nem volna szerencsés mindebből elhamarkodott következtetéseket levonni, túlzó általánosításokba bocsátkozni, de tán mégse járunk messzi az igazságtól,
ha föltesszük, hogy a jelenkori szlovákiai magyar irodalom mégis eljutott az új,
nagy teljesítményeket megelőző Visszatekintő, meditáló, az eltelt hetven esztendőnyi
kisebbségi sors tanulságait újragondoló, öhnön hivatását jövőperspektívában megítélő korszakába. S mi sem természetesebb, ha ebben a fejlődési fázisban olyan
művek születnek, melyek egyszerre próbálják elvégezni a számvetés, a múltidézés,
a jelenségekre való reflektálás, sőt a „teoretizálás" együttes feladatát, ahogyan teszi
ezt Duba Gyula is új esszékötetében, az Európai magányban.
Már hangfölütése jelzi, hogy első írása nem pusztán többedik vallomása Hontfüzesgyarmatról és a gyermekkor táguló világáról, hanem címével (Szülőföld — bennünk és nélkülünk) is hiányt jelezi egyfelől általában az ember hiány-lény mivoltát,
másfelől a nemzetiségi értelmiség „tudathasadásos" lélekállapotát, mely ellentmondásaival örökösen nyugtalanító, fölzaklató emlék, sóvárgó kívánság és lemondó
rezignáció. A szülőfaluját szükségképpen elhagyó becsvágyó fiatal író világhódító
álma az idő múltával csendesedvén a hiány dédelgetésévé válik, melyet ném tud,
nem is akar mással betölteni. Mert az egykori otthon még fájó hiányával is ajándékot oszt, mégpedig a múlt dimenziójába került kötődést, amely a „legbensőbb
emberi értékeinkhez való ragaszkodás". A gyorsuló idő hajszájában a Szülőföld
emlékképe valamiképpen az állandóság, a biztonság fogalmával lesz egy jelentésű,
s ez nem visszarévedő nosztalgia, de eleven valóság és inspiráló erő. Annak bizonysága egyebek között, hogy a jelenben eligazodni, a jövő kilátásait mérlegelni biztos
múlttudat nélkül — abszurdum. A távoli falu világa így lesz része a lét folytonosságának és gazdag erőtartaléka a jövendőnek. És nem kizárólag az anyanyelv vonatkozásában, hanem — ami az alkotó számára ugyanolyan nélkülözhetetlen — népi
valóságával. Itt lelhető meg az írói felelősség gyökérzete, vagy ahogy Duba írja:
„az indító népi közösség életereje írói programmá és költői világképpé válik benne.
Erről számot adni — írói kötelesség számára!"
A gondolatmenet következő lépcsőfoka tehát logikusan a kötelesség, az elkötelezettség fogalómkörébe tartozó alkotói felelősség kérdése. Ahogyan a szülőföld
ajándéka, az otthonról hozott munkaefkölcs, tartás, jellem eligazító á jelen otthonossá még nem vált közegében, úgy az irodalomnak is valamilyen formában a
rendteremtést kell szolgálnia a kaotikus — mert véletlenjeivel és esetlegességeivel
szembejövő — életben. „A szó a fogalom képe, a fogalom pedig a valóság határozott néven nevezése. Ebből következik, hogy az írás a rendteremtés művészete,
f...] melynek törvénytevő hatalma és feladata van." A rövid, ám magasra ívelő
gondolatmenet már több mint ars poetica — bár annak sem utolsó — ez már az a
bizonyos, az írás elején említett visszapillantás logikai eredménye — indulóban az
orom felé. Duba Gyula felelős, következésképpen tudatos alkotó, tehát nem pusztán
elveket, téziseket fogalmaz, hanem számon kéri — a nemzetiségi irodalomban soká
nélkülözött — biztos mesterségbéli tudást. Esszéje (Az írói felelősségről) tehát nem
egyszerűen a Fabry Zoltánnak tulajdonított „morálesztétika" magára szabott alkalmazása, hanem eredeti módon Váló továbbgondolása.
Visszatekintés és programadás, másképpen: az alapvetés után vállalkozik a
szerző arra, hogy fölmérje a szlovákiai magyar próza 1948 utáni fejlődéstörténetét
az Irodalomtudat és történelem című, több figyelemre érdemes, új megállapítást

hozó tanulmányában. Kiindulása látszatra a hagyományos és közhellyé vált tétel:
a második világháborút követő nemzetiségi diszkrimináció teremtette cezúra után
újraéledő szlovákiai magyar irodalom a „semmi talajából" nőtt ki. Jellegzetes féligazság ez, ahogyan az volt már a hasonló értelmű megállapítás az 1919-es államfordulatot követő indulásra vonatkoztatva is. Duba ugyanis a fordulatot nem az
intézményi keretek — lassú és nehézkes — kialakulásában látja, hanem a minőségeszmény — hasonlóan megkéső és akadályozott — térhódításában. Ez a gondolati
szál pedig a Fábry-hagyományok ápolásának értelméhez vezet el, mert ő volt az,
aki már az ötvenes évek közepén több tanulmányában megfogalmazta a műgond, az
esztétikum, a mívesség parancsát, s ezt a munkáját makacs következetességgel
szinte haláláig folytatta. Korán — helyesebben: éppen időben — fölhangzó figyelmeztetése lényegében előképe volt a hatvanas-hetvenes évtized fordulóján bekövetkezett váltásnak, az értékközpontúságot törvénnyé avató szemlélet kialakulásának.
Míg korábban az eszmeileg támadhatatlan téma kizárólagossága volt a meghatározó
követelmény és a legjellemzőbb vonás a művek értékelésekor, a hatvanas évektől az
esztétikum parancsa is érvényre jutott. Fábry esztétikai igényességének, írónevelő
iskolájának érdemi hatása késéssel mutatkozott, először a sematizmusvita idején
(1962—1963), még inkább az új lírikus generáció, a Vetés-nemzedék jelentkezésekor
(1966 táján) és a kritika sok vajúdással nehezített megújulása korszakában (Fábry
halála után, a 70-es évtized első felében), valamint az első kisebbségi korszak hagyománykincsének gyorsuló ütemű föltárásakor (a 70-es évek második felétől).
Mindezeknek, a nemzetiségi irodalom történetéből ismerős eredményeknek a számbavételét szerzőnk egy gondolati fonalra fűzi föl, arra keresve választ: milyen kollektív tudati energiák, közösségi érvényű szellemi erők lendítették előre ennek az
irodalomnak a minőségszempontú, esztétikai igényességben formát öltő megújhodását, amelynek eredményeként az újrakezdés tagadhatatlan dilettantizmusától és
a sematizmustól egyszerre megnyomorított, súlyos ballasztokat hurcoló, és ideológiailag, valóságszemléletileg, stilárisan egynemű — sőt egyhangú — irodalomból
mondandójában, világlátásában, életérzésében és eszköztárában differenciált, minőségelvű literatúra vált.
A gondolatmenet most már irodalomtörténeti részletekbe menő, műelemzésekre
is vállalkozó folytatása a Vallomás a regényről, mely végső soron nem más, mint
a fölszabadulás utáni szlovákiai magyar epika fejlődéstörténetébe ojtott sajátos
regény elmélet. Ezúttal is történeti aspektusú, egyéni optikájú fejlődésrajzot kap az
olvasó. Duba meghatározónak érzi a nemzetiségi próza vallomásosságát, mely azonban a dogmatizmus időszakában érthető módon — a hibátlan eszmeiség és az objektívnek mondott valóságábrázolás követelménye miatt — szinte kibékíthetetlen
ellentétbe került a hivatalos várakozással. Mondani sem kell, hogy engedményt az
írói szándéknak kellett t e n n i e . . . Az ellentmondás föloldásának lehetőségét a hatvanas évek első felében bekövetkezett ideológiai olvadás hozta el. A tabu témák
lassú eltűnése nem csupán a szlovákiai magyarság sorsát meghatározó, döntő élmények (a háború, az ismételt államfordulatok, a jogfosztottság és szétszórattatás,
a kollektivizálás és urbanizáció következményei és traumái) megírásának lehetőségét szabadította föl, de az igényes regénykomponálás, szerkezetépítés és a művészileg hiteles ábrázolás fejlődését is segítette. Az utóbbin nem kell bonyolultabb
dolgot érteni, mint azt, hogy például a hősök nem pusztán a jelenben élhettek, de
fölidézhették drámai komorságú emlékeiket; nem egyedül a boldog jövő felé tartó
nyílegyenes menetelés, hanem a közösségi fájdalmak is foglalkoztathatták a szereplőket, így az egysíkú papírfigurákból csakugyan három dimenzióban élő, hús-vér
emberek válhattak. A témák megközelíthetősége és a nyomában gazdagodó, sokszínűvé váló művészi-formai eszköztár a hatvanas évek második felében a sajátosan szlovákiai mágyar „nemzetiségi regény" kialakulásához vezetett — mely máig
meghatározó vonulata, jellemző iránya e prózának. Mindezt és ilyenképpen eddig
is tudtuk, ám Duba Gyula tovább vezeti fejtegetését és új korszakhatárt von, valamint egy más, mert magasabb rendű esztétikum sajátosságait fedezi föl. Gondo110

latmenete úgy szól, hogy a kialakult regénytípus — maradjunk a „nemzetiségi regény" kifejezésnél — akkor hág a fejlődés magasabb fokára, amikor már nemcsak
élményt mond el, de tudatosítja a jövő perspektíváját is. Mert míg korábbi formájában ez a próza a belsővé vált történelmi időt, a közösségi emlékezet személyes
sorsként megélt élményanyagát dolgozta föl, az új periódust „az élniakarás tej testvére, a tudatosság jellemzi". Majd: „Ösztönösen vallomásos regényünkből a hatvanas évek végén lett irodalmi mű, melyre egyre inkább tudatosodó célkitűzések jellemzők." S noha meghatározó vonás maradt a vallomásosság, a személyes élményanyag fölidézésekor mindinkább a közösségi tudattartalmak szelektáló szempontjai
érvényesültek, s persze a minőség rostájának működése is. A nemzetiségi prózaírók
tudatos alkotói programjaik jegyében fogant esztétikai elvekkel igyekeznek olyan
szó szerinti alkotásokat teremteni, amelyek immár jóval többek előzményeiknél, a
líraian, félig-meddig ösztönösen, ellenőrizetlenül áradó emlékezésnél. Megnőtt a
mesterségbeli tudás kiválasztó, mérő szerepe, középponti helyre került a tudatos
alkotó személyisége és a megoldások eredetiségének kívánalma. Az ilyen módon fölfogott regény lehetőségei pedig — írónk szerint — végtelenek. Biztatás mellett prognózist is ad a lehetséges még újabb szlovákiai magyar „nemzetiségi regény" fejlődésének várható irányáról. A nemzetiségi irodalomban is egymás mellett érzékelhető individualizálódás és tudatosodás párhuzamos hatásrendszeréből következően a
szereplők kollektív életérzést hordozó tudatfolyamatainak hiteles megjelenítésétől
reméli e nagy epika megújulását.
Az író, aki értő ismerője Fábry Zoltán munkásságának, két munkájában is figyelmeztet a Fábry-hagyomány ébren tartásának jelentőségére. Mert Fábryt ismerni
a szlovákiai magyar író számára nem egyszerűen önismertet jelent, hanem életművének meg-megújuló tanulmányozása még messzibb vezet: segít a nemzetiségi
irodalom európai horizontba állításában, támogatja objektívebb, azaz szigorúbb önértékelésének és magabízóbb öntudatának kialakítását, végül is a nemzetiségi társadalom öntudatosodását. Fábry folytonos időszerűségét hirdető írása mellett figyelemre méltó Duba mértéktartóan szubjektív, címadó esszéje, melyben önelemzésre
is vállalkozik, így jelölve ki a maga — a nemzetiségi író — helyét a világban.
A viszony meghatározása csak történeti kategóriák segítségével történhet: értelmezi tudatos alkotói programja genezisét, formálódását és tartalmi jellegzetességeit.
Ily módon a célok és az ars poetica kijelölését a históriai dimenzió és az időszerűnek az alkotó lelkében kialakult egysége határozza meg. Számot vet természetesen azzal is, hogy az író, amikor fölméri közösségi és személyes létezése tényezőit,
olyan ijesztő aránytalanságokkal találkozik, hogy ösztönös menekülésvágy támad
benne, vagy legyőzi őt a kiúttalanság csüggesztő érzése, netán valóságérzékének
elvesztésével túlkompenzáltságból eredő, dacos nagyotakarás keríti hatalmába, amire
volt már példa a két világháború közötti szlovákiai magyar szellemi életben. Itt
már csakugyan az írás rendteremtő, törvénytevő hatalmába vetheti bizalmát, amire
örök példa Fábry Zoltán, mert ő és a hozzá hasonló gondolkodó „önmagában hordozza az igazságot és az élet káoszában mint törvénnyel tesz rendet..." Fábry, az
európai magányos Stószról Európát vallotta és vállalta hazájának, hiszen a szellem
gazdagságát jelképező kontinens igézetében alkotott, mégpedig gondolkodói magányából fakadó közösségi krédóval és céllal. Termékeny magánya tehát méltán kaphatta meg az európai jelzőt. Ám míg Fábrynak szinte veleszületett hajlama a kisebbségi pszichózis legyűrése, azt a ma nemzetiségi írójának tudati természetű
energiákkal kell megerősítenie. Így lehet a helyzeti hátránnyal induló alkotó szuverén és aktív kifejezője a világnak, aki valamiképpen — törvényalkotó hatalmát
átérezve — az élet gazdájának érzi magát, s ki e szellemben mond véleményt a
kor — e „nagyvonalú, ám félelmetes század" — létélményéről. Illetékességet érez
arra, hogy kérdéseket tegyen föl, s meglátásaival, tanácsaival eligazítója legyen közösségének. Eligazítója, miképpen az ő erkölcsi etalonja a szülőföld hozzá szóló
üzenete. Magány és Európa között tehát félúton ott terül megadón a lába elé a
szülőföld, az archimédeszi pont, ahonnét sarkaiból ki lehet fordítani a világot.
(Madách Kiadó)

MEZEY LÁSZLÓ MIKLÓS

Felhívás a világ építészeihez!
Ma már az egész világ közvéleménye előtt ismeretesek azok a korábbi
intézkedések, melyekkel a Román Szocialista Köztársaság államvezetése a
magyar és német nemzetiségű román állampolgárok szellemi és anyagi szabadságát korlátozza. A magyar építészek megdöbbenéssel értesültek a legújabb, veszélyes és elsősorban a kisebbségi sorban élő állampolgárokat
érintő településrendezési döntésekről.
Az ezredfordulóig a mezőgazdasági területek bővítése érdekében a
jelenlegi 13 ezer kis településből közel hétezret felszámolásra ítéltek, nem
kímélve a várósok peremkerületeinek kertvárosi részeit sem. A „településrendezés" alig titkolt célja az is, hogy általa nagyszabású lakosságcserét
hajtsanak végre a magyar és német nemzetiségek beolvasztása érdekében.
Az új városrészek építésével már eddig is sok régi magyar város vesztette el eredeti karakterét. A legújabb határozattal ez a folyamat Erdély
falvaira is átterjedne. É települések nagy része lakóházaival, templomaival,
harangtornyaival, temetőivel megsemmisítésre ítéltetett.
Erdély ezer éven át a magyar történelem és kultúra része volt, ma is két
és félmillió román állampolgár vallja magát magyarnak. Több száz éves
városai, falvai a magyarság és az ott élő nemzetiségek közös, világviszonylatban is egyedülálló emlékei.
Hisszük, hogy a romániai építészek kezét is humanista gondolatok
vezérlik, de félünk attól, hogy a hatalom, amely ártatlan embereket nyomorít meg és üldöz ki hajlékaiból, erőszakkal kényszeríti az építészeket is,
céljainak megfelelő tervek készítésére.
A világ minden humánus gondolkodású építészének segítségét és támogatását kérjük! Emeljék fel szavukat a romániai nemzetiségi kultúra felszámolására irányuló településpolitikai elhatározásokkal szemben! Tiltakozzanak az ellen, hogy az építészet és a településrendezés az emberi jogokat
sértő hatalom eszköze legyen!
Budapest, 1988. május 24.
MAGYAR ÉPÍTŐMŰVÉSZEK SZÖVETSÉGE
VEZETŐSÉGE

Ára: 16 Ft

SZEGEDI SZABADTÉRI JÁTÉKOK
augusztus 19, 20

