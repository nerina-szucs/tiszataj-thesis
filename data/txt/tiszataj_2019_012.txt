Ára: 600 Ft
Előfizetőknek: 500 Ft

Áfra János
Bíró József
Tim Holland
Istók Anna
Nemes Z. Márió
Maud Vanhauwaert
Visky András
Vörös István
versei
Jenei László
Kovács Eleonóra
Sántha József
prózája
PÉTER LÁSZLÓ EMLÉKÉRE
Apró Ferenc
Csapody Miklós
Gyuris György
írásai
66. VÁSÁRHELYI ŐSZI TÁRLAT
Abafáy-Deák Csillag
Kölüs Lajos
írásai

TISZATÁJ 2019/12

73. É V F O L Y A M

12

2019. december
9 770133 116008

19012

CMYK

Tartalom
LXXIII. évfolyam, 12. szám / 2019. december
ÁFRA JÁNOS

Tanú nincs .........................................................................................

3

JENEI LÁSZLÓ

Vissza ’36-ot! ....................................................................................

6

VÖRÖS ISTVÁN

Jóslat; Az olló nyílni fog (Szociológiai jelentés); Rituális fürdés az aranytemplomnál ................................................. 12

VISKY ANDRÁS

Fekete-tengeri följegyzések Annának ................................... 15

ISTÓK ANNA

a nélküled; fosztóképző ............................................................... 17

SÁNTHA JÓZSEF

A Palackos postás ........................................................................... 19

NEMES Z. MÁRIÓ

A Győztes fénye ............................................................................... 26

BÍRÓ JÓZSEF

ÉSZAKDÉLKELETNYUGATÉSMINDIGVISSZA		......................	 28

KOVÁCS ELEONÓRA

Rendelkezik ...................................................................................... 31

TIM HOLLAND

az áruló intervíziójából; az áruló intervíziója II; az
áruló intervíziója III (Tóth Kinga fordításai) ..................... 34

MAUD VANHAUWAERT

Hangosítás (Tóth Kinga fordítása) ......................................... 39

Péter	László	emlékére	
PÉTER LÁSZLÓ

Nóta, ritmus, vers (Erdélyi Mihály és Weöres Sándor)

APRÓ FERENC

Péter László nélkül (Emlékfoszlányok) ................................ 45

CSAPODY MIKLÓS

Magister sanctæ memoriæ ........................................................ 49

GYURIS GYÖRGY

Elhunyt Szeged krónikása .......................................................... 52

BALÁZS RENÁTA

Periféria a centrumban: perspektívák a finn (nemzeti) irodalomtörténet-írásban .................................................... 64

SZEVERÉNYI SÁNDOR

Diskurzus a diskurzusról (Reagálás Farkas Zsolt írására) ..................................................................................................... 72

FARKAS ZSOLT

„A pacifizmus szellemében” ...................................................... 81

41

mérlegen	
URBÁN ANDREA

Visszajátszott teremtés (Áfra János: Rítus) ........................ 87

KLAJKÓ DÁNIEL

„Milyen üres egy szó, ha a sötétbe mondjuk bele”
(Márton László: Két obeliszk) ................................................... 89

VIDOSA ESZTER

Emlékezni a romokra (Bartók Imre: Jerikó épül) ............ 94

SZÁNTAI MÁRK

Az otthontalanság otthona (Moesko Péter: Megyünk
haza) .................................................................................................... 97

PÁL JÓZSEF

Állatszimbólumtár A-Z (Szerkesztette: Vígh Éva) ........... 100

66.	Vásárhelyi	Őszi	Tárlat	
ABAFÁY-DEÁK CSILLAG

Puttók és a csaj ................................................................................ 103

KÖLÜS LAJOS

Szabjuk vagy ne szabjuk? ........................................................... 106

Az	utolsó	oldalon	
SZÍV ERNŐ

Amikor az írót fölkérik ................................................................ 109

Illusztrációk	
Válogatás a 66. VÁSÁRHELYI ŐSZI TÁRLAT	 anyagából a címlapon, az 5., 11., 16., 18., 27.,
33., 38., 40., 80., 93., 102. és a 108. oldalon (© Tornyai János
Múzeum | © Vásárhelyi Őszi Tárlat, 2019 Fotó: Dömötör
Mihály, Csíkszentmihályi Márton, Slezák István)

ÁFRA JÁNOS
	

Tanú nincs
Hiszek azoknak, akik beszélnek róla,
hiszek azoknak, akiket meggyőztek,
egy atomfelhőben növekedtünk,
amiben hónapokig főtt az anyaméh burka,
mégsem megyek el Csernobilba.
Hiszek az alig hajló jobb lábnak,
hiszek a pár nappal fiatalabb vágásnak,
ami húzódozva bár, de velem alakult,
elnyújtózva rajtam szakíthatatlanul.
Még a múzeumot sem kell látnom,
ami itt van Kijevben, igazabb a kórház,
hiszen ágyain emberek égtek el.
Azóta nem változott semmi lényeges,
csak a nyílászáró lett műanyag,
minden más múlik tovább, és máris
harminchárom évvel rohadtabb.
Az újrázás híve vagyok, a rozsdás
bútorokkal telerakott, rothadó
műtőket mégis megvetem, a képmutatókat pedig felfeszítik itt is,
de nem ezért kötözik ki kezem.
A jobb támla háromszor lecsuklik,
ezért izomból tartom altatásig,
ne kelljen szégyenkezni senkinek.
Valamit mindjárt az oldalamba vágnak,
de most még csak egy orvosként
rendezkedő férfi rohangál a műtőasztal körül, beöltözve terroristának,
szerszámain ablakok tört fénye.

„

4

tiszatáj
A kórtörténettel nem foglalkozik,
pedig beavatnám szívesen: gyomorszájszűkülettel és befelé forduló lábfejjel születtem, azóta szinte semmi,
csak mindenki meghal körülöttem.
A terrorista műtétre készít elő,
dolgoskodik deréktájon, öt centire
attól, amit a napokban
jókora nyűgnek érzek majd,
szabadít a szőrtől, zavartalanul matat rajtam,
amikor a nővérke száját
váratlanul elhagyja egy szó,
amit végre értek: pornó,
és ahogy rám merednek, a levegőfagyástól elröhögöm magam,
aztán belemerülök a málladozó
plafon embernyi foltjaiba.
Mikor arcomra altatómaszk
kerül, utolsó erőmmel
a terroristára nézve jó szórakozást kívánok, bármihez.
Kényszerre térek magamhoz,
visszatolnak a kórterembe,
a szomszéd ágyról szóval tartanak,
és pár órával a műtét után
megindul valami odabent.
Felkelek, végig kell ténferegnem
a folyosón, és a vécé felett állva
még eltökélten erőlködöm percekig,
érjen már felszínre a sugár,
de hirtelen összecsinálom magam.
Később egy idegen férfi
hrivnyát vagy eurót remélve
azt hazudja, most már mindörökre
az ő keze nyomát hordozom
a köldök alatt, vagy legalábbis
amíg a bőröm le nem rohad.

2019. december

5
Nagy a figyelem, tucatszám járnak
hozzánk nővérek napra nap,
de aki leborotvált, és felmetszette
a gyomromat, aki lelkesedésével
jelezte, én vagyok neki az első,
azt nem láthatom többé.
A bizonyítékok kipakolva.
Huszonöt emeletes panelek
harmincöt fokos árnyékában
növényként hajladozó betegek.
Az üvegen türelmetlen arc,
benne magamra ismerek.
Gennytelen gyógyuló húshatár, falnak feszülő köröm,
dolgozó emlékezet, forrógolyóillatban kábulatnyi béke.

FEHÉR LÁSZLÓ: KAVICSOKON

„

„

6

tiszatáj

JENEI LÁSZLÓ

Vissza ’36-ot!
„…ez már nem ugyanaz.”
(Lengyel	lány,	1968.	május	4.,	Frankfurt)	

A május 3-i bemutatót követő szombati napon négyen ültek a frankfurti sörözőben,
két lány és két fiú. Huszonöt körüliek, szenvedély, könyvek, beszélgetés. Mind a négyen a wiesbadeni Maifestspielén, az Állami Színházban ismerkedtek meg. Egyikük
színész, hárman zenészek. A lányok alig leplezték, hogy az egyik fiú miatt vannak jelen. A másik fiút, akiről lesiklottak a lánytekintetek, mindez látszólag hidegen hagyta.
A magyar fiú volt a középpontban. Egy fenét azért, mert igazi kommunista! És
kit érdekelt, hogy a Magyar Állami Operaház fagottosa. A három rajongó a hazájában, melyet vagy elhagytak, vagy jobb híján elviseltek, került már odaátról érkezett
emberpéldány közelébe. A vasfüggönyön túlról, ahonnan a lengyel lányt az apjával
elüldözték. Ahová a francia lányt rég elporlott vágya vezérelte volna. S ahol a müncheni fiú víziója szerint könnyebben lehetett érvényesülni, mint náluk – leteperte a
szégyen, hogy Wiesbadenben is csak nyúlfarknyi szerepet játszik egy nagyjából jelentéktelen Frisch-darabban. Szóval itt az volt a nagy helyzet, hogy a magyar vérszomjasan gyönyörű férfi volt, a szomorúság jó ritmusban érkező felhőivel a homlokán.
A müncheni fiú volt otthon, végtére is nyugatnémet, ő a vendéglátó, ugyanakkor
mindig a magyar fiú fizetett. Ők ketten egyébként ismerték egymást tavalyról, a Wiener Festwochen hozta össze őket. A müncheni fiúnak az a jelenet jutott eszébe, amit
a bécsi fellépés után, az étteremben látott, ahol is jugó gastarbeitereket löktek föl a
kapatos helyi vendégek. A magyar fiú nem reagált az esetre, savanyú volt, kelletlen
arcot vágott, mint aki nem tudja elviselni a saját társaságát. A helyi hősről, a nagynémet, antiszemita professzorról beszéltek az asztalnál, fel sem figyelt, ma viszont
olyan, mint egy tüzes agitátor, aki a söralátét alatt is reakciósokat szimatol.
A müncheni fiú apja harcolt Franciaországban, erről, mondjuk, a francia lánynak
juthatott volna eszébe valami. De a német fiú, számára is váratlanul, immár teljes
szívéből azt kívánta, bár az apja az utolsó	csatlós országában harcolt volna. Fontolgatta, hogy ezt fogja mondani a még karakteresebbé érett magyar fiúnak. Ezzel lepi
meg, ellenpontozza annak új keletű harciasságát, jelzi, hogy ő is változott valamenynyit Bécs óta. Muszáj volt más arcot mutatni, ugyanis manapság túlzó divatba jött a
drámát kivinni az utcára, és rádöbbent, hogy fél az akció idején. Ezt a hiányosságát,
hogy képtelen provokatívan fellépni, megszenvedte a színpadon is. Mivel nem tudta

2019. december

7

„

ellensúlyozni, azzal hízelgett magának, hogy művészi válságban van. Minden újságban, könyvben, de még a transzparenseken is – bármilyen szöveg került oda a valóságban – csak azt látta, úgy fordította le magának, hogy ő nem táncol pengeélen,
mint például ez a Dutschke. Nem lobban fel benne az eszme izgalma. Remélte, hogy
csak rosszul méri föl a helyzetét, de mind többször fogta el valami hatalmas gyengédség. Egy megrészegült pillanatért akár a szennybe is alámerült volna.
Az aranybarna hajú, rekedtes hangú francia lány egy Perec-regény modorában
élte meg vágyai elporlását, majd újbóli, félreismerhetetlen formában történő felhorgadását. Valószínűleg elhűlt volna, milyen is az élet, mennyire mást gondol a birtoklás fogalmáról, milyen idegesítően másra képes csak vonatkoztatni, mint ez a
müncheni, de leginkább a magyar fiú. A legkülönösebb helyzetben mégis a lengyel
lány volt, aki az apja után menekült Gomulka és a LEMP zsidóellenes propagandája
elől. Az apja ugyanis már korábban ideutazott, a notesze 1940-41-es adatokkal volt
tele, a náci Németországból menekülni próbáló zsidókról forgat filmet az NSZK-ban.
Łódźból szóltak neki, ne menjen haza, a filmfőiskolán már vizsgálat folyik. A lánya
kijött utána, engedték, majdhogynem küldték. Hadd menjen az imperialista-cionista
ötödik hadoszlop. A lengyel lány okos volt, azon gondolkodott, az apja vajon korábban is rájött-e már, milyen könnyen fasizálható a szocializmus. Ám most őt sem a
hazájában tomboló zsidótlanítási kampány érdekelte, hiszen csak egy szerencsétlen
véletlen akadályozta meg abban, hogy már előző este, a wiesbadeni MartiniDachgartenben oda ne bújjon ehhez a stramm magyar legényhez. A müncheni fiúban egyébként az is felötlött a múzeum utáni sörözés közben, hogy azt mondja
majd, az apja Lengyelországban is ott volt.
A németek a Faustot adták a Maifestspielén. A francia társulat Moliére-t hozott,
mi mást. A különös, szép, kommunista fiú művészileg kockáztató társulata viszont
egy fiatal magyar zeneszerző operáját hozta. A vonzásoknak és választásoknak
egész cselsorozata kellett ahhoz, hogy egy fagottos hordozza magában a remek előadás összes erényét. Kimondatlanul abban maradtak, hogy a felszínen a Vérnászt
dicsérik. Még a müncheni fiú is, aki pedig tavaly Bécsben már látta az előadást, úgy
tett a lányok kedvéért, mintha reveláció érte volna. Beteges érdeklődéssel tapadtak
a magyarra.
*
Ide, Frankfurtba azért buszoztak át negyven kilométert, hogy ez a művészileg bátor
magyar kommunista lássa a Goethehaus padlásszobáját, elálldogáljon ott, ahol a
német titán felnőtt. Lássa a szekreter fölötti árnyékrajzokat, meressze a szemét a
bábszínházának papírbábuira. A többiek ráhagyták, mentek vele, utána. Idővel
azonban a két lány inkább lesétált a második emeletre, Cornelia lépcső melletti, apró szobájába. Nagyon friss volt még minden hír, ami Párizsból érkezett a reggeli lapokkal, a véres péntek, a rendőrterror a Sorbonne-on. Ellenben ezt a buszon már kitárgyalták, és a francia lány sokkal izgalmasabbnak gondolta, milyen hihetetlenül
férfiasnak mutatja a magyar fiút, hogy az ágyon kívül nem lehet hozzáérni. Ő ugyan-

„

8

tiszatáj

is előző éjjel együtt volt vele, ez volt az ő véres péntekje, és most úgy véli, készen
állt a saját életéből való menekülésre. Ez a fiú nem egy divatos dísztárgy, ami a kolléganőinek már megvan, és ő is akarja: ez egy szőrös mellkasú, izmos testfelépítésű,
markáns, ugyanakkor szimmetrikus arcú fiatal férfi, akit nem zavar az ő parazitikus,
ellenszenvesen nyílt hiszékenysége.
Amikor kijöttek a Goethehausból, s a Gallusanlage fái alatt sétálva végül betértek
egy sörözőbe, a lengyel lány még javában a történetét mesélte. Alig több mint két
hónapja vették le Varsóban az Ősöket a műsorról, lehetett tudni, mi jön. A söröző
portálján át ráláttak a magas talapzaton álló, tógás alakra. Goethe egyik kezében
babérkoszorú, másikban papírlap. A müncheni fiú mesélni kezdte, hogy milyen súlyosan sérült a bombázások és a harcok során a szobor és a Goethehaus is. Az utóbbi falai beomlottak, ki is gyulladt. A lengyel lány azt mondta erre, hogy akkor ez már
nem is ugyanaz. Mire a német fiú visszavágott: annyira nem változott semmi, hogy
az eredetihez híven helyreállított házba a villanyvilágítást sem vezették be. Olvashatták, csak napfénynél látogatható. Hidd el, mondta a lengyel lány csendesen, csak
maga elé: ez már nem ugyanaz.
A magyar fiú ekkor szólalt meg először a múzeumban való bóklászás óta. A német fiútól kérdezte, hogy járt-e a wiesbadeni teherpályaudvar mellett. Mert az az
ipari negyeddel összenőtt nyomornegyed biztosan ugyanaz, mint harminc éve. Ha
ennyire ragaszkodik a változatlansághoz. A német fiú egy hajtásra lehúzta maradék
sörét, s azt mondta, rosszul tudja, azóta épült ott a fiatalkorúak börtöne. És ha keressük a szegénységet, akkor megtaláljuk. Mire a magyar fiú azt mondta, minden
indulat nélkül, hogy a legtöbb ablakban nincs üveg, és családok laknak az odvas
lyukakban. Aszfaltozatlanok az utcák. És sorolta, levegőt alig vett, tízperces, nem is
szellemtelen elemzés következett, zakatolt ez a beszéd, s olyan hangjai is voltak,
mint egy rendező pályaudvarnak, miközben a francia lány megállapította: ez úgy
érvel, ahogy szeretkezik. A müncheni fiú pedig tisztábban látta, hogy a jövőjébe életet lehelni sokkal nehezebb lesz, mint bármikor gondolta. A lengyel lány egy ideig
elkalandozva azt mondogatta magában: végtére is tinilányként mindig szenvedni
akart.
Igazából akkor kezdtek a magyar fiúra figyelni, amikor hangnemet váltott. Tudják-e, mondta, mi jár az ő fejében? Erről, hogy nincs az ablakban üveg, mi jut az ő
eszébe? Olyanok azok a házak, mint a kiégett frankfurti áruház. És akkor az asztalnál ülők megtudták, hogy miért kellett akkora kerülővel a Kaiser strasséra fordulniuk. A leégett áruházat akarta látni, a sajtót megtöltő frankfurti események mementóját. A kapitalizmus szimbólumának halott, fekete szemeit, a kirobbant ablakokon kifelé ömlő, büdös, pokoli hőséget akarta érezni. Persze annak már majdnem
négy hete, mondta a fiú. De inkább örüljenek, hogy megtanulhatták a leckét. Még
mindig jobb, mint a napalm.
A többiek felhördültek, nevetgélni kezdtek, és nem zavarukban. De csak egyikőjük szólalt meg, a lengyel lány próbálta viccel oltani ezt a semeddig sem világító tü-

2019. december

9

„

zet: nyugi már, a háború hideg, de az egymás mellett élés békés. Meg hogy a filmes
apja mondta, Hitchcock Wiesbadenben, az amerikai légi bázison forgatja a Topázt.
Oda kéne bejutni valahogy…
Csend telepedett rájuk, odakint a forgalom is elült. Ennél nagyobb csend a Goethehaus padlásszobájában sem volt. A müncheni fiú, aki közben letett arról, hogy az apjáról bármit is mondjon, sörért akart kiáltani, de a magyar fiú megint megelőzte.
Újabb kört fizetett. Többükben felmerült, honnan van ennek ennyi pénze?! De a
magyar fiú már megállíthatatlan volt. Mert itt mást olvas az újságokban, mint otthon, más látszik abból, ami Párizsban zajlik. A nanterre-i egyetem, a Sorbonne! De
mi a diák önmagában? Anarchisták, romantikus idealisták, kispolgári forradalmárok… ezek kínálják fel magukat a rendőröknek. Ugyanakkor a szakszervezetek
megmozgatják a munkásságot és a parasztságot is. Tüntetések! Folyton csak hajtogatta, népfront, népfront, és hogy ebből törvényszerűen nő majd ki az általános
sztrájk… Egészen belepirult. Ha Franciaország megbénul…
És miközben folytatta a monológját, a francia lány arra gondolt, hogy nem, most
már nem ő a legboldogtalanabb, nem kell homályos ígéretek után kutatnia az emlékei közt. El fogja feledni azt a szétbo ntott asztalkendőt, a bor vörösét, a belleville-i
éttermet, ahol valamikor nagyon-nagyon régen majdnem megkérték a kezét. Meg a
nem jó, de nem is rossz környéket, ahol a lakása van. Ahol egyelőre egyedül él. Ez az
igazából erőszakos magyar fiú a párizsi diákokról akar hallani. És a párizsi meg a
touloni munkásságról. És a lyoniakról. Mert azt is mesélték neki, hogy egy tüntetésen az volt a táblákra írva: Soha	többé	’33! És ugyanekkor azt skandálták, hogy: Visz‐
sza	’36‐ot! Értik-e ezt, szegezte a többieknek a kérdést a magyar fiú, mert ha nem,
hiába beszél, akkor inkább elmegy. Azt már nem, kapcsolt a francia lány, és sietve
megszólalt, ő érti.
A francia lány, ha társaságban megkérdezték volna, azt mondaná, ő egy nem
kommunista demokrata. De ha ez bonyolult, mert maga is annak érezte, annyit is
elég mondania, hogy érdekli a köztársaság. Ám attól még, hogy egyetlen alkalommal
azt kiabálta a tömeggel: Adieu de Gaulle!, még nem nyelte el a részvét. Nem került
közelebb a munkásosztályhoz. Sajnos még nem. Nem képes szenvedélyt ébreszteni
magában. De tegnap óta, ahogy azt a kőkemény öklelést átélte, amióta megtanulta,
hogy az erő még nem ugyanaz, mint az erőszak, képes némi empátiával gondolni a
kommunizmus eszméjéből kiábrándult apjára. Talán ha ennek a magyar fiúnak mesél róla, jobban magához köti. Az apjáról, aki ma már nem hisz, ha szabad így mondani, még csak nem is szimpatizáns, s aki azt mondta neki pár hete, figyelje meg, el
fognak tűnni a képből a diákok. A szakszervezetekkel fognak tárgyalni. A munkásokkal. Nehogy visszajöjjön ’36. Igen, ez a magyar fiú, ez a bolseviki felforgató,
ahogy apja ma már nevezné, nem ok nélkül jön folyton a népfronttal.
*
Elmúlt éjjel, visszatérve a szobájába, a francia lány a kimeríthetetlen szexualitásról
álmodott, mindenféle fura dolgokról, amiben ez megtestesülhet. Foltos és gyűrött

„

10

tiszatáj

volt az arca, amikor álmosan kiment a fürdőszobába egy pohár vízért. A tükörben
jól látta, mennyire hasonlít az apjára. Vajon miért olyan ellenségesek egymással
mostanában? Eléggé férfiatlanul panaszkodik, hogy öregszik, pedig még csak 54
éves. Élete legfontosabb napján, amikor a politikai	 szenvedély	rabszolgája lett, alig
volt 22, s talán ez fájhat neki. Hogy azóta nemigen történt vele annál a délutáni találkozásnál és sétánál fontosabb.
1936. július 13-án futott össze Yves nevű barátjával Lyonban a központi Terreaux tér egyik kávézójának teraszán. Yves tanított, ott végzett pártmunkát is. Mindnyájan boldogok voltak, más lett a belélegzett levegő összetétele, a választáson diadalmaskodott a népfront, Blum alakított kormányt. Yves nem volt egyedül, egy nagyon fiatal pár ült mellette, akikről a bemutatásnál derült ki, hogy házasok. A fiú
csak később vált világhíressé, Camus volt. Akkor igazából semmire sem tartotta, úgy
gondolta, ficsúrosan öltözködik. A kommunista önkormányzatú Villeurbanne városrészbe készültek, megnézni a világraszóló felhőkarcoló-együttest, a Gratte-Cielt.
Közel kétezer szociális lakás, áradozott Yves. Képzeljék el, milyen nagyszerű dolog,
hogy a monumentalitás végre a megfelelő társadalmi közösséget képviseli. Camus
nem szólt semmit, de később lelkesítette, hogy a hatalmas városháza falán sarlót és
kalapácsot látott. Odajött hozzájuk két fiú a lyoni magyar kolóniából, egyikük selyemgyári munkás, a másik kisegítő az enghieni kaszinó konyhájában. Yves foglalkozásokat tartott nekik a Le palais du Peuple-ben. A séta után egy ivóban kötöttek
ki. A kisegítőként dolgozó fiú mintha szégyenkezett volna: hát nem olyan, mint a
kaszinó, az biztos, de ide legalább nem a személyzeti bejárón kell betérnie. Mire
Camus: Hát igen, a személyzeti bejáró mindenhol a pokol kapuja. És egy csinos kék
zsebkendőt halászott ki a zsebéből, s mintegy szolidárisan megtörölte a halántékát.
Az eltelt évtizedek során a francia lány apja számtalanszor előadta ezt a történetet. Szinte csak egy fordulatot hagyott változatlanul: a csinos	kék	zsebkendő nem hiányozhatott. Nem tartotta nagyra az értelmiséget, ezért sosem hitt a népfrontban,
Camus mégis felemásan jött ki ezekből az emlékezésekből. Ugyanis ahogy a nevét
ejtette ki a francia lány apja, abban – talán a fedezéket nyújtó teljesítmény monumentalitása iránti – igazi tisztelet volt. Le lehetett szögezni, a francia lány apja kevésbé érzéki férfi. De ha a stílusban rejlő nagysággal nem is szembesült, mivel soha,
később sem olvasta az említett írót, a nagyságban rejlő stílus alaposan megfogta. És
sokkal tovább tartotta fogva, mint a sarló-kalapács.
A francia lány történetét láthatóan szívesebben hallgatták, mint a szépséges magyar kommunista fiú szózatát. És ezt nem sikerült titkolniuk. Várakozással néztek a
lányra, folytassa még. Közben a magyar fiú letette a korsót, hátratolta a székét, felállt. Amikor már állt, megakadt egy kicsit a dühe, mégiscsak zenekari ember, nincs
helye az egyénieskedésnek. De nem bírt uralkodni magán. Fojtott hangon szólt, csak
az asztalnál ülők hallják. Ő itt fölöslegesen pazarolja az idejét egy erkölcsi számkivetettre – tekintete átfutott a lengyel lányon –, egy fasiszta fiára, bökött a müncheni
fiú felé, és egy… Elakadt, amikor a francia lányhoz ért. Ránézett, s miközben jobbjá-

2019. december

11

„

nak széles gesztusával valahová a saját háta mögé mutatott, azt mondta: tipikus. Az
anekdotákban nincs eleven emlékezet. Polgári közömbösség, az van bennük. A hümmögésetek, a fanyar mosolyotok ördögien gyáva. Camus is gyáva. Dutschke is. Az
apád is az, mondta, de már nem nézett a francia lányra. Gyávák vagytok mind.
Nézte a semmit, ami az asztal fölött tenyészett, mintha visszatérő rémálmát látná, s nem bírna kiszakadni a szorításából. Pár pillanat, majd gyors léptekkel kivonult, a Goethe szobor talapzata mögött tűnt el a szemük elől. A francia lány a nyomába eredt, de nem bírta az iramot. Kiáltott, de odakint minden más lett, őrült zajjal
megindult a nagyvárosi forgalom. Gyalogolt még kétsaroknyit, majd megállt. Töprengett, végül úgy döntött, most már mindegy, nem megy tovább. Visszautaznak
Wiesbadenbe. Itt van a Kirov Balett Leningrádból, holnap bátrabban szétnézhet az
öltözősorukon. Jobban fel lesz vértezve, és tudja, mit akar.

KÓSA JÁNOS: MŰVÉSZETTÖRTÉNET

„

12

tiszatáj

VÖRÖS ISTVÁN

Jóslat
Ami felé megyünk,
az talán katasztrófa.
Az vált minket valóra:
nem ismerjük a bűnt.
A jóhírünk megóvja,
ami felé megyünk,
hogy megvesznek kilóra,
bár súlyunk sincs nekünk.
Az vált minket valóra,
s rontja el életünk,
ketyegünk, mint karóra.
Ami felé megyünk,
nélkülünk nem is volna,
hát levegőbe repülünk,
az vált minket valóra,
hogy felrobban az életünk.
Halálunkat megóvja,
ami felé megyünk:
az vált minket valóra.

2019. december

13

Az olló nyílni fog
SZOCIOLÓGIAI JELENTÉS
Most újra úgy van, hogy nem-gazdagokból
ne lehessenek gazdagok.
Már semmi se lesz önmaguktól
vagyont szerzett zord alakokból.
A társadalmi olló nyílni fog.
Most újra úgy van, hogy nem gazdagokból
épül és áll össze egy jobb kor –
ki ezt elmondja, nem nyafog.
Már semmi se lesz. Önmaguktól
a túl jól élők nem lépnek félre az útból,
fejük beton, a szívük harcsafog.
Most újra úgy van, hogy nem-gazdagokból
gyakran rossz lelkiismeret szól,
bár mód nekik nem sok jutott.
Már semmi se lesz önmaguktól
kialkudott szavukból,
és mindegyikük bajba fog.
Most újra úgy van, hogy nem-gazdagokból
már semmi se lesz önmaguktól.

„

„

14

tiszatáj

Rituális fürdés
az aranytemplomnál
Az Isten jelenléte
itt érzékelhető.
Édenkerttel felérne,
ha nem magad kímélve
futnál a feladat elől.
Az Isten jelenléte
ha egyszer utolérne,
mondjuk lelken belül.
Édenkerttel felérne,
pokoljárás se kéne,
itt minden teljesül.
Az Isten jelenléte,
a hangszórók zenéje,
fürdők a víz felől.
Édenkerttel felérne,
a medencébe lépve
nem tudni semmiről.
Az Isten jelenléte
édenkerttel felérne.

2019. december

15

VISKY ANDRÁS

Fekete-tengeri följegyzések
Annának
Sirályok tépik egymást
Rám lőnek a szemközti
erkélyről
*
Sírásra ébredsz
Itt vagyok hiába vársz
Erdő integet
*
Tűzforró forrás
nem ismerlek meg
Ébredj néma Isten
*
Hagyj magamra
Magába nyel kiöklend
a Fekete-tenger
*
Tegnap még esett –
semmire nem emlékszik
a homok
*
Nyárfák hava hull
Villámlik a hold
Gyermek jár a gyűrt vízen
*
Partra vetett szó –
só marta szét
idegen legyek dongják
*

„

„

16

tiszatáj
Homokot hord
arcodba a szél –
nem érintenek az évek
*
Apám elrothadt
Anyámat elmosta az idő
Én alszom
*
Kiszárad belőlem
a Lélek – már látszik
az Ínség-szikla

BOLDI: TENGERNÉZŐ	

2019. december

17

ISTÓK ANNA
	

a nélküled
	
annyi mindent akartam elmesélni
az esernyőmért mentem vissza de téged
sem találtalak. sötét és zárva
minden egyetlen hosszú ó
magába fordul vissza
csak az elfogyasztott vodka szelleme kísért
haza. ezt már régen is irigyeltem
te mindig hamarább józanodsz ki
belőlem. megint cincálhatom amit hagytál
egy jelentésnyire lemaradok.
az út mentén elszórt
mondataink elkésett
taxi keresi utasát.
a kocsma az út a padok a hátsó
ülés a híd a hajléktalan az eső
a birtok a jel a mód az utó a
névmás. annyi minden
fér bele egyetlen féldeci
tömény vonzatába
	
	
	

fosztóképző
lányvécé falára firkált monogramok
fiókba rejtett kulcs
nem zár még semmit
tárgytalanul indul a szerelem
ruhaujjba rejtett pírral
elkapkodott tapogatózás
az első csók még nem is nyelves
betetted walkmanbe a Beatlest

„

„

18

tiszatáj
lefeküdtél és vártad a nirvánát
vagy a telefonhívást
majdnem ugyanaz
először érezted most már meghalhatsz
keményebb rockot is csak később hallgattál
az igazi egy vodkaszagú éjszakán érkezett
akkor persze nem jutott eszedbe az elmúlás
a vágy kitart éveken keresztül
ilyen a beteljesületlen halál
gondolom ezért kefél mindenki
melyik csúcs mögé bújik el
míg végre elpárolog a teen	spirit
völgyben borongós ködfolt
elindulhatsz felfelé
lábad nem remeg
pulzusod lassul
fényben fürdesz
orgazmus ez is

LŐRINCZ TAMÁS: AKT NÖVÉNNYEL

2019. december

19

„

SÁNTHA JÓZSEF

A Palackos postás
Éjjel kopogtatnak az ablakán. A félhomályban csak sejtelmesen látja, hogy két kefehajú kirakati bábu nyomja fejét az üveghez. Arcuk mint a vörösre sütött pörc,
s mintha kacérkodnának vele, lassú táncot lejtenek, illegetik magukat, hajlékonyan
forgolódnak, de Rohonczot nem tudják megtéveszteni. Halotti maszkjaim az ablakokban, gondolja. Az utcákon már csak üres kabátok keringőznek. Érzelmileg rég
lelaktam ezt a várost. Nézi az ablakot, túlsúlyos porszemek a levegőben. Jelen kellene lennem, gondolja, ez a jelen lenne később a múltam. Mintha egyre nagyobb
szatyrokat vennék, amelyekbe azonban már nem kerül semmi. Lehet az is, hogy egy
másik múltat kapok majd egy másik jelenben, s épp oda törekszem, amikor már
nem mozdulhatok. Magamban legalábbis mindig arrafelé haladok. A jelenlétem,
ahol most állok, egészen jeltelen. Nem egészülhet ki semmivel. A parkban, ahol ülök,
szétszélednek az emberek a látványomtól. Nem tömörül felismerhetővé semmi, szélei felé halad a világ, lemond a megszokásairól. A kertemet is elhanyagolom, buján
tenyészik minden, és a fű sárgul. Ahogy a kert sorvad, az a szüntelen jelenem, részesedésem visszavonása az érvényesből. Gazdátlan ürességet viszek magammal,
mondja Rohoncz az ablakába nyomakodó kísérteteknek. Micsoda perverz televény,
ki se látok a bozótokból, a fák tetején bokrok nőnek, a pázsitot vastag törzsű ágak
verik fel. A sok évtizede ültetett különleges örökzöldjeim hasadékaiban patkányszerű szárnyas rágcsálók üzekednek, ürülékeik kisebb-nagyobb kupacokkal díszítik
a valaha szépnek mondott pázsitot. Az ólak falai kedvük szerint bóklásznak a kertben, mint a részeg kucséberek. Néhány napja egy egész vaddisznócsapat fűrészelte
szét a még megmaradó díszfáim törzsét. A terasz oszlopai jobbra-balra inganak, ha
nagyobb szellő támad, a cserepek úgy hullanak a lábam elé, mintha a kert lassan
bekéredzkedne a szobáimba. Magányos szájak a falakra köpködik az idő nyálköveit.
Amikor reggel megindul szokásos útjára, már mintha csak egy kiásott lövészárokban járna. Nyilvánvaló, gondolja, hogy egy halom forgács az asztalos műhelyében nem egy negatív faláb. Mozdulatonként szakították le róla, de amíg a sok mozdulat célszerűen egyesült és testesült az elkészült bútorokban, addig a nyiradékok
összessége nem kínál semmilyen kézzel fogható idomot. Ha úgy tekintem, ezek a
mozdulatok nem a saját múltjuk részei. Azaz csak széttöredezett pillanatok, amelyek képtelenek helyreállítani az időt. Mintha visszalapátolnák egy élet minden
szemetét egy öregember lakásába, és ítéletet szeretnének mondani a jelleméről.
Amikor alkonyatkor leül a parkban, már bizonyos benne, hogy nincs semmilyen el-

„

20

tiszatáj

maradása a saját lényét illetően, talán azt mondhatnák, hogy egy meg sem született
ember garázdálkodik a városukban.
Bizony, bizony, fordul oda egy, a kocsmából gólyalábakon hazafelé tántorgó hivatalnokhoz, elmúlásnyira vagyunk egymástól. Egy dolog jelölésére támadt hiány
jelölhetetlensége mindaz, amit magunkról képzelünk. A megnevezni akaró eltűnései, fölös magába való zárkózása. Amikor nem tudjuk, mit, nem vagyunk képesek a
mostra, mondja Rohoncz. Ami még nem az, de már nem is hasonlít hozzá. Amikor
végre másra mutathatna, de az is ő. Még nem végezték el, még nem végeztek vele.
De már számtalan arra utaló jegyet talál. Az idő sebei, ha egyáltalán beszélhetünk
még valamiről összefüggően. Elég szembenézni a lakása pusztulásával. A fürdőszobájában lévő kád tele van a falról leomlott csempék törmelékeivel. A kapuja, akármilyen óvatosan is nyitja meg, kifordul a sarkából, és rábillen. A tett véglegességével is számolnia kell. Egy reggeli induláskor hirtelen észreveszi, hogy a régóta gondosan nyírt japánakác átballagott az utca túlsó oldalára. Keresett valamit, amiben
még félig ugyanaz van. Amikor végre elindul, azt gondolja, hogy érzékeiben visszafelé futó utcák zsúfolódnak. Akkor ment így, amikor azon a napon hazajött. Mindaddig rendezetlennek tűnt az efféle fájdalmak leírása. Az összeszűrt tereken hogyan
is juthatna át. S mire kellene figyelnie. Ha beverhetne egy szeget, és azt mondhatná,
hogy most az ott van. Aki volnék, múlásom folyosója. Össze lehetne ereszteni minden efféle képzetet, talán nem is lenne sok. Hogy ami nem takarja be, az a helyére
kerül végül, és értelmes szavakkal társul. De ha ennyire túlsúlyos a képzelt valójával szemben az ember, akkor az emlékei vagy a tévedései visszasodorják a félig sem
kész múltjába. Megindulni valóban annyi, mintha minden emlék törlődne az
agyamból. Az élet atlétáinak a mutatványai sokszor egészen megalázzák, és az elviselhetetlen pózokba kényszerítik. Bár semmi kétségem, de mindez valóban az. Nem
csökkenti leleményeit a közelség. Nem kér, és nem kegyelmez, és ezt most súlyos
bűneként értelmezte. Valóban így sorakoznak az idő polcain a dolgok? Megy az egyre mélyebb, már sok-sok reggel kitaposott úton, vigyáznia kell, hogy alkalmanként
más irányt válasszon, hiszen a kedves utcái már mély horhosok, amelyekből talán
nem lenne képes fölkapaszkodni. Beszorulna a megszokásai járataiba. Szerencsére
még idejében észrevette ezt, és mindig más úton haladva közelíti meg a főtéri kirakatot. Azt gondolja, hogy a vele való szüntelen kapcsolat tartja fent az érvényességét. Semmiképpen nem törődik azzal, hogy talán épp ez teszi nevetségessé a mások
szemében.
Amikor kényelmesen elhelyezkedik a bolttal szemben, a szobor mellett, előkerül
valahonnan az utcán vele kacérkodó két kirakati bábu. Ülünk a parton, gondolja,
mint a holdfény, két füstlemez egymáshoz tapad. A távolság közé furakszol, betűk
magányból, olvadt hóból. Ma már valóban nem mondhatja, hogy lépcsők lettek volna, vagy a város mögötti dombok. Mintha a vak állítaná, hogy a látását a tükörben
veszítette el, gondolja Rohoncz, vagy egy kirakatban. A cipő szépsége vakította el, és
végleg le kell mondania a látványáról. Ami még annyira sem biztos, hogy kételked-

2019. december

21

„

hetünk benne, az megérdemli a végtelen makacsságunk felkínálta ragaszkodást.
Mert meg kell csinálnom az ellensúlyomat is egy léptékben. Közben nem szabad
más gondolatokkal társítanom ezt a gyönyörű egyszerűséget. Tilos csak önmagamra hagyatkoznom, meg kell, hogy találjam azt a nőt, aki beleragadt a sárba, mintha
valamit csak én vettem volna észre. Ha nincs pokol, akkor alig is lehet számon kérni
az emberek gondolati, lelki kuszaságát. Szigorúan véve mindig valamilyen esztétikai
érték cseréje folyik. Mivel nem ismerem a jelentések hátterét, lehetséges, hogy egy
holdsugár áztatta déli városban engedem majd meg, hogy végre az agyam zsarnokságából kilépve adjam oda magam az engem semmivé tevő érzelmeimnek. De hol
van az még! Már nem akarok úgy meghalni, hogy az elkoszlott gézt letekerik az arcomról, szeretném, ha valóságos jelentést tulajdonítanának az érzéseimnek.
Félre a tréfával, hölgyeim, egy meghívás révén kikívánkozom magamból. Már
nem az elém filmként pergő utcákra csodálkozom rá, valamilyen életesebb dolog
tart izgalomban. Egy gézzel gondosan eltakart arcnak is lehetnek különös kívánságai. Talán éppen a lénye születése közben vajúdik. Évszázadokkal vagyunk hátrább,
mint azt a gondolkodásunk érvényre juttatja, mondja a lélekgyógyásznak, aki csökönyösen az íróasztala takarásába húzódva figyeli Rohonczot. Csak olyan képzeteket teszünk magunkévá, amelyek szinte muzeális figurát csinálnak belőlünk. Mikor
is veszítettük el az érvényességünk jelmezeit? Azt gondoltuk, hogy nem rokkanhat
bele az emberi gondolkodás a saját akaratlagos felszámolásába. Mivel azonban itt
folytonosan születő és tudatukra ébredő egyedekről van szó, a romlásukat a sietésük okozza, hogy évszázadokat hagytak ki, vagy csak súlyos évtizedeket. Ma már
nincsenek nagy dolgok, gondolja Rohoncz, az elmúlás elfajulásai játékos jelmezeket
öltöttek. Hogy aztán a leplek alatt miféle mardosás, kitépett csonkok, semmire való
igyekvések rejtekeznek! Az arc néha több múlásnyira riadtan kinéz a habokból. Kérem, Daniella, ezt ne jegyezze fel, inkább játsszék egy keveset a triangulumon!
A cipő-lélekgyógyász nem sok figyelmet szentel neki. Egy vérrel átitatott rongyból emeli ki a fejét. Miféle vérengző madarak csipkedték szét az arcomat, kérdezi, és
a gézzel bebugyolált betegére néz. A képét méretes sebek borítják, mintha egy galuskaszaggatónak rohant volna neki óvatlanul. Itt mindenki egyedül van, azt hiszik,
hogy az emberi kapcsolataim enyhítenek ezen a mélyen betokosodott állapoton. Hiszen már régóta nem én gyógyítom a betegeimet, hanem azok segítenek hozzá,
hogy még valamiféle képzettel bírjak a saját lényem bizonyosságát illetően. Hirtelen
felpattan, és Rohoncz székéhez rohan, egészen közelről szeretné megmutatni az arcából kitépett húsfoszlányokat. Milyen jó magának, hogy még idejében bepólyázta
az arcát, kiált fel, miközben a lelki segítségre áhítozó paciense gyorsan felpattan a
székéről, és olyan sebesen hagyja ott a rendelőt, mintha a látvány is ölne.
Amikor újra csak elszánja magát, hogy körbejárja a várost, az indulatai, mint egy
éles kés, fékezhetetlenül szegülnek szembe az őt arctalan gyilkosként elkönyvelt
idegennel. Nem érzi egyszerinek a járkálását, csak ismétlésnek, önmaga paródiájának, amelyből csak az őt titokban figyelők húzhatnak hasznot. Nem érdemes gon-

„

22

tiszatáj

dolkodni, nem érdemes új észrevételeket megfogalmazni, hiszen nagy valószínűséggel a tegnapi utamat gyakorlom, vagy az előző nap kitervelt mozdulataimat viszem véghez. Mindazonáltal nem képes mégsem arra, hogy az egyes elágazásoknál
ne kezdjen el töprengeni, hogyan ismételje meg a tegnapi magát, miként is tartsa
fent a tegnapi lényével való azonosságát. Már az is sokfelé szálazható bizonytalanságot tár elé, hogy a tegnapi útja a tegnapelőtti útját ismételte, és ha visszafelé kezd
el gondolkodni, akkor a változatlanság is lassan a különbözőség érzetét kelti benne.
Amíg egyre csak otthonában képzelődött, nem kellett döntenie semmiben, de amint
elindult ezekre az utakra, már valamilyen megfelelési kényszer erőtlenítette el a
lendületét. Hordoztam valamit, gondolja, amit képtelen voltam megnyitni. De mindez mégis csak magnetikusan hatott rám. Talán azért, mert bontatlan egész volt. Készen kaptuk magunkat, de a valóság egyszerűen megsemmisítette a világra való nyitottságunk egyértelműségét. Igazságot szolgáltatott, de kimondta az ítéletet is.
Ugyanakkor mégis ott lapul bennünk a feltörhetetlen egész, amelyről senki sem
mondhat véleményt. Mert nem csak a lényünkből való szertelen kitörés létezik, de a
zártságunk is. Hiába csináltunk magunkból bohócot, mégsem szüntettük meg a saját
elementáris önazonosságunk leplombált teljességét.
Talán vissza kellene jutnom a cipőboltba, gondolja sokadszorra is. Túlságosan
súlyos jelentést tulajdonítottam a dublini illetékességű, Triesztben tevékenykedő,
később Svájcban meghalt író szobrának. Elterelte a figyelmemet a számomra egyetlen fontos tárgyról. Míg csak cipőkben gondolkodtam, semmiképpen nem szenvedtem ennyit. Töretlen vágyakozás volt a magánéletem, amikor azonban megnyitottam mások számára is tévelygéseim útvesztőit, mindenféle alak szeretett volna beköltözni a gondolataimba. Felhagytam az énekléssel, pedig az is mennyi gondtalan
órával ajándékozott meg. Attól, hogy tökéletesen alkalmatlannak tartottak a kórusban való fellépésre, hogy kiszolgáltattam a hiányosságaimat másoknak, ezzel mindig egy virtuális mellékhelyiségben találtam magam. Talán ott vétettem magam ellen a legsúlyosabban, hogy nem vettem meg az első pillanatban azt az egyéniségemhez és ízlésemhez leginkább illő cipőt. Hogy a hosszú halogatás, töprengés lassan egy másik, számomra ismeretlen egzisztenciát kölcsönzött nekem, amelyben
soha nem voltam képes rálelni az önképemre. Csak a védekezésem és a szerénységem akadályozta meg, hogy boldognak tudjam magamat ebben a többesélyes
játszmában. Hogyan is nem értettem meg, miért is nem voltam képes belátni, hogy
még egy utolsó lehetőség adódott számomra, hogy az önértékem szerint tekintsek
magamra? Hogy ez a cipő valóságosan visszajuttathatott volna a maguk határozott
képzeteiben önbizalommal lubickoló embertársaim közé. Minden megvolt ebben a
lábbeliben, ami a személyiségem kibontakozását a legelőnyösebben szolgálta. Egy
jó fodrász, egy elegáns öltöny, egy véletlenül feltalált régi barát, vagy akár egy divatos, a kényelmet, az otthonosságot, a közfigyelmet egy pompás lábbeli is kisegítheti
lelki csapdájából az elméjében megrekedt egyént.

2019. december

23

„

Este hónaljszag árasztja el az utcákat. Megindulnak a házakból a magányos futók.
Mintha csak ekkor élnék a valóságos életüket, olyan dühösen és megátalkodottan
loholnak a rongyos mackónadrágjaikban, egy egész élet megjavításának reményében, és a magukban töprengőket elsodorják. De mit írnak majd a jövő síremlékeire a
múlt betűiből, tűnődött Rohoncz, amikor megindult a főtér felé, hogy a cipőbolt remekét még egyszer megcsodálja. Az ő lefedett arca életre kelt ezen a nemrég felállított szobron. Mi más az ember, mint önmagához való hasonlóság, vagy tőle teljesen
független különbözőség? Meggyőződése volt, hogy nem lehet semmi se véletlen. Valamilyen alagutak teremtődtek, amelyek az ő lényének az igazát támasztják alá. Itt
ablak volt, gondolta, ahol kiláttál, de kiláttak rajta mások is, akik nem érzékelik,
hogy ez a saját, egyszemélyes ablakod. Mindenképpen szeretné, ha a szoborban ma
is magára ismerne. Még az is megfordul a gondolataiban, hogy ezt kizárólagosan
neki állították. Egy olyan köztéri szobor, amelyik az ő cipővel kapcsolatos lelki vívódásának művészi megjelenítésére szolgál. Nem lehet véletlen, ha egy szobor a
kisváros főterén az egyik lakosának rejtett vágyakozását mintázza. Hogyan is lehetséges efféle hasonlóság, amit persze senki nem akar észrevenni, mégis minden ember tudatában ott kísért a félreérthetetlen jelentése.
Amikor becsenget egy reggel a Palackos postás, és egy kicsinyke csomagot hoz
neki, tökéletes értetlenséggel nézegetik, mi is lapulhat benne. Mindketten meghúzzák a palackot, egyformán tanácstalanok, hiszen Rohoncz évek óta nem kapott
semmiféle küldeményt, a postás pedig idegesen veszi tudomásul, hogy a címzettnek
nincsen arca, csak egy gyanús tisztaságú ronggyal körbetekert bábu, aki nagyon is
otthonosan viselkedik ebben a helyzetben, mintha nem venne tudomást az arctalanságáról. A csomag tartalma izgalomban tartja őket, késlekednek a kibontásával,
Rohoncz előbb azt gondolja, jobb, ha egyedül szembesül a rejtélyes küldeménnyel,
később úgy gondolja, hogy kellhet ide akár egy szemtanú is, hiszen mindenfélét
küldözgethetnek egymásnak az emberek, és ha netán később nem tudja megmagyarázni, miként is jutott a rejtélyes tárgy birtokába, akkor hiteles tanú lesz majd a Palackos postás. A jóember letelepszik a lombok árnyas hűvösébe, a legkevésbé sem
akar szemtanú lenni, minden küldemény átvételekor azt érzi, hogy őt most bizonyára kifosztották, és a világ dolgai ezek nélkül folytatódnak. Egy ideig egymást
fürkészve iszogatnak, mintha csak a természet ölén pilledten üldögélő kirándulók
lennének. A Palackos postás már azon megfontolása miatt is szívesen megkínálja a
címzetteket, mert tapasztalatból tudja, hogy ha mindegyik palack tartalmát maga
fogyasztaná el, akkor este egy útszéli bodzabokor tövében ébredne fel, táskájában a
kézbesítetlen küldeményekkel. Mikor a félig teli palack kiürül, a postás nyugtalan
lesz, felpattan, kezébe veszi a teli szatyrot, amelyben ott fészkelődnek a még bontatlan pusztamérgesi és egyéb homoki borokat rejtő butykosok. Kibontják végre a
csomagot – miután hosszan diskuráltak az eperfa alatt –, amelyik nem nagyobb,
mint egy kémcső, de köré tekerve egy levél is tartozik hozzá, amelyet az első pillanatban észre se vesznek. Az üvegben egy mutatóujj lapul. A melléklet pedig kissé

„

24

tiszatáj

kacifántos megfogalmazással azokat a feltételeket tartalmazza, hogy milyen anyagi
ellenszolgáltatások ellenében kerülhetné el az ujj hajdani gazdája, hogy a kezét újra
megcsonkolják. Előbb dermedten nézegetik a kissé elszíneződött és összeaszalódott
ujjperceket, majd a Palackos postás hirtelen Rohoncz tenyeréhez kap, az összezárt
öklöt lassan kisimogatja. Amikor látja a hiányt, minden további megjegyzés nélkül
felkapja a palackját, és kimenekül a kapun. A házigazda csodálkozva nézegeti a tenyerét, aztán a kissé satnyává zsugorodott, üvegbe zárt ujjat. Még a leghalványabb
fogalma sincs róla, mikor és hogyan került az ő testrésze idegenek birtokába. És
hogy eddig még véletlenül sem érezte ennek a valóságos hiányát. Újra csak a hajdani barátjára gondol, s azoknak a beszélgetéseknek a képtelen tárgyára, hogy az életünk telis-teli efféle bontatlan és értelmezhetetlen dobozokkal, és mindezek a rejtélyek nem függetlenek tőlünk, bármiként is szeretnénk lerázni magunkról, újra és újra felmerülnek a víz felszínére, egyre követelőzőbben kérnek számon tőlünk valamit, amely dolog bizonyára életünk árnyékos felén történt meg velünk, egy örökös
túloldalon, ahova soha nem volt merészségünk átgyalogolni.
Valakinek az útjában voltam, meséli egy, a szobor talapzatán üveges vodkáját
kortyolgató mozigépésznek. A műanyag szatyorban üres üvegek csörömpöltek, a
két kezem ilyen módon foglalt volt. De az ég lilás sötétsége sem ígért semmi jót.
A szatyrait, jóember, mondta a temetésrendező, tegye már le a szatyrait valahova.
Mégsem állhat a felesége koporsója mellett szatyrában az üres üvegekkel. Úgy gondolhattam, hogy a temetés után benézek még az üvegvisszaváltóba. Az üres borosüvegek ára akkoriban húsz forint lehetett, ért engem. De az eldobható műanyagflakonokért akkor még nem fizettek. Kinek sem tartozom elszámolással egyébként,
mondja Rohoncz a mozigépésznek. Mint egy fal, amelyik szüntelenül csak egy másik
falon átszűrődő hangokat hallja. Valójában ugyanúgy, ahogy az efféle emlékek nőnek, megbokrosodnak, ez a szobor is szüntelen növekedésbe kezdett, amióta ide állították. Helytelenül egyébként, mert ez egy manöken, észrevehetni a testtartásából.
Rohoncz csalódottan tapasztalja, hogy a mozigépész egyáltalán nem figyel rá.
Mintha ő nem is lenne, csak magának öltözött volna be, de mások számára már egyáltalán nem létezik. Mély sóhajtással érti meg, hogy miközben mások elől akart elrejtőzni, önmagát is eltüntette. Még azt a tekintetet is megsemmisítette, amelyben
magát gondolta el. Mennyire más és idegen most minden. Már kívánsága sem lehet,
és minden vágyakozása eltűnt. Belereszelődött a szüntelen és értelmezhetetlen jelenbe. Mint amikor a részeg nem a józanságából gondol vissza magára, hanem éppen a józanságából nézve lesz önmaga számára elviselhetetlenül részeg. Belecsapódott a személyiségébe, és ezt nem élhette túl az intellektusa. Hozzá képest még a
mozigépész is egy jellemes és érvényes férfiú. Csak belőle hullott ki végzetesen valamilyen önmaga tudatát meghatározó elem.
Ahogy a fán függ, most különösen nyitott lenne a saját halálára. A tornyokban a
harangok is néha térdre kényszerülnek. Iszonyú bongással zuhannak a mélybe. Egy
egész város emlékezetét falazzák be a múltba. Mert minden harangszó zengésének

2019. december

25

„

van valamiféle csalóka, a távol élőket is hazahívogató melankóliája. Szerette ezt a
hangot, és nagyon sajnálatosnak gondolta, hogy az ágon való himbálózása ennyire
hangtalan és jelzés nélküli. Olyan intenzitással kívánta a saját megsemmisülését, de
az ezt kísérő harangbongások hiányában mégis csak szánalmasnak gondolta, hogy
eleressze az életét jelentő faágat. Annál rejtélyesebbnek tűnt mindez, mert alantas
ízületi betegségét tekintve képtelen volt elgondolni, miként is férkőzhetett efféle
magasságba. Mint egy felfüggesztett triangulum, ha ért engem, kedves Daniella.
Játsszék, kérem, a hangszerén, amíg el nem csöndesedik a város!
Megállék. Felém. Mit ér? Kőhosszúságú, kőszélességű lukak a falban, gondolta.
Elmegy a kép, elmegy a hang, elmegy az idő, gondolta.
Mintha a bent lévőt be, a kint lévőt kilélegeznénk, gondolta.
Egyszer kézbevett személyes tárgy. Nincs későbbje: csak akkor, ott.
Régi kor árnya. Megállók. Mit ír?
Csak egy pillanatra tér meg, hogy megfeledkezzék.
Hozzád, aki nem mi már. Állsz egy félig kész kabátban. Fércelve az ujjak. Rossz
irányban.
Mindig ezek az egyre visszább, már önmagukban sem. Nem engedik élni pillantásukat.
Hogy megszokta, amit a megszokás nem tett ilyenné. Belenézett látszat-alakjába.
Az elmúlás most rajta kívül.
Megálló, nem megálló. Döntetlen.
Ha a lassulás nem segít, már elválva tőle, kivel sosem. See you later.
A dolgok lassú elmozdulása a sötétben.
A romok emlékezetében nem a kiegészülés a hiányzó láncszem, a tér mámorító
üressége.
A szeretet nem több az elmúlásnál. Minden, ami az elmúlás anyagából készül,
beszorul a küzdőtérre.
Olykor, később a mozdulatlanság okairól egyet s mást. A veszélyről, amely nem
visszavonás. S hogy minden dolog már rég megelőlegezve.
S abban végződik, aminek nem volt kezdete. Nem látja meg, hogy nem látja őket:
eltúlzott.
Innen egy másik lépcsőházban folytatja útját a sokadik emeletre.

„

26

tiszatáj

NEMES Z. MÁRIÓ

A Győztes fénye
„Nyeld	le,	légy	szíves,	ezt	a	biciklicsengőt.”
Borsik Miklós

Ez itt Üreges Samu és az ő Szervkórháza.
Van itt minden földi jó, szúró villacsont
és zsibbasztó könyökcsúcs.
Nyisd ki Samut, és rakd a szerveket az ágytálba!
A játék akkor ér véget, ha már mindenki játszott.
A Győztes fénye világít a legtovább.
Amikor végeztél, mind találkozunk a levesben.
De még mindig ugyanott van a köldöke!
Pszichés retenció vagyok, menhelyem a libidó.
Nyugtassad meg Samut, és pumpálj neki oxigént,
nehogy berregni kezdjen az orra, amikor kiveszed
az édes húgyát.
Nézzed a botkormány csuklóját
és tárcsázó ujját! Az apró alkatrészek
fulladást okoznak, de a Győztes fénye
világít a legtovább, ha kiveszed
az édes húgyát!
De még mindig ugyanott van a köldöke!
Egyszerű Kati és Üreges Samu szerelembe estek.
Dr. Szentgyörgyi Ervin kileste őket, és kivette
a kapálódzó szívet. Pumpáljatok még oxigént!
A nedves alkonyatban terhes a kanárim! (A kis kurva.)
Törődj magaddal, Samu, és törődj magaddal, Kati!
Hallgass pocakra, mert zúg az ősleves, és egyre
csak azt mondja, mostantól befelé teremtek.

2019. december

27
De még mindig ugyanott van a köldöke!
Van itt éhes szájrák és földi jó,
pasztell délután és pszichés retenció!
A játék nem érhet véget, amíg a Győztes fénye
fel nem emeli a szívünk!
Hullámzó agylebeny kúszik fel a torokból,
mint diadalmas hajnal reggeli vizitkor!
Pumpáljatok még oxigént!
Kati és Samu lassan elernyed.
Virágok kelyhe kihasad.
De pumpáljatok még oxigént!
Mert a Győztes átgázolt
a húgyon, hogy a köldökig
hatoljon. Amikor végzett,
mind találkozunk.

ILONA KESERŰ ILONA: ERŐTÉR

„

„

28

BÍRÓ JÓZSEF

ÉSZAKDÉLKELETNYUGATÉSMINDIGVISSZA
( – üzenet	odaátra		... :		Hekerle László emlékére – )
… -,hogy minden ugyanúgy ( ? ) …
hát … igen … amint azt még láttad
… továbbra is Újpesten …
ama lakótelepi betonkaszárnyában
… hazavergődnöm … lehetetlen …
ha eladnám a lelkemet … akkor sem
… ebből nem lehet … kilábalni …
a Feleségem 9edik esztendeje amputált rákbeteg
… magam pedig küszködöm a derekammal …
ballábammal … stb … ( nem sorolom )
… dolgozom … amennyit fogyatkozó erőm …
türelmem enged … egyre kevesebbet
… Lányom … több mint évtizede külföldön …
( mostanság tanszékvezető )
… a kis – Unokám már ott született …
költészetnapján … ( ! ) … idén hároméves
… tavaly nyáron néhány hónapig itthon voltak …
most júliusban csupán hat hétre
… jó esetben … hét nappal megtoldhatják …
amúgy … a Vejem is tanít … no és ír
… valami több száz oldalas szakkönyvet …
közben Amerikában tart előadásokat
… akárcsak a kutatóbiológus Sógorom …
a Keresztlányom már a harmadik diplomájára

tiszatáj

2019. december
… készül … Őt talán nem is ismerted …
Borikát viszont még … csecsemőként
… aztán óvodásként … akkoriban kóricáltunk …
éjszakánként a koszlott külvárosi utcákon
… „ A NINCSTELENSÉG ELŐTT ” …
kvaterkázást követő … heves viták
… hivatásról … jövőről … szabadságról …
megvalósíthatatlannak mutatkozó álmokról
… mellesleg … áprilisi nyár …
most pedig … jégeső … májusi epervásár éppen
… jut eszembe … huszonöt év alatt …
bejártam a fél glóbuszt … csekélyke világhír sikeredett
… gondoltuk … gondoltad volna ( ? ) …
persze … csak … irigység van ( ! )
… volt hetvenezer … ámde … tizenkét ember előtt is …
színpadra vagy pódiumra állni
… mindegy … amúgy más – más …
mégis ugyanaz … nyilván … hozzászoktam
… nagyon régem láttam Ritát … amióta megműtötték a Páromat …
szinte … sehová sem … maradt a budapesti ünnepi könyvhét
… oda azért eltéblábolok … dumálni kicsit …
akik látni óhajtanak
… kiméltóztatnak időközönként …
leginkább … fiatal pályatársak

29

„

„

30

tiszatáj

… túlontúl sokan eltávoztak …
Cs. Sándor / K. Imre / E. Péter / K. Sándor és még
… gondolom … alkalmasint letáboroztok …
néhány palack itóka mellé … füstölögni
… emlékezni … az ittlévőkre …
de … félre bánat – félre bú ( ! ) … hamarosan
… mindazok akik … egykor természetesen összetartoztak …
újfent … félszóból értenek
… pontosabban … érdekeltek gerjesztette ellentétek híján …
megértik … igen … igen … igen … bizonyára lehetséges
… -,hogy minden másként ( ? ) … amint azt …
nnna … drága LACIKÁM … ide … végül
… idebiggyesztek … idegondolok …
Neked … valami olyasmit … szóval
… olyanféle olyanfélét …
tehát … olyasvalamit
… amiről tudom … továbbra is Újpesten …
ama ócska lakótelepi betonkaszárnyában
… lehetetlen … kilábalni … ebből nem lehet … egyre kevesebbet dolgozom …
amennyit … fogyatkozó erőm és türelmem enged
… nos … minden másképpen … hát … igen …
ebből … azonban … lehet … akkor igen … akkor
… talán akkor sem … csupán … akkor …
ha … mégmindigkékakék … esetleg

2019. december

31

„

KOVÁCS ELEONÓRA

Rendelkezik
– Az én jelöltem lesz Dozsorca új főtanácsosa. Aztán visszatérek a Tanácsadó Testületbe, amit otthagytam négy éve – gondolja az Órásmester. A könyvtárban, az ablak
előtt áll. Az Órásmester megfordul. A kertész itt van, rá vár.
– Philipposz, holnap reggel lepermetezed a rózsákat, hogy ne jelenjenek meg
ismét a tetvek. Aztán elmész a piacra, veszel fokhagymát, és elásod őket a földben.
Távol tartja a tetveket. A mályvákat kihozod a dolgozószobámból, virágzás nélkül
élősködnek. A pünkösdi rózsák mellé teszed őket, mert a hangyák irtóznak a mályvalevél szagától. Ha ez megvan, neked sem kell dolgoznod az új főtanácsos beiktatásakor. Láthatod az ünnepséget, és a leköszönő főtanácsos tiszteletére előadott sakkjátékot. A főtanácsos családjában nagyon sok kiemelkedő sakkjátékos van, ezt biztosan tudod.
Philipposz mindezt hallva ellenállhatatlan kényszert érez, hogy azonnal elkezdje
a munkát: a kamrában fokhagymát keres, fellapoz egy szakkönyvet, hogy megtudja,
miképpen kellene a rózsa gyökeréhez helyezni őket, de nem talál erre vonatkozó leírást. Szétszed egy hagymafejet, és egy-egy hagymaszeget ültet a gyökérzet közelébe. Ellenőrzi, hogy megtelepedtek-e a zöld bogarak a növekvő rózsabimbón, amit
talál, egy röggel összenyomja. Aztán a pincébe megy, és egy régi szakkönyvből megtudja, hogy a csalán levelét le kell forrázni, és ezzel leönteni a kártevőket. Kipróbálja, beválik, de egy nappal később ismét megjelennek. Naponta ellenőrzi a rózsákat.
Egyre több fokhagymát ültet a virágok tövéhez, de a kártevők nyüzsögnek. Permetszert kér a veteményes kertészétől. Az órásmester megharagszik.
– Allergiás vagyok, ilyet máskor ne tégy a megkérdezésem nélkül – suttogja eltorzult arccal. A könyvtáros és a titkár összesúg Philipposz arcát figyelve.
Amikor a kertész kitalálja, hogy kövek helyett élére állított téglákkal szegélyezi a
virágágyást, a mester hasonlóképpen reagál.
– Még ilyet kitalálni, mit tudsz te a téglákról és a kövekről meg a virágokról, azok
nem illenek egymáshoz, nem érted?
Philipposz megdermed, kezében a kosárral, benne egy halom tégla, néhány már
a napon szárad, mésszel vonja be őket, párat pedig fehérre fest, hogy kipróbálja, a
zápor melyiket rongálja meg kevésbé, közben azon töpreng, nem természetellenes-e, ha a növények között szúrós szagú festéket használ.
A ceruza és a jegyzetfüzet a zsebében van, látható rajta a virágágyás terve, a kert
felülnézetből, és az ágyások alakjának változásából adódó dinamika: négyzet, kör,
négyzet. A virágok színének megfelelően alakíthatná a virágágyás határát képező

„

32

tiszatáj

téglák színét, a nagyobb területű ágyás esetében téglát, a kisebbeknél apró követ
használna határvonalként, hogy hangsúlyosabbá tegye a virág és az ösvény közötti
mezsgyét. A legtöbb helyen fehérre festhetné a köveket, de olyan hely is akad, ahol
bordó lehetne, mégpedig a sakktáblák közelében, ez a szín összhangban állhatna a
játékosok egyenöltözetével.
– Hát semmit sem tudsz a növényekről? – kérdezi az Órásmester, és hozzáteszi:
– Azonnal szedd össze ezt a szeméthalmot, tüntesd el a köveket és a téglákat, festéket, ecsetet, mert érkezik egy sakkmester, hogy megnézze a következő játszma
helyszínét, és mindez nem maradhat itt.
Philipposz azt érzi, hogy valami dübörög, zubog, ennek zaja egyre erősödik, és
nem tudja visszatartani, hogy elpattanjon egy ér a homloka mellett. A jobb karja elnehezül, eldobja a téglát, nem esik a bakancsára. Először a festéket viszi a helyére,
mert a tárolóhely a kerttől legmesszebb kapott helyet, aztán az ecseteket, melyeket
kölcsönkért, elhebegi, hogy úgy látszik, mégsem ildomos festeni, és kihúzza magát,
mintha az ő döntése lenne, de közben nem néz a beszélgetőtársa szemébe, megfordul, köszön, és visszatér, hogy a téglákat is elhordja. Talicskát kölcsönöz, és visszatér az építkezéshez, ahonnan reggel kérte a fölöslegessé vált féltéglákat. Itt is magyarázkodik, mégsem volt jó a tervem, mondja, a munkavezető káromkodik, hogy
nem lát, ne oda rakja, ahol útban van, öntse le valahová, de Philipposz óvatosan
egymás mellé helyezi a kockákat, és egy téglarakás lesz belőle. Amikor elhagyja az
építési területet, nem láthatja, hogy egy emelődaru véletlenül ledönti az építményét. Siet vissza a kertbe, arra törekszik, hogy az órásmester esti sétájáig elkészüljön a terep visszarendezésével, és még a napi teendőket is befejezze. Kihagyja az
ebédszünetet, kapál, metsz, lerázza a kártevőket, virágcsokrokat készít az órásmester asztalára és a könyvtárba, valamint az irattárba is, úgy hallotta, ott egy új tolmács dolgozik, aki agorafóbiája miatt nem mozdulhat ki, de kedveli a növényeket.
A lila sövényt térdmagasságúra vágja, hogy mögötte látszódjon az árnyliliom, és középen a jázminfa. Lecsiszolja a kerítésről a zuzmót, így rendezettebbnek tűnik.
A nap végén újrafesti a padokat a kert közepén, hogy a bordó támla és a zöld pázsit
éles kontrasztot alkothasson. Elégedetten szemléli az eredményt, a színek és formák mégis összhangba kerültek, zöld gyep, bordó és fehér rózsa, barna ág, fehér
jázmin, fekete pad, bordó vasszerkezet. A színek dinamikusan ismétlődnek, megvan
az összhang, az órásmester örülni fog.
Philipposz meglátja, hogy az Órásmester közeledik egy sakkmesterrel. Kíváncsi
az elismerő szavakra, elrejtőzik egy tujafa mögött.
– Igen, a kertem, csinosítgatom, amikor lehetőségem van rá, azt a jázminbokrot
is én ültettem. Van egy kertészem is, itt szokott dolgozni, de nem nagyon látszik az
eredmény, látod, a sövény meg van ugyan nyírva, de túl rövid lett, nem az előírásnak megfelelő. Festékszagot érzek, biztosan összemázolt valamit, pedig mondtam
neki, hogy tilos. Tehát ez az én kertem, néha tönkreteszik, ilyen emberekkel vagyok
körülvéve, mint az a kertész, de hát mit tehetnék?

2019. december

33

„

Megszólal egy bagoly, egy pillanatra elhallgatnak. A tuja felé pillantanak, a kertész behunyja a szemét, összegörnyed, nehogy észrevegyék. A madár elhallgat, a mesterek továbbhaladnak az épület felé.
Philipposz a tujafa mellett áll. Arra gondol, hogy Dozsorca a választás előtt viszszatér a Régiók Szövetségéhez, ezért nem lesz választás, nem győz az Órásmester
jelöltje, és nem győz a mostani főtanácsos jelöltje sem. Nem mutathatja, hogy ezt
tudja, és titkokat ad a Régiók Szövetségének, így készíti elő Dozsorca visszatérését a
Régiók Szövetségéhez. Türelmes lesz még egy kicsit. Az Órásmester veszíteni fog.

NÁDAS ALEXANDRA: PROFÁN MADONNA (ŐRZŐ) 

„

34

tiszatáj

TIM HOLLAND
régóta megindultak már mind a kis kövek.
bangladesch visszahúzódik, a maldív-szigetek
ahol víz alatt az emberek, akik nem merülnek
new yorkban duzzasztógátnak felhőkarcolót építenek.
homokra épült berlin is. találd ki,
hogy nyertek földet. földet halmolunk, sót törünk le.
összekaparjuk a várost, lefejtjük berlint a földről.
végre felfújja magát a város. felnyílik a tengeren, pörög.
sziget vagyunk, távol más szigetektől. a tengeri rózsa
térképen kívül nyílik. a régi vízmérleg horizont ringat minket
a szél, az eltávolodott testvér, visszatér, verekszik.
a jog szerint finomodnak a határok
berlin egy megosztható város. megosztunk,
hisz ezt tanultuk útközben.
változtatjuk testtárgyunkat. tököl.
vákumcsomagolva vagyunk, mint a mogyorók, nem fázunk, elviselünk,
örülten összeolvadunk. vagy szerencseruhát húzunk magunkra
az épületek évente többször vedlenek, függőlegesre húzzák
a kerteket. kicsit fáradtabbak a gyümölcsök.
a nap teszi a dolgát, mint mindig.
gleccsereink vannak.
a nap teszi a dolgát, mint mindig.

Tim	 Holland német költő, konceptuális alkotó, fordító. Tanulmányait a Deutsches Literaturinstitutban (Német Irodalomtudományi Intézet) végezte Lipcsében, jelenleg a hochrot kiadó munkatársa és
futur3 című sci-fi tematikájú verseskötetén dolgozik.

2019. december

35

kékülő alkonyat, vibrálnak
a gleccserek, a proaktív naplopók,
az állandóan borjas hegyek.
mustramarhák ballagnak a falun át csendesen.
bejárnak minket a hegyek, guggolva
mintha rögtön hatalmasat ugrálnának.
mégsem teszik.
a hegyek sebesre dörzsölik maguk
rejteket keresnek a hegyek mögött,
mégis folyton szétmajszolódnak.
a hegyek feltárják maguk
mint az anyák akik maguk felett anyáskodnak.
így ismerjük fel gyermekiségüket.
gyermekeket takarunk be. sírunk
ahogy ők és elengedjük őket
egy másik halmazállapotba.
megtanultunk dönteni,
megosztozni.
az hogy egész, nincs már.
nincs már bennünk.
nincs nélkülünk.
egységben gyakoroljuk az érzéseket, mint érzésgyakorlatokat.
érzelemdemokráciában élünk.
a kívánságokat felveszik,
többséget alkotnak,
a döntéseket kiszámítják.
értelmünk medium light. ártatlanul ütjük ki magunk.
a kívánságnélküliség ellenállás.
the mirror replaces the master.
látjuk magunk, egyesek jobbak lesznek.
mások visszatükröznek, mirror-mirroring-mirror-position:
a földön fekve a kettő-négy láb magasra nyújt

„

„

36
és egyenes, legalább hét ujj látható, az orrig nyújtva,
hogy a rostok égjenek. a hasba lélegezni, míg a lélegzés a fejbe folyik
a fejet gyorsan tekerni, hogy az jól zárjon.
a nem nyitható lekvárosüveg légüres terét élvezni.
a kívánságnélküliség ellenállás.
csiklandoz. gyémántporágyú baráti tüze?
hogy a gyémántpor kifordítva kalimpál.
porzik, mintha a szél idős lenne. szemeink előtt
film forog, amit nem mi vágtunk.
a szemtörlő alig segít, fa, fű, fa, fa,
könnyek, könnyek, könnyek. milyen a másik
tekintetében lakni? fel a maszkokat! elegem van.
a sleim áhítatosan szívódik ki. nazális korál
egy elburjánzott helyen. gondolatot kioltó hörgés.
a hallást is hallgassuk el. ez újra a trash
szigeti terrorista? műanyag száll a levegőben.
a távolban kezdődik a táj, helyi érzéstelenített
a figyelem. átfejlődöm. csillog.
tapogatlak. ez veszélyes. nem tudom,
hogy a bőr a a szexszerved-e. a csiklandozással
lök a mellscreened. az életadatok robbannak.
hogy lehet nem hordani védőbőrt? hisz
a páfrány is reagál. a környezet nem vállal felelősséget.
semmi sem vállal. többszörös bizalom.
nálam fertőződsz.

tiszatáj

2019. december

37

„

az áruló intervíziójából
egyszer elárultam magunk. magamba szerettem. flörtöltem,
meghódítottam magam. több volt, mint gondoltam. nehéz kapcsolatot
tartok magammal. aztán: meglepem magam valami mással. olyan, mintha
valaki lehozta volna az agyagos eget. fontoskodom. röviden kéthátú
állatot játszom magamnak. menekülő állat, szomorúság: fuss körbe
mintha a cipők félénkek lennének. várok, míg kihajtanak a tulipánok a
boltok vizes vödreiben. várok, amíg ősz leszek. köpök, lökdösődöm és
zölddé tépem a lombot. a nyelvem a fűrészporos tapétán, sebesre
dörzsölöm magam. gleccser, annak ugrom, tapsolok. szárnyütés.
megpróbálom, megnyalom a napot, de a nap nem jön. semmi napkitörés
nem fordul hozzám, egy kevés anyag sem próbál hozzám érni, semmi.

az áruló intervíziója II
elárultam magunk. morzsolódik. a szerencseruha nem hat ma. nincs
megtöltve, mittudomén. és semmilyen külső testsík rövidre zárva.
transzferrés. a boldogság út és minden folyó. egy láb sincs a fej előtt, rüh,
csak a bőr alatt. az ápolási szint kék. és már nem tiszta, hogy a fejem
vágtam-e be vagy egyszerűen csak a szinapszisok lankadnak. mennyi
ideig kell még dörzsölnöm, míg meleg lesz? ez az ölelés nem beleegyezés.
morzsolódik. itt nem jutok semmilyen mi-ig. én-t mondok magunkra. én
nemelég, szerencsétlen szerencseruhás. én, rés egy gittel teli világban. én
semmi, én. már érzem a gondoskodást. alig reflektáltan, jön már a
bumeráng és megvalósul a töredezettség-mentesítés.
ott a pehely, fon és spórázik. egy fonal, fonalak, fonalka, ka, l, fog, anélkül,
hogy be kellene lépnem a hálóba. egyben: a hálók hiánya, még lyukak
sincsenek. az offból nyújtva: az űrruha ami az anyagit egyben tartja.

„

38

tiszatáj

az áruló intervíziója III
igen, elárultam. hiányzik belőlem az érzelem. a napok mint a kelések.
érzem, nem megyek fel, akkor sem, ha szabályosan megyek. szedem a
lábam és állok. tombolok, halállal fenyegetőzöm, legalábbis belülről. teszt,
de ez sem vigasz. felhúzott mosolyom fehér zászló. nedvesbe harapok és a
hegyhez lihegek, napi jegyet lyukasztok. ott már végre belépnek a
helyettesítő érzelmek. nagyformátumú semmiségek, kvázi cukros
bogáncsok zizegő fóliában a felvonóban jól mutatnak az érzelmek. és
csillám is van rajtuk. mindenki szereti a hegyre felt.
TÓTH KINGA fordításai

GRESA MÁRTON: A SZIMULÁKRUM

2019. december

39

„

MAUD VANHAUWAERT

Hangosítás
Nemrég	egy	asszony	temetésén	jártam,	utána	pedig	találkoztam	a	férjével,	aki	elme‐
sélte,	mennyire	szörnyűnek	érezte	az	egészet	a	hangosítással.	Fogalmam	sem	volt,	mi‐
re	gondol,	de	később	megértettem,	és	ha	most	visszagondolok,	azt	hiszem,	valóban,	a	
legeslegszomorúbb	ez	volt:	a	hangosítás.	
Hogy ott fekszik, hogy a templom tele, hogy az a temérdek sok virág, és hogy még a
hangosítás is.
Hogy ott fekszik, hogy a templom tele,
akkor is, ha nem is igazán volt vallásos,
hogy volt valaki, aki ezért egészen Németországból eljött – ezt később tudtam meg,
hogy a nadrágok, rendesen kivasalva,
hogy a fia az alkalomból még új cipőt is,
hogy a temérdek sok virág,
és hogy még a hangosítás is.
Hogy ott feküdt, hogy a templom tele, hogy a temérdek sok virág,
hogy a kártyák, egy teljes kosár tele,
hogy az emberek mindenhonnan, hogy túl fiatal volt,
hogy a lányuk, hogy a fiúk, hogy a férje most egyedül,
hogy ott feküdt, halkan és elnyúlva, hogy én hátul a templomban – egyáltalán nem
ismertem,
és hogy még a hangosítás is.
Hogy ott feküdt, hogy a templom, hogy a temérdek sok virág, hogy a mellékhajó is
tele, hogy a tömjén,
hogy a pap azt ide-oda himbálta,
hogy azt mondta, hogy, ahogy a tömjén is, most a mennybe tekeredik fel.
Hogy azt gondoltam: a mennybe tekeredő tömjén tényleg a legrosszabb metafora
egy halott anyára.
Hogy mindenki azt gondolta, mi van, ha majd az én anyám,

Maud Vanhauwaert 1984-ben született író és performer. Az antwerpeni egyetem nyelvészet és irodalomtudomány és a színművészeti konzervatórium színész szakjain végzett, munkáiban az irodalom
és a performansz határterületeit kutatja. 2011-ben jelent meg első kötete Ik	 ben	 mogelijk címmel,
mellyel a Vrouw debütdíjat nyerte el. Részt vett a párizsi slam poetry világbajnokságon és a leidsi
Cabaret Festivalon is, Európa-szerte lép fel színházi és zenei-költészeti szóló és csoportos projektjeivel.
https://www.lyrikline.org/de/gedichte/wij-zijn-evenwijdig-_-excerpt_1-naast-mij-zit-eenvrouw-11887

„

40

tiszatáj

mi van, ha majd te, ha a templom tele, hogy, ha temérdek virág. És hogy akkor még
majd
a hangosítás is.
Hogy már hónapok óta a megfelelő zenét kereste – csak később tudtam meg,
hogy a nadrágok, a virágok, a kártyák, a koporsón az arckép,
hogy én hátul a templomban,
és hogy azt gondoltam: hogy a halál, az még hagyján, de hogy még a hangosítás is!
Hogy hazamentem, és az egyetlen, amire gondoltam: hogy ha majd az én anyám,
hogy ha majd te, ha majd a templom tele, ha a temérdek virág,
hogy el kellene intéznem,
hogy	legalább	a	hangosítás	jó	legyen,	ha	nem	is	tökéletes.	
	
TÓTH KINGA fordítása

	
	
	
	

KOVÁCS PÉTER: ROZSDÁS PANELEK

	Péter	László	emlékére	 

PÉTER LÁSZLÓ

Nóta, ritmus, vers
ERDÉLYI MIHÁLY ÉS WEÖRES SÁNDOR 1	
1994-ben Bónis Ferenc szerkesztésében Így	 láttuk	 Kodályt címmel, Nyolcvan	 emlékezés	 alcímmel gazdag gyűjtemény jelent meg. Ebben Weöres Sándor is elmondta emlékeit a Mesterről. Az Öregek	című verse, emlékezett, amelyet költeményei közül Kodály 1933-ban elsőként
zenésített meg, „1927 végén vagy 1928 elején” jelent meg a Pesti Hírlapban diáksapkás arcképével együtt. Ott olvasta Kodály; meglepte, hogy a fiatal költő mennyi beleérzéssel szólt az
öregekről. Később, ekkor már ismerték egymást, hasonlóan figyelt föl Weöresnek Norvég	lá‐
nyok	 című versére, másik nevezetes Weöres-megzenésítésére (1940) is. Ekkor már személyes ismeretségben voltak.2
Weöres Sándor nem őrizte meg az újságlapot,
amelyen arcképével gazdagított verse megjelent,
sőt ő maga sem vette a fáradságot, hogy utánanézzen, hol, mikor jelent meg. Mert a vers valójában A Pesti Hírlap Vasárnapja 1929. május 19-i
számában látott napvilágot, közéje tördelve a diáksapkás arcképe saját kezű aláírásával és keltezésével. Kodály a szombathelyi reáliskola érettségi előtt álló diákjának versére figyelt föl.
Weöres Sándor többször is elmondta, leírta,
hogy Galagonya című nevezetes versét több mint
egy évtizedig érlelte magában, mire Medúza
(1944) című kötetében megjelentette. Versének
születésére 1977-ben úgy emlékezett, hogy 2022 éves korában jegyezte le első változatát, s jóval elmúlt harminc, amikorra végleges formában
kialakult.3 Tehát 1933 tájt kezdhette, és 1943ban lett készen vele.

Megjelent	 A	 Pesti	 Hírlap	 Vasárnapja	 1929.	 május	 19‐i	
számában	az	Öregek	közé	tördelve	
1

2
3

Az itt olvasható írást Péter László 2016-ban írta és küldte el a Tiszatáj számára. Mostani közreadásával emléke előtt tisztelgünk.
Kodály Zoltán: Visszatekintés. Zeneműkiadó Vállalat, Budapest, 1989. 3. k. 466.
Egyedül	 mindenkivel.	 Weöres Sándor beszélgetései, nyilatkozatai, vallomásai. Szerk. Domokos Mátyás, Szépirodalmi Könyvkiadó, Budapest, 1993. 344.

„

42

tiszatáj

Ez a hosszú érlelési idő a magyarázata annak a megbocsátható csalafintaságnak, hogy
Weöres több hölgyismerősét, így Polcz Alaine-t, azzal kápráztatta el, hogy úgy írta le szemük
láttára, és adta át szerelmi vallomásként e vers kéziratát, mintha percek alatt és csak nekik
rögtönözte volna. Fejében több mint egy évtizeden át formálgatta.
Ez a kedvelt, híres vers több rejtélyt őriz.
Rejtély mindjárt a kétféle, névelős és névelőtlen cím. A kézirat névelőtlen, de a 111 vers,
amelyben névelővel jelent meg, 1974-ben még Weöres Sándor életében, kezével, korrektúrájával került nyomdába, és ki a nyomdából. Az is különös, hogy míg a nyomdai változat bonyolult sorokkal, bekezdésekkel nehezíti az utánzást, a kézirat, amely már nem első, hanem kései, gondos, szép tisztázat, fütyül erre a bonyolult szerkezetre:

Weöres Sándor nyilatkozataiból még azt is idézi minden irodalomtörténész, aki ír erről a
versről, hogy sajátos ritmusát, ütemképletét egy	katonanótától	vette. A Weöres-kutatók sem
vették a fáradságot, hogy utánanézzenek, megelégedtek a „katonanótával”, amely A	galago‐
nyának „sorvezetője” (Lator László), „alapító dallama” (Kenyeres Zoltán), formai ihletője lett.
Annyira, hogy Weöres verse akár e „katonanóta” dallamára dalolható.

2019. december

43

„

Jellemzően az ihlető dal szerzőjét ő sem említette soha. Amikor Bónis Ferenc idézett gyűjteménye számára megismételte híressé vált versének keletkezéstörténetét, ekkor sem írt
vagy beszélt róla. De az emlékezésgyűjtemény számára letisztázott verskézirat alá bizonyára
ő sugalmazta az akaratlanul is félrevezető szöveget:
Galagonya,	Weöres	Sándor	verse	–	Kodály	ihlette	„ritmustanulmány”	–	a	költő	kézírásában.
Ez megtévesztő: Kodálynak ehhez a vershez semmi köze sem volt. A Galagonyával Kodálynak nem volt dolga, nem is emlegette. Weöres pedig Kodály hatásáról ezt vallotta: „Szinte kizárólag Kodálytól tanultam azt a magyar ritmikát, amelyből a Magyar	etüdök ciklust felépítettem.”4 Nem tételezem föl, hogy Weöres Sándor tudatosan nem mondott igazat, hiszen
ennek semmi értelme sem lett volna. Ha netán annak idején, amikor hallotta a verset, tudta
is, ki írta, mi a címe, azóta csak a ritmusa érdekelte, s elfelejthette, kinek a verséből kapott
ritmus ihlette. Nyilván a nóta címére, kezdősorára, szövegére sem emlékezett, ezért emlegette csak „korabeli katonanótának”.

Senki nem tartotta illendőnek, hogy szerzőjét, Erdélyi Mihályt (1895–1979) fölkutassa,
megnevezze, netán megdicsérje leleményéért, dalának különös, ritka ritmusáért, amely olyan
nagy költőt is megigézett.
Erdélyi Mihály Szeged szülötte. Szülőházát, pontosabban a szülőháza helyén épült új házat, a Megatherm Kft. székházát (Brüsszeli körút 24.) nem jelöli márványtábla. Pedig a színészt, színigazgatót, színpadi szerzőt, dalköltőt méltán illeti meg.

4

Egyedül	mindenkivel, 57.

„

44

tiszatáj

Forrásaimból nem derül ki, hogy az Országúton…	 is	 valamelyik daljátékának betétdala
volt-e, vagy önálló „magyar nóta”. Állítólag 44 operettet írt, bármelyikben megbújhat.
Hogy került a dalba Kaposvár, később hogyan Kolozsvár? Talán éppen ezek árulkodnak
arról, hogy Erdélyi valamelyik operettjének betétdala lehetett. Pályájának elején, 1922 és
1924 közt Kaposvárott játszott. Ez fogódzót adhat a dal keletkezésére is. A helyismereti kutatás derítheti ki, vajon ott volt-e, vagy másutt ugyan, de ebben a két évben vagy közvetlenül ez
után, még a ’20-as években, az operett bemutatója, amelyben ez a dal először fölhangzott? S
Kaposvár helyére Kolozsvár csak utóbb, a ’30-as években, a revizionista áramlatok föléledésekor helyettesítette. Kérdés, Erdélyi vagy csak a kezdődő folklorizáció.
Az Országúton… ennyiben is a folklorizáció kezdetén állt: akár a népdal, névtelenül terjedt. Olyan jeles közegben is, mint a legnagyobb költőké. Sándor János, akinek az egyetlen
Erdélyi-portrét köszönhetjük (1995), a Népszabadságból idézte, hogy a koreai háborúban a
magyar és koreai orvosok esti tábortűz mellett elérzékenyülve együtt dalolták: Országúton	
hosszú	a	jegenyesor…	Erdélyinek nevét sem hallották.
Magát a tényt, tehát Erdélyi dalának hatását A	galagonya születésére, mivel Weöres maga
fedte föl, az irodalomtörténet régtől ismeri, emlegeti. Nagy L. János, Weöres életművének
legalaposabb kutatója, elemzője számos tanulmányában, könyvében mutatja be. Megtalálta
és hozzá kapcsolta Weöresnek A	 galagonyával	 azonos ritmikai képletre épülő Árokparton
című versét is a Magyar	etüdök	sorozatából:
Árokparton	
üszkös	a	fa	dereka,	
üszkös	a	fa	dereka,	
kikorhadt…:
Ez azt mutatja, hogy az Országúton…	különleges ritmusa később is eleven maradt a költőben.
FÜGGELÉK
Péter László az írásban említett szegedi ház homlokzatára kihelyezhető Erdélyi Mihály-emlékeztetőt megszövegezte, tanulmányával el is küldte tervét:
Ennek	az	épületnek	a	helyén	álló	
korábbi	családi	házban	született	
ERDÉLYI	MIHÁLY	
(1895—1979)	
színész,	színigazgató,	
színpadi	szerző,	rendező,	karmester,	
számos	daljáték	írója	és	zeneszerzője.	
Országúton	hosszú	a	jegenyesor…	kezdetű	dalának	ritmusa	ihlette	
Weöres	Sándor	híres	Galagonya	című	versét.	

2019. december

45

„

APRÓ FERENC

Péter László nélkül
EMLÉKFOSZLÁNYOK
Hát elment ő is, minden élőknek közös útján: augusztus 15-én álltuk körül frissen vetett nyugovó ágyát a szőregi istenkertben. Hatalmas életművet hagyott ránk, a Város történetének
gazdagítására, mindannyiunk épülésére. Ha Szinnyei Józsefet „gőzhangyának” nevezték, akkor őt is megilleti az elismerésnek ez a szakmán belüli, sajátos formája. Nincs benne túlzás,
életformája volt a kutatás és az írás. Három bibliográfia (1986, 1996, 2016) őrzi munkásságának szinte a teljességét. Az első kettőt jómagam, a harmadikat Gyuris György állította öszsze. A figyelmes olvasónak föltűnik a stendhali elv megvalósulása: „több részletet!” Tudta,
hogy ezekben van az eredetiség, az igazság, hiszen az író élete kulcs az alkotás megismeréséhez. Szinte minden sora a Városról szól, ő – és Bálint Sándor – a hivatalosan nem jegyzett
Szeged-tudomány betetőzője. Nem kisebb hozzáértő, mint Kovács Sándor Iván mondta
(2002) róla, hogy városmitológiát teremtett… (Tegyük hozzá: Bálint Sándor nyomában, majd
oldalán.)
Tekintélyes életművét folytonos hadakozás közben hozta létre, kedvezőtlen körülmények
között. Élete akadályfutás volt a magyar–latin–filozófia szakos tanári diploma megszerzésétől (1948) az egyetemi katedráig (1990), ha tetszik, a szegedi díszpolgári címig (1992). Szeretett Németh Lászlóra hivatkozni: ő maga is laboratóriumot csinált a gályapadból.
Mozgóképek peregnek előttem. Mindegyiken ő a központi alak, a főszereplő. Tőle tanultam az illanó idő megbecsülését és kihasználását. A Somogyi-könyvtár régi épületében a tájékoztató szolgálat munkatársa volt. Micsoda luxus! Útba igazította az olvasót, aztán visszaült
az asztalához, és a fölpockolt Szegedi Napló sárgult példányaiból tovább gyűjtögette a várostörténeti adatokat. És ez így ment egész nap: olvasó, cédulázás, olvasó, cédulázás… Meglehetős lassan jött rá a könyvtár vezetősége, hogy a tájékoztatást kevésbé képzett munkatárs is
elláthatja. Összegyűjtött adatai – akkori katalóguscédulákra írva – 22 hosszú fiókot töltöttek
meg. Ezt később mindig a keze ügyében tartotta, az íróasztala bal oldalán levő állványon.
Előttem van könyvtárbeli kis szobájának az emlékképe. Nem lehetett úgy benyitni az ajtót,
hogy ne lett volna ott valaki, ne folyt volna izgalmas szakmai vita. Akikre emlékszem: Csongor Győző, Fenyvesi István, Giday Kálmán, Németh András, az első magyarországi veseátültető, továbbá Oltvai Ferenc, Palásti László, Ruszoly József, és persze voltak pesti és vidéki látogatói is. Pályakezdőként én is be-bejárogattam, az ottani utolsó munkanapján (1984. jún. 23.)
a szikrázó déli napsütésben több fölvételt készítettem róla.
Az új épületben két fő dolga volt: várostörténeti kutatásokat végezni, és szerkeszteni a
könyvtár folyóiratát (Somogyi-könyvtári Híradó, Somogyi-könyvtári Műhely, Szegedi Könyvtári Műhely, Szegedi Műhely). A változó névadással a színvonal fejlődését éreztette. Szerzőgárdát állított maga köré, megbízásokat adott cikkek írására, és idővel általánosan elfogadott
lett, hogy a Somogyi-könyvtár tudományos műhellyé nőtt. A folyóirat egy-egy tematikus

„

46

tiszatáj

számát (Bálint Sándor, József Attila, Móra Ferenc stb.) a pesti sajtó is főhajtó elismeréssel fogadta, és manapság is a megkerülhetetlenség kategóriájába tartoznak. Ezek után ugyan ki
tudja okát adni, hogy a már nyugalomban levő igazgatónő pár évvel ezelőtt miért szüntette
meg az 50. évfolyamában járó folyóiratot… Megbízták az Új magyar irodalmi lexikon főszerkesztői tisztének az ellátásával (1986). Napok teltek el, és 16 lapos füzetet adott munkatársai
kezébe, miként írják meg a szócikket. (Az oldal szót kerülte.)
Le sem kell hunynom a szemem, akkor is látom magam előtt: vívóállásban van, és várja a
rajt szót. Minden pontatlan szakmai adatot, nyelvtani hibát észrevett, és sosem késlekedett
ezeket szóvá tenni. Mi tagadás, előadódott, hogy egyben-másban nem volt igaza… Sebeket
adott és sebeket kapott, nem vitás, hogy az előbbiekből volt sokkalta több. A nem elfogulatlan
Tóth Béla könyvtárigazgató így fogalmazott (1982): vonzza az ellenséget. Kemény fejű kun,
mondták a háta mögött, utalva jánoshalmi születésére. (Innen vette egyik írói álnevét: Halmi
János.)
Vívta cikk-harcát, hogy Hont Ferenc ne kapjon emléktáblát a szegedi Nemzeti Emlékcsarnokban, ráadásul valótlan aláírással (a	 Szabadtéri	 alapítója). Veszített (2007), Hont kései
szegedi elvbarátai erősebbek voltak…
Harcolt az újszegedi Szent-Györgyi utca elnevezése (1991) ellen: a tudós nevét viseli az
egyetem, van szobra, és vannak emléktáblái, akkor minek megzavarni a tűzoltókat és a mentőket, hiszen van Szent György utca és Szent György tér! A hozzá nem értés ismét győzedelmeskedett, ő lett a vesztes.
Levélben javasolta (1980) Komócsin Mihálynak, hogy Bálint Sándort – régi szegedi szokás szerint – a Közművelődési palota előtt ravatalozzák föl. A megye korlátlan ura azt válaszolta, hogy ő ebbe nem avatkozik bele, ez közigazgatási (tanácsi) ügy. Laci megmutatta az
újabb levelét, sosem felejtem el az első mondatát: „Komócsin elvtárs, ne nézzen olyan ostobának, hogy mindezt el is hiszem…” (Adatok a maiaknak: a tanácsi dolgozóknak megtiltották,
hogy elmenjenek a temetésre. Az alsóvárosiak Havi Boldogasszony temploma így is zsúfolt
volt, sokan künn rekedtek.)
Nem számított neki, hogy ki milyen magas polcon ül, bátran sorompóba szállt ellene. Ebben az egyben naiv volt: azt hitte, hogy a másik fél is „éhe a Szépnek, éhe a Szónak”, – holott
nem volt az. Abban a hitben élt, hogy olyas valakinek is lehet igaza, aki ’56-ért börtönt ült.
Nem lehetett.
Amikor a Hatalom megelégelte a sok „akadékoskodást”, szilenciummal büntette (1981),
nem írhatott a Délmagyarországba. Két év is eltelt, mikor a főszerkesztő szólt nekem (1983):
hiányzik a lapból Péter László nyüzsgése (így!), szóljak neki, hogy írjon. (Azaz írhat újból.) Jellemző a korra: nem az oldotta föl a tiltást, aki elrendelte. Az a személy csak üzent, azaz leüzent. Így tért vissza Péter László a „szólásszabadságról”.
Tóth Béla is sokallotta örökös lobogását, nem csökkenő aktivitását, sorjázó terveit, ezek
számonkérését, – meg akart tőle szabadulni. Erre jó alkalomnak kínálkozott a 60. születésnap. A házi ünnepséget (1986. jan. 20.) én szerveztem, az ország minden részéből jöttek kutatók, huszonheten olvastak föl. (Pénzünk semmi, a dolgozatokat bekötve nyújtottuk át neki.)
Az igazgató aznap adta postára a fölmondást, a másolatát pedig a fölolvasás szünetében
nyomta a kezébe. Indokolása: elérte a 60. életévét, nyugdíjjogosult, ezért a munkaviszonya a
kérésére közös	megegyezéssel	megszűnt. Laci mutatta dühödt sorait: Béla, tudod, hogy ebből
egy szó sem igaz. Ezen levelem jól tedd el az irattárba, hogy évtizedek múlva is olvasható le-

2019. december

47

„

gyen… (Tóth Béla később arra hivatkozott, hogy utasításra járt el.) Nem békültek meg sosem.
Most, hogy együtt vannak Azúrkékország messzi ismeretlenjében, tisztázhatnak egymás között mindent…
De az sem számított neki, ha a vele szakmai ellentétbe került személy a minap még a baráti körébe tartozott. Horváth Dezső újságíróval éveken át vívta harcát, hogy valójában melyik is volt Juhász Gyula tápai Krisztusa? A Hódi Ilonka bádogkeresztje-e, netán a jóval kisebb
Vasjézuska…
Oly korban (is) élt, amikor mindennapos szokás volt a hazugságok papírra vetése. Papp
Gyula tanácselnök levelet írt (1978) neki: kérelmére fölmentem a Szeged monográfia főszerkesztői tiszte alól… A kinevezett utód hozta az embereit, a régiekből hírmondó, ha maradt. Az
új gárdáról is villanásnyi adat. A monográfia 3. kötete (1991) így közölte a fogadalmi templomon olvasható Vörösmarty-idézetet: „Az nem lehet, hogy annyi szív / Hiában [így] onta
vért.” A fölszisszenő kioktatás visszafelé sült el: költőnk az akkoriban szokásos „hiában”
alakkal élt! Így hát kiderült, hogy sem a sorozatszerkesztő Kristó Gyula, sem a kötetszerkesztő Gaál Endre, sem a fejezetet író Magyarka Ferenc nem ismerte a Szózatot...
Előkelő helye van ismert nyelvészeink és nyelvőrzőink sorában. Évekig (1945–1950) tanársegéde volt Klemm I. Antalnak a magyar nyelvészeti tanszéken, első jelentősebb dolgozatának címe: Szőreg	nyelvjárásának	hangtana	(1947). Vérében volt a helyes magyarság, a takarékos, szikár fogalmazás. Szerkesztőként gyorsan siklott elmaradhatatlan piros tolla: irtotta a magyartalanságokat (egyértelmű,	biztosít,	rendelkezik stb.) és a fel igekötőt nyomban javította: föl. Nyelvünkben a leggyakoribb magánhangzó az e, tehát lehetőség szerint kerülnünk kell. Klasszikusaink tudták ezt (Föltámadott	a	tenger, Föl‐földobott	kő, „Engem vigyen
föl a padlásra”, „Szívemben Anna fénye fölragyog”, „Kiálts rám s én fölkelek” stb.). A sajtó mai
munkatársai mit sem hallottak erről, pironkodás nélkül írják le, hogy felmelegedés,	felemle‐
gette stb. De érdemben is jobbított: ha hiányzott egy-két fontos adat, önzetlenül pótolta.
Ő maga gyorsan írt, cikkeit élesben – fogalmazvány nélkül – gépelte. (Gyűlölte a piszkozat
szót.) Magyarításait használom és terjesztem: villámposta (e-mail), zsebtelefon (mobil) stb.
Örömest vette át Bálint Sándortól, hogy a Szeged szót helyettesítő Várost írjuk nagybetűvel,
sőt tovább lépett. A nagyárvíz (1879) legyen Víz, szintén nagy kezdőbetűvel. Találó is, népi is,
és persze jellegzetesen szegedi is. Ha azt olvasta, hogy rendszerváltás, máris telefonált az illetőnek: a rendszert nem lehet váltani! A rendszerváltoztatás	a helyes. Ha valaki Szent Dömötör helyett Szent Demetert írt, nem tette zsebre, amit kapott. Levélben figyelmeztette távirati
irodánkat, hogy nyelvünkben nincs követően utónév. Ha azt írnák, hogy a találkozó után, a
megbeszélés után stb., akkor ez hatna az újságírók nyelvhasználatára is. (Ennek mintájára:
nem a találkozót megelőzően, hanem a találkozó előtt.) Nem idézek az indokolás nélküli lekezelő válaszból, mert – kegyeletsértő lenne.
Ha kellett, magát javította. Az évtizedeken át megszokott helytörténet (helytörténész) helyett az utolsó években a várostörténet (várostörténész) szót használta, elvégre Szeged – város. A gyászjelentését előre megírta, az legyen benne, amit fontosnak tart, és a legutolsó „műve” is szabatos magyarságú legyen.
Azt hihetnők, hogy a katedrája elfoglalása után rózsák szegélyezték az útját. Pedig nem.
A meghirdetett Tömörkény- és Móra-kollégiumra két-három érdeklődő akadt. Tőrdöfés volt
a szívének. Kiről adjon elő, ha nem két klasszikusunkról, mert beszélhetnek mások akármit, –
ő azoknak tekinti őket. Munkásságának egyik csúcsa a Juhász Gyula-kutatás volt. Összes mű-

„

48

tiszatáj

veinek kritikai kiadását (1963–1981) főszerkesztőként jegyezte. Az elsőül megjelent – háromkötetes – versekhez még hozzá kell számítani a két sajtó alá rendező, ő és Ilia Mihály
majd tíz évnyi gyűjtő- és előkészületi munkáját. A nagylélegzetű vállalkozás bő fél évszázad
után sem teljes, nem készült el a levelezés második kötete. Nem akadt olyan hozzáértő, aki
vállalta volna a két-három évig is eltartó aprólékos munkát.
Epilógusként egyetlen kép a magánéletéről. Szavait fölelevenítve, élete nagy tragédiájának tartotta, hogy nem született gyermeke. A Rádai Eszter készítette rádióinterjúban (1982.
okt. 13.) világgá is mondta – ott voltam, hallottam. Meglehet, hogy a szünetlen alkotómunka,
az újabb és újabb eredmények nyújtottak némi írt.
Ámbár erről sosem szólt.

2019. december

49

„

CSAPODY MIKLÓS

Magister sanctæ memoriæ
	
Móra Aranykoporsójának főhőse után már életében a szent	 emlékezés	 mesterének mondták,
mikor Bálint Sándor távozásával Péter László maradt, aki A	szerette	Városról a legtöbbet tudja. Azt tartotta, Szeged legnagyobb kincse a múltja, meg is tett mindent, hogy átörökítse, akkor is, ha gyakran úgy érezte, félretéve szétaprózza magát. A „hitványabbik” Szegeddel fél
életén keresztül kényszerült küzdeni, neve azonban már a hatvanas évekbeli Juhász Gyulakritikai kiadás idején a filológus szinonimája lett. Életműve az új magyar művelődés egyedülálló teljesítménye; 1945-től szinte haláláig megjelent ötödfélezer irodalomtörténeti, nyelvészeti, néprajzi műve, a helytörténeti kutatást is előmozdító szerkesztői-bibliográfusi tevékenysége tetemesen gazdagította a szegedi művelődéstörténetet és a magyar kultúrát.
A forradalom leverése, börtönhónapjai után, mert a rendszerváltozásig politikailag megbízhatatlannak minősítették, megakadályozták, hogy folytathassa a nyelvészeti intézetben
1946-ban, diákkorában kezdett egyetemi pályafutását. Majdnem félszázad múlva díszpolgárként azt mondta, ha nem két évvel, de két évtizeddel korábban kaphatott volna katedrát, tanítványokat is nevelhetett volna. Mégis volt az időnek néhány évnyi rése, amikor az újvidéki
bölcsészek után a szegediek közül is lehettek (volna) tanítványai.
1974 őszén Sopronból Szegedre kerülve éppen akkor megjelent munkái, a Szeged	 iro‐
dalmi	emlékhelyei és a Szeged	utcanevei voltak vezetőim, velük ismerkedtem Tömörkény és
Juhász Gyula, József Attila, Radnóti Miklós nyomaival, lakóhelyeivel. Bálint Sándornak a régi
várost megidéző peripatetikus sétái mellett Péter Lászlónak ezek a könyvei lettek modern,
még „papíralapú” szemináriumom. Nemsokára Ilia Mihály vitt el hozzá a Somogyi-könyvtár
Tiszára néző napsütötte sarokszobájába. Élénk tekintetű, bajuszos-kecskeszakállas, mértéktartóan jókedvű, a hetvenes évekbeli hétköznapi eleganciánál jobban öltözött férfira emlékszem, aki ö-zve, szabatos mondatokban beszélt. A Somogyit ő is, mint a sajátját használta,
mint „nevelő iskoláját” Bálint Sándor a Tömörkény utcából, vagy mint múzeumát Csatkai
Endre Sopronban. Szőregi, Szerb utcai dolgozószobájának falain szigorúan válogatott könyvtárat tartott, amelyet már gimnazistaként úgy gyarapított, ahogy 1945-ben, másodéves bölcsész korában javasolta az egyetem diákújságjában. Milyen könyvet vegyen a hallgató? Előbb
a szükségeset, az összes költemény-kiadásokat, másodszor a hasznosat, szakkönyvet: tudományt és művészetet, és csak aztán a szórakoztatót, regényt, szépirodalmat.
Néha sürgős adatokért kerestük fel Bálint Sándorral, aki, mivel nem volt telefonja (tévéje
sem, de volt mesés lemezgyűjteménye), ha hirtelen meg akart tőle kérdezni valamit, a levélnél gyorsabb volt a híd alatti Tisza-parti séta. Péter László ugyanis a modern magyar irodalomtörténet és filológia országos tekintélye volt, a szegedi nagyok, Dugonics és Kálmány, Móra, József Attila és főképpen Juhász utánozhatatlan szorgalmú mindentudója. „Pol Pot megye”
éppen csak megtűrte, de a figyelő-dossziés „író, múzeumkutató” neve elé jelentéseikben az
állambiztonságiak is aggályosan kiírták a doktort. Szeged élő lexikonját sokan akarták elszigetelni, a könyvtárba bezárva tudni. Sokan irigyelték kollégái közül, akik bár a háta mögött

„

50

tiszatáj

szigorú és hűvös, humortalan vagy csak távolságtartó, kedélytelen embernek mondták, megbízható segítségért mégis mindig hozzá fordultak. Értéktudata, meggyőződése korán megszilárdult, lelkes volt és következetes, ám látszólag ritkán jött lázba.
Szigorú igényességét hamarosan közelről is megtapasztalhattam. Előbb Juhász költészetéről, később textológiából tartott előadásain és szemináriumán, ez utóbbin négy éven át
olykor egyszemélyes hallgatóságaként, amikor már hagyták. Nem azért engedték órákat tartani, hogy tudását tanítványoknak adva át iskolát teremtsen, hanem mert a modern magyar
irodalomtörténeti tanszék Ilia sugalmazására őt akarta megbízott előadónak szegedi éveim
szerencséjére. Szemináriumait maga is tartotta olyan fontosnak, hogy önéletrajzában felemlítse őket.
Kedden délután tartotta óráit Somogyi-könyvtári munkaszobájában, és bár Juhász lírájából nem kellett vizsgázni, alaposan kikérdezte, amit „leadott”. Nem neheztelt mulasztásaimért, annál inkább számon kérte textológiai feladványainak helyes megoldását. Mivel vonzott hasznos, kezdetben száraznak talált tudománya, emlékeztem ókoriak és modernek textológiai nézeteire, Vitéz János vitatható szöveggondozói gyakorlatától Gyulai Pálig, aki először adta ki Vörösmartyt tudományos apparátussal. Volt már gyakorlatom a felidézésben
kezdő bölcsészkoromból, amikor az első héten annyit sem tudtam, miben különbözik előadás
és szeminárium, ezért másodjára megtanultam közkedvelt tanárunk, a fiatalon meghalt Merényi László első reneszánsz előadását, aztán meglepett, hogy a számonkérés elmaradt. Péter
László tanár úrnál azonban éppen akkor jártam jól, ha szemináriumait is végigjegyzeteltem
az első órában, mielőtt elém tette az újabb rejtélyeket, a majdhogynem olvashatatlan, összevissza javított, központozás nélküli kéziratokat. Ez volt a próbafeladat, néhány oldalnyi Tömörkény- és Móra-szövegek, Juhász-, József Attila-versek kritikai kiadásra való előkészítése.
Máskor Radnóti- és Kosztolányi-xeroxokat adott, segítségül pontokba szedve, követendő és
kirívó ellenpéldákkal illusztrálva népszerű és kritikai szövegkiadás különbözőségét.
A textológiát a mű értelmezését szolgálni hivatott, „az írásbeli alkotások összehasonlító
történeti vizsgálatának elméleti-módszertani kérdéseivel foglalkozó tudományként” határozta meg, a filológia részét képező szövegtudományként. Egy életre megtanította a kritikai közlés öt klasszikus K-ját: komplexitás, kronológia, korrekció, kodifikáció, kommentár (ez utóbbin
belül keletkezéstörténet, tárgyi és szómagyarázat) miben állását. Megmutatta Illyés Gyula
hozzá írt levelét, melyben Juhász „irredenta” költeményeinek durva megcsonkításán háborgott a költő (ami a cenzúra műve volt, nem az övé és nem Iliáé). Megmutatta, mi fán terem,
hogyan készül bibliográfia és repertórium. Megtanultam tőle, hogy az írónak nem a temetése,
nem a gyászpompa, hanem a jó kritikai kiadás adja meg a végtisztességet. Nemsokára megkérdezte, mit olvasok, min dolgozom, mit tudok „a soproniaktól”, hiszen levelezett Csatkai
Endrével, ismerte a Bálint Sándor távoli tanítványaként vallási néprajzot kutató plébánosunkat, Hetény Jánost is. Gyakran óvott indexbe be nem írható, egyetemen, szövegtanon túli figyelmeztetéseivel, tanácsaival.
Ötvenedik születésnapját elhallgatta előttünk, és bár hallgatója voltam, kerek évfordulója
nem tűnt fel, hiszen mindig ott volt munkaszobájában, állandóan és elérhetően, éppen úgy,
mint Bálint Sándor, az egyetemen Ilia Mihály. De már a hatvanadikon, 1986. január végén,
egy barátságtalan, borongós napon annál többen köszöntöttük a Dóm téri új Somogyi félhomályos földszinti termében, a tiszteletére szervezett, féllegális hangulatú felolvasáson. Munkásságáról itt kapta kezébe az első, már akkor bő két és félezer tételt magában foglaló, Apró

2019. december

51

„

Ferenc készítette bibliográfiát, egypéldányos emlékkönyvébe az erdélyi magyar irodalom első antológiájáról, a Tizenegyekről adtam nem egészen odaillő dolgozatomat.
Amikor a köztünk lévő harmincévnyi korkülönbség összezsugorodott, besorolt a barátai
közé. Már nemcsak kérdezett, maga is beszélt családjáról, diákkoráról, pályakezdéséről és a
Tiszatájról, ’56-ról és a hatvanas évekről. Rám bízta volna a Juhász-kritikai máig hiányzó zárókötetét, de nem akadt kiadó. Telefonon, levélben, e-mailben (a legelső filoszok közé tartozott, aki már a nyolcvanas években számítógépen dolgozott) kért és küldött adatokat, lektorálta kézirataimat, opponensem volt, mindig tele kérdésekkel, javasolt megírandókkal, parlamenti témákkal. Bemutattuk egymás könyveit, Ilia Mihállyal hármasban olvastuk régi szagláraink rólunk írott jelentéseit. Amikor Bartók felvidéki nyomait kutatva egy ismeretlen kottakézirat hollétét sejtette, tudva, hogy másnap Brüsszelbe megyek, a szőregi kertben üldögélve megbízott a felkutatásával (meg is találtam). Hetvenedik, nyolcvanadik, kilencvenedik
születésnapját is Szegeden és Szőregen ültük meg, ahol, ha a nyári hónapokban néztünk be
hozzá, hófehér trikóban, színes kockás rövidnadrágjában, kerti ágyán Szabó Lőrincet vagy a
sajtót olvasva várta érkezésünket. Időről időre átnéztük a ház mögötti tágas, meszelt falú régi
füstölőt, hátha akad még benne számomra valami; mint afféle nyári könyvtárban, ott tartotta
rég hozzáférhetetlen könyveinek, szegedi kiadványainak fölös példányait. Mosolygós és előzékeny házigazda volt, telve szeretettel, érdeklődéssel, jóakarattal, nemcsak szállással várt,
étellel-itallal kínált, más is érdekelte. Jól esik rá visszagondolnom, mennyire szívén viselte
sorsom alakulását, hetven-, nyolcvanévesen is segíteni próbált.
Mondják, az ember valódi énje öreg korában mutatja meg magát, mindenesetre, akiket fiatalon jónak ismertem, később sem lettek gonosszá. Ő sem változott meg, csak még inkább
kimutatta megbecsülését, ragaszkodását. Hosszú élete végén nem a haláltól félt, hanem attól,
mi lesz vele, ha már nem lesz képes olvasni és írni. Megadatott neki, hogy utolsó heteiben
mindent félretéve ép elmével olvashatta a Szentírást. Gyászjelentését is maga fogalmazta:
nyelvünk és művelődésünk hűséges ápolója szellemét életében átadta, és örökségül hagyja a
magyar népnek.
Egyik óráján az írásjelek stiláris erejéről beszélt. A pontról és a jól használt hármaspontról azt mondta, az első az egyértelmű, biztos lezárást jelöli, a második sokértelmű, bizonytalanságot sugall, az író ilyenkor olvasójára bízza a folytatást. Péter László jól használta az írásjeleket, de sokféle talentumát is, hogy tehetségével, szorgalmával hasznára lehessen nemzete
irodalmának, anyanyelvének, kultúrájának. Földi élete lezárult; ha ez volna az emlékezés
utolsó mondata, ide pont kellene. Életműve is lezárult, folytatóira vár; ez a zárómondat, de a
végére nemcsak a helyesírás miatt nem kerül hármaspont.

„

52

tiszatáj

GYURIS GYÖRGY

Elhunyt Szeged krónikása
	
„Mióta	nevem	írásom	alatt	nyomtatásban	megjelent,	
szinte	minden	betűm	Szeged	ügyét	szolgálta.”1	

A „legszögedibb szögedi”-nek nevezett Bálint Sándor epitheton ornansa után a gyakran „legszőregibb szögedinek” emlegetett Péter László professzor emeritus 2019. július 28-án elhunyt, és augusztus 15-én helyezték örök nyugalomra a szőregi temetőben.
Pályakezdés	
Bár 1926. január 21-én Jánoshalmán született, mindig szeretettel emlékezett Emmike tanítónőre, Kasznár Tóth Emmára, aki a mindszenti iskola első osztályában írni-olvasni tanította.
De már az elemi iskolát is Szőregen fejezte be, 1935-ben. Édesapja ugyanis rendőr volt, akit
újra és újra áthelyeztek. A szegedi Baross Gábor Gyakorló Gimnáziumban érettségizett 1943ban, és ez év őszén beiratkozott a szegedi tudományegyetem bölcsészettudományi karára,
ahol 1948-ban magyar, latin és filozófia tárgyakból középiskolai tanári oklevelet szerzett. De
már ez előtt egy évvel doktorált nyelvjárástanból, melléktárgyai a néprajz és az irodalom voltak. Nyelvészeti irányú érdeklődése tette lehetővé, hogy 1945-től díjtalan gyakornokként,
1946 őszétől pedig demonstrátorként dolgozhatott az egyetem magyar nyelvészeti intézetében. De ezzel nem érte be, még az 1940-es években kollégiumi nevelőtanár, majd igazgató,
valamint alma materében, a Baross gimnáziumban óraadó tanár is volt.
Mindent összevetve, csodálatosan indult pályafutása. Hiszen munkahelyei mellett 1950ig Apró Ferenc bibliográfiája2 szerint már 258 közleménye jelent meg, bizony egy 24 esztendős fiataltól ez már igen jelentős publikációs tevékenység. Első közleménye a Magyar Demokratikus Ifjúsági Szövetség politikai és kulturális hetilapjában, az Utunk 6. számában jelent meg Néhány	szó	a	demokráciáról címmel, 1945. április 4-én. Aligha tudta, hogy ez a dátum lesz 44 éven keresztül Magyarország „felszabadulásának” napja. A témaválasztás mutatja, hogy korának politikai kérdései igencsak izgatták a fiatal egyetemistát.
Politikai érdeklődése a Nemzeti Parasztpárt felé terelte. Így lett az NPP szegedi lapjának,
a Szegedi Friss Újságnak szinte hetenkénti cikkírója. Publikációi nemcsak politikai indíttatásúak voltak, hanem többségükben közéleti témájúak.
Ekkoriban készült további írásaiban azonban választott leendő hivatásához is hű maradt,
hiszen az Ethnographia, a Magyar Nyelvőr és a Magyarosan című folyóiratokban jelentek
meg népnyelvi és néprajzi publikációi.

1

2

Péter László [a továbbiakban: PL]: Szegedi	örökség. Szépirodalmi Könyvkiadó, Budapest, 1983. Fülszöveg
Apró Ferenc: Péter	László	munkássága. Bibliográfia. Somogyi-könyvtár, Szeged, 1986. 353.

2019. december

53

„

A	folyóirat‐teremtő	
De sem Péter Lászlót, sem az egyetemi ifjúságot nem elégítették ki a háborús újjáépítéskor
igencsak mostoha publikációs lehetőségek. Az Utunk már indulásának évében megszűnt. Az
ugyancsak 1945-ben indult, helyi kiadású Időnk című „délmagyarországi művészeti folyóirat” is
megszűnt 1947 tavaszán. Így a néhány szakfolyóiraton kívül nem volt lehetőség jelentősebb
publikációk közzétételére. De itt hadd idézzem Őt, magát: „A kezdetek itt is a »szájhagyomány«
ködébe vesznek; annyi azonban bizonyos, hogy az egyetemi ifjúság körében terjedtek először a
folyóirat-indítás tervei. Eleintén a Délvidéki Szemle újjáalakításáról tervezgettünk, persze más
címmel, haladó tartalommal. Nem elsősorban szépirodalmi folyóiratra gondoltunk tehát akkor,
inkább olyanra, mint az egyetembarátok említett népszerű tudományos folyóirata volt, főként
helyismereti jelleggel, Szeged és Dél-Magyarország kultúrájának szemmel tartója és ápolója. Alföldi Szemle volt az első cím, melyet az egyetemi ifjúság nevében, mint a Szegedi Egyetemi és
Főiskolai Hallgatók Szabad Szakszervezetének elnöke 1946. április 10-én kelt Egy	folyóirat	ter‐
ve című beadványomban javasoltam Purjesz Béla rektornak.”3
Nem egészen e terv szerint, de 1946 szeptemberében megjelent az első, Péter László teremtette és szerkesztette lap, Egyetemi Élet címmel. Ám sajnos már e szám nyomtatási költségével is adós maradt a szívesen mecénáskodó Ablaka Györgynek. Így a folytatás elmaradt,
gondolom Péter László nem különösen nagy bánatára.
Ám a publikálási lehetőség megteremtésének igénye továbbra sem hagyta nyugodni. A sikertelen lapalapítás után megalakult a Kálmány Lajos Kör, melynek Péter László ismét csak
zászlóvivője volt. A Körről szóló ismertetésében4 úgy határozta meg föladatát, hogy a népiséget kell kutatnia tudományos alapon, valamint az eredményeket népszerűsíteni és terjeszteni. Ebben szerepelt falujárás, irodalmi rendezvény, vitadélután, szabadegyetemi előadás, ám
mindez nem nélkülözheti – véleménye szerint – egy időszaki kiadvány megjelentetését.
Ebben tudott segíteni a Kör tagja, Seres József (1910–1984), Szeged szabadművelődési
felügyelőhelyettese, majd felügyelője. A Szabadfelügyelőségi Tanács 1947. január 22-i ülésén
sikerült elfogadtatni a folyóirat megindítását a Tanács kiadásában, az egyetem és az irodalmi
társaságok bevonásával. A leendő periodika nevéről nagy vita alakult ki, de végül „a Juhász
Gyula lírájával5 megtámogatott javaslatom: a Tiszatáj győzedelmeskedett”	–	írta visszaemlékezésében Péter László6, aki így máig a keresztapja folyóiratunknak.
Ám ezzel még nem jelent meg az első szám, hiszen csak ekkor kezdődött meg a kiadás megszervezése. Ennek oroszlánrészét is Péter László vállalta magára, szaladgált, hogy méltó főszerkesztőt találjon, telefonálgatott a kéziratokért, hangolta össze a szegedi kulturális intézmények
koalíciójaként létrejövő szerkesztőbizottságot. Mellette még Seres Józsefet, Ertsey Pétert
(1921–1971) és Lőkös (Laszgallner) Zoltánt (1925–1999) kell megemlítenünk az új szegedi folyóirat létrehívóiként, melynek első száma 1947. március 8-án, szombaton jelent meg.
Fontosnak tartom, hogy Péter László milyen tartalommal kívánta megtölteni a Tiszatájat.
Az 1947. márciusi, 1. szám Rovás rovatában név nélkül fogalmazta meg szerkesztői elveit:

3
4
5

6

PL: Az	indulás, In PL: Szegedi	örökség, 118.
PL: A	Kálmány	Lajos	Kör, In Tiszatáj, 1. évf. 1. sz. (1947. március), 15–32.
Az Üdvözlet	Tömörkénynek című vers két sorára utalva: „Emlékek holdvilágos ablakán át / Nézem a
messzi, áldott Tisza táját.”
PL: Az	indulás, In PL: Szegedi	örökség, 120.

„

54

tiszatáj

„…a sajátos regionális színeket kihangsúlyozó, de ugyanakkor az egész magyarsághoz, az
egész magyarságról és Európáról szóló tájkultúrák hívei vagyunk. Folyóiratunk is így véli
igazi föladatát betölteni, ha nem Szegeden szerkesztett akármilyen folyóirat lesz, hanem a
táji hivatást öntudatosan vállalva, szűri magán keresztül a világot, Európát és a magyarságot!”7 Ez az elv azután végigvonul egész életén, életművén: a helyi értékeket mindig az európaiságba, az összemberi kincsek közé helyezve lemérni.
Ugyanakkor azt is tudni kell, hogy a folyóirat első évében Péter László csak szürke eminenciásként irányította Ertsey Péter mellett a szerkesztőségi munkát. A második évben pedig
már a rákosista politika egyeduralmi törekvése kisajátította a Tiszatájat. Még egyszer, az
1956. évi októberi (10. évf. 5.) szám szerkesztőbizottságában találjuk nevét. De be kell vallanunk, hogy a Tiszatáj rövid időn belül „irodalmi folyóirattá” vált, amint mai alcíme is jelzi,
majd országos lappá is, és ez nem felelt meg az ő „tájkultúrás” elképzeléseinek. Ettől függetlenül gyakran kihasználta a periodika publikációs lehetőségeit. Ha mondandója volt, dicsérte,
korholta a lap egyes számait vagy szerkesztési elveit – gondolatban sohasem tagadta meg a
közösséget életének egyik korai szülöttével. Aligha tévedek nagyot, ha azt írom, hogy egyik
legkedveltebb eredményével.
Hányódás	
Klemm Imre professzor vezetésével demonstrátorként dolgozott az egyetemen a magyar
nyelvészeti intézetben 1946. szeptember 1-től. Ezt a megbízatást évente újították meg, ám
1950 januárjában nem történt semmi, februárban már fizetést sem kapott, sőt a januárit is
vissza kellett térítenie. Kérdezősködött, levelezett, de sehonnan sem kapott egyenes választ.
Ekkor született aforizmája: „Nehéz megkülönböztetni az elmebetegség néhány fajtáját – az
üldözési mániát – »a nehéz emberek« sérelmeikért folytatott kitartó, elszánt igazságkeresésétől. Talán lehetetlen is. De ami a világot előrevitte, »az mind ilyen őrülés«!” De sokszor
eszébe juthatott ez hányatott életpályája során!
Végül júniusban szembesítették bevádolójával, aki amiatt jelentette föl, hogy beugrató
kérdésére Lenint nagyobb jelentőségű személyiségnek mondotta, mint Sztálint, akit lebecsült. Nos, a vád: titóista, az egyetemen nem dolgozhat. A Csongrád megyei tanács oktatási
alosztálya 1950. december 6-i levele szerint „jelenleg sem középiskolában, sem általános iskolában nem áll módomban alkalmazni”.
Még szerencse, hogy a szakfolyóiratok hasábjairól nem tiltották ki, mert ebben az évben
másutt nem is jelent meg, de az Ethnographia, az Irodalomtörténet, a Magyar Nyelv és a Magyar Nyelvőr	közölte írásait.
Ortutay Gyulával (1910–1978) való személyes ismeretsége révén, aki a Múzeumok és
Műemlékek Országos Központjának elnöke volt, nevezték ki 1950. december 1-jével Karcagra egyszemélyes múzeumigazgatónak.8
Nem tudom milyen lélekkel került 11 havi munkanélküliség után az általa alighanem ismeretlen városba úgy, hogy ő volt az első „muzeológus” Karcagon. Ám nem sokáig gondolkodott, tolla sem tétlenkedett, és már január 17-én közölte fölhívását a Szolnok Megyei Néplap:

7
8

Decentralizált	kultúra	–	tájkultúra, In Tiszatáj, 1. évf. 1. sz. 1947. március, 52.
Vö. PL: Nem	 én	 loptam	 el	 a	 villanykörtét, In PL: Mindörökké	 Szeged. Argumentum, Budapest, 1997.
533–540.

2019. december

55

„

Segítsék	újjászervezni	a	dolgozók	a	karcagi	Nagykun	Múzeumot! címmel. Milyen jól jött most,
hogy az egyetemen Bálint Sándor előadásain megismerkedett a néprajz alapelemeivel is. Így
aztán egy év sem telt el, és megnyílt az állandó kiállítás. „1950 decemberében került Szegedről Karcagra az irodalomtörténész Péter László, aki meggyorsította az intézmény újjászervezését, amely ekkor született újjá. A múzeum az ő javaslatára vette fel Györffy István nevét.
Györffy halálának 12. évfordulóján, 1951. október 4-én megnyílhatott a nagykunsági népéletet két teremben bemutató első állandó néprajzi kiállítás. A pásztorélet, a földművelés, a viselet, a konyha eszközei mellett a közönség megtekinthette néhány kismesterség eszközeit,
tárgyait is.”9
Nem tudta megtagadni önmagát, buzgott benne mindig a tettvágy, az alkotókészség. Ha
muzeológus lett, ám legyen muzeológus! Az ott tartózkodása alatt a Múzeumi Híradó három
cikkét is közli muzeológiai témakörben.
1952. március 1-jével a múzeumi központ visszahelyezte Csongrád megyébe: most a makói múzeum vezetője lett hasonló körülmények között, viszont jóval több gyakorlattal fogott
hozzá a munkához. Március 30-án már közölte a Viharsarok című megyei lap, hogy József	At‐
tila	 kéziratait,	 emléktárgyait	 gyűjti	 a	 makói	 múzeum. Április 10-én jelenti be a sajtó, hogy
Megkezdődik	 Makó	 műemléki	 és	 városképi	 vizsgálata. De foglalkozott a makói hagymatermesztéssel, Juhász Gyula, Móra Ferenc makói emlékeivel és minden egyébbel, ami csak érintette a város életét.
Ekkorra már kiszabadult a megalázás, a munkanélküliség beszűkült légköréből, és 1952ben 37 cikke, közleménye jelent meg a napi sajtóban és a folyóiratokban. A Tiszatáj nyári
száma közölte A	 makói	 múzeum	 József	 Attila‐kéziratai című tanulmányát.10 Az írásból több
példányt nyomatott, borítóval láttatta el és megjelent A	makói	múzeumi	füzetek 1. száma.
Ha folyóiratot nem lehetett kiadni, füzetsorozattal tette lehetővé a publikációk folyamatos megjelentetését. A makói múzeum élén töltött három éve alatt három füzetet adott ki,11
de az elvetett mag szárba szökkent, ma már 120 füzetből áll a sorozat.
A karcagi évek óta foglalkoztatta a kényszerűségből vállalt muzeológia, a makói évek alatt
a múzeumi gyűjtésnek minden területre való kiterjesztése vonzotta, de a gazdag irodalmi hagyomány, Espersit János, József Attila, Juhász Gyula, Móra Ferenc és Makó irodalmának föltáratlan emlékei egyre inkább az irodalom, az irodalomtörténet földolgozásához vonzották.
A magyar nyelv és nyelvtörténet, a folklór és a néprajz többi ága mellett egyre markánsabban
került érdeklődésének homlokterébe az irodalomtörténet.
Újabb	tudományágak	
Úgy tűnt, hogy lassan rendeződik élete, a mindenható politika már nem irányítja ismeretlen
és rögös utakra. 1954-ben visszatérhetett Szegedre az egyetemi könyvtár bibliográfiai csoportjába, majd 1957. január 1-jével visszahelyezték a bölcsészkarra. Az Irodalomtörténeti Intézetben Baróti Dezső (1911–1994) egyetemi tanár, rektor vezetésével a Juhász Gyula kriti-

9

10
11

Nagy Molnár Miklós: A karcagi Győrffy István Nagykun Múzeum története, Ld. www.karcagimuzeum.hu/files/muzeumtortenet. pdf
Tiszatáj, 6. évf. 2. sz. 1952. nyár, 105–113.
2. PL: Az ö‐zés kérdéséhez. 1952. 20 p. Kny. Magyar Nyelvjárások. 1. köt. Debrecen, 1952. 118–135.; 3.
PL: Juhász Gyula elfelejtett makói verseiből. 1953. 14 p. Kny. Tiszatáj, 7. évf. 4. sz. 1953. tél, 193–204.

„

56

tiszatáj

kai kiadás előkészítő munkáiban vett részt, de nem sokáig. Ugyanez év március 12-én letartóztatták a Szeged Népe 1956. november 4-i számában megjelent Humanizmust,	demokráci‐
át! című cikkéért.12 Emiatt az egyetem július 27-ével elbocsátotta. Majd ugyanezért a Csongrád Megyei Bíróság november 19-én izgatás vádjával nyolc hónapra ítélte. Bár a Legfelsőbb
Bíráság 1958. augusztus 4-én fölmentette e vád alól, az egyetem többé nem kívánta alkalmazni. A rehabilitációt sem siették el, csak 1989. december 21-én mentesítették a bírósági eljárás következményeitől.
Jellemző, hogy a kéziratban 1958-ban benyújtott kandidátusi értekezését csupán annak
megjelenése13 után fogadták el, így csak 1968-ban lett kandidátus. 1972-ben a doktori értekezését szerette volna benyújtani, de kérését az MTA Tudományos Minősítő Bizottsága elutasította.
Szerencsére a Magyar Tudományos Akadémia által folyósított célhitelből folytatni tudta a
Juhász Gyula kritikai kiadás előkészítését, amely teljesen reá maradt, hiszen Baróti Dezsőt is
letartóztatták. Ám a célhitel 1961 közepére elapadt, emiatt a Somogyi-könyvtárban kapott
alkalmazást 1961. július 1-jével. A költeményeket tartalmazó első három kötet sajtó alá rendezése Ilia Mihállyal együttműködve lényegében elkészült, és az Akadémiai Nyomdában várta fizikai megtestesülését, melyre 1963 tavaszán14 került sor. És ez valami egészen új érdeklődésére vet éles fényt. Bár 1954-ben már megjelent egy 13 oldalas tanulmánya a József	Atti‐
la‐textológiáról15, az igazi megmérettetést a Juhász kritikai kiadás versei jelentették. Itt munkálták ki Ilia Mihállyal a textológiának azokat az ismérveit, amelyek túlmutattak a klasszikusok szövegkiadásának Magyar Tudományos Akadémia szabályozta irányelvein.
Tolnai Gábor 17 oldalas tanulmányt szentelt a trilógiának, amelyet a hiteles szerzői szövegek helyreállításának, a szövegkiadások igen jelentős új állomásának tart: „E kitűnő kiadás
helyes szövegközléseivel, a versek keletkezésének, időrendjének megállapításával a filológiai
problémák egész sorát maga oldotta meg és egyúttal megadja a lehetőséget a további kutatások számára.”16
Az itt kialakított elvek alapján állította össze 1988-ban az Irodalmi	 szövegek	 kritikai	 ki‐
adásának	szabályzatát az MTA textológiai bizottságának – melynek tagja is volt – közreműködésével. Ennek elkészítéséhez azonban a Juhász Gyula kritikai kiadás gondozása mellett
nagy segítséget nyújtottak a textológiai szemináriumai is: az újvidéki egyetemen 1973-ban,
1980-ban és 1986-ban, a szegedi egyetemen 1978-ban, 1980-ban és 1983-ban tartott előadássorozatot textológiáról.

12
13

14

15

16

PL: 1956	előtt,	alatt,	után. Belvedere Meridionale, Szeged, 2006, 23–24.
PL: Juhász	Gyula	a	forradalmakban. Akadémiai Kiadó, Budapest, 1965. 340 p. (Irodalom – szocializmus)
Juhász	 Gyula	 összes	 művei. Szerk. Péter László. Versek 1–3. köt. Sajtó alá rend. Ilia Mihály és Péter
László. Akadémiai Kiadó, Budapest, 1963. 534, 611, 510 p.
Péter László: József	Attila‐textológia, In Irodalomtörténet, 42. évf. 3. sz. 1954, 347–359. (Adatok és
adalékok)
Tolnai Gábor: Juhász	Gyula	problémák.	A	Juhász	kritikai	kiadás	margójára, In Irodalomtörténeti Közlemények, 70. évf. 5/6. sz. 1966, 530.

2019. december

57

„

A	Somogyi‐könyvtárban	
1961. július 1-jével tudományos könyvtárosi besorolással került a Városi Somogyi-könyvtárba. Majd 1962-ben a könyvtárosi kulcsszámok változásával már tudományos munkatársként dolgozott. Kutatóidőt kapott a Juhász Gyula kritikai kiadással összefüggő befejező munkákra, majd pedig szegedi tárgyú cikkei, tanulmányai megalkotására. Örömmel vállalta föl a
könyvtár népszerűsítését, kiadványainak szerkesztését, nyomdai kivitelezésének korrektúráit stb. Újra megélénkült publikációs tevékenysége, ekkor döntően szegedi témák uralják a
Délmagyarországban, az Élet és Irodalomban, Tiszatájban, a szegedi irodalmi Actában, az Etnographiában, az Irodalomtörténeti Közleményekben megjelent írásait. Témái? Juhász Gyula,
Móra Ferenc, Tömörkény István, de a vásárhelyi Espersit János, a makói Csonka János, sőt a
szegedi Juhász Gyula Művelődési Otthon, az egykori belvárosi kaszinó 70 éves évfordulója,
a II. József korabeli térképek kiadásának szükségessége… és így tovább.
Én személy szerint azt hiszem, hogy a kezdeti idegenségek után jól érezte magát a Somogyi-könyvtárban. Bár gályapadnak tartotta – gyakran emlegette Németh László aforizmáját:
„gályapadból laboratóriumot” –, mégis ebben a laboratóriumban aranycsinálás folyt, amit
csak szeretettel lehetett csinálni.
Egy darabig a könyvtár tájékoztató szolgálatának a vezetője is volt, de aztán szinte kizárólag helyismerettel, helytörténettel foglalkozott, a könyvtár kiadványait szerkesztette, írta.
1963-ban átvette a Somogyi-könyvtári Híradó szerkesztését, amit módszertani lapból kulturális fórummá alakított. Már a 3-4. számban napvilágot látott Péter László írása: A	tudomá‐
nyos	munka	lehetőségei	könyvtárunkban17 címmel. Hiszen a könyvtárban már nem volt egyedül, másokat is ösztönözhetett a kutatásra, a publikálásra. „A Somogyi-könyvtárnak a helyi
művelődéstörténet, várostörténet, irodalomtörténet, a munkásmozgalom története stb. kutatásában ma is föladatai vannak. A hagyományon kívül erre kötelezi gyűjteményének sajátos
jellege is. A helyi kiadású műveket gazdagon tartalmazó raktára, a szegedi lapokat, időszaki
kiadványokat őrző hírlaptára, helytörténeti gyűjteménye predestinálja dolgozóit, hogy aknázzák ki őket a tudományos kutatás és a közművelődés céljaira egyaránt.”18
Maga természetesen példát is mutatott. A helyi állományhoz való korlátlan hozzáférés
biztos alapot adott szerteágazó érdeklődésének, különösen periodikagyűjteménye által. Ilyet
még az egyetemi könyvtárban sem talált. Kiaknázta a hírlaptár lehetőségeit. Szisztematikusan átlapozta a Szegedi Híradó, a Szegedi Napló, a Szeged és Vidéke, a Szegedi Friss Újság,
a Délmagyarország lapszámait. Az általa érdeklődésre számot tartó cikkekről rövid följegyzést készített katalóguscédulán. Ez a nyolcvanas évekre már 4 folyóméternyi cédulatömeget
jelentett, mely hatalmas segítséget jelentett egész további élete folyamán. Szinte bármilyen
témában dolgozott is, vissza tudott nyúlni a XIX. században megjelent cikkekre. Így lett nyelvészből, muzeológusból bibliográfus, könyvtáros, művelődéstörténész és még ki tudja mi.
Ennek meg is lett az eredménye, hiszen a Somogyi-könyvtárban töltött közel negyedszázad
alatt, 1961. július 1-je és nyugdíjazása, 1986. április 15-e között 1626 közleménye (cikkek,
tanulmányok, könyvek) jelent meg. Igazán nem volt terméketlen az itteni élete.
Könyvtári munkájának második évében, 1962. márc. 25-től megindította heti rendszerességgel a Szeged	 a	 hazai	 lapokban című bibliográfiai közleményt a Délmagyarországban;
17
18

PL: A	tudományos	munka	lehetőségei	könyvtárunkban, In SkH, 2. évf. 3/4. sz. 1963. november, 28–29.
I. m., 29.

„

58

tiszatáj

végül 1992. április 28-ával, az 1992/17. számmal szűnt meg a helyi napilap ezen Péter László
által kezdeményezett rovata a privatizáció következményeként.
A	tudós	és	tudományszervező	
Nem hagyta cserben a Somogyi-könyvtári Híradót sem. Amikor 1966 szeptemberében, kétévi
betegállomány után visszatért munkahelyére, tüstént megszerkesztette a Somogyi-könyvtári
Híradó 1965–1966. év összevont 4–5. évfolyamát. Sikerült is gazdag tartalommal megjelentetni: Tömörkény István, Kálmány Lajos, Reizner János, Csáky József nevével találkozunk,
a szegedi festőmunkások és Dugonics András könyvtára, az egyetemi és Somogyi-könyvtár
egyesítésének terve, a Somogyi-könyvtár Közművelődési Palotába költözése, mind-mind
túlmutat a munkatársi tájékoztató tartalmán.
Már 1946–47-ben is az volt az elképzelése a Tiszatájról, hogy helyismereti, helytörténeti
tudományos folyóirat legyen, most két évtized múltával ugyancsak ez a törekvés mozgatta,
még ha csak gyűszűnyi méretekben is.
A másik nagyon fontos eredménye, hogy sikerült fölkeltenie a könyvtár munkatársaiban
az érdeklődést a (tudományos) kutatás iránt. Bakos Lászlóné a francia megszálláskor működő cenzúráról közölt cikket, Dinnyésné Stéhli István hagyatékát dolgozta fel, Kakuszi Jánosné
Drahos István grafikusról írt, és így tovább. Egyre-másra közölte a Híradó a különböző jelentős művek névmutatóit, melynek elkészítésére is sikerült rávenni a könyvtárosokat.
De sikerült megszólítani a könyvtáron kívüli kutatókat is, pl. Lőkös Zoltán hírlapírót,
Csongor Győző (1915–1997) muzeológust, Oltvai Ferenc (1910–1999) levéltárost és még sok
másokat. Így bővült egyre tovább a Híradó, 1973-tól pedig a Somogyi-könyvtári Műhely tartalma a szegedi témájú írásokkal. A névváltoztatás már hűen kifejezi a szerkesztő törekvését:
vegyes tematikájú, de Szegedhez köthető dolgozatok és könyvtári tájékoztató kiadványok
ismertetéseinek megjelentetése.
Elfogadták a könyvtári munkatársak is, akiket folytonosan animált, hogy kutassanak, írjanak: itt a publikálási lehetőség! Igazi tudományszervező volt. Soha nem volt féltékeny más
kutatására, csak akkor haragudott, ha valaki egy témát nem dolgozott igazán föl, csak „belemaszatolt”. Apró Ferenc írja bibliográfiájának bevezetőjében, hogy „sokan vagyunk, akik
mesterünknek tiszteljük alkotói igényességéért, adatainak sebezhetetlenségéért, szép magyarságáért, kutatói szívósságáért és filológiai remekléseiért. Könyvtári szobája a helytörténeti kutatás központja. Nincs nap, hogy néhányan ne keresnék föl tanácsért, útbaigazításért,
bátorító szóért.”19
Nem véletlen, hogy amikor Tóth Bélának, a Somogyi-könyvtár akkori igazgatójának sikerült elültetni 1974-75-ben a Szeged-monográfia megjelentetésének gondolatát, a főszerkesztő posztjára Péter Lászlót jelölte. Ő a szokásos energiával el is kezdte a szervezést. Kiadott
egy 16 oldalas füzetet: Útmutató	a	Szeged	történeti	monográfiája	munkatársainak20 címmel.
Velem is összeállíttatott egy alapvető bibliográfiát.21 Ám egyetemi rosszakarói és a pártbizottság vezetői nem felejtették el, hogy hányszor jelentetett meg helyreigazításokat, a hiva-

19
20
21

Apró Ferenc i. m., 3.
Somogyi-könyvtár, Szeged, 1976. 16 p.
Gyuris György: Száz	írás	Szegedről. Válogatott bibliográfia a Szeged története munkatársai számára.
Somogyi-könyvtár, Szeged, 1978. 15 p.

2019. december

59

„

talos történetírással vitázó írásokat. Péter Lászlóra közvetlenül nem lehettek hatással, helyette újra és újra az intézmény igazgatóját, Tóth Bélát citálták a Magyar Szocialista Munkáspárt Csongrád Megyei vagy Szeged Városi Bizottságára. Tóth Béla azonban minden alkalommal megvédte munkatársát, mert tudta, hogy Péter László csak a hibás vagy pontatlan adatokat, a téves eszmefuttatásokat helyesbítette. Ennek ellenére, amikor végre ténylegesen megindult a monográfia elkészítése, már mások álltak a szerkesztőség élén.
Nem kapta meg a szőregi monográfia22 szerkesztői tisztét sem. De nem tudta szó nélkül
hagyni e kötet hibáit sem: 28 oldalas kiegészítést – hibajegyzéket23 írt okulásul.
A monográfiák szerkesztéséből való „kigolyózása” azonban nagy sebet ejtett tudósi önérzetén, még a szerkesztőbizottságba sem kerülhetett be. Publikálási kedvét azonban ez sem
szegte, évente 40-50 cikke, tanulmánya jelent meg. Önálló kiadványokat is sikerült kiadni, kiadatni. 1974-ben jelentek meg a Szeged	 irodalmi	 emlékhelyei,24	 a	 Szeged	 utcanevei25 című
alapvető kötetei.
A	bibliográfus	
„Érdeklődésem korábbi szétszórtsága és életem alakulása egyaránt oka volt, hogy egy időben
némiképpen a nyelvtudomány munkásának is tarthattam magam. Amikor aztán a második
tényező folytán könyvtárossá lettem, természetesnek tűnt, hogy tájékozottságomat új körülményeim közt is hasznosítsam. S minthogy mindez mellett régtől fogva a genius loci is ihletett, elhatároztam három szegedi nyelvész, három kitűnő professzor életművének bibliográfiai föltárását.”26 Így adta közre Mészöly Gedeon, Klemm Imre Antal és Csefkó Gyulának
biobibliográfiáját. Mindhárom életmű-bibliográfia időrendi szerkesztésű. A bibliográfia tételeit a publikációk megjelenésének időrendjében helyezte el. Szokatlan volt ez a szerkesztési
elv, hiszen az korábbi, évtizedes gyakorlat szerint a bibliográfiai tételeket a tárgyuk szerint
osztották külön-külön fejezetekbe. Így a repertóriumhoz, bibliográfiához csak egy betűrendes névmutató járult.
Ám a kronologikus szerkezet egyik előnye, hogy jelentős rövidítést tesz lehetővé. Elmarad pl. az évszám állandó ismétlése.
Második előnye, hogy elmaradt a tárgyi besorolások örökös bizonytalansága. A kronológia mechanikussága kizárt minden ilyen kétséget. Ám ez nem tartalom nélküli gépiesség.
Ugyanis az időrendi repertórium, bibliográfia harmadik nagy előnye éppen szerkezetében rejlik: föltárja, tükrözi a folyóirat, az életmű fejlődését. A repertóriumok esetében a gyakorlott szakember számára már ez a – Péter László használta Karinthy-kifejezéssel élve –
„zanzásított“ folyóirat is szinte pótolja az eredetit. Figyelemmel kísérheti a szerzők megjelenésének gyakoriságát, a témaválasztásban bekövetkezett fordulatot, észlelheti a szerkesztő
személyének megváltozásakor megjelenő új gondolkodású irányítás hatását stb.
22
23

24
25
26

Szőreg	és	népe. Tanulmányok. Szerk. Hegyi András. Városi Tanács, Szeged, 1977. 403 p., 90 t., ill.
PL: Egy	falumonográfia	tanulságai.	Szőreg,	In Levéltári Szemle, 29. évf. 3. sz. 1979, 447–474. – Kny.
is: Szőreg	monográfiájához címmel.
Szeged Megyei Város Tanácsa, Szeged, 1974. 174 p.
Szeged Megyei Város Tanácsa, Szeged, 1974. 390 p., 1 térk.
PL: Csefkó	 Gyula	 munkássága. Bibliográfia, In Néprajz és Nyelvtudomány. 5–6. Szegedi Tudományegyetem, Szeged, 1962., 95.: ill. (Acta Universitatis Szegediensis. Sectio Ethnographica el Linguistica). – Klny. is: Nyelvészeti dolgozatok 33.

„

60

tiszatáj

A személyi bibliográfiákon és az időszaki kiadványok repertóriumain kívül ez a szerkezet
minden olyan bibliográfiai műfajban használható, ahol a fejlődésrajznak jelentősége van.
Ám Péter László bibliográfusi tevékenységét nem csupán a föntiek miatt őrzi meg a
könyvtárosi szakirodalom. Másik jelentős újítása az egységes betűrendes mutató gazdaságosságának bizonyítása volt.
1968-ig a bibliográfiákban, repertóriumokban általános volt (sajnos gyakran még ma is)
a külön név-, külön cím-, külön tárgy-, külön földrajzi stb. mutató. Így a bibliográfiák végén
gyakran három, négy, öt mutató is szolgálta a minél alaposabb föltárást. E tény önmagában
nagyszerű, csak nehézkes volt a sok mutató kezelése. Péter László: Az	őszirózsás	forradalom	
és	a	Tanácsköztársaság	Szegeden27	című munkájának egységes betűrendes mutatója egyaránt
tartalmazott személy- és földrajzi nevet, folyóiratcímet és tárgyszavakat. S mindezt tagolás
nélkül, egyetlen betűrendben! Az észszerűség a mutatóban is azt diktálja, hogy mindent egy
helyen találjunk, ‒ Péter László kifejezésével – „mint a vegyes boltban”, hiszen ez gyorsítja
meg a kézikönyvek, segédkönyvek használatát.
Az ilyen időrendi szerkezettel és egységes mutatóval készült könyvészeti munkák esetében a magyar szakirodalom „szegedi iskoláról” beszél, melynek szülőatyja Péter László volt.
Ennek szellemében foglalkozott a bibliográfiai munka elméleti és módszertani kérdéseivel is,
amit a könyvészeti munkák ismertetéseiben is alkalmazott.
Bibliográfusi működéséhez kapcsolódik, hogy 1967-től A	 Somogyi‐könyvtár	 kiadványai
címmel füzetsorozatot indított, különleges formátummal: 20,5x10,5 cm-es nagysággal, egyenesen a bibliográfiai kiadványok számára. Összesen 39 füzet jelent meg, ebből 23 bibliográfia, repertórium vagy diszkográfia, valamint két mutató.
A	mindentudó	könyvtáros	
Kutatói, szervezői tevékenysége sokféle adatot, pontosítást, tervezést igényelt. Ezért igen kiterjedt levelezést folytatott, intézményekkel, irodalmárokkal, történészekkel és más szaktudósokkal is. Sokukkal egymást nagyrabecsülő barátságban is volt. Kölcsönösen értékes segítséget tudtak nyújtani kutatásaikhoz. De ennek segítségével a könyvtár állományát is gazdagítani tudta.
Így megszerezte a Somogyi-könyvtár számára az ún. Kilényi-gyűjteményt. „Páratlanul
sokszínű nemcsak tematikailag, de dokumentumtípusok szempontjából is a kollekció, amely
a költő életművét, költészetét és magánéletét is bemutatja kéziratokkal, lapkivágatokkal, dedikált kötetekkel, kritikákkal, fényképekkel, az egész életét végigkísérő dokumentumokkal.
A Kilényi-gyűjtemény elsősorban a kutatók körében ismert 1962 – a Somogyi-könyvtárba
kerülése – óta, az akkor még készülő Juhász Gyula kritikai kiadás szerkesztői számára az
egyik alapforrás volt.”28

27

28

PL: Az	őszirózsás	forradalom	és	a	Tanácsköztársaság	Szegeden. Bibliográfia és repertórium. Somogyikönyvtár, Szeged, 1968. 112 p. (A Somogyi-könyvtár kiadványai 6.)
Arany Mihály: Juhász	 Gyula‐relikviák	 a	 költő	 egy	 titkolt	 szerelmétől?, Ld. szegedma.hu/2010/10/
juhász-gyula-relikviák…

2019. december

61

„

Az 1939-ben elhunyt Réti Ödön festőművész, író, Juhász Gyula és Móra Ferenc barátjának
özvegyétől, akivel szintén levelezett, a festő reá testált hagyatékát is a könyvtárban helyezte
el.29
Rendkívül nagy jelentőségű volt találkozása a szegedi születésű Vasváry Ödönnel, a Washingtonban élő református lelkésszel, aki egyházi munkája mellett az amerikai magyarság
emlékeinek lelkes gyűjtője volt. A ’60-as években többször is hazajött szülővárosába, ahol
minden esetben meglátogatta a Somogyi-könyvtárat, fiatal korának egyik ikonikus helyét. Itt
többször is beszélgetett Péter Lászlóval, és ezek nyomán megérlelődött benne az elhatározás,
hogy elkerülendő a gyűjtemény szétszóródását, azt szülővárosa könyvtárára hagyja. 1972.
május 16-án a washingtoni magyar nagykövetségen aláírta az örökhagyó okmányt. Péter
László 1975 szeptemberében meglátogatta, és elkészítette a kollekció leltárát, melyet Vasváry Ödön hitelesített is. 1977. július 12-i halála után a nagykövetség segítségével Szegedre
került a hatalmas archívum, melyet máig is folyamatosan gazdagít a Somogyi-könyvtár, és elérhetővé tette a hatalmas anyagot már az interneten is.
Jellemző kiterjedt ismertségére, hogy 1986. január 20-án, 60. születésnapja alkalmából
27 kutató tartott előadást a Somogyi-könyvtár alagsorában tiszteletére megrendezett felolvasóülésen. Ám rosszakarói is voltak. Soha nem tűrte a politika emelte korlátokat, kizárólag a
hitelességet tartotta vezérelvének. Ez pedig nagyon-nagyon sokszor szúrta a pártbizottságoknál vagy tanácsi szerveknél dolgozó „kádereket”, akik alig várták azt a pillanatot, amikor
kiiktathatják Péter Lászlót a szegedi közéletből. Ez ekkor jött el, ugyancsak január 20-án postázta el a Somogyi-könyvtár a nyugdíjkorhatárra hivatkozó felmondást.
De hiú remény volt az elhallgattatása. Ahogy Somogyi-könyvtári alkalmazásának időszakában, 1961. július 1-je és 1986. január 31-e között 1790 publikációja jelent meg, a tolla továbbra sem állt meg. És állást is kapott szinte azonnal: az MTA Irodalomtudományi Intézete
alkalmazta 1986. április 16-tól főmunkatársként, az Új	magyar	irodalmi	lexikon30 szerkesztésére. És szobáját is fönntartotta a könyvtár vezetősége.
Majd 1989-től a betakarítás következett. Ez évben a Magyar Irodalomtörténeti Társaság a
Toldy Ferenc-emlékéremmel ismerte el munkásságát. Az egyetem is újra alkalmazta 33 év
után, 1990. július 1-jével egyetemi tanárrá nevezték ki. 1991. január 23-án végre megvédhette Móra	Ferenc című értekézését, és ezzel megszerezte az irodalomtudomány akadémiai doktora fokozatát. 1992. május 21-én a szegedi önkormányzat a Város díszpolgárává választotta.
A könyvtárosoknak adható legmagasabb szakmai kitüntetést, a Szinnyei József-díjat 1993.
augusztus 20-án vette át. A Szegedért Alapítvány nagydíjával tüntették ki 1995. március 11én. 1996. január 1-jével önszántából is nyugalomba vonult. 70. születésnapjának tiszteletére
pedig 21 tanulmányt tartalmazó emlékkötettel31 ajándékozta meg a Somogyi-könyvtár.
Érdeklődése természetesen ezután sem csökkent, egyik cikke követte a másikat, közbenközben pedig tanulmányok. És szerencsére 1983-tól elkezdte kötetekbe gyűjteni cikkeit is.
A Szegedi	örökség32 című első kötetében Emlékek, Örökhagyók és Kortársak fejezetekbe ren29
30

31

32

Péter László: Réti	Ödön	hagyatéka,	In Délmagyarország, 53. évf. 216. sz. 1963. szept. 15., 6.
Új	magyar	irodalmi	lexikon. 1–3. köt. Főszerk. Péter László. Budapest, Akadémiai Kiadó, 1994. XXXII,
2332 p. – 2. jav., bőv. kiad. 2000. XXX, 2512 p.
Írások	Péter	László	70.	születésnapjára. Szerk. Apró Ferenc és Gyuris György. Somogyi-könyvtár, Szeged, 1996. 391 p. (A Somogyi-könyvtár kiadványai 36.)
Szépirodalmi Könyvkiadó, Budapest, 1983. 562 p.

„

62

tiszatáj

dezte különféle időszaki kiadványokban megjelent írásait. Hasonló beosztásúak – bár némelyik kiegészül a Magamról fejezettel – a további szegedi kötetei is: A	szerette	Város33, Szőregi	
délutánok34, Mindörökké	 Szeged35, Szegedi	 seregszámla36, Mindenkor	 csak	 feléd	 nézek	 Sze‐
ged37, Szegedi	számadás38, Szegedi	tudósítások39, A	Város	cselédje40.
Szeged városán kívül kedvenc témái: Ady Endre, Babits Mihály, Bálint Sándor, Dugonics
András, Erdei Ferenc, Gárdonyi Géza, Illyés Gyula, József Attila41, Juhász Gyula42, Kálmány Lajos43, Mikszáth Kálmán, Móra Ferenc44, Móricz Zsigmond, Radnóti Miklós45, Sík Sándor46,
Szent-Györgyi Albert, Tömörkény István47 , valamint Jánoshalma és Szőreg48.
További kötetei a tágabb magyar irodalommal49, etnográfiával50 és politikai meghurcoltatásával51 foglalkoztak.
Dédelgetett terve volt a Juhász-monográfia megírása. „A Juhász-centenáriumra az egész
életművet felölelő monográfiát szándékozom írni. Ennek mintegy vázlata a népszerű Így élt
sorozatban most megjelenő életrajz…”52 Ezt sajnos nem tudta megvalósítani, bár Bächer Iván
elismeréssel ezt írta könyvismertetőjében: „…pár hónapja az Argumentum Kiadó megjelentette Péter László a költőről írott tanulmányainak vaskos, monográfia értékű gyűjteményét.”53 Egyébként már a kötet beosztása is a monográfia szerkezetét sugallja, mivel fejezetcímei: Élet; Mű; Életmű; Életének időrendje; Névmutató; Juhász Gyula műveinek mutatója.
33
34
35
36
37
38
39
40
41

42

43
44
45
46

47
48

49

50

51

52

53

Szépirodalmi Könyvkiadó, Budapest, 1986. 529 p.
Írások	Szegedről. Püski, Budapest, 1994. 486 p.
Argumentum, Budapest, 1997. 591 p.
Bába, Szeged, 1999. 405 p. (A Tisza hangja 18.)
Bába, Szeged, 2001. 401 p. (A Tisza hangja 87.)
Bába, Szeged, 2002. 336 p.
Bába, Szeged, 2003. 358 p.
Bába, Szeged, 2006. 415 p.
PL: József	Attila	nyomában. Válogatott írások. Argumentum, Budapest, 2000. 354 p. – PL: 14	írás	Jó‐
zsef	Attiláról. Bába, Szeged, 2005. 132 p.
PL: Juhász	Gyula. Válogatott írások. Argumentum, Budapest., 2002. 599 p. – PL:	Olvassuk	Juhász	Gyu‐
lát! Versmagyarázatok. Tiszatáj, Szeged, 2010. 318 p. (Tiszatáj könyvek)
PL: Kálmány	Lajos. Válogatott tanulmányok. Bába, Szeged–Pécska, 2008. 271 p.
PL: Móra	műhelyében. Cikkek, tanulmányok. Pannonica, Budapest, 1999. 306 p.
PL: Radnóti	Miklós. Válogatott írások. Bába, Szeged, 2009. 264 p.
Sík Sándor: Szegedi	klasszikusok. Szerk. és előszó PL. Somogyi-könyvtár, Szeged, 1989. 28 p. Hasonmás kiad.
PL: Tömörkény	világa. Cikkek, tanulmányok. Lord Kiadó, Budapest., 1997. 216 p.
PL: Az	 ezeréves	 Szőreg. Cikkek, tanulmányok. Településrészi Önkormányzat, Szeged-Szőreg, 2001.
365 p.
PL: Kívül	a	körtöltésen. Irodalmi tanulmányok. Tiszatáj, Szeged, 2001. 445 p. (Tiszatáj könyvek) – PL:
Csongrád	megye	irodalmi	öröksége. Bába, Szeged, 2008. 387 p.
PL: Néprajz,	népműveltség. Két tanulmány. Bába, Szeged, 2005. 220 p. – PL: Népköltészet	és	irodalom.
Tiszatáj, Szeged, 2006. 216 p. (Tiszatáj könyvek)
PL: 1956	 előtt,	 alatt,	 után. Belvedere Meridionale, Szeged, 2006. 228 p. – PL: Az	 én	 besúgóim. Fdossziém. Belvedere Meridionale, Szeged, 2007. 223 p.
PL: Így	élt	Juhász	Gyula. Móra Kiadó, Budapest, 1980. 218 p. (Így élt…) – Az idézet eredeti helye: PL:
Utam	Juhász	Gyulához, In Könyvvilág. 24. évf. 11. sz. 1980. november, 9.
Bächer Iván: Juhász	Gyula	elvtárs, In Népszabadság, 61. évf. 74. sz. 2003. márc. 29., 30. : ill.

2019. december

63

„

A 2010-es évekre megfogyatkozott az önálló kötetek kiadásának lehetősége, és ő is fáradni kezdett. A szövegszerkesztője ekkor is működött, de inkább kisebb, sőt intim, bensőséges írások születtek. Összefüggések címmel jelent meg pl. egy tárcája54 egy általa tapasztalt
különös fényjelenségről. A megjelenést követő napok valamelyikén látogattam meg, amikor
megmutatta, hogy a szomszéd ház ereszén milyen villanások láthatók. Némi töprengés után
megállapítottuk, hogy mivel a szőregi Szerb utcán lakott, gyakran húztak el autók Kübekháza
és Tiszasziget felé. Ezek szélvédőjéről tört meg a szemből jövő napsugár az ereszcsatornán.
De ez a mindennapi jelenség is megindította töprengését.
*
Mindig az egyetemen szeretett volna tanítani, kutatni. Sajnos ez hosszú életéhez képest nagyon
kevés időre adatott meg neki. De Apró Ferenc két bibliográfiája és az én pótlásom szerint55
a közel 4400 közleménye – cikkek, tanulmányok, kötetek – által közvetített tudásanyag, új ismeret – szerintem – sokkal több olvasót érintett meg, mintha az egyetemi katedrán oktatott
volna. Ezt tanúsítja visszapillantása is, melyet az 1990-ben írott önéletrajzában írt:
„A gályapad kényszere miatt figyelmem talán túlságosan is sokfelé szóródott. Bizonyos,
ha szűkebb tárgyra vonhattam volna össze kutatói érdeklődésemet, időmet, erőmet, még néhány jelentősebb művet alkothattam volna. E kétségtelen hátrány ellenére láttam előnyét is e
sokféleségnek. Nem zárkóztam be egyetlen szűk tudományterületbe, »átpillantását vágytam
az egésznek«, és az irodalomtörténetet művelődéstörténetté kitágítva ismereteimnek a szűkebb szakterületem tanulmányozásában is hasznát láttam.”56
Szegedről készült írásai megkerülhetetlenek a helytörténészek, akárcsak József Attiláról,
Juhász Gyuláról, Móra Ferencről, Tömörkény Istvánról írott tanulmányai az irodalomtörténészek részéről.
Amit én tőle örököltem, azért nem lehettem, nem lehetek eléggé hálás. Tömérdek ismeretet, útmutatás, noszogatást, jobbító kritikát kaptam. Őáltala lettem pontosságra törekvő
könyvtáros, bibliográfus, élete végéig mentoromnak tudtam. Nagy örömömre szolgált, hogy a
90. születésnapjára készített életmű-bibliográfiámat gyönyörűséggel forgatta, élvezettel fedezte föl elfeledett írásait, sőt addig végig nem gondolt összefüggéseket.
Bár „nehéz ember” volt, mégis nagyon sok barátja, kedves ismerőse, hálás munkatársa
volt. Sokkal több, mint akiket kellemetlenül érintett egy-egy írása, és ezért rosszindulattal
voltak iránta. De ő mégsem haragudott rájuk, nem is foglalkozott gyűlölködésükkel. Csak
nem tudta elviselni a hazugságot, a hamisságot, a maszatolást. Ahogy a temetésekor, augusztus 15-én, Nagyboldogasszony napján mondott gyászmisében Gyulay Endre nyugalmazott szeged-csanádi püspök is ezt emelte ki életművének jellemzésére: csak az igazság
volt a mércéje.

54
55

56

Délmagyarország, 105. évf. 165. sz. 2015. júl. 16., p. 10. (Olvasói levél)
Apró Ferenc: Péter László munkássága. Bibliográfia. Szeged, Somogyi-kvt., 1986. 353 p. – Apró Ferenc: Péter László munkássága. Bibliográfia 2. = Írások Péter László 70. születésnapjára. Szerk. Apró
Ferenc és Gyuris György. Szeged, Somogyi-kvt., 1996. p. 259–391. (A Somogyi-könyvtár kiadványai
36.) Kny. is. – Péter László munkássága, 1996–2015. A kötetet összeáll. Gyuris György. Szeged, SZTE
BTK, 2016. 194 p. (Acta Universitatis Szegediensis. Acta historiae litterarum Hungaricarum. Tom.
31.)
PL: Önéletrajzom. 1990. In PL: Szegedi	számadás. Válogatott írások. Bába, Szeged, 2002. 299.

„

64

tiszatáj

BALÁZS RENÁTA

Periféria a centrumban: perspektívák
a finn (nemzeti) irodalomtörténet-írásban
	
Elöljáróban	
Az utóbbi években több, az irodalom határkérdéseivel foglalkozó tudományos mű jelent meg
finnül és magyarul egyaránt. Ezek közül példaként említeném a Helikon folyóirat Transzna‐
cionális	 perspektívák	 az	 irodalomtudományban1 című számát vagy a Kansallista	 katveesta.	
Kirjallisuuden	ylirajaisuudesta	’Ki a nemzeti takarásából. Az irodalom határok fölöttiségéről’2
címet viselő 2016-ban megjelent tanulmánykötet. Ezeknek a szövegeknek az elméleti terében megkérdőjeleződik az irodalom olyan magától értetődőnek vett kategóriák mentén való
elhatárolása egymástól, mint például a nemzeti vagy a migráns irodalom. A finn irodalomelméleti térben a nemzeti irodalom fogalmát érintő diskurzusok elemzése vezetett el a nemzeti
irodalomtörténet-írás jelenkori konstrukciós eljárásainak kérdéséhez. Erre a kérdésre a finn
és a magyar irodalmi mező feltérképezésének és összehasonlításának a révén próbálok a jövőben választ adni, mivel mindkét esetben egy többközpontú és többnyelvű irodalmi térrel
kell számolnunk. Jelen írás célkitűzése, hogy a legújabb finn irodalomelméleti munkákra
összpontosítva felvázolja a nemzeti irodalmat körülvevő fogalmi hálót, és rámutasson a
nemzeti irodalom definíciós kérdéseire. Az elmúlt évek finn teoretikus műveiből egy új,
a nemzeti irodalomtörténet-írásban bekövetkezni látszó szemléletváltás rajzolódik ki.
A	nemzet	határain	innen	és	túl:	a	migráns	irodalom	finn	változata	
A kortárs finn irodalomelmélettel Alexandra Salmela szlovák származású, finnül is alkotó
szerző műveinek kapcsán kezdtem el foglalkozni. A szövegközeli olvasat mellett megkerülhetetlen volt a művek keletkezés- és fogadtatástörténetének a vizsgálata is, mivel Salmela
munkássága mindmáig egy irodalompolitikai fordulóponthoz kötődik a finn irodalom történetében. Első regénye, a	27	avagy	halál	teszi	a	művészt3 már a legrangosabb finn irodalmi díj,
a Finlandia jelöltjei között szerepelt, amikor kiderült, hogy a mű jelölése szabályellenes, mivel a szerző nem finn állampolgár. A helyzetet azzal a megoldással orvosolták, hogy megváltoztatták a díj szabályzatát, 2010-től a díjat megkaphatja bármely arra érdemes finn mű a
szerző állampolgárságától függetlenül. Két évvel később hasonlónak tűnő	 döntést hoztak
1
2

3

Helikon.	Transznacionális	perspektívák	az	irodalomtudományban, 2015/2.
Heidi Grönstrand et al., Kansallisen	katveesta.	Suomen	kirjallisuuden	ylirajaisuudesta, Suomen Kirjallisuuden Seura, Helsinki, 2016. (Az ylirajainen	megfelelőjének az elterjedtebb határátlépő	irodalom
fogalma helyett pontosabbnak és semlegesebbnek tartom a ’határokfölötti’ fordítást, ezért a továbbiakban ezt használom.)
Alexandra Salmela, 27	avagy	halál	teszi	a	művészt, Scolar,	Budapest, [2010] 2016.

2019. december

65

„

Szlovákiában az Anasoft Litera díj kapcsán. Mindaddig csak szlovák nyelvű művet lehetett
részesíteni a kitüntetésben, Salmela regényének hatására viszont ma már megkaphatja minden szlovák állampolgárságú szerző idegen nyelven írt, később szlovákra fordított műve is.
A két döntés ugyan kiszélesítette azoknak a műveknek a listáját, amelyek részesülhetnek az
említett irodalmi díjakban, azonban más szempontokat helyeztek előtérbe: míg a finn bizottság a szerző nemzetiségéről mondott le, és a művek nyelvi szempontját állította előtérbe,
a szlovák döntés a szerző származásának elsőbbrendűségét hangsúlyozta a jelölt művek hovatartozását illetően. Annak ellenére, hogy végül nem Salmela nyert, az eset ráirányította a
figyelmet Finnországban azokra a kérdésekre, melyek már korábban is felmerültek elsősorban a bevándorlók által írt művek kapcsán, és ha ekkor még marginálisan is, de tárgyát képezték az irodalomtudományos reflexiónak, a nemzeti irodalom fogalmának problematikájára fókuszálva. Hanna-Leena Nissilä szavaival „[a]	27	avagy	halál	teszi	a	művészt két nemzeti
irodalmi mezőre is hatást gyakorolt, kihívás elé állítva mindkettejük önmeghatározását, és
rámutatott arra, hogyan mozoghat az irodalom nyelvi és nemzeti határok fölött, egyszerre
több irodalmi kultúrához is tartozva.”4
Salmela esete, hogy kétnyelvűként nem anyanyelvén ír, korántsem előzmények nélküli
a finn irodalomban: az 1990-es, 2000-es évek elején olyan írók egész csoportja debütált, akik
a világ különböző részeiről érkeztek oda; a 2000-es években körülbelül 90 bevándorló szerző
jelentetett meg művet Finnországban.5 Ilyen például az apai oldalról egyiptomi származású
Umayya Abu-Hanna, a német Roman Schatz, a szomáliai Nurah Farah vagy a kínai Tao Lin.
A legújabb finn irodalomtörténet már külön fejezetet szentel ezeknek a szerzőknek, és megpróbálja kijelölni a helyüket a finn irodalomban. A bevándorlók által írt irodalmat a Finnországban már korábban is jelen lévő kisebbségek irodalma mellé rendeli, a politikailag megkonstruált homogén finn nemzet irodalma helyett a többnyelvű, multikulturális Finnország
irodalmaként: „Az etnikum és a multikulturalitás szerepe előtérbe került, habár Finnországot
a többi európai államhoz képest kulturálisan, nyelvileg és etnikailag is viszonylag homogén
államnak tartották. Azonban az egységes finnség felépítése mindenekelőtt politikai konstrukció volt. Valójában Finnország mindig is többkultúrájú és többnyelvű ország volt, mivel
számos etnikai és nyelvi kisebbség élt és él itt egymás mellett, úgymint svédajkú finnek, romák, számik, tatárok, zsidók, oroszok és további osztály- és vallási alapú kultúrák.”6
A külföldi hátterű szerzők fellépése beindította a multikulturális irodalom jelentőségéről
és a bevándorló szerzők helyzetéről szóló diskurzust, mely már helyet kapott többek között a
fent említett irodalomtörténeti munkában,7 Olli Löytty Kun	rajat	eivät	pidä	eli	mihin	maahan‐
muuttajakirjallisuutta	 tarvitaan	 ’Amikor a határok nem tarthatók, vagyis miért van szüksé-

4

5

6

7

Hanna-Leena Nissilä, Vuotoja	 kansallisessa	 säiliössä.	 Muistiinpanoja	 tutkimusmatkaltani	 ylirajaiseen	
kirjallisuustutkimukseen, In Heidi Grönstrand et al.,	Kansallisen	katveesta.	Suomen	kirjallisuuden	yli‐
rajaisuudesta, Suomen Kirjallisuuden Seura, Helsinki, 2016a, 156–157.
Uő, „Sanassa	maahanmuuttaja	on	vähän	kitkerä	jälkimaku”:	kirjallisen	elämän	ylirajaistuminen	2000‐
luvun	alussa	Suomessa,	Oulun yliopisto, Oulu, 2016b, 89.
Hanna-Leena Nissilä, Eila Rantonen, Kansainvälistyvä	 kirjailijakunta, In Mika Hallila, Yrjö Hosiaisluoma et al. szerk., Suomen	nykykirjallisuus	2.	Kirjallinen	elämä	ja	yhteiskunta, Suomalaisen Kirjallisuuden Seura, Helsinki, 2013, 55.
Uo.

„

66

tiszatáj

günk a bevándorlóirodalomra’8 című tanulmányában és Hanna Leena-Nissilä disszertációjában, melynek címe: „Sanassa	 maahanmuuttaja	 on	 vähän	 kitkerä	 jälkimaku”:	 kirjallisen	 elä‐
män	 ylirajaistuminen	 2000‐luvun	 alussa	 Suomessa	 ’A „bevándorló” szónak kicsit keserű az
utóíze. Az irodalmi élet határokfölöttivé válása Finnországban a 2000-es évek elején’9.
A maahanmuuttajakirjallisuus ’bevándorlóirodalom’ meghatározása közel sem egységes
és problémamentes a finn irodalomtudományban. A továbbiakban e fogalom alakulástörténetét járom körül.
A bevándorló hátterű szerzőkkel kapcsolatban használt megnevezések (bevándorló-,
multikulturális, posztkoloniális, határokfölötti, újfinn, elfinnesedett, periféria-, menekült-, diaszpórairodalom) általában egy külső nézőpontból határozták meg ezt az irodalmat. A bevándorlóirodalom (angolul im/migrant	literature) Nissilä és Rantonen meghatározásban tág
kategória, amely magában foglalja a kivándorló és menekültirodalom műfajait. Manapság ide
sorolják a bevándorlóábrázolásokat, általában véve azokat is, melyeket a többségi társadalomhoz tartozó szerzők írtak. Emellett még beszélnek multikulturális és határátlépő irodalomról (transnational	 literature) olyan művekkel kapcsolatban, amelyek átlépik és megkérdőjelezik az etnikai, nemzeti, nyelvi, állami és kulturális határokat.10 Finnországban a bevándorlóirodalom mellett leginkább a multikulturális és az újfinn elnevezés terjedt el.
A multikulturális	irodalom fogalma azért problémás, mert azt a hatást kelti, mintha lennének világos határokkal rendelkező homogén kultúrák. Azon felül, hogy a terminus egyesíti
és körbehatárolja az egymástól különböző kultúrákat, és ezáltal elfedi hibrid jellegüket, feltételezi ezen közösségek belső egységét.11
A bevándorlóirodalom mellett megjelent másik fogalom az uussuomalainen, azaz	’újfinn’.
„Újfinneken az állandó jelleggel Finnországban élő bevándorlók vagy bevándorló hátterűek
értendők, szemben az országban időszakosan tartózkodó külföldiekkel. Abban, hogy a bevándorlókat az »új« állampolgár elnevezéssel illetik, benne rejlik a gondolat, hogy új nézőpontokat hoznak a befogadó kultúrába. Még be nem vett fogalomként az újfinnség sokféle
egyéni és csoportidentitás magában foglalását teszi lehetővé. A terminus ugyanakkor meg is
erősíti a régi nemzeti Finnországtól való különbséget.”12
Ez a megnevezés szerepelt egy 2009-es novellapályázat címében is: Mikä	 ihmeen	 uus‐
suomalainen?, vagyis ’Mi a csuda az az újfinn?’13 A pályázati felhívás sikeresnek bizonyult,
108 szerző érezte magát megszólítva, a beküldött művek közül pedig a következő évben 13at meg is jelentettek az azonos című antológiában. Alexandra Salmela novellája második helyezést ért el. A pályázat hátteréül „az európai év” kezdeményezés szolgált, melynek 2008ban a kultúrák közötti párbeszéd volt a témája. Ennek nevében tette közzé a finn nemzeti bizottság és a Teos kiadó a felhívást, melynek célja a finnországi bevándorló írótehetségek felfedezése volt. Emellett azonban a szervezők közül sokan azt is remélték, hogy „a bevándorlók
8

9
10
11
12
13

Olli Löytty, Kun	rajat	eivät	pidä	eli	mihin	maahanmuuttajakirjallisuutta	tarvitaan, In Liikkuva	maail‐
ma.	Liike,	raja	tieto, szerk. Mikko Lehtonen, Bookwell, Jyväskylä, 2013.
Nissilä,	i.	m., 2016b.
Nissilä, Rantonen, i.	m.,	56.
Nissilä, i.	m.,	2016b, 54.
Nissilä, Rantonen, i.	m.,	56.
Mikä	ihmeen	uussuomalainen?,	szerk. Maarit Halmesarka, Olli Löytty, Mikko Rimminen, Teos, Helsinki, 2009.

2019. december

67

„

hangja elősegítheti, hogy az alapnépességhez tartozók megérthessék, ők miként tekintenek
Finnországra és a finn kultúrára.”14 Löytty ennek veszélyét abban látja, hogy amennyiben a
műveket mindig a kisebbségi létformáról szóló tematikus szempont szerint értelmezzük, elsikkadhat a műveknek olyan rétege, amely például az irodalmi hagyomány felől teszi értelmezhetővé őket. Az újfinn megnevezés használatával implicit módon próbálták megkérdőjelezni a bevándorlóirodalom fogalmát, a születendő szövegek által felhíva a figyelmet annak
heterogenitására: „Valójában éppen a »bevándorlók« volt az a kategória, amelynek a mibenlétét és határait meg akarta kérdőjelezni a pályázat (annak ellenére, hogy ezt nem tudtuk így
szavakba önteni). Amennyiben ezt választjuk a szerzőcsoport egységes elnevezésének, a résztvevőknek csak egyetlen, viszonylag merev és a kortárs diskurzusban talán már részben megbélyegzett kiindulópontot kínáltunk volna föl. Nem akartuk esszencializálni a bevándorlóidentitás meglétét, még kevésbé szándékosan megerősíteni az ország ősfinnekre és bevándorlókra való tagolódását.”15
A bevándorlóirodalom elnevezés használata mellett érvként szólhat, hogy egy még alakulóban lévő jelenségről van szó, a kategorizálás pedig segítheti ezen szerzők láthatóvá tételét
az irodalmi mezőnyben. A témában jelenleg például azt kutatják, hogy létezik-e bevándorlóirodalom mint műfaj. A műfajiságra vonatkozó kérdésben Iisa Niemi16 irodalompolitikai veszélyt lát, mivel szerinte így a műveket a szerzői háttérrel magyarázzák, Várkonyi Flóra17 viszont irodalompoétikai potenciált, ugyanis a bevándorlóirodalomban gyakran felbukkanó
formai sajátosság az idegen nyelvű kifejezések, valamint az identitás változásával összefüggésben használt narratív megoldások használata.
A bevándorlóirodalom jelensége természetesen nemcsak a finn irodalmat érinti, de például Németh Zoltán szerint Magyarország a posztkommunista Európa részeként még nem a
migráció célpontja, nálunk még nem alakult ki nyugati típusú multikulturális társadalom, így
a bevándorlók irodalma meglehetősen erőtlen még a térségben. A migráns	irodalom	lehető‐
ségei	 a	közép‐európai	 irodalmakban	című tanulmányát azonban ezzel zárja: „A határátlépés
szerepe az identitás és a szépirodalmi jelentés megalkotásában olyan kihívás a térség irodalmai és irodalomtörténetei számára, amelynek jelentősége valószínűleg nőni fog a következő évtizedekben.”18
Új	irány	az	irodalomtörténet‐írásban:	ki	a	nemzeti	takarásából!	
A bevándorlóirodalom megkérdőjelezése egy másik kategória kritika alá vetését is magával
vonja, mégpedig a nemzeti irodalomét. Előbbi ugyanis utóbbihoz képest konstituálódik, a bevándorlók által írt irodalom a nemzeti irodalomhoz viszonyítva kisebbségiként tételeződik:
„A pályázati kiírásában használt fogalmakat érintő identitás- és kultúrapolitikai megfontolásaink elfedték azt, amivel az irodalom bevándorló jellege és multikulturalitása kapcsolatba
lép, vagyis azt, hogy milyen szempontból számítanak kivételnek, kisebbséginek, és mihez ké14
15
16

17
18

Löytty,	i.	m., 272.
Uo.	274.
Iisa Niemi, Vieraannuttavat	 vieraskirjailijat	 –	 käsiteanalyyttinen	 tutkimus	 maahanmuuttajakirjalli‐
suuden	(lajista), Pro gradu tutkielma, Turun yliopisto, 2016.
Várkonyi Flóra, Bevándorló	nézőpont	a	kortárs	finn	irodalomban, Észak, 2018/1.
Németh Zoltán, A	 migráns	irodalom	lehetőségei	a	 közép‐európai	irodalmakban, Iskolakultúra, 2016/1,
68.

„

68

tiszatáj

pest képviselnek újdonságot ezek a szerzők. Kicsit hasonlóan ahhoz, ahogy a nyugati társadalmakban a fehérség számított normának, a nemzeti irodalom is megkérdőjelezhetetlen
alapállapottá vált, amihez képest a többi kategória kivételként tételeződik. Ezen a dichotómián csak úgy lehet felülkerekedni, ha az irodalmat nem különböző országok irodalmaként, hanem határokfölötti, folyamatosan mozgásban lévő hálózatként értjük.”19
A határkérdésekkel foglalkozó elméletek (border/bordering,	 boundary,	 border	 studies,	
border	 theory) az elmúlt évtizedekben már jelen voltak több tudományterületen is. Ezek
alapján a geopoltikai és államhatárok mellett beszélhetünk diszkurzív,	szimbolikus,	intézmé‐
nyi,	szociális,	konkrét,	földrajzi,	nemzeti,	kulturális,	nyelvi,	etnikai	határokról.20	A finn	ylirajai‐
nen, azaz	magyar fordításban ’határokfölötti’ irodalom fogalma a Steven Vertovec21 nevéhez
fűződő transznacionális/transznacionalizmus terminushoz kötődik szorosan. Transznacionálison a társadalom mikroszintjén, vagyis egyének, vállalatok és civil szervezetek körében
végbemenő, államhatárokon túllépő kölcsönhatásokat bemutató irodalmat értjük.
A határokfölötti	irodalom fogalma a finn elméleti diskurzusban a 2000-es években jelent
meg, és a szociálantropológus Ulla Vuorelától ered, aki a transznacionális fordításaként kezdte el használni. A fogalom használata azonban nem pusztán a finn megfelelője az angolnak,
ahogy az a	’Ki	a	nemzeti	takarásából.	Az	irodalom	határok	fölöttiségéről’22 című tanulmánykötetből is kiderül. A kötet bevezetője olyan kérdések köré szerveződik, mint hogy mi a finn
irodalom, milyen nyelven/nyelveken íródik, kik válhatnak finn írókká. Ezeknek a kérdéseknek a feltevését megelőzte és lehetővé tette a ’80-as években a posztstrukturalista, posztkolonialista, feminista áramlatok Finnországba érkezése, mivel, idézem: „Az úgynevezett posztkolonialista megismerési érdek meglátszik többek között a bevándorlók irodalmainak kutatásában, ugyanúgy, ahogy a finnségnek az irodalomban megjelenített fogalmainak kritikai értelmezésében, valamint a nemzeti irodalmi intézmény kritikai szemléletében.”23
A transznacionális fogalma helyett a tanulmánykötet szerzői azért javasolják az ylirajai‐
nen ’határokfölötti’ fogalom használatát, mert „[a] határfölöttiséghez képest a transznacionalitás fogalma pontosabb ugyan, de problémákat okozhat, hogy egyúttal nyomatékosítja is a
nemzeti határokat. A transznacionális kifejezés magában foglalja a nemzeti, illetve a nemzetállami kategóriát, és ezáltal már az elnevezésben is implikálja, hogy a nemzetállamok és azok
határai az elsődlegesen vizsgálandó egységek, és ezek a világ felfogásának elsődleges módjai
is. A transznacionalizmust hangsúlyozó nézőpont tehát még akkor is kötődik a nemzetállami
kerethez, ha megkérdőjelezi azt. A transz‐ előtag a maga részéről a határfölöttiségre utal,
azonban egyúttal határt is von a vizsgálati egységek közé, és nyomatékosítja azok különbözőségét.”24 A transznacionálishoz képest tehát a határokfölötti nem jelöli ki, hogy milyen
természetűek a határmódosulások, radikalitása éppen ebben rejlik, így például ezen heurisztikus kategória alatt tárgyalhatók a nemzeti, a családi, a gazdasági, a társadalmi nem viszo19
20
21
22
23

24

Löytty, i.	m., 274.
Nissilä, i.	m.,	2016a.
Steven Vertovec, Transnationalism, Routledge, New York–London, 2009.
Grönstrand et al., i.	m.
Uő, Johdanto.	Ylirajainen	kirjallisuudentutkimus	ja	deterritorialisoiva	lukutapa In Heidi Grönstrand et
al., Kansallisen	 katveesta.	 Suomen	 kirjallisuuden	 ylirajaisuudesta, Suomen Kirjallisuuden Seura, Helsinki, 2016, 13.
Uo.	22.

2019. december

69

„

nyain alapuló elmozdulások is. A határokfölötti	 fogalom képes elmozdítani a kisebbségi és
bevándorló diskurzusról a figyelmet a kulturális diverzitás és sokoldalúság felé. A műveket
ugyanis az identitás-, nyelv- és írásmódbeli mobilitás felől is megközelíthetjük, ezáltal a határmódosulások más aspektusát világítva meg.
A „homogén nemzet–homogén irodalom” elképzelés érvényesülésére és annak fokozatos
megkérdőjelezésére a legjobb bizonyítékként a különböző finn irodalomtörténetek szolgálnak: „Az irodalomkutatók elmélkedése a nemzeti kultúra meghatározásáról és a nemzeti kategória problematikusságáról, valamint kizárólagos jellegéről ahhoz vezetett, hogy a finn
irodalomtörténetet elkezdték más kiindulópontok alapján újraírni.”25
Az irodalomtörténet-írások kritikai vizsgálata szorosan kötődik egy másik fogalomhoz,
a módszertani nacionalizmushoz, mely Andreas Wimmer és Nina Glick Schiller nevéhez fűződik. „Az előfeltevést, hogy a nemzet/állam/társadalom a modern állam természetes szociális és politikai formája, módszertani nacionalizmusnak nevezzük”26 – írják. Ez tehát egy olyan
gondolkodási keret, irodalomfelfogás, melyben a nemzet és az ahhoz kapcsolódó nemzeti
irodalom fogalma magától értetődő kategóriaként van jelen. A nemzeti alapon szerveződő
társadalmakat természetes tanulmányozandó egységeknek tekintik.
A módszertani nacionalizmus számos, például bevándorlással foglalkozó kutatásban jelen van. Az irodalomtörténet-írásokban például abban érhető tetten, ahogyan az egynyelvűség paradigmája érvényesült: már az 1800-as években voltak szerzők, akik nemcsak anyanyelvükön írtak, mint például a finn regény atyjának tartott Aleksis Kivi, de ez nem jelent
meg a finn irodalomtörténetekben.27
1999-ben jelent meg a háromkötetes Suomen	kirjallisuushistoria ’A finn irodalom története’,28 amely a korábbiakhoz képest hangsúlyt fektetett	a finn irodalom európai	és	társadalmi	
jellegére, valamint előtérbe állította többek között a női, valamint a saját korukban nagy hatású, de később elfeledett szerzőket és a gyermekirodalmat. Ugyanabban az évben azonban
megjelent egy másik irodalomtörténet is Finlands	svenska	litteraturhistoria	1–2	’A finnországi svéd irodalom története 1–2’29 címmel, mely a többségi irodalommal szemben a finnországi svéd	nyelvű	kisebbségi	irodalmat helyezte előtérbe, láthatóvá téve annak messzire nyúló
gyökereit. A centrumban és periférián elhelyezkedő irodalmi helyzet jelzésére példa a 2010ben	 megjelent	 Pohjois‐Suomen	 kirjallisuushistoria	 ’Észak-Finnország irodalomtörténete’,30
mely az országon belüli, területi határvonalra hívta fel a figyelmet. A kötet a központi szerepű Dél-Finnországhoz képest peremvidéknek számító északi irodalmat volt hivatott előtérbe
helyezni. Ilyen előzményekhez csatlakozott a már többször is hivatkozott	 Suomen	 nyky‐

25
26

27

28
29
30

Uo. 13.
Andreas Wimmer – Nina Glick Schiller,	 Módszertani	 nacionalizmus	 és	 azon	 túl:	 nemzetállam‐építés,	
migráció	 és	 társadalomtudományok. Ford. Incze Éva. Magyar Kisebbség: Nemzetpolitikai Szemle,
9/3–4, 164.
Grönstrand, Kirjallisuushistoria,	 kansakunta	 ja	 kieli.	 Monikielisyys	 metodologisen	 nationalismin	
haasteena	 In Heidi Grönstrand et al., Kansallisen	 katveesta.	 Suomen	 kirjallisuuden	 ylirajaisuudesta,
Suomen Kirjallisuuden Seura, Helsinki, 2016, 44.
Suomen	kirjallisuushistoria, főszerk. Yrjö Varpio, Suomalaisen Kirjallisuuden Seura, Helsinki, 1999.
Finlands	svenska	litteraturhistoria	1–2,	szerk. Johan Wrede, Atlantis, Helsinki, 1999.
Pohjois‐Suomen	 kirjallisuushistoria,	 szerk.	 Sinikka Carlsson, Liisi Huuhtala, Sanna Karkulehto,
Suomalaisen Kirjallisuuuden Seura, Helsinki, 2010.

„

70

tiszatáj

kirjallisuuden	 historia	 1–2	 ’A kortárs finn irodalom története 1–2’,31 amely az 1990-es és
2000-es években keletkezett finn irodalomra koncentrál, a többhangúság jegyében tárgyalva
a roma, a számi és a bevándorlóirodalmat, de műfaji és olvasásszociológiai újításokat is tartalmaz, külön fejezeteket szentelve a képregénynek, valamint az olvasóköröknek. A 2013-as
kortárs finn irodalomtörténet sikeresebben és sokkal reflektáltabban viszonyul a nemzeti
keretben elgondolt irodalomhoz, amint azt a fent említett szempontok is mutatják. Bármenynyire is próbáltak elszakadni a szerzők a nemzeti narratívától, ez nem sikerült maradéktalanul. A csak a Finnországon belüli északi irodalomra koncentráló irodalomtörténet például a
szövegelemzésekben figyelmen kívül hagyja a számi irodalom több államhatáron is átívelő
jellegét.32 Pedig ahogy Viola Parente-Čapková és Kati Launis írja: „A számi irodalmat a határokfölötti irodalom par excellence példájának is tekinthetjük. Különböző számi nyelveken
(igaz, főként északi számiul), valamint a számik lakta államok többségi nyelvén írják. Tehát
eredendően többnyelvű, habár a számi nyelvhez való kötődése mindig is erős volt, és sok író,
olvasó a számi irodalmat kifejezetten számi nyelvű irodalomként értelmezte. (…) A számi
irodalmat releváns Finnország, Svédország, Norvégia és Oroszország irodalmához viszonyítani, az ezekben az országokban lakó többi kisebbség irodalmához és (ön)reprezentációjához, a többi őslakos (vagy északi területeken élő őslakos) nép irodalmaihoz, a lappföldiséghez vagy Lappföld irodalmához, a számik néphagyományához, a többi számi művészethez
és így tovább – de egészen máshogy és más közösségeken keresztül is meg lehet közelíteni.
Szemben a »nemzeti irodalmakkal«, melyek történetét nemzeti »skatulyákban«, az ún. metodológiai nacionalizmus jegyében szokás körülhatárolni és értelmezni, a számi irodalom már
eleve kihívás elé állítja ezeket a kiindulópontokat és kategóriákat, rámutatva egyúttal megkonstruáltságukra.”33 A tanulmánykötet szerzői azonban hangsúlyozzák: mindez nem jelenti
a nemzeti kategória teljes tagadását vagy létjogosultságának kizárását, éppen ellenkezőleg.
A nemzeti paradigma érvényesítése gyümölcsöző lehet, mivel még mindig létezik igény a
nemzetállamokra azok határainak jelentőségét pedig nem lehet figyelmen kívül hagyni. Továbbá a nemzeti keret lehetővé teszi a kisebb népek irodalmának vizsgálatát a világ nagyobb
irodalmaihoz képest, érdekes eredményekkel szolgálhat az összehasonlító irodalomtudományokban, valamint általa nemcsak különbségek, hanem hasonlóságok felfedésére is lehetőség
nyílik. Lényeges viszont, hogy a kutatásokban csak akkor kapjon teret a nemzeti szempont
érvényesítése, ha az tudatos választás eredménye.34
A	nemzeti	irodalomtörténet‐írás	perspektívájának	kérdései	
Németh Zoltán szerint a kelet-európai térségben még nincs jelen markánsan a migráns
irodalom, ugyanakkor a kortárs magyar irodalom, illetve a közép-európai irodalom kontextusában a migráció, illetve a migráns irodalom öt fő típusát különbözteti meg, a következőképpen: (1) a faluból a városba települők migrációs tapasztalatai, (2) a határon túli magyar
írók Magyarországra költözése, (3) az 1945 utáni óriási lakosságmozgások, (4) a Magyaror31

32
33

34

Suomen	nykykirjallisuus	2.	Kirjallinen	elämä	ja	yhteiskunta, szerk. Mika Hallila, Yrjö Hosiaisluoma et
al., Suomalaisen Kirjallisuuden Seura, Helsinki, 2013.
Grönstrand et al., i.	m., 16.
Viola Parente-Čapková, Kati Launis, Saamelaiskirjallisuuden	ylirajainen	historia	ja	nykypäivä, Avain.
2015/3, 5.
Grönstrand et. al., i.	m., 17.

2019. december

71

„

szágról kitelepülő magyar származású, vagy magyar, vagy bilingvis, vagy magyarul már nem
író, sok esetben mégis magyar, kelet-közép-európai élményanyaggal rendelkező alkotók, illetve (5) a betelepülő írók.35 A nemzeti irodalom kérdéséhez kapcsolódóan az utóbbi évek
elméleti munkából megemlíthetjük továbbá a magyarországi nemzetiségek irodalmára vonatkozó tanulmányokat, mint például D. Magyari Imre A	magyarországi	cigány	irodalom	(hi‐
ánya)	a	reprezentatív	irodalomtörténetekben36 c. munkáját, Balázs Imre József Szótáralapítás	
egy	 erdélyi	 magyar	 irodalomtörténet	 megírásához37	 című, szintén terminológiai kérdéseket
feszegető írását vagy a tavaly megjelent Tükörterem	flamingóknak38	című tanulmánykötetet,
melynek szerzője, Szarvas Melinda, a vajdasági magyar, pontosabban a magyar vajdasági
irodalom helyzetét tárgyalva állít fel egy új megközelítési modellt a kisebbségi irodalmak vonatkozásában, a kulturális gravitáció modelljét.	
A nemzeti irodalom kérdésének aktualitására az irodalomtörténetek töretlen megjelenése a legjobb példa. Felmerül a kérdés, hogy milyen perspektívák rejlenek a nemzeti irodalomtörténet-írásban? Az elmúlt húsz év hogyan alakította a nemzeti paradigmáját? A fentebb
már tárgyalt fogalmakkal milyen viszonyban áll a nemzeti fogalma? Szükség van-e még a
nemzeti fogalmára? Hogyan tehetjük fel ezeket a kérdéseket anélkül, hogy besétálnánk a metodológiai nacionalizmus csapdájába? A nemzeti még mindig az egyik legjelentősebb társadalmi, kulturális és politikai kategória, amely befolyással bír az életünkre, meghatározza, hogyan viszonyulunk a világhoz és egymáshoz. A vázolt metadiskurzusban továbbra is kérdéses
a nemzeti irodalom fogalma, státusa, mibenléte, jelene, jövője. Milyen irodalmi, társadalmi,
politikai érdekek mentén konstruálódik meg a nemzeti irodalom, kik azok, akik részt vesznek
ebben a konstrukciós eljárásban, milyen befogadó és kirekesztő stratégiák mentén alakul a
nemzeti irodalom fogalma?	 A finn és a magyar irodalomelméleti tér összehasonlítása véleményem szerint érdekes adalékokkal szolgálhat ezeknek a kérdéseknek a megvitatásához.
A kérdésfelvetéseket egy friss idézettel zárnám: a Litera Netnaplójába írta Nagy Hajnal
Csilla jelenleg Isztambulban élő kortárs szerző, nagyon tömören és frappánsan mutatva rá
ezen kérdések időszerűségére: „De szóval hogy milyen az, amikor egy kifeszített szalagon a
pályámat áthelyezem Losoncról Budapestre, aztán továbbhúzom Isztambulba, hogy milyen
távol és közel van így most minden, mint itt az egymásra hajtogatott utcák. A perspektívákról, hogy szlovákiai magyar irodalom, hogy budapesti szlovákiai magyar irodalom, hogy isztambuli budapesti szlovákiai magyar irodalom. Hogy irodalom.”39
	

35
36

37

38

39

Németh, i.	m.
D. Magyari Imre, A	magyarországi	 cigány	irodalom	(hiánya)	a	 reprezentatív	 irodalomtörténetekben,	
Forrás, 44/9. 92–104.
Balázs Imre József, Szótáralapítás	 egy	erdélyi	 magyar	irodalomtörténet	megírásához,	In	Erdélyi	ma‐
gyar	irodalom‐olvasatok	szerk. Serestély Zalán, Egyetemi Műhely Kiadó, Kolozsvár, 2015.
Szarvas Melinda, Tükörterem	flamingóknak.	Irodalomtörténeti	tanulmányok	a	magyar	vajdasági	iro‐
dalomról,	FISZ, Budapest, 2018.
Nagy Hajnal Csilla, Valami	 a	 kisbolygókról, Litera Netnapló, 2018. november 13., http://
www.litera.hu/ netnaplo/valami-a-kisbolygokrol (letöltés: 2019. 01. 16.)

„

72

tiszatáj

SZEVERÉNYI SÁNDOR

Diskurzus a diskurzusról
REAGÁLÁS F ARKAS ZSOLT ÍRÁSÁRA 1
Meglepő, hogy egy irodalmi folyóirat nyelvtörténeti diskurzusról közöl tanulmányt. Először
kicsit el is bizonytalanodtam, hogy ez nem valami posztmodern novella-e, hiszen az írás nem
felel meg sem tudománytörténeti, sem tudományfilozófiai, főleg nem nyelvtudományi tanulmány kritériumainak. Viszont eszembe juttatta az Intellektuális	 imposztorok című könyvet. Remélem, hogy nem húztak be minket is a csőbe. Ha eleve fikciónak volt szánva az írás,
akkor jó, s külön pont jár a fake-ért, hogy a tanulmányok között kapott helyet. Ugyanakkor,
ha játék, akkor veszélyes. Ha pedig komoly, akkor a szerkesztőségnek el kellene gondolkodnia…
Én ezt az írást most komolyan veszem, legyen hát diskurzus! De nem „militáns” (Farkas
2019: 65, a továbbiakban csak oldalszám) és nem populista (olyan értelemben, hogy hangzatos, ám tartalmilag téves mondatokkal csapjuk be az olvasót). Olyan pedig, hogy „hivatalos”
diskurzus, minden, a szerző által hozzárendelt jelentéstartalommal együtt – egyszerűen nincsen. Olyan diskurzus viszont van, hogy „tudományos”. Nem derül ki, hogy miért nem ezeket
a terminusokat használja a szerző, csupán sejtésünk van: ő az ismeretterjesztő „hivatalos”
diskurzuson (?) kér számon bizonyos dolgokat, és nem a tudományoson, ahogy viszont néha
utal erre. Ugyanakkor ha csak a „műveletlen nép” (65) használja a finnugrizmus terminust,
akkor a szerző – mivel maga is ezt használja – ezek szerint e témában a műveletlen nép tagjának tartja magát. Máskor meg mindentudóként tűnik fel a sorok között. Már csak azért is,
mert nem vagy alig hivatkozik a szakirodalomra, szinte csak az ismeretterjesztő irodalom
egy részét mondja fel. De akkor mire fel a nagy arc, az elsöprő magabiztosság és a kioktató,
számonkérő hangnem?
A pacifizmus szellemében már csak azért is próbálunk vigyázni arra, hogy mit és hogyan
mondunk (írunk) most, mert bármennyire is mondjuk magunkról, mi, „finnugristák”, hogy
nem vagyunk erőszakosak, „kizárólagosak” (64), „bürokratikusak”, „cinikusak”, „korlátoltak”,
„dogmatikusak”, „ideologikusak”, „inkvizíciósok” (65), pont ettől leszünk erőszakosak, kizárólagosak, „bürokratikusak”, „cinikusak”, „korlátoltak” stb.: egy finnugrista csakis a HD „Dogmatikai Kiskátéjának” (64) hordozója lehet. Tipikus 22-es csapdája, akin rajta van a nyuszika
sapkája. De hát ez mind következik a finnugor nyelvrokonítás körüli konteókból (l. pl. Szeverényi 2018). Farkas Zsolt írása inkább illeszkedik abba a diskurzusba. Farkas írása éppen
azért marad meg a konteók szintjén, mert erős prekoncepcióval dolgozik. Nem enged vitát.
Diskurzust. Viszont kinyilatkoztat, szemeket nyit fel, butaságokat állít. Az első lábjegyzetben
azt olvasni, hogy jelen tanulmány egy nagyobb mű első fejezete. Talán annak kontextusában
könnyebben lenne értelmezhető, és főként attitűdje miatt kevésbé taszító az írás, így viszont
1

L. A	magyar	nyelvtörténeti	diskurzus	problémái, Tiszatáj 2019/1: 64–82.

2019. december

73

„

marad az, ami megjelent belőle. Árkot ásó. Csakhogy az árok túloldalán egyelőre nem látszik
semmi. Legfeljebb integetni lehet a túlpartnak.
Amit mi tehetünk és tennünk is kell, mert mégiscsak a Tiszatájról van szó és nem az Ősi
Gyökérről: az ominózus tanulmányt nézzük meg mint tanulmányt. „Tök”2 mindegy, ki írta.
Milyen a munkássága. Főleg, ha azt más tudományterületen művelte eddig, mert a tudományos diskurzus erről szól: az adott szövegről. Ha már megjelent... Még ha Farkas Zsolt ezt
másképp is érzékeli. Például kétévente Szegeden rendezik meg A	magyar	nyelvtörténeti	kuta‐
tások	 legújabb	 eredményei című konferenciát. Nem emlékszem, hogy megjelent volna, hogy
követné napjaink nyelvtörténeti kutatásainak eseményeit. Hogy követné a tudományos diskurzust. Vitatkozna. És nem csak kiragadna belőle, tetszése vagy tudása szerint.
Amennyiben a tanulmányt valóban tanulmányként olvassuk, akkor először is az tűnik fel,
hogy sem a szerző, sem a tanulmányt megjelentető szerkesztőség motivációi nem világosak.
Az írásnak nincs világos célkitűzése. Mit akar bizonyítani a szerző? A közzététel motivációja
végképp nem világos, az okok között minden bizonnyal jelentős súllyal esett latba, hogy az
írást nyelvészeti folyóirat valószínűleg nem jelentette volna meg, vagy a szerző azt gondolta,
hogy úgysem közölné, ezért meg sem próbálkozott (?) nyelvtudományos fórumon publikálni,
konferencián előadni, nyelvészeti fórumokon megvitatni, hanem csak olyan helyen, ahol irodalmi, filozófiai munkásságára tekintettel fogadják azt be – ám ez csak persze feltételezés részünkről. Dolgoztam én is szerkesztőségben, rúgták már be az ajtót „HD” ellenesek, pedig
volt kilincs, s az ajtó sem volt kulcsra zárva, de nem is kopogtattak. Most is nyitva az ajtó. De
aki berúgja az ajtót, az ne várjon velkamdrinket. Járt már nálunk Varga Géza, Angela Marcantonio és mindenféle furcsa szerzetek, naponta jönnek e-mailek a magyar nyelv ilyen-olyan
eredetéről. Azok inkább voltak diskurzusok, mint ez. Persze, ha nem engedjük a vitát, nem
reagálunk, „akkor az a baj”, ha engedjük, akkor meg „az a baj”… Hozzászoktunk már, hogy
humánbiológusok, írók-költők, tudományforradalmárok néznek ránk (finnugristákra) sajnálkozva vagy épp dühös szemekkel. Jobban mondva: nem. Nem szoktunk hozzá. Nem is szabad hozzászokni.
Az egész szöveg arra épül (?), hogy a magyar nyelvtörténeti kutatásokat „finnugrizmus”
címszóval „Hivatalos Diskurzus”-nak (sic!) tekinti a szerző, és ez a diskurzus gátol meg minden, más irányú kutatást. Ez már önmagában cinikus csúsztatás, a kettő (magyar és finnugor)
nem azonosítható egymással, bár érteni véljük, hogy mit akar mondani a költő. Ugyanakkor a
finnugrizmus szó nem csupán ebben a jelentésben fordul elő a szövegben. Leginkább és
mintha: a tanulmány alapján a finnugrizmust egyfajta, a tudományos diskurzusban előforduló attitűddel, szemlélettel, beszédmóddal azonosítja a szerző. A „finnugrista” az, aki nem nyitott, szándékosan eltitkol, „gúnyolódik”, „akadályoz”, „gátol” (65), egyébként meg „nem gondolkodik, nem kutat” (64), mégpedig azért, mert. Néha viszont személyekre, módszerekre érti. Hunfalvy Páltól Rédei Károlyig. Sajnovics Jánost sem szereti. Hm. Annyira feketén-fehéren
kezeli a kérdést, hogy az már-már Czakó Gábor-i magaslatokat (mélységeket) juttat eszünkbe
és nem tudományelméleti vagy tudománytörténeti munkákat Thomas Kuhntól Polányi Mihályon keresztül Kertész Andrásig. Ellenben alig-alig említ magyar nyelvtörténészt.
Farkas elismeri, de nem díjazza a „mikrofilológiát”. Pedig a mai finnugrisztika nagyrészt
mikrofilológia. „Mikrofilológia” nélkül nincs miből elméletet alkotni, összefüggéseket észre-

2

Én is szeretek indokolatlanul használni idézőjelet.

„

74

tiszatáj

venni, következtetéseket levonni. Merthogy a mikrofilológia az egyes nyelvek leírását, kutatását célozza, vagy egy bizonyos nyelvi jelenség összehasonlító (leíró, tipológiai, történeti
stb.) szempontú vizsgálatát – Farkas példái is erre utalnak. Ma azonban már nincsenek olyan
finnugrászok, akik abban az értelemben finnugrászok, hogy minden finnugor/uráli nyelvhez
értenének. Képtelenség. Az elmúlt 20-30 évben rendkívüli mértékben megnőtt a kisebb uráli
nyelvek nyelvi anyaga, miközben egyre inkább veszélyeztetettek. Másfelől maga a nyelvtudomány is kisebb diszciplínákra esett szét, amelyek a finnugor nyelvek kutatásaiba is egyre
jobban beépülnek – ezzel párhuzamosan a történeti kutatások némileg háttérbe szorulnak.
De ez az élet más területén is így van. Nem hallottam még olyat, hogy egy bőrgyógyászt vakbélműtétre osztottak volna, és jellemzően nem pszichiáterek vezetik le a szülést. Pedig mindegyikük orvos.
Ugyanakkor, ha jobban kitekintünk: ma is vannak összehasonlító, etimológiai kutatások
is a finnugrisztikában. Vannak alapos – de félig-meddig még mindig gyerekcipőben járó – filogenetikai kutatások, vannak másodlagos etimológiai kutatások, egyes nyelvek történetére
utaló kutatások. Van szinte minden, amit hiányol. Ezekre miért nincs egy darab utalás sem az
irodalomlistában? Megdőlne a HD elmélet? Szerintem igen. Vannak korpusznyelvészeti kutatások. Egy szó sem esik róluk, főleg nem a jelentőségükről. Nem esik szó a veszélyeztetett
nyelvek dokumentációjáról, leírásáról (pl. ennek egyik legfrissebb fontos eredménye: Wagner-Nagy Beáta, volt szegedi hallgató, jelenleg hamburgi professzor idén megjelent nganaszan leíró nyelvtana – az eddigi legrészletesebb és legalaposabb leírása a nganaszan
nyelvnek).
Az olvasóban talán (és remélhetőleg) felmerül a kérdés, hogy lehet-e egy finnugor nyelvész – vagy bármely magyar nyelvtörténész – nem „finnugrista” Farkas Zsolt-i értelemben. És
fordítva: lehet-e nem finnugor nyelvész finnugrista? Ha igen, és akár csak egy is akad, akkor
már borul Farkas Zsolt koncepciója. Nem világos az sem, hogy miért nem veszi figyelembe a
szerző, hogy a „finnugrizmus”, a magyar nyelvtörténeti kutatások nem állnak meg az országhatárnál. Nehezen érthető, hogy a finnugrisztikát miért magyar(országi?) tudománynak tekinti. Vagy – próbáljuk kikövetkeztetni – a finnugrisztika mégiscsak valami más, mint a finnugrizmus? Következtetünk erre abból, hogy nagyrészt negligálja a külföldi, részben egyébként magyarok által írt munkákat. Legyen az történeti, tipológiai, kontaktológiai, szociolingvisztikai stb.
Igazából csak abban reménykedhetünk, hogy ha tényszerűen rámutatunk a tanulmány elfogultságára, hiányosságaira (nem az összesre, ahhoz sok idő és nagy terjedelem lenne szükséges), akkor tán egy, a nyelvtörténet tudományos diskurzusában kevésbé jártas olvasó is
helyén kezeli majd a szöveget, és nem esik hasra a lehengerlő, provokatív stílustól, és eljut
oda, ahova szeretnénk: kételkedik. Nem tudjuk, vajon miről fog szólni az a nagyobb munka,
csupán a megjelentetett szöveget tudjuk elemezni, rámutatni a fals, ám nem nyelvész számára minden bizonnyal látványos és meggyőző érvelésre. Beszélgetve nyelvtörténész ismerősökkel, elolvasva e bevezető fejezetet, feltehetőleg nem nagyon lesz olyan, aki tovább olvassa
a nagy művet, ha annak valóban ez lesz a bevezető fejezete. Nem hiszem, hogy Farkas Zsoltnak ez lenne a célja.
A tanulmányt már az első pont után nagyon nehéz tovább olvasni, amely mindössze fél
oldal, s tán erős kritika akar lenni, de jórészt csupán üres, válogatott tényeken alapuló vagy
tények nélküli vagdalkozás, amely a későbbiekben sem nyer megerősítést. Gondolható per-

2019. december

75

„

sze, hogy ez csak a felütés, az argumentáció eztán következik, s valóban jön némi kibontás.
Nem megyek végig a szövegen: mondatról mondatra ferdíti el a tényeket Farkas, hónapokba
tellene hivatkozásokkal leírni az ellenkezőjét, de három példát kiemelek. Talán ez a néhány
példa elegendő az elfogultság, butaság vagy ki tudja mi illusztrálására.
A	beszédmód	
A történeti tudományos munkákon – nyelvtörténetin különösen – csak olyan kéri számon a
jelentő módot, aki nem olvas rendszeresen nyelvtörténeti szakmunkákat. Néha könnyű, néha
nagyon nehéz vagy éppen lehetetlen megállapítani egy-egy nyelv jelenség korát, eredetét. Attól függetlenül, hogy a mondatban szerepel-e a „nyelvtudomány mai állása szerint”, a „minden bizonnyal”, „valószínűleg” stb. módosítók, vagy egyszerű kijelentő módban szerepel a kijelentés (pl. „A finnugor alapnyelv ismerte a magánhangzó-harmóniát”, lásd lentebb), az
mindig csak azt jelentheti, hogy így	 is	 lehetett. Ez nem azt jelenti, ahogy akár őstörténeti
munkák kritikájában is látjuk, hogy a feltételes mód, episztemikusság bizonytalanságot,
urambocsá’ tudatlanságot fedne el, hanem éppen ellenkezőleg: sokkal sokrétűbb tudás van
mögötte, mint amit a „laikus” olvasó feltételez. A „valószínűleg” vagy anélkül szereplő állítás
egy bizonyos forgatókönyvet jelent, a „tudomány mai állása” szerinti legvalószínűbbet, amivel lehet vitatkozni. (Tegyük hozzá: van, aki nem szeret vitatkozni, s van, akivel nem nagyon
lehet vitatkozni. Maradva az orvos példánál: van kedves és kevésbé kedves bőrgyógyász, meg
van jó és kevésbé jó bőrgyógyász…)
Azt tudom, hogy Farkas Zsolt olvasottsága, tudása szerteágazó és alapos. Ugyanakkor azt
is, pl. Farkas által is említett Thomas Kuhn óta tudjuk és tartjuk, hogy a tudománytörténet leegyszerűsít, szelektál, és ez leginkább az ismeretterjesztő és összefoglaló jellegű munkákban
érhető tetten. Aki csak ezen – többnyire kézikönyv jellegű – munkákat használja, az a magyarázatokat nem fogja megtalálni, és furcsa is, ha csak ott keresi. Ezen az sem segít, ha hozzáveszi a google kereső első tíz találatát, attól nem lesz elmélyültebb az elemzés… Ez viszont – a
szakirodalmi hivatkozások jelenléte – felveti azt a további kérdést, hogy a szerző akkor miért
a „laikusoknak szánt” szakirodalmon kéri számon a teljes körű, részletekbe menő, semmit el
nem hallgató, korrekt tájékoztatást – merthogy idézetei mind ilyenek.
Magyar szakos bevezető finnugrisztikai szemináriumon én mindig beszélek a diskurzus‐
ról. Arról, hogy az oké: a lexikonszerű tudománytörténet-írás úgy tartja, hogy a XIX–XX. század fordulóján, az ugor-török háború során bizonyítást nyert, hogy a magyar nyelv finnugor
eredetű. De ehhez hozzá kell tenni, hogy ez mit is jelent. Azt jelenti, hogy onnantól kezdve, ha
valaki beszáll a diskurzusba, akkor azt csak úgy teheti meg, ha igazodik hozzá, és ahhoz képest állít új dolgokat, vagy épp cáfol meg korábbiakat. Be lehet bizonyítani azt is, hogy a magyar sumer, etruszk stb. eredetű, senki nem tiltja, csak álljon elő olyan elméleti kerettel,
nyelvi anyaggal stb.-vel, amelyek egyfelől elegendők új tételek megfogalmazására, másfelől a
régiek felülírására. És lehet, hogy hihetetlen, de a „HD”-n belül is vannak viták, nyitott kérdések a mai napig, apró, „mikrofilológiai”-tól kezdve a nagy eredményekig, pl. a családfamodell
érvényességéről, értelmezhetőségéről.
Abban tán van némi igazsága Farkas Zsoltnak, hogy a finnugrisztika vagy a magyar nyelvtörténet sokáig valamennyire elmaradt az ismeretterjesztésben. Abban már kevésbé, hogy az
elmúlt évek próbálkozásait, termékeit nem tekinti említésre érdemesnek sem. Így pl. zeger-

„

76

tiszatáj

nyei és Fejes László munkái a nyest.hu-ról alapvetőek, vagy éppen Honti László, Sándor Klára
munkái is. Ha ezeket is elolvasná, olvasná, simán meg tudná saját magát cáfolni.
Tudománytörténet	és	a	mítoszok	
Békés Vera műve (1997) óta van napirenden folyamatosan a mítoszrombolás tematikája, bár
van előzménye a finnugrisztikában (pl. Éder Zoltán Sajnovicsról szóló tanulmánya a hetvenes
évekből). Farkas szerint ez csak „kívülről” történik, mert a „finnugrizmus” képtelen önkritikára. Az elmúlt évekből is lehetne említeni munkákat, és nemcsak kívülről, hanem belülről is.
Újfent meg kell említeni a nyest.hu-n Fejes László és zegernyei tevékenységét, de én is foglalkoztam a tudománytörténeti mítoszokkal (Szeverényi 2015), és egyébként is kérdéses, hogy
hol van a határ a külső és belső között. Békés Vera miért külső? Sándor Klára, Hegedűs József
külső vagy belső? Mi dönti el, hogy valaki HD pap vagy sem? Lehet, hogy Farkasnak kellene
követni jobban a mítoszromboló irodalmat és az újabb tudománytörténeti kutatásokat. Lássunk két példát a pofára esésre:
Vegyük előbb Sajnovics Jánost, akit mintha Farkas nagyon nem szeretne. Ami Sajnovicsot
illeti, nemcsak a Wikipédia tartja előfutárnak – ami valami miatt meglepi Farkast, bár nem világos, hogy ennek mi a jelentősége –, hanem a klasszikus és az újabb tudománytörténeti
szakmunkák is (pl. Robins 1999: 189, Campbell 2002: 86, 90, Campbell 2016, legutóbb Klein
et al. 2017: 1, 172 – ezek nem a finnugrisztikai szakirodalom tételei! Kíváncsi lennék, milyen
kategóriába sorolja őket Farkas.). Nem mellesleg: Farkas állításával ellentétben Sajnovics
nem volt a kínai–magyar nyelvrokonság „híve”. Ha figyelmesen olvassuk naplóját és a De‐
monstratiót, abból nem derül ki, hogy bármilyen rokonságnak is „híve” lett volna. A kínainak
bizonyosan nem. Vagy mi lemaradtunk valamiről. Ha megnézzük a friss és kevésbé friss irodalmat, Vladár Zsuzsa, Kontler László és Aspaas műveit lehetne többek között citálni, akkor
azokból is kiderül, hogy nem hogy Sajnovics nem volt a kínai nyelvrokonság híve, hanem azt
Hell Miksa építette be a Demonstratio 2. kiadásába – mint egy lehetséges opció, amely a hun
források alapján merült fel némely francia szerzőben, amelyet aztán Pray György emelt át a
magyar történeti diskurzusba (erről különösen Vladár 2016 és 2017!). De ha a kínai nyelvrokonság híve lett volna (a XVIII. században nem is beszéltek még nyelvrokonságról), lapp
nyelvhasonlítása ugyanolyan értékű lenne, mint amilyennek most tartjuk. Módszerében, motivációjában, kivitelezésében úttörő, eredményében felemás. Ezzel ma mindenki tisztában
van. Ha csak Sajnovics munkája állna rendelkezésre, valószínűleg nem sorolnánk a magyart a
finnugor nyelvek közé akkora bizonyossággal, mint ahogy az azóta eltelt majd’ 250 év alatt
született munkák ismeretében tesszük.
A Vámbéry–Budenz-vita kapcsán is felmerül a kérdés, hogy honnan van az az információ,
hogy a két tudós munkái között alapvetően „módszertani” (65) különbség volt. A módszer –
amennyiben a történeti összehasonlító módszert érti ezen Farkas – alaposságában volt a különbség: ugyanazon a paradigmán belül zajlott a vita, ez ma elvileg mindenki számára világos
kell, hogy legyen. Ezt mondja Farkas, ezt mondja a szakirodalom is. Az egyiket, Vámbéryt
ezért minősítették néhol (de nem mindenhol!) tudománytalannak (pl. Zsirai), de az utóbbi
években is sokan dolgoztak azon, hogy ez a kép tisztuljon (pl. Sándor 2011 és számtalan
Vámbéry-konferencia anyaga).

2019. december

77

„

Tipológia	és	a	magánhangzó‐harmónia	
Végül egy szorosabban vett nyelvészeti részt emelek ki a tipológia és a nyelvrokonság közötti
viszonyt tárgyaló fejezetből. Farkas csúsztatásait, tévedéseit a magánhangzó-harmóniáról
szóló néhány bekezdésének elemzésével is illusztráljuk (68–69). Rögtön a szakasz elején
szerepel a tételmondat (68):
„Sosem felejtik ki pl. a mgh.-harmóniát vagy hangrendi egyeztetést mint az uráli rokonság bizonyítékát, de azt az elemi információt, hogy az uráli nyelvek zömében nincs, nem fogjuk megtalálni semmiféle laikusoknak szóló szövegben, sem az egyetemi tankönyvekben, sem máshol.”

Nos, nézzük csak, mi ezzel a probléma. Farkas egy olyan forrást sem tud (?), akar (?)
megnevezni, amely „a mgh.-harmóniát vagy hangrendi egyeztetést mint az uráli rokonság bizonyítékát” említi. Ennél fogva csúsztat, a mondat elején szereplő „sosem” pedig egyértelművé teszi, hogy a szerző minden bizonnyal mindent elolvasott, és mindenhol ezt találta. Pedig
nem. Nemhogy nincs ilyen munka, hanem épp az ellenkezője igaz: ha egyáltalán szóba hozzák a harmóniát az ismeretterjesztő munkákban, tankönyvekben (pl. Rédei 1998, Hajdú
1978, Zsirai 1994, Pusztai 2004), azt sosem (sic!) a nyelvrokonság bizonyítékaként teszik. Az,
hogy bizonyos tipológiai szempontból releváns nyelvtani jegy, tulajdonság jellemzi az uráli
nyelveket (vagy akár azoknak csak egy részét), az jelentheti azt, hogy az az alapnyelvre viszszavezethető, de semmiképpen sem jelenti azt, hogy az az „uráli rokonság bizonyítéka” (bocsánat, „istenbizonyítéka”, 69). Tehát ha egy tankönyvben azt olvassuk, hogy „A finnugor
alapnyelv ismerte a magánhangzó-harmóniát” (Bárczi 1967: 106), akkor az azt jelenti, hogy a
finnugor nyelvek összehasonlító vizsgálata alapján arra lehet következtetni, hogy ez egy nagyon ősi vonás lehet, de nem számít a nyelvrokonság bizonyítékának (pl. azért sem, mert
még számos nyelvcsaládban megtalálható, vagy éppen azért, mert relatíve gyorsan változhat,
vö. pl. a finn és az észt nyelvet, amelyek egymásnak közeli rokonai, noha az egyikben van
harmónia, a másikban nincs). Ugyanez a helyzet az általa hivatkozott egyetlen munka esetében is (amelyet Sipőcz Katalin3 írt, említsük meg, ha már Farkas nem tette). Ott is az olvasható, hogy alapnyelvi örökség, és nem az, hogy istenbizonyíték. Sőt az említett fejezet így kezdődik: „A nyelvek hangrendszerének összehasonlítása önmagában nem a legalkalmasabb terület a nyelvrokonság bizonyítására. Már fentebb szóltunk róla, hogy a nyelvekben a hangok
száma behatárolt, két nyelv hangjainak bizonyos fokú hasonlósága rokonságtól függetlenül is
törvényszerű. A hangrendszerek felépítésében és jellemző vonásaiban jelentkező egyezések
azonban már ősi eredetűek is lehetnek, s ily módon a nyelvrokonság bizonyításában is szerepet játszhatnak.” Nem gondolom, hogy ez kirekesztő és „kizárólagos” lenne. Még inkább
sőt: a kötetben van még egy fontos fejezet (Bakró-Nagy Marianne: Az	uráli	nyelvek	tipológiai	
jellemzése), amelyben szintén helyet kap a magánhangzó-harmónia, mint „Az uráli nyelvek
legfőbb és talán legjobban ismert fonotaktikai tulajdonsága”. Ebből sem következik, hogy
mint a nyelvrokonság bizonyítékát emlegetnék. Ez két különböző dolog. Bevezetés a nyelvtudományba. Őszi szemeszter.
Leginkább sőt: van bőven olyan ismeretterjesztő munka az elmúlt időszakból, amely szintén pont az ellenkezőjét bizonyítja annak, mint amit Farkas állít, s amely állításból aztán

3

Farkas csak egy linket említ hivatkozásként. Az említett írás A	magyar	nyelv című, Kiefer Ferenc által
szerkesztett akadémiai kézikönyv-sorozatban jelent meg 2006-ban.

„

78

tiszatáj

messzemenő következtetéseket von le. Az elmúlt évek egyik legfontosabb fóruma, a nyest.hu
is több írásban foglalkozik a kérdéssel, pl. Fejes a következőket írja (2011):
„Először is le kell szögeznünk, hogy sem a szerkezeti hasonlóság, sem a magánhangzó-harmónia
megléte nem alapvető feltétel a nyelvrokonításban. Erre nagyon jó példa a finn és az észt: ezek rokonságát a laikus is könnyen észreveszi, holott a finn a magyarhoz hasonlóan toldalékol és van benne magánhangzó-harmónia, míg az észt erősen flektál (azaz nem toldalékok, hanem különböző tőalakok fejezik ki az egyes nyelvtani kategóriákat), és nincs benne magánhangzó-harmónia. Ez egyáltalán nem meglepő, mert a nyelvek hasonló tulajdonságai folyamatosan változnak.
(…)
A magánhangzó-harmónia szintén kialakulhat és eltűnhet. Olyan közeli rokon nyelveknél, mint az
erza és a moksa, előfordul, hogy az egyikben van magánhangzó-harmónia, a másikban nincs. Hasonló a helyzet a hanti és a manysi nyelvjárásokban. A hegyi és a mezei mariban két különféle magánhangzó-harmónia figyelhető meg, ahol megfigyelhető: egyes mezei nyelvjárásokban egyáltalán nincs.
De hasonló példával élhetünk a török nyelvek köréből is: az üzbég egyes nyelvjárásaiban van magánhangzó-harmónia, másokban nincs.”

Farkas egyáltalán nem utal a nyest.hu ismeretterjesztő írásaira, pedig elvileg velük (is)
vitatkozik. Ennyit a „sosem”-ről…
Ha egy tipológiai jegy jellemző más nyelvcsaládok nyelveire is, annak lehet örülni, lehet
rajta csodálkozni vagy éppen bosszankodni. De nem tesz semmit hozzá ahhoz, hogy volt-e
„egységes uráli alapnyelv” (69), vagy ha volt, egységes volt-e… Hajdú Péter 1980-ban (eredetileg 1978) gyönyörűen fogalmazza meg (figyelem, „egyetemi tankönyv”!): „a nyelvek mintául vett [tipológiai] paramétereinek egyezése vagy különbsége nem függ a rokonság mértékétől” (Hajdú 1980: 127). A 128. oldalon pedig el lehet olvasni, hogy mely nyelvekben van vagy
nincs harmónia. De a nyelvtörténet amúgy sem pusztán statisztika.
Az már inkább fontos, hogy a harmóniáról milyen információt oszt meg a szerző az egyes
nyelvekről, persze jórészt szakirodalmi hivatkozás nélkül, így nehéz megállapítani, hogy
honnan veszi az információit. Azt írja, hogy „a finn toldalékokban már csak a/ä oppozíció
van”, de nyugodjunk meg, van ü/u oppozíció is, pl. a ‐nut/‐nyt igenévi végződések esetében,
vagy o/ö a ‐ko/‐kö kérdőpartikula esetében vagy éppen a fosztóképzőben (‐ton/‐tön). A hangsúly itt minden bizonnyal a „már csak”-on van. A nganaszanról írt „nüansznyi” lábjegyzet pedig önmagában a teljes értelmetlenség csimborasszója (amit ír, az igaz, de az igazság jelentős
részét elhallgatja, kíváncsi vagyok hány Tiszatáj-olvasó tud legalább ennyit a nganaszan magánhangzó-harmóniáról, és veti majd mindezt Farkas szemére), de kétségtelenül jól hangzik
egy hivatkozott szaktanulmány által támogatva (egyébként rosszul: legalább a szerző nevét
írja már le helyesen, megérdemli).
Farkas tehát összemos két alapfogalmat (tipológia és nyelvrokonság), s minden ebből
származó következtetése így helytelen (alapnyelvi jelenség vs. a nyelvrokonság bizonyítéka),
de mindezt szakirodalmi háttér nélkül veti a „HD” szemére, pont az ellenkezőjét állítva annak, ami egyébként a szakirodalomban (és az ismeretterjesztőben) szerepel. Mindezt mindent elsöprő magabiztossággal.
Hosszan lehetne folytatni, de akinek ennyi nem elég, hogy kétségei támadjanak, annak kétszer ekkora terjedelem sem lenne az. Hamis, félreértett, félreértelmezett állítások alapján
minősít, stigmatizál egy tudományterületet, konkrét személyeket.

2019. december

79

„

Számomra a legfontosabb tanulság: nekünk, finnugrisztikát, nyelvtörténetet oktatóknak
mindenféleképpen el kell gondolkodni. Megint és még mindig az a kérdés, hogy mit tanítsunk
magyar szakon abban az egy szemeszterben, amelyikben mindent meg kellene jól tanítani és
értetni nyelvhasonlításról, finnugor nyelvrokonságról, finnugrisztikáról, annak kritikájáról,
diskurzusáról úgy, hogy a nyelvtörténettel szemben egészséges attitűddel jöjjön ki az ember
a magyar szakról. És ez nem azt jelenti, hogy fel tudja mondani a finnugor nyelvrokonságot
anélkül, hogy elgondolkodna azon… Hanem hogy képes legyen elgondolkodni, kételkedni,
alaposan utánaolvasni, kérdezni. A hallgatóknak én azt szoktam mondani, hogy felőlem lehet
hinni a sumer nyelvrokonságban is, nem ez a lényeg. Az a lényeg, hogy tudjon érvelni amellett, amiben hisz – onnantól kezdve ez már nem hit és identitás kérdése. Ráadásul mindezt jelenleg akkor kell tanítani, amikor a hallgatók még egyáltalán nem tanultak nyelvtörténetet,
azaz rögtön az első évfolyamon... Nem mondom, hogy várom a válaszokat a fenti kérdésre,
mert általában tízen tíz különböző ötlettel jönnek…
Ugyanakkor az a tény, hogy a Tiszatáj folyóiratnál szegedi magyar szakot végzett kollégák
is dolgoznak, szerkesztenek, mint irodalmi és szegedi irodalmi fórum egy ilyen munkát közöl,
a mi munkánk közvetett kritikája is. Én kérek elnézést.

IRODALOM
Bárczi Géza – Benkő Loránd – Berrár Jolán 1967: A	magyar	nyelv	története. Nemzeti Tankönyvkiadó, Budapest.
Békés Vera 1997: A	hiányzó	paradigma. Latin Betűk, Debrecen.
C. Vladár Zsuzsa 2017: Hell mint nyelvész: a Kar-jelia etimológia és a kínai hasonlítás példája. In Forgács
Tamás – Németh Miklós – Sinkovics Balázs (szerk.), A	nyelvtörténeti	kutatások	újabb	eredményei IX.
Szegedi Tudományegyetem, Magyar Nyelvészeti Tanszék. Szeged. 337–350.
C. Vladár Zsuzsa 2016: Valójában ki a szerzője a Demonstratiónak? Magyar	Nyelv 112/3: 316–324. DOI:
10.18349/MagyarNyelv.2016.3.316
Campbell, Lyle 2002: The History of Linguistics: In Aronoff, Mark – Rees-Miller, Janie (eds.), The	Hand‐
book	of	Linguistics. Wiley-Blackwell. 97–118.
Campbell, Lyle 2016: Language documentation and historical linguistics. In Andrea L. Berez-Kroeker,
Diane M. Hintz and Carmen Jany (eds.), Language	Contact	and	Change	in	the	Americas.	Studies	in	ho‐
nor	 of	 Marianne	 Mithun. Studies in Language Companion Series 173. 247–272. DOI: 10.1075/
slcs.173.11cam
Fejes László 2011: Érvek a nyelvrokonság mellett. (https://www.nyest.hu/renhirek/ervek-a-finnugornyelvrokonsag-mellett)
Hajdú Péter 1980: Uráli	nyelvrokonaink. Tankönyvkiadó, Budapest.
Klein, Jared – Joseph, Brian – Fritz, Matthias 2017: Handbook	 of	 Comparative	 and	 Historical	 Indo‐
European	 Linguistics. Handbücher zur Sprach- und Kommunikationswissenschaft 41.1, De Gruyter
Mouton, Berlin – Boston.
Kontler, László 2011: The Lappon, the Scythian and the Hungarian, or our (former) selves as ‘others’.
Philosophical history in eighteenth-century Hungary. In Guido Abbattista (ed.), Encountering	Other‐
ness.	Diversities	and	Transcultural	Experiences	in	Early	Modern	European	Culture. Edizioni Universitá
di Trieste, Trieste, 131–146.
Kontler, László 2013: Politicians, Patriots and Plotters: Unlikely Debates Occasioned by Maximilian Hell’s
Venus Transit Expedition of 1769. The	Journal	of	Astronomical	Data 19/1: 83–93.
Kiss Jenő – Pusztai Ferenc (szerk.) 2003: A	magyar	nyelv	története. Osiris, Budapest.
Rédei Károly 1998: Őstörténetünk	kérdései. Balassi, Budapest.

„

80

tiszatáj

Robins, Henry Robert 1999: A	nyelvészet	rövid	története. Osiris–Tinta, Budapest.
Sándor Klára 2011: Nyelvrokonság	és	hunhagyomány. Typotex, Budapest.
Szeverényi Sándor 2015: A finnugor „mítosz”. In Povedák István; Hubbes László (szerk.), Már	a	múlt	sem	
a	 régi...:	 Az	 új	 magyar	 mitológia	 multidiszciplináris	 elemzése. MTA-SZTE Vallási Kultúrakutató Csoport, Szeged, 119–142.
Szeverényi Sándor 2018: A finnugor konteo és a stigmatizált emlékezet. In: Povedák István; Hubbes
László Attila (szerk.),	Tapasztalatból	hallottam...	Alternatív	világképek:	Összeesküvés‐elméletek	társa‐
dalomtudományi	elemzése. Budapest, Magyar Kulturális Antropológiai Társaság (MAKAT), 75–90.
Wagner-Nagy, Beáta 2019:	A	Grammar	of	Nganasan. Brill, Leiden–Boston.
Zsirai Miklós 1994 (1937): Finnugor	rokonságunk. Trezor, Budapest.

VARGA-AMÁR LÁSZLÓ: BÜSZTÖK NECKER-KOCKÁVAL	

2019. december

81

„

FARKAS ZSOLT

„A pacifizmus szellemében”
„Meglepő, hogy egy irodalmi folyóirat nyelvtörténeti diskurzusról közöl tanulmányt” – kezdi
írását Szeverényi Sándor (SzS). A Tiszatáj, mint tudjuk, egyáltalán nem csupán irodalmi folyóirat. Hosszú története során a legkülönbözőbb – „művészeti, társadalmi, tudományos”
(Wikipédia), egyszóval kulturális – témákban jelentetett meg írásokat. Nyelvtörténeti témában is, pl. Hajdú Péter az 1976/1-es számban Szabédi László A	magyar	nyelv	őstörténete című
könyvéről stb. Ez tehát nem annyira meglepő, inkább természetes és helyénvaló.
Különösen akkor, ha, mint SzS is megállapítja, nyelvészeti folyóirat nem közölte volna ezt
az írást. Magam is így gondoltam, és így, helyesen tippel SzS, meg sem próbálkoztam ezzel.
Amúgy persze nyilván meglepő az írásom, hisz a nyelvtörténészek enyhén szólva nincsenek hozzászokva, hogy bárki „külsős”, nem szűk szakmabeli intenzíven olvassa a diskurzus
szövegeit.
„Kicsit el is bizonytalanodtam – folytatja SzS –, hogy ez nem valami posztmodern novella-e, hiszen az írás nem felel meg sem tudománytörténeti, sem tudományfilozófiai, főleg nem
nyelvtudományi tanulmány kritériumainak.” A második mondat is milyen pontatlan. Az írásom gondosan köznyelvi és közérdekű igyekszik lenni, és mindenekelőtt ennek a kritériumnak akar megfelelni. Számos tudománytörténeti, tudományfilozófiai és nyelvtudományi kérdést érint.
De a második inadekvát mondat immár világossá teszi SzS írásának a lényegét. Azonnal
belekezdett a megsemmisítő hadjáratba, az inkvizítori filippikába, a pártkomisszári inszinuációba, a szokásos tudománytalanozásba, szakmaiatlanozásba, dilettánsozásba. És végig ez
megy.
Egyetlen szó, egyetlen mondat nem érvényes a kritikámban. Szakmailag.
Viszont „populista”, „hangzatos, ám tartalmilag téves mondatokkal csapja be az olvasót”.
„Konteó.” „Nem enged vitát.” „Butaságokat állít.” „Taszító.” „Czakógábori magaslatokban” jár.
Sajnálatos, sőt „veszélyes”, hogy ez a Tiszatájban jelent meg „és nem az Ősi Gyökérben”. Varga Géza „inkább diskurzus, mint ez”.
Hm.
„A pacifizmus szellemében.”
„A” tudomány, az objektív igazság nevében és képviseletében.
„Nem megyek végig a szövegen: mondatról mondatra ferdíti el a tényeket Farkas, hónapokba tellene hivatkozásokkal leírni az ellenkezőjét, de három példát kiemelek. Talán ez a
néhány példa elegendő az elfogultság, butaság vagy ki tudja mi illusztrálására.”
A mondatban szereplő Farkast kicserélhetjük Szeverényire. SzS írásom egyetlen lényegi
felvetésére sem reagál. Pl. az ismeretlen, bizonytalan, megfejtetlen eredetű szavak jelentős
aránya, illetve az uráli/finnugor/ugor kapcsolatokkal bíró szavak relatíve csekély aránya az
ősmagyar kori szókincsben, és ezek elfogult prezentálása, a korrekt eredetstatisztikai öszszegzés hiánya a hazai nyelvtörténet-tudományi diskurzusban (HD). A ne/m tagadószó, ami-

„

82

tiszatáj

nek indoeurópai és nem-finnugor eredetét (a hangalakoktól a szófaji és mondattani jellegzetességekig) minden nyelvészeti tény kétségbevonhatatlanul egyértelművé teszi, etimológiai
szótárainkban mégis azt a két gyenge erőlködést olvassuk. Vagy a nyak szó esete – amik mind
annak példái, hogy a HD számára tilos gondolat az ősmagyar indoeurópai kapcsolatainak
vizsgálata. Nem reagál SzS az „ősi örökség” szintagmával való terminológiai visszaélésről
írottakra: hogy az „uráli” és „finnugor” „rokonság” szókincstani-etimológiai „bizonyítékainak”
zöme csak a manysiban és/vagy a hantiban van meg, vagyis nincs meg a finnugor és uráli
nyelvekben; hogy ezeket az egységes ősnyelv tarthatatlan és joggal agyonkritizált hipotézise
alapján összemossák. Vagy hogy hogyan lehetséges, hogy i. sz. 1000 körül a germán nyelvek
szókincse túlnyomórészt közös, a magyar és az obi-ugor nyelveké pedig túlnyomórészt különbözik, pedig mindkettő elvileg i. e. 1000 körül vált el? Hogyan lehetséges, hogy az ugor
„elválástól” az első török jövevényszavak megjelenéséig tartó 1600 évben csupán 30-40 iráni
jövevényszót vett fel a magyar? (És a magyarból sehova se megy semmi?) Létezik ennyire autistán elszigetelt nyelv?
SzS ezzel szemben hosszasan ragoz meglehetősen mellékes megjegyzéseket, pl. hogy Sajnovics a kínai nyelvrokonság híve volt-e vagy sem. Mindenesetre köszönet a korrekcióért.
Hasonlóképpen a finn toldalékolás gazdagabb hangrendi szembenállásának kérdésében.
A lényeg persze benne volt, hogy a finnben „valóban igen szigorú, palatális/veláris harmónia”
van, és ezzel – a magyarral egyetemben – bizony különleges, mivel a többi uráli nyelvben
vagy nincs, vagy csak igen korlátozottan van magánhangzó-harmónia/hangrendiség. Erre,
a lényegre viszont nem reagál.
SzS patologikusan nem hajlandó tudomásul venni írásom informáltsági fokát. Kioktat
a minden tankönyvben szereplő közhelyekről – melyeket jóval jobban ismerek, mint ő, többkevesebb intenzitással évekig, évtizedekig tanulmányoztam ezeket, hatalmas terjedelmű
könyvem e közhelyek sokaságának elemzése, illetve cáfolata. Az informáltsági fokot, a hivatkozások mértékét, mélységét nem észrevenni, sőt úgy csinálni, mintha a műveletlenül hablatyoló ősmagyarozók szintje alatt lennék, teljesen méltatlanná teszi az	egészet. Nem lett jobb
véleményem. Nem lettem tőle okosabb. Szomorúbb lettem.
Elfogultsága oly átható, hogy az ellehetetleníti a valós eszmecserét, sőt szemellenzőssé
teszi puszta olvasását is. Ilyen az a közhely, hogy a tipológiai jegyeket nem szokták a rokonság bizonyításában túl komolyan venni, de azért fontosak és sokatmondóak lehetnek. Irtó
hosszan ragozza, lehivatkozza a tanszéke összes tanárát és a többi fontos embert, és megint
kiderül, hogy eszelősen tudatlan vagyok („Bevezetés a nyelvtudományba. Őszi szemeszter.”),
pedig csak elkerülte a figyelmét írásom 8. lábjegyzete, amely teljesen tárgytalanná teszi hoszszadalmas kirohanását. E közhely emlegetésénél jóval fontosabb, hogy ezeket mégis a rokonság bizonyítékaképpen szokták felsorolni, ez a hivatkozásaimból is bőven kiderül. Ennél mellesleg sokkal súlyosabb hipokrízisek is vannak a diskurzusban. Pl. minden tankönyvben megjegyzik, hogy az egységes ősnyelv (ősnép, őshaza) és a fa-modell hipotézisét számos (jogos)
kritika illette, ám ténylegesen a nyelvtörténet-tudomány minden tényét és műveletét ez a kétes modell és hipotézis irányítja. Hasonlóképpen: mindenkit kioktatnak arról, hogy nem szabad összekeverni a nép és a nyelv történetét, viszont a HD a legmesszebbmenőkig ezt teszi.
Stb. SzS ugyanakkor nem idéz egyetlen, a felvetésem szempontjából releváns, azt valóban cáfoló mondatot, amelyben azt sorolná egy tankönyvíró, azt említené egy etimológiai szótár,

2019. december

83

„

hogy mely uráli nyelvekben nincs magánhangzó-harmónia, hangrendi egyeztetés. Jól emlékszem, milyen komoly vadászatot igényelt ezeknek az információknak a beszerzése.
Kritikámban – és egész monográfiámban – igen tudatosan az etimológiai szótárakat és a
tankönyveket, ismeretterjesztő szövegeket vettem alapul, mivel kifejezetten a laikus érdeklődő szempontját kívántam érvényesíteni, továbbá mivel ezek összegzik a diskurzus eredményeit. (De, mint e rövid részletből is látható, legalább annyi szűkebb szakmai cikket és
mikrofilológiát is olvastam.)
A mikrofilológiával természetesen semmi probléma, anélkül nincs komoly tudomány.
A probléma az, hogy a HD-ban immár nincs is más. Senki nem foglalkozik átfogó kérdésekkel.
Szinte szakmaiatlanságnak számít, hiszen ez úgymond annyira szupermakulátlanul kidolgozott tudomány, hogy még a legjobbjai is csak egy szűk szeletéhez érthetnek.
Természetesen nem tekintem a finnugrisztikát magyarországi tudománynak. Ha nem
csak butázni lenne képes SzS, akkor képes lenne elismerni a szöveg informáltsági fokát.
A könyvemben hosszadalmas fejezetek szólnak a nemzetközi diskurzus, az „újgrammatikus
paradigma” problémáiról. Ugyanakkor a magyar nyelv feldolgozását a nemzetközi tudományosság számára túlnyomórészt magyarok csinálták, és pont ebben a mértékben tekinthető a
kizárólagos uráli eredet tétele a magyar tudományosság tévedésének. És az bizony hatalmas
tévedés. (Mondjuk ezt úgy, hogy természetesen elismerjük a magyar jelentős uráli gyökereit,
meghatározottságát.)
A HD alapproblémája – a kizárólag uráli/finnugor eredet tétele – szoros összefüggésben
van a nemzetközi tudományos diskurzus, a 140 éve egyeduralkodó újgrammatikus paradigma alapproblémájával. Ez pedig a fa-modell, és a vele járó, egymással összefüggő téves koncepciók rendszere: egymástól hermetikusan elszeparált, gyökértelen „nyelvcsalád-fák”, egységes „alapnyelvek”, minden (proto)nyelv csakis egy ág lehet, egy tömbben, egy vonalon,
egyszeri és irreverzibilis változásokon mehet át, és csakis szétágazás van. A nyelvkeveredés
dogmatikus tagadása. A mindezekből következő „rokonság”-fogalom – két nyelv akkor rokon,
ha őseik egy és ugyanazon nyelv voltak – is „dilettáns” leegyszerűsítés.
Ehhez képest Beekes 2010-es ógörög etimológiai szótára az ún. „pregörög” leírásával
kezdődik, mely egy nem indoeurópai szub- vagy adsztrátum (avagy gyökér, avagy forrás,
vagy folyó, mely a folyamba ömlik, Pisani sokkal szerencsésebb hasonlatával), mintegy 1000
szó, mélyen összekeveredve az indoeurópai megfelelésekkel rendelkező szóanyaggal. A „germán szubsztrátumelmélet” lényege (Feist, ’30-as évek, azóta is megoldatlan a problematika),
hogy a germán szókincs egyharmadának egyáltalán nincs megfelelője az indoeurópai nyelvekben. (És csupán egyharmadának vannak szélesebb körben elterjedt megfelelői.) A germán szókincs tehát pontosan annyira indoeurópai eredetű, mint amennyire nem az. Az ősmagyar kor végi szókincsnél még súlyosabb ez a probléma: egy negyedének vannak jól igazolt uráli megfelelői (és a negyed felének csak hanti-manysi), és a szókincs fele ismeretlen
eredetű a HD számára (ha nem is bevallottan, csak ténylegesen). – Ezek a kevéssé vagy egyáltalán nem ismert „szubsztrátumok” pontosan olyan lényeges alkotóelemei ezeknek a nyelveknek, mint az indoeurópai vagy az uráli összetevők. Minden nyelv ilyen, minden proto/ősnyelv is: kevert, avagy többgyökerű törzs, több folyóból összeömlő folyam. Minden monogenetikus koncepció „dilettantizmus”.
Nagyon is várható, számomra mégis hihetetlen SzS reakciója. Különösen az, hogy menynyire nem kíváncsi. A cikkem részlet egy 50 ív (2 millió karakter) fölötti szövegből. Hogy

„

84

tiszatáj

mennyire koncepciózus lehet, azt, úgy vélem, e relatíve rövid részletből is bőven lehet sejteni, függetlenül attól, mennyire (nem) rokonszenvezünk vele. Bizony nem olvasható még,
másfél éve próbálom kiadatni, és nem utolsósorban azért nem könnyű, mert a hazai és nemzetközi nyelvtörténeti diskurzus néhány alaptételét és koncepcióját kritizálja (a magyar kizárólag finnugor eredete, a családfa-modell és a rokonság-fogalom), ami tilos a hazai nyelvtörténeti diskurzusban, ezért nincs olyan profi nyelvtörténész, aki ne azonnal és csakis dilettánsozni lenne képes, ezért egy magára valamit adó, szakmai autorizációt igénylő kiadó akkor is
tart a könyv kiadásától, ha az összes hivatkozása, a többszáz tételnyi irodalomjegyzék kizárólag tudományosan elfogadott standardokat tartalmaz. A másik lényeges ok, amiért a könyvem nehezen jelenik meg, hogy terjedelmes, tehát drága. Ugyanakkor biztos vagyok benne,
hogy legalább olyan közérdeklődésre tarthat számot, mint a HD hatalmas szöveguniverzuma.
Ha SzS nem is, a figyelmes olvasó kíváncsi lehet, mi lehet a könyvemben (Honfoglalás	
előtti	germán–magyar	etimológiai	kapcsolatok.	Az	ősmagyar	kori	szókincsben	jóval	több	az	in‐
doeurópai,	mint	az	uráli	elem), amelynek kis részlete a Tiszatájban közölt cikk, ezért ideírom
a tartalomjegyzék fő fejezeteit: Bevezetések (1–22), A magyar nyelvtörténet és tudományának problémái (23–66), A nemzetközi nyelvtörténet-tudomány (az újgrammatikus paradigma) problémái (67–110), Néhány jelenség a magyar és a germán összevetéséhez (111–124),
Magyar–germán szómegfeleltetések (125–368), Magyar–iráni/latin/görög/egyéb szómegfeleltetések (369–469), Függelékek (470–529), Ami ezen etimológiai vizsgálatokból következhet a magyar nyelv eredetére nézvést (530–558), Irodalomjegyzék (559–571). A legfontosabb következtetések egyike, hogy a rendkívül rétegzett ősmagyar kori szókincs nagy része a
Kárpát-medencére lokalizálható; a magyar nyelvűek többsége a Kárpát-medencében van a
honfoglaláskor; tévedés (kizárólag) Árpád népével és ennek nyelvével azonosítani a magyart.
Tény, hogy írásom igen kritikus. De diskurzuskritika. Nem szabadna ennyire személyesre
venni. Inkább gondolatkísérletnek érdemes tekinteni. Kihasználni az alkalmat, hogy egy más
koncepció alapján is szemlélhessük a dolgot. Nem úgy csinálni, mintha nem lenne koncepció,
csak „buta”, tájékozatlan, összevissza hablatyolás. Engem ez a reakció arról győzött meg,
mennyire helytálló a hasonlat a HD és a vallás között. SzS reakciója olyan, mint a nagyon vallásos embereké, amikor hitüket kritizálják. Ez a reakció még inkább meggyőzött arról, hogy e
tudományterület mennyire nem kritikai gondolkodásra tanít, hanem „az egyetlen helyes
módszer” és az általa fellelt „örökérvényű és cáfolhatatlan igazságok” reprodukálását és
számonkérését követeli meg – éspedig meglehetősen agresszíven. SzS pontosan beteljesíti a
cikkem által kritizált attitűdöt: „nem kíváncsi többé a nyelvtörténetre, nem akar semmi újat
megismerni, mivel ő (és csakis ő és övéi) már minden lényegeset, tudhatót tud”.
A feddhetetlen tudományosság, a hivatalos felkent pozíciójából többször megfeddi a Tiszatájat, hogy ejnye-bejnye, fiúk, bedőltetek ennek a buta tudománytalanságnak, a konteóknak stb., hova jutottunk. Ezt is megfordítanám. A Tiszatáj funkciójának megfelelően működik, amikor közérdekű kulturális témákban jelentet meg írásokat. Nem szabadna sajnálni,
hogy nem a HD kontrollja alatt áll. Inkább azt mondanám, az SzS írását jellemző háborús terror, ez a „megtámadtál, most megsemmisítelek” furor, ez a tévedhetetlen, a tudomány kizárólagos képviselője pozíció nem igazán komilfó egy kulturális lapban. Az alpári butázást, becsmérlést, a hivatalos bürokrata fensőbbséget vigye inkább a szakmai folyóiratokba, a belterjesség tízmilliókból finanszírozott intézményeibe.

2019. december

85

„

SzS legszelídebb kritikai megjegyzése, hogy „árkot ástam”. Persze egy szánalmas idióta
vagyok ebben is, hiszen „az árok túloldalán nincsen semmi. Legfeljebb integetni lehet a túlpartnak.”
„Például kétévente Szegeden rendezik meg A	 magyar	 nyelvtörténeti	 kutatások	 legújabb	
eredményei című konferenciát. Nem emlékszem, hogy [FZs] megjelent volna. Hogy követné
napjaink nyelvtörténeti kutatásainak eseményeit. Hogy követné a tudományos diskurzust.
Vitatkozna. És nem csak kiragadna belőle, tetszése vagy tudása szerint.” Szimbolikus jelentőségű: Sipőcz Katalin is felvetette a Tiszatáj januári lapszámbemutató beszélgetésén (roppantmód sajnálom, hogy SzS nem volt ott), hogy miért nem jelentkeztem a nagy kétévenkénti
szegedi nyelvtörténeti konferenciára. Nos, jelentkeztem, 2012-ben. Nem fogadták el a szinopszisom. Most előkerestem. Címe: Az	 ismeretlen	 eredetű	 szavak	 problémája	 a	 magyar	
nyelv(történet)ben. A szöveg:
Hogy (még) tisztábban lássuk a magyar nyelv eredetét, érdemes elkülöníteni azt a nagyjából 2300
szót / tövet, amely az ősmagyar kor végén (kb. 1000-ig) megvolt, meglehetett nyelvünkben, és ezeknek megadni eredetkategóriák szerinti statisztikáját. (A TESz. és EWUng. alapján.)
Ez – sok és lényeges szempontból – igen kevéssé hasonlít arra a képre, amelyet a szakma és a
tankönyvek festenek. Elősorolok néhányat ezek közül említés-szinten, ill. egyre ráfókuszálok: az ismeretlen eredetű szavak aránya meglepően magas. Legalább 20%. Erről sohasem esik szó. Egyetlen
cikket találtam a szakirodalomban, amely az ismeretlen eredetű szóállománnyal foglalkozik. Pedig
ezek túlnyomó részt azóta is, máig elemi, gyakran használt, pragmatikailag és szemantikailag jelentős, egyáltalán nem mellékes szavak. Elég csak szépen egymás után elolvasni ezt az állományt, és látjuk, ez a szókincsnek kultúraalkotó rétege. Némi szemantikai intuícióval elég jól meg lehet tippelni,
melyik szó ismeretlen (és melyik visz altáji, uráli vagy (/és) indoeurópai irányba). Ha az ismeretlen
eredetű szavakat (töveket és képződményeiket – a legképzősödőbb, legbokrosodóbb, legterheltebb
tövek, amit az ősiség jelének szoktak tekinteni) játszásiból tilos lenne használnunk, akkor alig tudnánk megszólalni magyarul. Ugyanakkor nem tudunk erről, a szakmát nem látszik érdekelni, talán
mert mindenki agyában a Tolnai-féle statisztika roppant hamis arányai vannak.
Azért roppant hamisak, mert ezek az arányok csak úgy jöhetnek ki, hogy „ősi örökség”-nek számítjuk A) az „ismeretlen eredetű” állományt (noha igen alapos kutatások sem találtak uráli megfelelőt), B) a „bizonytalan eredetűt” (ami igen gyakran az „ismeretlen eredetű” eufémizmusa, szintén jelentős arány és fontos szavak), C) a „hangutánzó” vagy/és „hangfestő eredetűt” (ezek között is sok a
tkp. ismeretlen, és, elenyésző kivétellel, nincs másnyelvi összevethetőségük), D) minden „származékszót”, „a magyar nyelv önálló életében keletkezett” szót (függetlenül attól hogy ismeretlen vagy
bizonytalan tőre mennek vissza, számos ilyen van), E) minden indoeurópai eredetű szót, amennyiben az „finnugor / ugor kori jövevény” stb. A fogalmi-statisztikai csúsztatások komplex rendszere ott
nyeri el „értelmét”, hogy az „ősi örökség”-et az „uráli / finnugor / ugor” szinonimájaként használják.
Az említett eredetkategóriákba tartozó ősi örökség (az E kivételével) azonban éppen azon szavak
sokasága, amelyeknek nincs uráli megfelelője. Ezek együttes állománya nagyobb, mint az összes
másnyelvi megfeleltethetőségű szavaké. A tkp. ismeretlen eredetű szavak aránya legalább 40%. Az
„uráli” (mely sohasem volt egységes, sok tekintetben igen távoli nyelvek gyűjtőfogalma) kapcsolatokkal bíró szavak állománya ehhez képest meglepően sovány. A túlnyomó részt képező manysihanti kapcsolat jelentős része areális.
A magyar nyelv – de legalábbis a szókincs és az általa hordozott kultúra – eredete inkább ismeretlen, mint bármi más. Javaslatom szerint inkább erre a különállásra kéne magyarázatot adni, mint
pl. túlbizonygatni az „uráli” eredetet – de legalábbis a szókincstanban és az ismeretlen állomány
szemantikai, kulturális antropológiai stb. vizsgálatában. Ez nemcsak méltán tart nagyobb közérdeklődésre számot, de az eredetkérdés szempontjából legalább olyan releváns, mint az igen elvont és
hipotetikus hangtörténet és -megfeleltetéstan (mely uráli irányba hiperpuha, a többi irányba hiper-

„

86

tiszatáj

rigid) totálisan rászervezve a leszármazástani fa alkalmatlan metaforájára, és megspékelve a glottokronológia amilyen egzakt, olyan ügyetlen „módszerével”.

Tény, hogy nem egy simulékony szöveg. Mint látható, sok tételt tartalmaz azokból, amik a
Tiszatájban megjelent részletben is fellelhetők. Nagyjából a mai vélekedéseim is ezek. Ám ma
már sokkal bölcsebben írnám meg. Sokkal kevesebb nem HD-kompatibilis tételt és mondatot
tennék bele. A legnagyobb hiba, hogy „a manysi-hanti kapcsolat jelentős része areális”. Vagy
az egész utolsó bekezdés. Ez nyilvánvalóan túl sok volt. Szelídebben kellett volna közelítenem. De abból indultam ki, hogy érdekes lehet egy radikálisan más koncepció, amely kétségkívül tudományos alapon áll (akar állni, egy csöppnyi tudományellenesség nincs benne), a
standard forrásokra hivatkozik, és amelynek jólinformáltságáról remélhetőleg nem dogmatikus alapon fognak dönteni. Hogy egy kétnapos konferencián egy húszperces előadás csak belefér nekik, ami nem totál belterj – hanem tényleg valaki reagált a ME-ről, részt akar venni a
diskurzusban, nem hiába küldözgették a meghívókat. Hogy inkább kíváncsiak lesznek, mint
elutasítók. Tévedtem, és itt valóban hibáztam. Nem a saját mércéim, attitűdöm alapján, hanem faktuálisan: lehetett (volna) tudni, hogy ez sok lesz nekik, el fogják utasítani.
Mindenesetre ez valóban vízválasztó volt. Főként a HD veszített: azóta sincs tisztában
egyetlen profi sem az ismeretlen, „bizonytalan”, megfejtetlen szavak arányával az ősmagyarban, és nem is érdekli; nem olvassa senki ilyen szempontból a korpuszt, nem zavar senkit az
ősmagyar eredetstatisztikai feldolgozatlansága.
Remélem, SzS remek szamojedológus (lesz). És azt is, hogy szélesíteni fogja érdeklődési
körét.
Most eltekintek attól, mennyire durván lekezelő SzS reakciója, mennyire gőgösen és kételytelenül helyezi magát az eminens és támadhatatlan tudós pozíciójába, mennyire szélsőségesen semmiféle erényt nem tulajdonít írásomnak és személyemnek – és bátorkodom két
tanáccsal előállni. Az egyik általános: ne csak egyetlen diskurzusban mélyüljön. Az a gondolattalan, harmadvonalbeli „pozitivizmus” dogmája, hogy igazán csak egy dologhoz lehet érteni, hogy aki nem marad a kaptafájánál, az sarlatán lesz. Ellenkezőleg van: aki csak egy dologgal foglalkozik, az nem lesz kreatív és kiváló azon az egy szakterületen, és nagy a veszély,
hogy fundamentalista és/vagy bürokrata lesz. Szakmailag pedig azt tanácsolnám SzS-nak, írjon vagy olvasson egy olyan művet, amelyben egyaránt szerepel Alexander von Humboldt,
Johannes Schmidt, Hugo Schuchardt, Hermann Paul, Jules Guilliéron, N. S. Trubeckoj, Giuliano
Bonfante, Vittorio Pisani, Pusztay János, Robert Dixon és Ago Künnap neve, és gondolja át
igazi tudós módjára munkásságuknak azt az aspektusát, ami alapján közös tárgyalási mezőbe
kerülnek.
Nincs értelme ennek a csapkodó-pusztító, totális háborúnak, akármennyire is „természetessé” tette a hivatalból legfelelősségteljesebb, gyakorlatilag a legfelelőtlenebb diskurzus,
a politikai. A filozófiában közhely, hogy nem ugyanazok az etikai és diskurzív kódok érvényesek a hatalmon/hivatalban levők, illetve a laikusok számára: az előbbieknek megértőnek kell
lenniük, az utóbbiaknak pedig kritikusaknak.
Nem értek egyet az árokásással. Nem vitatkozom azon, kinek a kezében van az ásó. Mindenki ezerszer jobban jár, ha intelligens munkatársai vannak, mint ha intelligens ellenségei.
Mindenki kicsit vagy nagyon más dolgokban jó; ezeket inkább összetenni kéne, mint kölcsönösen megsemmisíteni.

	mérlegen	 

URBÁN ANDREA

Visszajátszott teremtés
ÁFRA JÁNOS: RÍTUS

Kalligram	Kiadó
Budapest,	2017
103	oldal,	2000	Ft

 

Útmutató, vizualizáció, meditáció. Efféle benyomást keltenek
a Rítus egyes szám második személyben írott versei. Az olvasó részben ennek köszönhetően érezheti: ősi örökség rejtélyeibe vezető beavatástörténet részese. Áfra János harmadik
verseskötete egyszerre kezeli komolyan a rituális konstrukciók előírásait, és ébreszt megdöbbenést az abszurdba forduló, de nagyon is ismerős magatartásformákkal szemben.
A Kalligram gondozásában megjelent kötet borítójára egy
bensőséges ceremónia pillanata került, a kötetcímen túl ez a
kép vetíti előre a szertartások tematikáját. Incze Mózes festményének arctalan figurái fiatal férfiak. Az egyik alak háttal
áll, a másik kezével rejti el vonásait. Alkati hasonlóságuk miatt alteregóknak, egymás kiegészítőinek vagy vérkötelékkel
összekapcsolt testvéreknek is tekinthetjük őket. A borítóra
választott mozzanat a megtisztulás jelzője, rögzítheti a fürdés, talán éppen a befogadó számára rejtett arc mosásának
aktusát. A vízzel teli edény könnyek felfogására is alkalmas,
így biztosítva a sírás általi lelki feloldozás lehetőségét. Ezzel
a gesztus túlmutat a karakterek puszta testi kiterjedésén.
A festői technika a kontúrok elmosásával tükröződő vízfelszín illúzióját kelti, így válik látszólag céltalanná a vízben álló
alakok vízzel teli edénye. A félmeztelen alak a még ruhában
lévő társát segíti a megtisztulás útján, felidézve akár a keresztelkedés ígéretét.
A verseskötet már címében aktiválja (és ezáltal meg is
kérdőjelezi) az olvasó ősi mintákról és fogalmakról alkotott
ismeretét. Az egyes versekhez hasonlóan a címpozícióba
emelt kifejezés is az előzetes tudásanyag, az archaikus konstrukciók (le)bontásának és (fel)építésének eszköze. Miként
ragadható meg a rítus szó esszenciája? Bár a kötetben szereplő versek elsősorban vallásos-mágikus cselekvéssorozatok rögzítői, mozgásba hoznak más, rituális többlettel felruházott jelenségeket is. A szertartás transzcendens motivációján túl a mániává torzult szokások, a repetitív, kényszeres
cselekvések is a fogalom mögött húzódnak. A kötetben ki-

„

88

tiszatáj

bomló komplexitásra egymásnak feszülő paratextusok hívják fel a figyelmet. Míg a mellékelt
portrén saját tükörképével néz szembe az alkotó, a felvezető szöveg épp az általános, a személytelen felé való távolodást közli. Az oppozíció feloldódik: a szubjektivitás kiterjed az egységesre, hiszen a kötet verseinek megszólítója és megszólítottja is önmagán keresztülnézve,
a perszonálison át képes megpillantani a kollektív többest. A Rítus a kötöttségektől való szabadulást és azok fenntartását egyaránt célozza. A látszólagos ellentmondások – egyén-közösség, szent-profán, közeledés-távolodás, archaikus-jelenkori – természetes egységben tartják
a versegyüttest.
A Rítus kompakt, tudatosan szerkesztett kötet. Újszerű perspektívából közelít olyan ismerős toposzok felé, mint az évszakok, az elemek, az állatok. Alaphangját a Valaki	után című
nyitóvers adja, ami vázolja a kötetvilágot, a lírai hangot és a feltételezett megszólított körvonalait. Egyfajta lélekébresztő az egyén (és az univerzum) széttöredezett darabkáinak vonzásáról, ég és föld, lélek és test kettősségéről, arról, ami visszafog, és ami előremozdít. A kötetszerkezet a négyes számra támaszkodik: négy ciklus, négy évszak, négy ősi elem, négy égtáj.
Stabilitást kölcsönöznek a kompozíciónak, elválaszthatatlanná teszik az egyes műveket. Lék‐
vágás	télvíz	idején, Kertek	ébredése, Verőfény,	mélyülő	árkok, Hervadás	a	ködben: az összeolvasott cikluscímlánc a természet körkörösségét mutatja, tovább erősítve az évszakok dominanciáját. Szorosan hozzájuk kapcsolódnak az ősi elemek, amik cikluszáró formulaként válnak hangsúlyossá.
A verseskötet mozgásba hozza ugyan az európai kultúrkör fő vallását – több helyen bibliai utalások árnyalják a műveket –, látószöge vallásokon felül koncentrálódik. A	vezető című
versben feltűnik a mirha, a tömjén, a por és a tanítvány képe, A	sötétség	igéi hét számozott
egysége a teremtés napjaival lép párbeszédbe, a kert motívuma pedig több helyen identifikálható. Mégsem kizárólagosak a különös tónusú keresztény képzetek, hiszen az egyes versek más és más hitvilágokat invitálnak a szövegvilágba, így formálva velük sajátos ötvözetet.
Kurzívval szedett sorok erősítik a ráolvasás-jelleget („Ha földből jöttél, térj meg / a földbe, ha
vízből lettél, / vetődj a vízbe, ha tűzből van / felemésztő természeted, / a házamat fenyegetőkkel / égj el magad is végleg.” – Patkányirtás), keltik a varázsige illúzióját („Láb	alá	bőr,	/	fej	
fölé	 vér,	 hús	 a	 nagyobb	 húsnak.”	 – Új	 egység) és idézik az ördögűzés aktusát („Távozz hát
azonnal a szájon át, / vesd ki magad az ablakon” – A	nyavalyához). A legtöbb szertartás nem
pontosítható, leginkább a természeti vallások, a babonaság és a boszorkányság köreiből építkeznek. Az egyes variációk az amulett, a totemállat vagy a pentagram megjelenésével teremtenek különös atmoszférát – csak hogy néhány példát említsek.
A tér- és időbeliségből távolodó versek a dimenziók szétbontásával mindinkább a transzcendencia felé közelítenek. A matéria egybefolyik a véget nem érő, körkörös létben, felülemelkedve a fizika törvényein. Hol kezdődik és hol végződik az ember ebben az ismétlődő
örökkévalóságban? Egy ötödik érzék vezérli a megszólított cselekedeteit („mintha valaki irányítana” – A	 barlang	 ébredése), aki így minden versben újabb metamorfózist	 él át. Intuitív
hang vezérli a befelé fordulást, a lelki mélységből építkezést, a víziókat. „Fordítsd befelé az
arcképeket / összetart őseiddel esendőségetek” – szólít a Szemek	 virágzása című mű. Ami
elmúlt, visszatér, a prófécia feltárul. Individuális alászállással realizálódik, felébred az archaikus tudás és a gyermeki fantázia a feledés homályából.

2019. december

89

„

KLAJKÓ DÁNIEL
	

„Milyen üres egy szó,
ha a sötétbe mondjuk bele”
MÁRTON LÁSZLÓ: KÉT OBELISZK

Kalligram	Kiadó
Budapest,	2018
239	oldal,	3500	Ft

 

Márton László legújabb regénye, a Két	obeliszk	továbbhalad a
szerző által már jól kikövezett poétikai úton: a fikcionalitás
és a referencialitás dichotómikus rendszerének fel-, illetve
megbontását tűzi ki célul. Ami azonban az előző két kötethez,	
A	mi	kis	köztársaságunkhoz	és a Hamis	tanúhoz	képest változott, az az, hogy ezúttal nem (csak) a magyar történelem egy
jelentős eseménye (Vésztői köztársaság, tiszaeszlári vérvád)
kerül a Márton-féle fikciós krónika középpontjába, hanem
egy nemzeteken átívelő szerelmi történet. Karl Kraus és Sidonie N. bárókisasszony az 1910-es évek elején ismerkednek
meg, s kettejük kapcsolatát beárnyékolja az első és a második világháború, az őket körülvevő világégés tapasztalata,
politikai és ideológiai zűrzavara. Míg Márton előző regényének, a Hamis	 tanúnak leghangsúlyosabb szövegszervező jellegzetessége az irodalmi szereplők és valós alakok, imaginárius események és faktuális történések kavalkádjával monumentálissá és karneválivá duzzasztott szövegtér volt, addig a Két	obeliszk sokkal finomabb csúsztatásokra, elmozdulásokra építi a szüzséje tényszerű vagy kitalált eseményeit.
(Ehhez jó sorvezető lehet a regény utószavát jegyző Thomas
Macho írása.) A friss regényben jelentkező poétikai megoldások már jól ismertek lehetnek a szerző munkásságában jártas olvasóknak, éppen ezért, leginkább a profizmus jelzője
mellett, az önismétléssel tudnám jellemezni Márton legfrissebb regényét.
A Két	 obeliszk több ponton is kapcsolódik az életmű korábbi darabjainak tematikai láncolatához. Itt persze nem
csak a hatalmas tudásanyag felhalmozására gondolok, ami a
szerző írói praxisát jellemzi. Márton szegedi kötetbemutatóján még olyan információkat is megtudhatott a közönség,
mint hogy a Két	obeliszk	történetében szereplő osztrák trónörökös és német császár vadászata során használt fegyverek,
a Walther L. 18,15 és Nibelung Aventuire 16 irodalmi mű-

„

90

tiszatáj

vekre utalnak. Mindkét karabély Márton által fordított szövegre: az első Walther von der
Vogelweide egyik versére, a második pedig a Nibelung-énekre mutat. Ezzel egyébként a textus rájátszik a mártoni poétika sajátosságára: a valósnak látszó, ez esetben a materialitás valójában szövegszerűségre,	textualitásra irányul.
A narratíva a janowitzi kastélyban, azon belül is a kertben indul, „amely Karl K. szemével
nézve maga a paradicsom lesz” (5). Az N. család birtoka az elszigeteltség színhelye, ahová a
külpolitikai indulatok, az első világháborút megelőző, azt indukáló nemzetközi események
(merényletek, zavargások, militáns szervezkedés) csak nehezen tudnak betörni: „A híreknek
semmi keresnivalójuk a janowitzi kastélyban, de még a parkban sem. Kívül kell maradniuk”
(21). A regény, akár csak Márton korábbi szövegei, erős humorfaktorral operál, s az egyik
legsikerültebb kiforgatása éppen a háborút megelőző expanziós törekvésekhez kapcsolódik:
„Ferenc József császár még az idei év kezdetén döntött róla, hogy az új-zélandi kormánynak
élő zergéket küld ajándékba az. […] Az első osztrák zergék sikeres új-zélandi akklimatizációja
azt a reményt ébreszti bennünk, hogy gyorsan elszaporodnak, és a kecskeszerű alpesi antilopok révén bizonyos mértékig osztrák színezetet fog ölteni az óceániai ország” (21). A kötetben megjelenő egyéb humorforrások közé tartozik a regényben jeleneteződő események
nyelvi humorrá adaptálása. Ennek egyik jó példája lehet Karl K. idegenségérzete: „Számot
kell vetnünk azzal a ténnyel, hogy Janowitzban Karl K. nem csak vendég, hanem mindenekelőtt	 idegen. Beneschauba, majd onnan Taborba vezető autóútja idegenforgalom. Az általa
használt kifejezések nem ritkán idegen	 szavak. Legutóbbi könyve és benne a Sidinek szóló
dedikáció idegenrendészeti	dokumentum” (23).
A Két	obeliszk főhőse, Karl Kraus osztrák író, aki a „nyilvánosság urológusa, patológusa és
hisztológusa. A sötét jelenkor egyik fényforrása. Ő egy fáklya, egy villanykörte, egy holdsarló.
Egy reflektor, vagy hogy pontosabban fogalmazzak, ő maga A	reflektor” (10). Karl K. egy napon érkezett Thomas Mann-nal felolvasásra Budapestre, s Ady Endre a két jelentős irodalmi
alak közül inkább az osztrák szerző meghallgatására buzdította a Nyugat olvasóit, német pályatársával szemben (Ady Endre: Karl	Kraus	Budapesten, Nyugat, 1913/23.). Karl K. profetikus alak volt, „rettegett szatirikus” és „[k]íméletlen nyelvkritikus” (10), aki hitt a nyelv mindenhatóságában, a betűket pedig az igazságkritériumok hordozójának tartotta. Valójában
Márton László új regénye a hallgatás könyve, egy éleslátású elme nyelvi csalódásának és elnémulásának története. Az osztrák író judíciumát mi sem bizonyítja jobban, mint olvasási és
értelmezői tehetsége, aki az első világháborút megelőző eseményeket jól értelmezve „megszimatolta, mint kortársai közül nem kevesen, hogy egy nagy háború lóg a levegőben, talán
még a harmincéves háborúnál is pusztítóbb, és nem fedi el évszázadok homálya, hanem rövidesen kirobban” (28). Az osztrák szerző másik szemfüles észrevétele a német expanziós
törekvésekre, azon belül is az Anschlussra vonatkozik. A fikcióban ezt a teóriáját meg is osztja Csehszlovákia elnökével, Thomas Masarykkal: „Csehszlovákiának katonai szövetséget kellene kötnie Ausztriával, jelentette ki Karl K., és egyáltalán, a két kis államnak minden téren
közelednie kellene egymáshoz, máskülönben előbb vagy utóbb mindkettőt be fogja kebelezni
Németország” (154).
Márton rá is játszik a szerző Die	 Fackel	(A	 fáklya) folyóirat címében rejlő fénymetaforikára, mely a szövegben ironikus módon A	reflektor névre van átkeresztelve. Ennek a folyóiratnak egyetlen kiadója, szerkesztője, szerzője maga Karl Kraus, aki „előre látja, hogy a felvi‐
lágosodás	négy vagy öt év múlva már csak reflektorfényt jelent, amely az éjszakai eget pász-

2019. december

91

„

tázza, nem érkezik-e a nagyvárosok fölé robbanószerkezetekkel megrakott légi jármű” (39).
Márton főhőse egy olyan világot lát eljönni a közeljövőben, ahol a humanista eszmények már
nem találhatnak nyitott fülekre vagy olvasókra egy háborúval sújtott, erőszakkal uralt világban. Ez pedig visszavezethető Sidi mondataira, amit szerelmének mond: „De milyen üres egy
szó, ha a sötétbe mondjuk bele…” (91). Ezt a mondatot alapvetően visszavezethetőnek látom
arra a magatartásformára, elhallgatási folyamatra, ami Karl K.-t jellemzi. Az osztrák szerző
kezdetben harsány, támadó cikkekben tárgyalta Ausztria és a külvilág eseményeit, azonban
az első világháború révén, a politikai merényletek és a hamis ideológiáktól vezérelt hatalmi
mozgolódások következtében jut el a hallgatásig. Szerelme, Sidi és olvasói egyaránt felteszik
neki a kérdést: „Miért nem intéz Karl K. olyan viharos erejű támadást a Németországban hatalomra került barbár parancsuralom ellen… […] Hogyhogy Hitlerről nem jut eszébe semmi,
ahelyett, hogy mennydörgő publicisztikájával ízzé-porrá zúzná a vezért és bűnsegédeit?”
(121). Mi sem bizonyítja jobban Karl K. nyelvcentrikus, a nyelv erejében mélyen hívő felfogását, mint amikor írásban szólítja fel a bécsi rendőrfőnököt, hogy az általa kiadott tűzparancs
értelmében, amiben arra adott parancsot rendőreinek: járókelőket lőjenek le, mondjon le
tisztségéről: „kinyomtatott és városszerte kiragasztott egy plakátot a rendőrfőnök nevével és
ezzel az egyetlen mondattal: »Felszólítom Önt, hogy mondjon le!«” (107). A főhős későbbi elnémulása abból a nyelvi meggyőződésből eredeztethető, hogy a hatalmi játszmák, az erőszak
terrénumában használt nyelvi kijelentések levetkőzik magukról igazságtartalmukat, humanista szellemiségüket. A Két	obeliszk	narrátora a következő módon fogalmaz: „Hogyne, persze, emberi lények, kétlábú, tollatlan állatok a nagy háború közben és után is jönnek a világra,
csak éppen az a világ nem lesz már emberi, amelyben élni kényszerülnek majd. Akkor is a jelenleg használt nyelvek lesznek az érintkezés eszközei, de annak tartalma kizárólag hazugságból és agresszióból, elnyomásból és közhelyekből, kikényszerített ostobaságból és bárgyú
zsarnokoskodásból fog állni. A nagy háború nyelvileg réges-rég elő van készítve (69). Egy
olyan nyelvi világ eljövetelét eredményezi mindez, ahol uralkodó princípiumként az erőszak
győzedelmeskedik, az igazság fogalma pedig értelmezhetetlenné válik. A nyelv ezen nivellálódási folyamata már Márton korábbi szövegeiben, legutóbb a Hamis	tanúban és a Mi	kis	köz‐
társaságunkban is megjelent.
A fentebb tárgyalt jelenségeket a Két	obeliszk	narrációs technikájában is modellálja. Márton elbeszélője egy olyan szövegteret hoz létre, ami szintén tartalmaz elhallgatásokat; legendákat, álmokat, meséket, csodás jelenségeket magába építve pedig a szöveg önnön igazságtartalmát kérdőjelezi meg. Az elhallgatás egyik legszembetűnőbb példája, hogy a narrátor
nem számol be az első világháború eseményeiről: a történet végig Karl K. és Sidonia N. kisasszony szerelmi kapcsolata körül gravitál. Az elhallgatási folyamatokhoz kapcsolódnak még
a regényben jelentkező elutasítási, kizárási folyamatok. Ezek leggyakrabban az egyén és a hatalmi pozícióban lévők közt bonyolódnak. Másképpen: a regény arra is rávilágít, hogy a különböző hatalmi berendezkedések hogyan zárkóznak be, zárják ki saját terrénumukból az
egyes személyeket, s hogyan hallgatják el tudásuk, működtetik saját nyelviségüket. Ehhez a
jelenséghez tartozik pl. Mechtilde L., Sidi barátnőjének elhallgatási machinációja, aki férje
(londoni német nagykövet) révén jelentős külpolitikai információk birtokában van, de ezt
nem osztja meg senkivel; Karl K. lánykérési szándékkal fordulna Sidi bátyjához, de az nem
engedi be szobájába, és mindig a „kérem ne zavarjon, kérem távozzék!” szavakkal utasítja el,
ahogyan társaságukba is csak nehezen fogadja be, hiszen rangbéli különbségek vannak Sidi

„

92

tiszatáj

és az író között. Illetve az egyik legjelentősebb elutasítás is Karl K.-hoz kötődik, aki szeretett
volna bejutni az osztrák trónörökös és a német császár vadászatára, hogy figyelmeztesse
őket a háború borzalmaira, de csak merev elutasítással találta magát szemben.
A Két	obeliszk jól elhatárolhatóan két részre oszlik: az első színhelye a janowitzi kastély,
ahol Sidi és Karl K. nyugodt szerelmi életüket töltik, távol a készülődő háborútól; a második
rész pedig a Tödi-hegység, ahol ismét találkoznak egymással. A janowitzi kastély paradicsomi	
jellegére azzal is rájátszik a szöveg, hogy az újságokban megjelent hírek nem elérhetők ezen
helyen, tehát a nyelvileg	előkészített	háború	távol marad a szerelmi fészektől, míg a második
részben eluralkodnak a különös, csodás események, s így a szöveg még inkább elbizonytalanítja fiktív és valós merev szembenállását. Az egyik ilyen jellegzetessége a Márton-féle szövegépítkezésnek, az emberi és az állati létezők összemosódása. Nem idegen ez a szerző prózájától, hiszen az állatiba forduló létezés összekapcsolhatja jelen kötetet a Te	egy	állat	vagy!	
történeteivel,	 a	 Mi	kis	 köztársaságunkkal	vagy az	M.L.,	a	gyilkossal. Az erőszakkal és hazugsággal működtetett, a hatalom által uralt nyelvi környezetben, ahogyan a szereplők elveszítik
individuális jellegüket, úgy veszítik el a Márton-próza olvasói a merev szétválasztását fikciósnak és valósnak, hétköznapinak és csodásnak. Rendkívül sok átváltozást vonultat fel a szöveg, ahol az emberi állatit, az állati emberi formát ölt, ezek közül kettőt emelnék ki, melyek
igazolhatják feltételezéseim. Egyfelől a hatalmi önkénynek kitett emberi egzisztencia törékenysége, kisajátítása jelenhet meg az osztrák trónörökös vadászati trófeáinak felsorolása
során, hiszen a preparált állatok mögé nem nehéz behelyettesíteni az embereket egy olyan
világban, ahol elmosódik a határ a két létező között. A szöveg egy másik pontján Majommax
Hanumán nevű majmáról mesél az elbeszélő, aki emberi ruhát fog viselni, emellett pedig egy
eposz majomisten leszármazottjának is tekintik. Az eposz történetének ismertetése közben,
az elbeszélő összemossa az istenség történetét a jelenlegi német külpolitikai eseményekkel:
„majomistenként, majomhadserege élén gigantikus hadjáratot indított Ceylon szigete (vagy
mégis inkább Srí Lanka) ellen, hogy kiszabadítsa Ráma isten feleségét, Szítá hercegnőt, akit
egy Rávána nevű óriás elrabolt. Pontosan így fogja Németország az ő majomhadseregével belátható időn belül megtámadni brit szigetországot” (82).
A hallgatás kérdésköréhez kapcsolódik egy szövegbe illesztett legenda is, Nepomuki
Szent János története. Az ő kőszobrára a következő felirat volt felvésve: TACUI. Ezt a kötet
narrátora a következőképpen magyarázza: „Tacui a mi nyelvünkön azt jelenti: »hallgattam«.
És valóban, a mi Jánosunk hallgatott mindvégig szenvedéstörténete során, egészen vértanúhalála pillanatáig, amelynek alapján évszázadokkal később szentté avatták” (93). Nepomuki
Szent János vértanúságának legendája a szövegben Mechtilde L. sorsával íródik össze, s kettejük hallgatása egy inverz szenvedéstörténetet rajzol ki. A regény lapjain Nepomuki Jánostól
királya szeretne megtudni bizalmas információkat feleségéről, de az a gyónási titok szentségének értelmében inkább vállalja halálát, s a Moldvába dobják. Amiért kitartott fogadalma
mellett, elnyeri a mennyei életet, s szentté is avatják. Mechtilde L.-t egy fürdőzés során fenyegeti fulladásos halál, ahol az életéért vívott küzdelem során a tacui	 (hallgattam) szó jut
eszébe. A nő a birtokában lévő háborús információkat hallgatta el, ahelyett, hogy „világgá kiáltotta volna: »mindjárt kitör a nagy háború.«” (100). Mechtilde L. sorsa pedig az által pecsételődik meg, hogy Karl K. kimenti a vízből, s így kénytelen leélni hátralévő életét: „minden eljövendő háború és forradalom, járvány és éhínség ellenére, még húsz… nem, inkább harminc… nem, legalább ötven évig fog járni-kelni köztünk, ezen a földön!” (103). Míg Nepomuki

2019. december

93

„

Szent János hallgatásával a metafizikai létbe nyer bebocsátást, addig Sidi barátnője a háború
sújtotta világban kénytelen megtapasztalni az egzisztenciális kiszolgáltatottságot.
Márton László friss regénye rendkívül sokrétű, bonyolult nyelvi kóddal operáló alkotás.
Lehengerlő az a tudás, amit a szerző a német nyelvű kultúráról ismer, tud és biztos kézzel
használ. Jelen kötet esztétikai volumenét pedig Thomas Macho utószaván kívül Christian
Thanhäuser egy-egy fejezet elé illesztett fametszetei is növelik. A Két	obeliszk feszes, jól szerkesztett alkotás. Érdekes poétikát működtet, ami ismét a fikcionalitás és a faktualitás kettősével játszik el: egymásba csúsztatja, elbizonytalanítja azokat, s remekül illeszti össze a háború körüli militáns nyelvi folyamatokkal. Márton ebben a regényében sem rugaszkodik el túlságosan az őt jellemző írói praxistól, ami önmagában véve nem lenne probléma, ha valahogyan továbblépne rajta, s nem minden regénye ugyanannak problémának a lenyomata lenne.
Éppen ezért, sajnos, számomra egyre kevésbé tűnik izgalmasnak a szerző poétikája, s annak
működésmódja.

VEREBES GYÖRGY: SZENTÉLY

„

94

tiszatáj

VIDOSA ESZTER

Emlékezni a romokra
BARTÓK I MRE: JERIKÓ ÉPÜL

Jelenkor	Kiadó
Budapest,	2018
605	oldal,	4499	Ft

 

Formabontó posztapokaliptikus-poszthumanista trilógiájának sokatmondóan vegyes fogadtatása után Bartók Imre az
új keretek között sem hagyja el azokat a törekvéseket és
irányvonalakat, amelyek előző köteteit vezették és meghatározták. A Jerikó	 épül családregény, fejlődésregény, de már
összetettségét és merészségét tekintve is érdemes összevetni
A Patkány	évével kezdődő, nagyszabású, transzgresszív trilógiával – mindkét vállalkozás új olvasói stratégiák alkalmazását követeli a befogadótól.
Az olvasó a szerzővel azonos nevet viselő narrátor szemszögén keresztül nyer betekintést a ’80-as és a ’90-es években felnövő fiú életének meghatározó mozzanataiba. A szöveg lineáris cselekményvezetésre való törekvés nélkül, jeleneteket felvillantva és több módon is szétírja a családregény
műfaját, a látszólagos következetlenség és kaotikusság azonban felfedi magát átgondolt narrációpoétikai stratégiaként,
miután annak működésmódjára több ponton reflektál kiemelten: „Tehet-e úgy az irodalom, mintha minden a régiben
maradt volna, megpróbálhat-e problémamentesen illeszkedni a régi kánonokhoz, vagy ma már szükségszerűen magának
is azokon a regisztereken kell megszólalnia, amelyeket a nem
irodalmi műfajok oly magabiztosan uralnak? A könyv többek
közt erre a kérdésre is kíván választ adni, és nem véletlen,
hogy a homogenizált terében, melynek kötőszövetét az emberi lét nyomorúsága alkotja, problémamentesen kerülnek
egymás mellé a szociológiai lamentációk, a pornográf leírások, a különféle technikai zsargonok, az erőszak képei és a
magaskultúrára vonatkozó ezernyi utalás” (258). A szöveg
iróniától sem mentes önreflexív pontjai egészen figyelemre
méltóan bontják le a mű, a szerző és az olvasó közötti falakat:
„Újra elővettem a regényt, de elmélyült olvasás helyett ezúttal is csak szórakozottan pörgettem a lapokat. Már nem voltam biztos benne, hogy végig tudom olvasni a könyvet”
(407). Az elbeszélésben ugyanakkor visszatérő motívumok
adnak irányt az elbeszélésnek és a kizökkentések után is

2019. december

95

„

visszavezetik a családregény fókuszpontjaira az olvasó figyelmét: ezek többnyire mindenekelőtt az apával, az anyával és vagy más családtagokkal kapcsolatos elbeszéléseket érintő jelenetek, amelyeket a történetek sodrásával sem kifejezetten enyhülő feszültség jellemez.
A nagymama temetésének emléke például az édesanya sérült testének közelségével, valamit
a koporsó felé rohanó Mária Magdaléna képével kapcsolódik össze egyetlen traumatikus tapasztalattá: „Felébred valami, ami az időn túl rejtőzik, és mostantól néha megszólít, arra biztat, hogy megkeressük. Mert neked ez csak annyit jelent, hogy nem látod többé. Én sem látom
többé, de emlékszem a kezére. Ismertem	 anyám	 beteg,	 majd	 haldokló	 testét. Emlékszem,
ahogy sikoltva fogta meg a már forró ibriket a már sebes kezével” (305). A középpontban a
test, traumák, a megismerés és az elfojtás kérdései állnak – ezekbe íródik bele az a masszív
intertextus-rengeteg, amely új kontextusokkal járul hozzá a narrátor visszaemlékezéseihez,
számtalan értelmezési és asszociációs réteget fektetve arra a folyamatra, amelynek ambivalenciájára a regény a címével is hatásosan reflektál.
Az elbeszélést tudatfolyamszerűen bekapcsolódó monológok akasztják meg és térítik el
újra és újra: a szöveg ezért elsősorban akkor működik, amikor az olvasó felfüggeszti a család-, apa- vagy anyaregénnyel érkező elvárások legjavát – ez Bartók korábbi narrációpoétikai
törekvéseinek (műfajok burjánzása, szétírása) tekintetében nem szokatlan. A monológok között fejezetekbe szervesülő műértelmezésekkel és a szó szoros értelmében vett műelemzésekkel is találkozunk: ezeken a pontokon válik a leginkább tagadhatatlanná, hogy Bartók a
családregényt – és talán azt is mondhatjuk, hogy a traumairodalmat – valamint a műfajtól elválaszthatatlan emlékezés komplex mechanizmusait kendőzetlenül használja eszközként a
láthatóan megírhatatlan, ugyanakkor mégis fojtott kényszerességgel, túlcsorduló kaotikussággal megíródni próbáló szöveg filozófiai problémáinak megvilágításaira. A főszereplő
gyermek- és fiatal felnőtt éveinek elbeszélésébe egy-egy asszociáció vagy lamentálás kapcsán
beíródik az Emlékiratok	könyve, a többször visszatérő kafkai figura, Odradek, Lars von Trier
Antikrisztusának egy-egy jelenete vagy a winckelmanni esztétika emberfogalmának ismertetése – az, hogy szinte valamennyi súlyos jelentésességgel integrálódik a narratívába, a kötet
egyik legfigyelemreméltóbb erénye. „A bejáratban kifüggesztett leírás emlékeztet rá, hogy a
humanizmusból kiinduló Winckelmann-féle esztétika az emberi alakot nem pusztán esztétikai, hanem ontológiai primátussal is felruházza. Az elképzelés mögött az a morfológiai optimizmus rejlik, amely szerint az embernek van megalkotható képe, és éppen a művészetben”
(219). A fejezeteken belüli műfaji sokszínűséget eredményező szöveghelyek mellett a fejezetek között elhelyezett appendixek is szétzilálják a családregény-narratívát: ezek a fiktív és az
önéletrajzi (avagy annak látszó) szöveghelyek vegyítésével törik meg a visszaemlékezések
folyamát, és lehetetlenítik el egy koherens családregény létrejöttét. Az appendixek és a kötet
végén szereplő (a szöveg működését voltaképpen leleplező) interjú bevonásával a valóság és
a fikció határai végleg elmosódnak, egyúttal a szöveghelyek formája, hangvétele, stílusa miatt
az egy külső, életrajzi pozícióból beemeltnek mutatkozó szövegrészek határozottan elválnak
a regénytől – ugyanakkor mégis mindvégig a befogadói tapasztalat szerves momentumai
lesznek. A kötetről írott kritikájában Bene Adrián a kettős fikció fogalmával ragadja meg a
megmozgatott intertextusok és a szöveg összjátékának tétjét: „Ezen program értelmében
a gyerekkori szorongások kafkai valóságként jelennek meg, a későbbi olvasmányélmények,
esztétikai, filozófiai tanulmányok általi modifikációjukban.” (Bene Adrián: „Végre van egy
másik életem.” – A szolipszista dialógus olvashatósága. Műút, 2018/68., 64–67.)

„

96

tiszatáj

Nem csak a narrációpoétikai eszközöknek köszönhető, hogy a szöveg helyenként érezhetően hullámzó erősségű: akadnak a kötetben ténylegesen túlírt, hosszúra nyúló szakaszok,
amelyekkel még abban az esetben is nehezebben sikerülhet megbirkóznia az olvasónak, ha
az említett sajátos olvasási stratégiát a magáévá teszi. Bartók Imre filozófiát tanult, alapos
olvasója és egyértelműen kitűnő ismerője a szövegeivel párhuzamba állítható filozófiaiesztétikai-elméleti kérdéseknek. Ebből is fakad, hogy amikor például a Szervek	 és	 eksztázis
című tárlatról ír a kötetben, Hegelen és Nietzschén át eljutva az ember mint „a még nem rögzített állat” (222) testének problémájához, a szöveg nem egyszerűen stilisztikailag más jellegű, de jóval átgondoltabbnak és erősebbnek is érződik a gyermek-narrátortól származó viszszaemlékezések bizonyos részeinél.
A Jerikó	épül javára válik, hogy a szerző nem szakít teljes mértékben azzal az irodalmi hagyománnyal, amely a korábbi szövegeit is mozgatta – ez elsősorban a testírás jellegzetességeiben, a toposzok használatában mutatkozik meg. A regény a poszthumanista testelméletek
szempontjából megkerülhetetlen A	patkány	éve, A	nyúl	éve és A	kecske éve címeket viselő trilógia rokona, hiszen ugyancsak a testhatárokat felforgató nyelvi megoldásoktól lesz izgalmas
és eleven. „Ekkor még nincsenek mobiltelefonok, hírközlési technikák, semmi nincs, csak egy
negyedmázsás, fekete ráktetem reszket a fenyőfa asztalon, ha keresel, ennek a tetemnek a
kagylóját veszem föl, ha kereslek, ennek a tetemnek a kagylóján tárcsázom fel a prímszámod.
(…) A nők tehervonatok. Ez vagyok én. Kések, de nem önhibámból, és megéri várni rám”
(67). Az emlékezés és testi tapasztalatok szöveggé válása elválaszthatatlanul kapcsolódnak a
főszereplőt körülvevő környezethez, technológiához, a médiumok és az eszközök jellegzetességeihez. Erről tanúskodik a televízióra és a sugárzott műsorokra történő folyamatos reflexió, és szintén érdekes elbeszélői megoldás az is, amikor a Doom	című videojáték kapcsolódik
össze emlékekkel, traumákkal, a gyerekkori utazás felidézésével – illetve újabb és újabb szövegekkel. „A feladat, hogy hamvakkal írjunk. Kevésbé elegánsan ürülékkel, mint de Sade,
testnedvekkel, akár azzal a hányadékkal, mely az előszobában oly tartósan újrarajzolta a
szőnyeg bojthatárait. Még Freud is hivatkozik a saját álmára az ürülék eltakarításáról. Az undort később fontos mitológiai felismerés segít átértelmezni – álmában Augiász istállójában
járt” (168).
Bartók Imre kétségkívül sokat vállaló családregényében sűrű, sokrétű klasszikus tudásanyagot mozgat meg, mely a formabontó koncepciókkal és elemekkel még működőképesebbnek mutatkozik, mint az egyébként már irodalmi kísérletként is egészen figyelemreméltó, a kortárs magyar irodalom új tendenciáinak tekintetében megkerülhetetlen poszthumanista biohorror trilógiája. A Jerikó	 épül szintén nagyon nehéz, helyenként túlírt, helyenként
kissé elnagyolt, mégis kihagyhatatlan olvasmány, ami műfaji sokszínűségével, a regiszterek
hibrid játékával, a narratív megoldásokból következő feszültséggel való tudatos elbeszélői
stratégiákkal megérdemli, hogy a kortárs irodalmi paletta egyik legizgalmasabb darabjaként
tekintsünk rá.

2019. december

97

„

SZÁNTAI MÁRK

Az otthontalanság otthona
MOESKO PÉTER: M EGYÜNK HAZA

Műút‐könyvek
Miskolc,	2019
96	oldal,	2500	Ft

 

Moesko Péter első novelláskötete kiérlelt, meggyőző bemutatkozás. Az eddigi fogadtatás egyértelműen pozitív, ugyanakkor, hozzá kell tenni, nem túl bőséges: Károlyi Csaba lelkes
ÉS-beli rövidkritikáját vagy a moly.hu felületén közzétett olvasói benyomásokat leszámítva nem igazán találkozunk értelmezői megnyilvánulásokkal. Első kötetről, különösen jól
sikerült első kötetről írni pedig hálás feladat: mint azt Szilágyi Zsófia megállapította, az első kötet portfólió-jellege jól
kiemeli a szerző erősségeit és gyengeségeit, valamint megrajzolja pályájának lehetséges irányát. (Szilágyi Zsófia: Ván‐
dorló	könyvespolc	11., SZIFOnline)
Elsőkötetes szerző esetében ráadásul mindig felmerül a
kérdés, milyen hagyományhoz tudjuk kapcsolni, miben más,
mint pályatársai. Moesko prózáját olvasva joggal említhetjük
Szvoren Edina vagy Tar Sándor nevét. A sor biztosan folytatható lenne, mert – némiképp leegyszerűsítve a szövegek fókuszában álló problémát – a kilátástalanság ábrázolása a
kortárs prózában nem egyedülálló invenció. Sőt, némi malíciával azt is mondhatnánk, hogy határozott felfutásban, olykor mintha túltermelésben lenne ez a szépirodalmi alzsáner.
Itt azonban olyan szövegépítkezéssel találkozunk, amely ellenállni látszik a magyar irodalmi hagyományba sorolás
kényszerének. A történetek koncepciójának és nyelvi megalkotottságának köszönhetően ugyanis képes túlmutatni ezen,
részben az ambient zenei motívumok irodalommá transzformálása, részben pedig a lehetséges világirodalmi kapcsolódások (amerikai, skandináv minimalizmus) segítségével.
Moesko a kötet tanúsága szerint elsősorban a kisformákban
jeleskedő prózaíró. A hosszabb elbeszélések (például a Samu	
háza) ugyanis olykor a túlírtság érzetét keltik, szemben
azokkal a néhány oldalas szövegekkel, amelyek rövid, pontosan eltalált mondataik révén kiváló ritmusban építkeznek.
Károlyi Csaba helyesen állapítja meg, hogy realista, sőt
olykor hiperrealista történeteket olvasunk, ezek azonban
nem adnak ki egy kerek egészet, a bennük felmerülő kérdé-

„

98

tiszatáj

sek nem válaszolódnak meg megnyugtatóan (Károlyi Csaba: Mikro	és	hiper, Élet és Irodalom,
2019/21.). Ez elsősorban abból adódik, hogy a kötet tematikája az elhallgatás és a trauma hívószavai körül gravitál. Már a novellacímek többsége is szépen előlegezi a történetek végkicsengését: ilyen a Pótbúcsú pótlékjellegének nyugtalanító volta, a Heg által sejtetett fizikai
és/vagy mentális sérülés vagy éppen a Bontásban rejlő múltfelszámoló aktus. De a még önmagában pozitív üzenetet hordozó Megyünk	haza látszólagos optimizmusa is hamar felszámolódik, ha az útonlét állandóságára, a megérkezés lehetetlenségére vonatkoztatjuk.
Az egyes szám első személyű narrációs technikára épülő szövegépítkezésben a fokozatosság elve érvényesül. A saját perspektívájukból kilátni képtelen, sohasem omnipotens elbeszélők lassan adagolják az információkat, ezért egy-egy novella elején még eldönthetetlen,
hogy milyen nemű és milyen korú a beszélő, identitása a szöveg kibontakozásával párhuzamosan körvonalazódik. Bizonyos esetekben egyes félmondatok jelentése is csak később lesz
világos – a lázas gyermekét a búcsúról lebeszélő anya csak annyit mond a novella elején: „így
nem mehetsz.” (Pótbúcsú, 7). Jellemző a retrospektív technika alkalmazása, a múltbeli traumák, tapasztalatok fokozatos feltárulása folyton átrendezi, felülírja az olvasó addigi tudását,
tematikusan is igazolva ezzel az értelemadás lezárhatatlanságát.
A novelláskötet további erénye, hogy jó érzékkel rajzol meg különböző viszonyokat, a legtöbb esetben jól működteti a kimondás és a sejtetés dinamikáját. Az emberi kapcsolatok természetesen nem légüres térben mozognak, a környezetábrázolás révén rendkívül erős atmoszféra jön létre, köszönhetően nem kis részben a csend és a zaj visszatérő, termékeny ellentétének. A különböző helyszíneken játszódó történetek nem túlhúzottan, de nem is megszépítve mutatják a színre vitt tereket, rendszerint az „olyan, amilyen” rezignált beletörődöttségét érzékeltetve. A manapság ismét gyakori vidék/nagyváros viszonylatok ábrázolása helyett
azonban itt olyan novellákat kapunk, amelyeknek nem konkrét helyhez kötöttségük a fontos.
A rendszerint delokalizált, csak hozzávetőlegesen meghatározható helyszínek inkább a szövegek hangulatához adnak hozzá, mintsem determinálják azokat. A kötetegészben gyakran
szereplő utazások során sem a konkrétumokra, hanem az eltávolítottság puszta tényére,
a saját és az idegen konfrontációjára helyeződik a hangsúly. Hasonló a helyzet az időtényezővel: a történetek ideje az elmúlt két-három évtized. Vannak írások, amelyek pontosabban datálhatók a bennük szereplő technikai eszközök vagy félmondatos utalások segítségével (ilyen
pl. az egykori pártházra vonatkozó reflexió), míg mások időtlenségük folytán több generáció
valóságtapasztalatát is előhívhatják.
A közös valóságtapasztalat abban is tetten érhető, hogy a szövegekben olyan társadalmi
és magánéleti kérdések nyernek művészi megformáltságot, amelyekről általában nem szívesen beszélünk: a nemi orientáció, a különféle szerzett vagy veleszületett fogyatékosságok,
vagy éppen a ki- és elvándorlás kérdései hol a szövegek fősodrában mozognak, hol pedig
mellékszálként funkcionálnak. Mindez olyan narratív keretben történik, amelyben a családi
kapcsolatok teljes skálája értelmezésre kínálja magát: a szülő-gyermek viszony problematikussága, a párkapcsolati konfliktusok, másutt pedig a megromlott testvérkapcsolatok kerülnek az írások fókuszába. A külföldre szakadt narrátorokkal kapcsolatos értetlenség pedig (pl.
„Miért nem jó neked itthon?” Bontás, 41), vagy az idegengyűlölet kérdése (A	 szél, 69–70) a
mikroközösségeken belüli konfliktusokat emeli globális szintre. A megértés és az artikuláció
lehetetlensége különböző módokon jelenik meg: van, hogy a narrátor sincs tisztában azzal,
miért cselekedett így vagy úgy korábban (pl. Leginkább	szükséged), máskor maga a kommu-

2019. december

99

„

nikáció is fizikai akadályokba ütközik: „a torkom miatt most úgyse tudok utána kiabálni”
(Pótbúcsú, 7). Olyan megoldással is találkozunk – a Bontás című, igen erős szöveg álomjelenetében –, amikor a nyelvi kompetencia hiánya gátolja meg, hogy az ismeretlen szláv nyelven
való megszólalás valódi beszédszituációvá váljon (39). A kommunikációképtelenség, valamint az ebből fakadó feszültség strukturális szervezőelemnek bizonyul, az olvasói érdeklődés fenntartását garantálja, hogy legalább annyi kérdés marad nyitva, mint amennyire a novellák alapján választ kapunk.
A szövegek a jelen kérdései mellett az egyéni és kollektív múlt összefonódására, feldolgozhatatlanságára is reflektálnak. Jó példája ennek a Heg című írás, amelyben a koncentrációs tábort megjárt nagyapa tetoválásának eltávolítása révén próbálja kiradírozni a múltat.
A privát sorsok mögött nem nehéz felfedezni a társadalomkritikai olvasat lehetőségét: a holokauszt Kádár-korszakbeli tabusítása oda vezetett, hogy a később született családtagok
gyakran maguk sem voltak tisztában zsidó származásukkal, ezért fordulhat elő, hogy az antiszemita nézeteket valló férfi saját családtörténetével való hirtelen szembesülése az apjához
fűződő kapcsolatát lehetetleníti el.
A legtöbb történet konkrét és absztrakt szinten egyaránt értelmezhető. A kötetzáró Szil‐
veszterben például az egy generáción belüli és a generációk közötti konfliktusok révén jut el
az elbeszélő szilveszter éjszakáján az önmagával való szembenézésig, saját otthona és a főváros között félúton, jellegzetes, ámde lokalizálhatatlan falusi miliőben. A novella jól működik
egy fiú otthonról való elszökésének konkrét történeteként, de ugyanúgy értelmezhető az énkeresés és önmegértés általánosabb dimenziójában. Egy duplafenekű játék révén álom és valóság kategóriái is összemosódnak, az ismétlődésben rejlő elbizonytalanítás az elbeszélés
igazságértékének megkérdőjelezéséhez, szövegbeli valóság és narrátori fikció termékeny
szétszálazhatatlanságához vezet. Ez az összetettség a kötet írásaiban többé-kevésbé mindenütt jelen van, az olvasónak kínálva fel a lehetőséget, hogy döntsön az elbeszélő szavahihetőségével, valamint a konkrét vagy átvitt értelemlehetőségekkel kapcsolatban.
A most szemlézett első könyv nem kevesebbet vállal, mint hogy nyomasztó atmoszférája
ellenére megrajzolja az otthonosság elérését célzó kísérleteket, szereplői stratégiákat. Mindez persze érthető ironikusan: a lehetetlent kísérti, hiszen a történetekhez sokkal inkább az
otthontalanság kategóriáját tudjuk társítani. Mégis, egyes novellák (Leginkább	 szükséged,
Szilveszter) talán valamiféle megoldás reményével is kecsegtetnek – ha nem is a történetek
szintjén, de legalább metapoétikusan, amennyiben az önreflexió poétikai és etikai imperatívuszát fogalmazzák meg. Ez ugyanis szükséges előfeltétele annak, hogy a történetek egyáltalán megszülethessenek – és hogy az írások mélyén a legmélyebb pesszimizmust vagy olykor
némi reménysugarat találunk, esetleg a szövegek építkezésének poétikai önjellemzését olvassuk ki belőlük, az már a befogadó egyéni stratégiájának függvénye.

„

100

tiszatáj

PÁL JÓZSEF
	

Állatszimbólumtár A-Z
SZERKESZTETTE: VÍGH ÉVA

Balassi	Kiadó
Budapest,	2019
400	oldal,	5400	Ft

 

A Balassi Kiadónál megjelent kötet címében, tartalmának
egyes részeiben, illetve nyomdai megjelenési formáját tekintve kapcsolódik az ugyancsak itt először 1997-ben napvilágot látott Szimbólumtárhoz. A közös vonatkozások felsorolása folytatható a genius	locival, hiszen a főszerkesztők révén
mindkettő a Szegedi (97-ben még József Attila) Tudományegyetem Olasz Tanszéke szellemi közegéből származik,
amelynek következtében – hogy csak a szemléleti alapállást
említsük – új, az általánosan elfogadottal szemben pozitív
beállításban és előítéletek helyett elemző módon kerül tárgyalásra az egyáltalán nem „sötétnek” tekintett középkori
anyag. A korok egymásutániságában (antikvitás, medium	
aevum, reneszánsz, barokk és későbbi áramlatok) a szimbólumok alakulása-változása sokkal inkább mutat külső hatásokra (főleg teológiai, szociológiai) végbemenő természetes
és egységes folyamatot, semmint belső konfliktusokat, ellentéteket. Ugyan egy jelkép története során egyes korábban
meghatározó elemek háttérbe szorulnak, „elhalnak”, mások
viszont felerősödnek, sőt arra is akad bőven példa, hogy a
régi significans méhéből új significatum születik. Ahogyan a
nyelv, a szimbólum is él, alakul. A szerkesztő célja volt, hogy
„egy-egy mitikus vagy anekdotikus történet vagy akárcsak
egyetlen információ, amely az állat antikvitás utáni szimbolikájának megkerülhetetlen komponense, akkor is szerepeljen,
ha az ókorban nem rendelkezett efféle általános jelentéssel”
(9). Erős kapcsolódást jelentett továbbá egy közös munkatárs, Újvári Edit, aki az előbbinek társ-főszerkesztője volt, az
utóbbiban viszont a bibliai és a régi magyar művelődésre vonatkozó részeket írta.
A két tár mindazonáltal nem ugyanannak a színdarabnak
két, létrejöttében huszonkét év távlatából egymást követő
felvonása. A nagyobb terjedelmű korábbi kötet alcímében az
egyetemes és a magyar kultúra speciális szempontú bemutatását ígéri, s már itt is értelmezi a szimbólum dimenzióit (jelképek, motívumok, témák). A művészeteken kívül figyelem-

2019. december

101

„

mel van a hermetikus hagyomány jelenségeire is. Ad egyfajta szimbólumértelmezést és bő
rendszerező apparátussal látja el az idézett tények felsorolását.
A százhuszonkét tételből álló Állatszimbólumtár főleg a hagyományra alapozva mintegy
ismertnek tekinti azt az elméletet, amely alapján kiválogatásra és bemutatásra kerültek az
egyes állatok. A szerkesztő, Vígh Éva bevezetőjében hangsúlyozza, hogy a nehezebb utat választották, s nem a közkézen forgó ilyen szótárak anyagából indultak ki. Ő írta továbbá a közép- és újkorra, valamint az ikonográfiára vonatkozó részeket. Vagyis szerzőtársaival nem a
nemzetközi jelkép-szakirodalomban meglévő ismereteket gyúrta új egésszé (sokan így tettek
volna), hanem a két alappillérre (az ókori adatokat Darab Ágnes válogatta) épülő európai
kultúrára, s annak részét képező „magyar művelődésre és népi kultúrára” (9) koncentráltak.
Ebben meghatározó szerep jutott a részért felelős Barna Gábor egyetemi tanárnak és a Néprajzi és Kulturális Antropológiai Tanszék munkatársainak. Buda Attila feladata volt a XIX–XX.
századi magyar irodalmi példák besorolása az egyes állatokról szóló fejezetekbe.
A szócikkek ugyanolyan rendszer szerint épülnek fel, kronológiai és izoláló szempontokat követve. Az időrend koherenciáját a fenti idézetet követő mondattal illusztrálhatjuk: „Az
állatszimbolika antikvitásra vonatkozó részének elkészítését ez a kettősség határozta meg:
összefoglalni az antikvitásra érvényes jelenségeket, egyszersmind azokat a kezdeményeket is
felvillantani, legyenek bármilyen esetlegesek is, amelyek az antikvitás utáni szimbolikában
teljesednek ki” (9). A kötet újdonsága, hogy nemcsak a mű végén közöl összefoglaló bibliográfiát (a huszonnégy oldalas Források	és	irodalom igen hasznos távlatokat nyit az érdeklődők számára), hanem az egyes szócikkek után is rendszeresen és alaposan kidolgozott ismeret közlésével bocsájtja útjára az olvasót, aki ez alapján tovább folytathatja az egyes állat
„művelődéstörténetének” elmélyült kutatását.
A latin név közlése után minden esetben a „jelentése:” következik. Itt a szerzők néhány
sorban összefoglalják a hivatkozott állat szimbólum-értékét. Ezt követi a viszonylag hosszú
törzsszöveg, amely a biológiai ismeretek közlésével indul, majd bibliai indítással kronologikus sorrendben, de nyelvek és kultúrkörök szerint szétválasztva közlik a legfontosabb ismereteket, külön bolddal kiemelve a legmarkánsabb szimbolikus tartalmakat. Ezek a tartalmak
sokszor egymással ellentétesek: a gyík például lehet a sátán megtestesítője (Leviták 11,30),
más kontextusban viszont Krisztus mint Nap felé forduló hívő lélek is, az isteni fény kegyelme. Ez utóbbi jelentés a II. századi „természettudósból”, a görög nyelven szerkesztett
Psysiologusból való. Ez a mű rendkívül nagy hatással volt a keresztény művészet fogalmi hátterének a létrehozásában, az egyes alakok, vizuális elemek szimbolikus (kanonikus és apokrif
bibliai) tartalommal való „feltöltésében”, s nem véletlenül idézi gyakran az Állatszimbólumtár
is. Mellette a keresztény szimbolizáció folyamatában Szent Ambrus, Ágoston, Basilius (Vazul)
imái, zsoltármagyarázatai kapnak nagy hangsúlyt.
A magyar művészettörténeti vonatkozásokat Tüskés Anna dolgozta ki. A könyv külön értéke a szócikkekhez kapcsolódó illusztrációk, amelyek régi kódexekből, természettudományi
kiadványokból éppúgy származnak, mint múzeumi anyagokból, fényképekből.
Mint minden ilyen jellegű vállalkozás esetében, itt is felmerülhetnek hiányok: a magyar
és az olasz mellett talán a franciák kissé háttérbe szorultak. Az irodalmi példák között
Apollinaire	Bestiáriuma, a szakirodalomból Louis Réau monumentális L’iconographie	de	l’art	
chrétienje (1955–59) idevágó részei felhasználhatóak lettek volna. S van néhány pontatlanság is: a Pávánál, akinek (a könyv következetesen így vonatkoztat az állatokra, s nem a bevett

„

102

tiszatáj

ami/amely formával) a görög nevében (taósz) ott van az alfa és az ómega betű. A madár nem
Istent jelképezi (260. lap), hanem az ítélkező Fiút, aki a Jelenések könyvének a végén így határozza meg önmagát (Én vagyok az alfa és az ómega), s következetesen így szerepel a keresztény ikonográfiában is.
A mű nagy nyeresége a hazai szimbólumkutatásnak és -népszerűsítésnek. Rendkívül gazdag anyagával új, érdekes, sőt élvezetes ismereteket tár fel az olvasók számára. Általa nemcsak kultúránk alig ismert rétegét vehetjük szellemi birtokunkba, hanem talán még az állatokra is másként tekinthetünk.

Tenk László: Út a ködbe

	66.	Vásárhelyi	Őszi	Tárlat	 

ABAFÁY-DEÁK CSILLAG*
	

Puttók és a csaj
Művészettörténeti tény, hogy a táblakép keretrendszere elmozdult és szó szoros értelmében
is kilépett a keretéből a technikai médiumok fejlődésének, benne az idő újszerű megtapasztalásának hatására. Az internet korában blogolunk, linkeket, képeket, zenét, videót osztunk
meg másokkal, felugró ablakok rengetegében, chat-szobákban töltjük az időnket. Miklós Péter, a Tornyai János Múzeum igazgatója, a zsűri tagja így fogalmazott: A zsűrizésben az egyik
fő szempont az, hogy az ábrázoló és a realitáshoz kötődő látásmódnak és a nemzetközi trendekbe, a korunk tendenciájába beilleszkedő fiatal és kísérletező alkotóknak egyaránt teret
biztosítsanak. Kőnig Frigyes rector emeritus, az MKE tanszékvezető egyetemi tanára megnyitójában örömét fejezte ki, hogy az egyeteméről kikerült számos alkotó (Y-generáció!) jelentkezett műveivel a seregszemlén.
A zsűri 700 műből meríthetett. Képiró Ágnes, a Tornyai János Múzeum művészettörténésze, a tárlat társkurátora, a zsűri tagja szerint 434 festmény, 110 plasztika, 113 grafika, egyéb
és multimédiás kategóriában 27 mű érkezett be az ország szinte minden pontjáról. Az Alföldi
Galériába nagyjából 200 alkotás fér el úgy, hogy azok ne zavarják egymást. A hétszáz alkotásból végül 115 festmény, 35 plasztika és 33 grafikai mű mellett kilenc egyéb kategóriájú,
más műfajba nem sorolható alkotással találkozhat a közönség az Alföldi Galériában.
Gresa Márton maga is A	 szimulákrum címet adta egyik művének, talán ezzel is utalni
szándékozott Baudrillard szimulákrum-elméletére. Szabó Klára Petra díjnyertes alkotása is
egyszerre megjelölés, felszámolás, építés és lebontás, állítás és tagadás (Lenin,	Felszabadulási	
emlékmű	–	Iván	szobor,	Tanácsköztársasági	emlékmű). Kósa János úgy összegez, teremt újjá
(The	Accolade,	Stańczyk,	Művészettörténet), hogy visszanyúl a klasszikus festészet formai és
stíluselemeihez, és kombinálja azokat a tudományos fantasztikus filmekből ismert megvilágításokkal és színhasználatokkal és az internet világából ismert virtuális ábrákkal vagy a populáris ábrázolások motívumaival. Mintegy vizionálja a művészet halálát egy elgépiesedett korszakban, de újragondolja maga számára a festés lehetőségeit.
Kecső Endre műve egy kicsit punkos, egy kicsit laza, látni benne némi iróniát Botero világa és a vallási jelképek és figurák iránt. A művész az egyik puttó intim testrészét nem takarja el, mint a reneszánsz idején tették, ezzel is jelezve, más világban élünk, a meztelenség nem
tabu. A csaj sem a mai női modelleket idézi, hanem Rubens, Rembrandt, Botero női alakjait.
A közéleti cselekvésben és a művészetben közös a szabadság szeretete – fogalmazta meg
Márki-Zay Péter polgármester, akitől Szabó Klára Petra vehette át Hódmezővásárhely Megyei
Jogú Város fődíját és a Tornyai-plakettet. A képzőművész személye egyaránt jelenti a vásárhelyi és fiatal alkotók jelenlétét, de a tradíciók követését is. A korábban többször díjazott, érzékeny akvarellfestményeiről ismert alkotó 2007 óta jelen van az Őszi Tárlatokon, többször
*

66. Vásárhelyi Őszi Tárlat (VOT) (2019. 10. 05. – 2019. 12. 01.) Alföldi Galéria (6800 Hódmezővásárhely, Kossuth tér 8.)

„

104

tiszatáj

díjazták. Az állandóan kísérletező Szabó Klára Petra legújabb sorozatával a vasfüggöny leomlásának 30. évfordulójára helyi témával állít emléket. A rendszerváltás időszakában elmozdított köztéri szobrokról (Felszabadulási	 emlékmű	 –	 Iván	 szobor,	 Lenin,	 Tanácsköztársaság‐
emlékmű) készített parafrázisokon egy letűnt korszak plasztikái tűnnek fel újra és újra a
thermofesték és az időzítőhöz kötött hőpanelek alkalmazásának köszönhetően, amely különleges anyag és technika: a hőmérséklet változása nyomán láthatóvá válnak az addig láthatatlan festményrészletek is. Az Életműdíjat Ilona Keserü Ilona festőművésznek ítélte a zsűri, míg
a Rudnay Gyula Művészeti Ösztöndíjat Kármán Dániel képzőművész érdemelte ki.
Szurcsik József Munkácsy-díjas grafikus- és festőművésznek Hódmezővásárhely Megyei
Jogú Város Endre Béla mesterdíját ítélte a tárlat zsűrije, míg a Galyasi Miklós nívódíját Kósa
János Munkácsy-díjas festőművész vehette át. A Fiatal Festők Nívódíját Gresa Márton festőművész, a Magyar Művészeti Akadémia Képzőművészeti Tagozatának díját Paráda Zoltán
szobrászművész. Verebes György Munkácsy-díjas festőművészt az Emberi Erőforrások Minisztériuma díjával ismerték el. Jagicza Patrícia Linda festőművész a MANK Magyar Alkotóművészeti Közhasznú Nonprofit Kft., Fekete László képzőművész a Csongrád Megyei Önkormányzat, míg Szabó Ábel festőművész a Csongrád Megye Önkormányzataiért Alapítvány díját
vehette át a megnyitón. A Mártélyi Alkotóházban rendezett művésztalálkozón a MANK átadta
a Hódmezővásárhelyi Művésztelep műtermeinek kulcsait: Kotormán Norbert, Radics Márk,
Sonkoly Tibor és Szabó Klára Petra művészeknek.
Számos mű témája a hiány, az üresség, a csend. A kiállításban vannak fizikailag nagyon
hasonló munkák, azonban a jelentésük sok esetben eltérő. Néhány objekt (pl. Kulcsár Irisz
Utazók, Albert Ildikó Az	 utolsó	 –	 klímakatasztrófa) finoman provokálja a nézőjét, hogy gondolkodjon el a művészet határairól, a társadalmi jelenségek hatásairól. Ezek a művek szellemileg és vizuálisan dióhéjba sűrítik a világot, addig Popovics Lőrinc Lélekvitorlás (P. Szabó
Ernő emlékére), Princípium műve, Romány László Magány, V. Nagy Nándor Dimenziók	–	Idő	
és	tér	találkozása, Kotormán Norbert Az	univerzum	úszója c. alkotása olyan, mintha a világmindenségbe, a belső kozmoszba hatolnánk be. Az időt szólítja meg Tenk László is, sajátos
időutazás ez	(Az	időről	és	a	folyóról;	Cseresznyefa,	ősz;	Út	a	ködbe) a jelenbe, a természetbe.
Emlékezés, sőt őrzés és újrafelfedezés, amelyben ott van a dolgokra, a természetre való rácsodálkozás is. Kármán Dániel A	mi	időnk I–IV. sorozata a társas létre, családra, barátságra,
szerelemre is utalhat, figurái elmosódott, arctalan árnyalakokká váltak.
A belső szabadság, a kultúra utáni igény és aggodalom, sőt felelősség számos alkotásban
megjelenik. Visszatérő toposzokat is láthatunk, az elmúláshoz köthető motívumokat, életérzéseket: Kéri Imre Rembrandt	tiszteletére I–VI. rézkarcsorozata, Földi Péter Szántás	a	kút	kö‐
rül	–	Nap	a	kútban,	Áldozóhely	a	szántás	szélén,	Fehér László Kavicsokon,	Cím	nélkül, Koczor
Attila Miért	nem	kezdhetjük	újra?	Ugrás	a	semmibe? (Yves Klein) Életképek sorjáznak, mintha
az üresség uralná a világot (László Dániel Békásmegyer	végállomás, Kőhegyi Gyula A	múlt	re‐
likviái, Szabó Dániel Valahol	Szaúd‐Arábiában,	Külvárosi	magány).
Nagy Attila Drift,	 Jet‐ski plasztikája a felgyorsult idővel, száguldó életünkkel szembesít
bennünket. A meditatív és transzcendens érzés-gondolat világát foglalja keretbe több művész is. Szepessy Béla Sorsok	és	erények, Kováts Tamás Vilmos Tanítványok, Verebes György
Három,	 Itt	 vagyunk,	 Szentély, Jászai Sándor Várakozás, Máté Hunor Kapu I–II. plasztikája,
Boldi Tengernéző márványszobra, Sipos Boglárka Santa	Lucia című fametszete. Számos portrét láthatunk. Jagicza Patrícia Linda	Doppelgänger,	Melankólia című alkotásán mintha fejük-

2019. december

105

„

nél összenőtt sziámi ikreket látnánk. Jelen van az ötlet és a könnyed humor is: Tayler Patrick
Nicholas	 Kórus, Varga-Amár László Büsztök	 Necker‐kockával. Mosolygunk, vesszük a lapot.
Csernus Tibor hatása máig érő, elég utalni Takáts Márton Café,	Breakfest	Time	(Riyadh), Rózsa Luca Sára You	could	sit	in	my	lap	like	I	could	in	yours, Gresa Márton A	szimulákrum vagy
Kósa János műveire.
Váli Dezső évekre képes elmerülni néhány számára egyre jelentéstelibb alapkérdés tanulmányozásában. Ezek lehetnek olyanok, mint a hideg-meleg kontraszt, az átmenet, a belső
fény, a modellálás vagy az „egy ülésre”, illetve a rétegesen és érlelve festett kép problematikája. Az elmélyüléshez tökéletesen elégségesnek mutatkozik a festészet alaptémának a használata: a műterem.
Az önértelmezések (ars poeticák), a saját identitás megfogalmazásai karakteres képeket,
szobrokat hoztak létre: Király Gábor Kertben,	halakkal,	Bejárónő, Kovács Péter Balázs Őrlődő	
viszony X. Találkozni hatásvadászó címmel is: Schmidt Klaudia Pezsgős	üveggel	verte	halálra	
lakótársát	egy	ásotthalmi	férfi. Meghökkentő illusztráció Mészáros Sándor Vásárhelyi	arcok I.
c. alkotása. Paráda Zoltán büsztjei (Fekve,	Önarckép II., Lefelé) mozgalmasságukkal a zaklatott
pszichés állapot kifejezői. Drabik István szoborportréi (Csillagszemű.	Lángosképű) és Gaál József festményei (Voyeur I–II.) nagyfokú rokonságot mutatnak, mindkét művész a torzítások
eszközével él. Lőrincz Tamás Festmény	2008–2019 – Akt	növénnyel női figuráját felismerhetetlen, passzív, kiszolgáltatott helyzetben látjuk. Szabó Menyhért műgyanta figurái (Crossover
I–III.) a mai szépségideál eszményét tagadják, a hősideál lefokozásával az emberi test elesettségét, romlását hangsúlyozva, egy groteszk panoptikum világát idézik fel.
A tájképek közül Szurcsik József alkotásait (bennük az arányokat, a felületeket és a fényárnyék viszonylatokat, a kontúrokat és a formák terét, téri helyzetét) emelném ki, Terra	
tortura I-III. (Fekete	füst,	Romantikus	tájégő	házzal,	Füst). A föld kínvallatását látjuk, sőt kínszenvedését, ember általi inkvizícióját. Mai tapasztalat ez, sőt még inkább a jövőnk is.
Hagyomány, hogy a képzőművészeti seregszemle megnyitóját követően az előző évi Őszi
Tárlat kiemelt díjazottjai önálló tárlattal mutatkoznak be. A tavalyi Tornyai-plakettes Ámmer
Gergő szobrászművész, a Fiatal Festők Nívódíját elnyert Rózsa Luca Sára és a Rudnayösztöndíjas Kaliczka Patrícia festőművész alkotásait a Tornyai János Múzeumban láthatta a
közönség.
	

„

106

tiszatáj

KÖLÜS LAJOS
	

Szabjuk vagy ne szabjuk?
	
A VOT66 tárlat számos művészeti kérdést felvet, többek között a művészet mibenlétének
kérdését, mely szorosan összefügg az egyéni stílus és látásmód sokféleségének, benne az
eredetiségnek és újításnak a kérdésével. Közhely, hogy a művészeti paradigma folyton változik, miként a tárlatlátogató megértési és befogadási helyzete is. A művész reflektál korábbi
korok művészetére, alkotásaira, vagyis a művészeti örökségre és annak hatására. Nem köldöknézés ez, hanem a művészet és az élet kapcsolatának kortárs értelmezése. A művész diagnózist állít fel a társadalmi, művészeti, filozófiai vagy éppen személyes problémákról és
nem megoldást keres. A VOT társadalmi intézménnyé vált, a tárlaton olyan művek is megjelenhetnek, amelyek műfaji határesetet képeznek, még ha az adott mű létrejöttében ott van az
ideiglenesség, tünékenység és mulandóság is.
Gresa Márton, László Dániel, Szabó Ábel művei jelen világunkat az urbanizáció, a globalizáció, a piacgazdaság térnyerése, a társadalom gyökeres átalakulása felől tematizálja és dokumentálja. A tárlaton megjelennek az éghajlatváltozással kapcsolatos művek is, miközben
messze nincs konszenzus az adott kérdésben sem a világban, sem Magyarországon. Eltűnnek
a gleccserek, eltűnnek az esőerdők, megemelkedik a tengerszint magassága? Olyan kórokozók tűnnek fel, amelyek rezisztenssé válnak az ellenük kifejlesztett antiszerekkel szemben?
Perneczky Géza írja: Az egymást felváltó és egymást tagadó izmusok úgy élnek velünk, mint
óriás rovarok, amelyek szinte évente vedlik le kényelmetlenné vagy megunttá vált köntösüket … A szünet nélkül munkálkodó és meghasonlásra ingerlő hiba legfontosabb szervük, és az
állandó haláltusa a leghatásosabb és legtermékenyebb életenergiájuk.
A Római levél 12. rész 2. versében olvasható: És ne szabjátok magatokat a jelenlevő világhoz, hanem alakuljatok át a ti elmétek megújulásával, hogy megítélhessétek, mi az Istennek jó, kedves és tökéletes akarata (Károli-fordítás). A VOT66 alkotói nem szabják magukat
hozzá, frissek és elevenek, még ha olykor trendhez is igazodnak, nem ülnek rá a divathullámokra, és a művek igazolják, hogy képesek a megújulásra, a változásra. Jelen vannak a klaszszikusan modernek, az absztrakt expresszionisták, a nonfiguratívok.
Nem a vidékről szólnak a művek, hanem a térről, az időről, az élet jelenségeiről, az ember
világhoz és önmagához való viszonyáról, sokféle megközelítési módban, pszichológiaivallási-társadalmi-történelmi nézőpontokból láttatják, dolgozzák fel élményeiket, gondolataikat. Több művész a nagyvárosi élet, a nagyvárosi környezet, architektúra felől láttatja az
ember nélküli világot, a városképet, a tömegközlekedést, vagyis a tárgyak (gépek, házak, feliratok) kapnak nagy hangsúlyt, az üresség, a magány érzetét keltve. Az irodán belüli üresség,
az emberi kapcsolatok elgépiesedése, kiüresedése több művész alkotásában megfigyelhető.
Kívül vagy belül, a hiperrealista alkotás itt is, ott is ugyanazt érzékeli, ábrázolja. A különböző
helyek (legyen az tájkép, portré, objekt) a megváltozott életritmust mutatják, a helyzetváltoztatást, az emberi szabadságot és a ritkán beteljesülő vágyat. Otthon, édes otthon, mint az instabilitás, bizonytalanság helye. Fekete László kerámiái a megalománia kifejezői, a túlhata-

2019. december

107

„

lomra utalnak. Transzcendens látásmód is jelen van, igény van az igére, egyfajta felettes énre,
akiben bízhatunk, aki a reményt hordozza és képviseli.
A VOT66 lokális jelenség, mindig is a lokáció számított évenkénti megtartásában, de nem
lett vidéki művészek baráti klubja, belterjességét rég feladta, egyre több művészt fogad be az
ország különböző helyeiről, vagyis globális jellege is erősödik.
Kéri Imre már műve címével is jelzi, a jelenből értjük meg a múltat (Vízimalom	–	Apám	
álma,	 amit	 elsodort	 a	 történelem	 hulláma), saját tapasztalata és érintettsége egyaránt építi,
formálja az alkotást. Szabó Klára Petra mindegyik műve a történelemhez kapcsolódik: Lenin,	
Felszabadulási	emlékmű	(Iván	szobra),	Tanácsköztársasági	emlékmű. A múlttal, az utópiákkal,
a szocialista realizmus művészetfelfogásával való szembenézés ez is, ironikus, hűvösen józan
és távolságtartó. Vancsura Rita Örökség című alkotása egy ház vakolatlanságára, annak befejezetlenségére irányítja figyelmünket, egyszerre utalva a lehetőségeink korlátozottságára.
Dréher János absztrakt műve (Feltárás	geometria	mentén) a vakolatban találja meg a két dimenzióból való kilépés lehetőségét, a felület fehérségében, eldolgozottságában az emberi lélek csendjét, a szemlélő ember várakozását.
Végh Júlia Függő	hagyaték című, már-már szatirikus műve szintén a múlttal foglalkozik, a
hősök keresésével, a hősállítással, mintha örökös családállítással találnánk szembe magunkat, apafigurára van szükségünk, aki egyesít bennünket, akivel azonosulni tudunk. De hol van
a nép, a tömeg? Vidovits Iván olyan képvilágot hozott létre (Rész‐egész	dimenziók I.), amelyben minden mozgásban van, semmi sincs a helyén, a káosz, a labirintus világa ez, amelyben a
gépek uralják a teret és az időt. Ilona Keserü Ilona Erőtér című művében is a mozgás élményét, a tömeg súlyát és egymáshoz való dinamikus viszonyát tapasztaljuk meg. A rózsaszín
különböző árnyalataival az ártatlanság változását érzékelteti. Kulcsár Írisz objektje (Utazók)
az emberi jövő tragikus kifejletére utal, egyben Jónás bibliai küldetésére is. Jónás hiába menekült végzete elől.
Verebes György tenyereket, kézfejeket fest (Három,	Itt	vagyunk,	Szentély), a kéz mint önarckép, a mozdulat a lélek kifejezése is, lehet lassú, öntépő, öngyötrő, kérdésekre keresendő
válaszok tétova, öntudatlan mozdulata is. Mindenkinek saját mozdulata van, ebben ott vannak az ősök is, a dédapák, a dédanyák mozdulatai, templomi csendje, a halott mellett imádkozó, zsoltárt mondó asszonyok kézmozdulata. Verebes a világban és önmagában elmélyedő,
a sorsával megbékélni akaró, fájdalmát leküzdő ember mozdulatát keresi, mutatja fel. A
mozdulat szabadságát is ott találjuk a képen.
Kovács Péter diptichonja (Rozsdás	panelek) a transzcendens világot őrzi, egyúttal a művész küzdelmét is mutatja tárgyával, annak megjelenítésével miként is maradhat, válhat nyitottá a világra, önmagára. Nádas Alexandra (Profán	Madonna	fürdőházakkal,	Profán	Madonna	
–	 Ősz,	 Profán	 Madonna	 házzal) archaizál, geometrikus elemekből mozaikszerűen építkezik,
így teremt ellenpontot a Madonnának, aki a kegyelem kútfeje, vagyis rajta keresztül árad ki a
kegyelem a világra. Papageorgiu Andrea Mindig	közel	volt,	mégsem	találtam c. művében Évára utal, aki talán nem is szakította le az almát, vagyis nincs bűnbeesés. Stefanovits Péter is
(Alátámasztva I., Felfüggesztve I.) az egyensúlyát kereső embert szimbolizálja, miként ezt teszi Czene Márta is Óvatosan c. művében, a végtelenbe tágítva a lépcsőket.
Az absztrakt, nonfiguratív alkotások közül Pataki Ferenc Rozsdás	táj c. művében a természeti jelenségekből kiindulva expresszív látomásokat teremtett. Boruzs Ádám Akkréció c.
műve kék-piros, el-elmosódó hullámvonalakból áll, de felfoghatom egy mellkas bordázatá-

„

108

tiszatáj

nak, röntgenképnek, azaz spirituálisan Jézus testének is. Kovács Kitti Emlékezet	–	Alakzat IV.
c. alkotása szintén színárnyalatokból építkezik, a rózsaszíntől a fehér foltokig. Mint egy kopott, kifakult, rojtolódó szőnyeget látnék. Vető Orsolya Lia Heliopurpur (SPDL) műve (mikrodzsungele), a művész szavait kölcsönözve, organikus mozgást rögzít, a felnagyítás révén a
motívumok szorosan kitöltve a felületet elhagyják hierarchikus rendjüket, absztrahálódnak,
egymás mellé rendelődve elbizonytalanítják a térérzetet. Magén István Város	 negyedik	 di‐
menzióban lehetne akár egy modern számítógép memóriája is, a kapcsolódások, információk
hálózata és tárháza.
A VOT66 integrál is, azaz befogad, egyre inkább, ha a korábbi időszakot tekintjük. Ezt
tükrözi a tárlat rendezőelve is, hiszen egy-egy teremben a művek formája, stílusa szerint kerültek egymás mellé az alkotások. Ez szeparációnak tűnik, de csak tűnik. A nézői befogadást
segíti, hogy még az egy formanyelven alkotók is másképpen képesek megközelíteni ugyanazon témát, tárgyat. A változatosság gyönyörködtet, sőt fénye rávetül a rokon műre is, még
akkor is, ha látjuk a kontrasztbeli eltéréseket. Nem állítom, hogy a VOT66 lenne csak a kortárs magyar táblaképfestészet, de abban biztos vagyok, nélküle szegényebb lenne a kortárs
képzőművészet jelene.

NAGY ATTILA: DRIFT

	Az	utolsó	oldalon	 

SZÍV ERNŐ

Amikor az írót fölkérik
Egy író életében számtalan a kérés, a fölkérés, az invitáció. És a kérések tekintetében
mindig tavaszi időjárás van. Olyan nagyon rügyfakasztó, mindenféle hajtásokkal üzletelő, növekvő, nyíló, ordító tavasz.
Ne írd meg. Írd meg, kérlek. Máshogyan írd meg. Adj írást. Dolgozd át. Másikat adj.
Fogadd el, kérlek, a szíves javításokat. Átírtuk, ugye, sokkal jobb így? Lépj föl vele, tudom, tudom, a múltkor a százhalombattai közös olvasáson ellopta egy kéziratodat, de
azért. Tiltakozzunk. Gyere el! Ugye nem mész el? Százötven szereplős antológiánkban
tiéd a főszerep! Halottak napján temetőben olvasnak szerzőink, éjjel kettő és három között tiéd a főidő és csúcskivilágítás is.
Egy író életében az igen és a nem az efféle kérésekre, fölkérésekre létfontosságú taktikai és stratégiai kérdés. Körülbelül Hamlet, lenni vagy nem, adni vagy nem, menni vagy
nem, megírni vagy nem. És Kierkegaard, hogy így is, úgy is szivacs? Tehát hogy van az a
helyzet, hogy fölkérnek, fölkérik a tagot. Valakinek, egy irodalmárnak, egy szerkesztőnek fantasztikus ötlete támad, még az égbolton is petárdák gyúlnak, következésképpen
arra kér, hogy az ő ötlete alapján, írni kellene 1 és 200’000 karakter közötti terjedelemben egy remekművet. Novella, regény, ballada is lehetséges – nem lehet nehéz, hiszen
már ki van találva. Nem? Mi az neked, csak ránézel, te átkozott zseni a klaviatúrára, pötyögi magától. Különben olyan fontos lenne, hogy pl. államérdek. Fontosabb, mint az
édesanyád élete. A kutyádnál is, már bocsánat. Ja igen, honorárium, sajnos az nincsen.
Most nem árulom el, ki volt az az író, akit egész életemben elhűlve, tátott szájjal bámultam, hogyan is mond nemet, hogyan hárít, miféle eleganciával tessékeli odébb a kérés, a kívánság mindenféle-fajta törleszkedését. Úgy tudott nemet mondani, mintha
igent mondott volna. Mintha vállalta volna. Pedig dehogy. Engem egyszer régen Kisvárda mellől fölhívott egy fiatal író, és azt mondta, öngyilkos lesz, ha az írása itt meg itt nem
jelenik meg. Intézzem el, különben. És szétkapcsolt.
Az biztosan jelzi egy író rangját, hatalmát, erejét, ha tud nemet mondani. A mindenre
igent mondó kolléga egészen biztosan kétségbeesett, és talán kishitű is, és ne feledkezzünk el a hiúságról sem. Van író, aki ott is ott van, ahol nincsen ott. Egyszerre két helyen.
Három helyen. Mindenütt. Édes jó istenem, betelik vele az Univerzum. Ismerek írót, aki
mindenhová elmegy, ahová hívják, néha három helyen lép föl egyidejűleg, Röjtökmuzsajon, Dorogon és Vásárosnaményban, drága klónjaim. És említendő még egy erősen jellemző lehetőség. Nem tudna a tag elmenni. Nem is akarna. Lemondaná az eseményt,
mint a huzat. Nem is válaszolna a fölkérésre. Hanem amikor meglátja, hogy ő nem, hogy
ő nincs benne, nem hívták, nem gondoltak rá, nem próbálkoztak vele, nem könyörögtek
neki, bömbölve borul az új kéziratokra, s taknyozza, könnyezi össze a verset, a novellát,
a felesleges emberről írt ezeroldalas kisregényt.

IRODALMI FOLYÓIRAT
Megjelenteti a Tiszatáj Alapítvány Kuratóriuma
a Csongrád Megyei Önkormányzat,
Szeged Megyei Jogú Város Önkormányzata,

az Emberi Erőforrások Minisztériuma
és a Nemzeti Kulturális Alap támogatásával.

HÁSZ RÓBERT főszerkesztő
ANNUS GÁBOR, ORCSIK ROLAND, TÓTH ÁKOS szerkesztők
SINKOVICS BALÁZS korrektor
SZÉKELY ANNA szerkesztőségi titkár

Felelős kiadó: Tiszatáj Alapítvány
Szedés, tördelés: Tiszatáj Alapítvány
A lapot nyomja: E-press Nyomdaipari Kft.
Szeged, Kossuth Lajos sgt. 72/B
Felelős vezető: Engi Gábor
Internet: www.tiszataj.hu e-mail: tiszataj@tiszataj.hu	
Online változat:	tiszatajonline.hu	
Szerkesztőség: 6720 Roosevelt tér 10–11. Tel. és fax: (62) 421–549.
Levélcím: 6701 Szeged, Pf. 149.
Terjeszti: Lapker (Magyar Lapterjesztő Rt.)
Előfizetésben terjeszti a Magyar Posta Rt. Hírlap Üzletága 1008. Budapest, Orczy tér 1.
Előfizethető valamennyi postán, kézbesítőknél,
e-mailen: hirlapelofizetes@posta.hu, faxon: 303–3440
További információ: 06 80/444–444
Egyes szám ára: 600 forint.
Előfizetési díj: negyedévre 1500, fél évre 3000, egész évre 6000 forint.
ISSN 0133 1167

