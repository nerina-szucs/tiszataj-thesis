Üaka
István,
Csoóri Sándor, Csukás István,
Takáts Gyula versei;
Mocsár Gábor szatírája;
Fodor András Nino Nikolovról;
Kajári
Gyula
grafikái

tiszatáj
R O D A L M I ÉS K U L T U R Á L I S

FOLYÓIRAT

Megjelenik havonként

Főszerkesztő: VÖRÖS LÁSZLÓ
Főszerkesztő-helyettes: ANNUS JÓZSEF

Kiadja a Csongrád megyei Lapkiadó Vállalat. Felelős kiadó: Kovács László
80-5565 — Szegedi Nyomda — Felelős vezető:' Dobó József igazgató
Szerkesztőség: Szeged, Tanácsköztársaság útja 10. — Táviratcím: Tiszatáj, Szeged,
Sajtóház. Telefon:. 12-670. Postafiók: 153. Terjeszti a Magyar Posta. Előfizethető a
hírlapkézbesítő postahivataloknál, a kézbesítőknél, a posta hírlapüzleteiben és a Posta
Központi Hírlap Irodánál (KHI Budapest, József nádor tér 1. sz. — 1900) közvetlenül
vagy postautalványon, valamint átutalással a KHI 215-96162 pénzforgalmi jelzőszámra. Egyes szám ára 12 forint. Előfizetési d í j : negyedévre 36, fél évre 72, egy é v r e
144 forint. Kéziratot nem őrzünk meg és nem adunk vissza. Indexszám: 25 916.
ISSN 0133 1167
A szerkesztőség tagjai: Csatári Dániel, Mocsár Gábor, Olasz Sándor, Tóth Béla

Tartalom
XXXV. ÉVFOLYAM, 2. SZÁM
1981. FEBRUÁR

CSOÓRI SÁNDOR versei: Mátrai séta, Valami elkezdődött, Esztergomi nyár, Az ábeli füst
3
BAKA ISTVÁN: Liszt Ferenc éjszakája a Hal téri
házban (vers)
6
CSUKÁS ISTVÁN: Képes levelezőlap egy délelőttből
(vers)
7
ÁGH ISTVÁN: A Múlandósághoz címzett fogadóban
(Csukás István költészetéről)
7
TAKÁTS GYULA versei: Ez formál, oszt, Kívülről
fénylik
;
11
TANDORI DEZSŐ: Tradoni, hangsúly az ó-n (vers) ... 12
MOCSÁR GÁBOR: Világító emelet (elbeszélés)
14
BATA IMRE: Mocsár Gábor hatvanéves
•••
33

HAZAI TÜKÖR
TÓTH BÉLA: Tiszajárás. XIV
38
KONCZ JÁNOS: A tartalmi fejlődés elsőbbsége (A társadalomtudományok vidéken)
43

TANULMÁNY
BIBÖ ISTVÁN: Illyés Gyula: Églakók
TÜSKÉS TIBOR: „Hideg-tű" (Takáts Gyula versprózája)
ALFÖLDY JENŐ: Élni a hagyománnyal (Kiss Annáról)
CSŰRÖS MIKLÓS: Tandori Dezső: Még így sem

48
52
57
60

KELET-EURÓPAI NÉZŐ
Bulgária
FODOR ANDRÁS: Nino Nikolovról

63

NINO NIKOLOV versei: Tombolnak a napszelek, Cigány
a Tisza menti szőlőben, Éta kis Kolombuszom!, Csupasz lábak, őseim (Fodor András fordításai)
69

KRITIKA
KISS FERENC: Fodor András: Futárposta
GREZSA FERENC: Tanulmányok a Nyugatról
BORBÉLY SÁNDOR: Újraolvasva Simon István verseit
LACZKÖ ANDRÁS: Takáts Gyula: Polgárjelöltek —
Színház az „Ezüst Kancsó"-ban

73
75
77
80

MŰVÉSZET
TANDI LAJOS: Közösen alkotni (Szegedi építészek és
képzőművészek kísérlete a megvalósulás útján)
83
Színház
NOVAK MARIA: Holló és sajt (Thurzó Gábor darabjának ősbemutatója a Szegedi Nemzeti Színházban) ...

93

Képzőművészet
NAGY LÁSZLÖ: Kajári Gyuláról

ILLUSZTRÁCIÓ
Kajári Gyula grafikái a 13., 37., 47., 92. és a 95. oldalon
Somogyi Károlyné fotója a 86. oldalon

2

96

CSOÓRI SÁNDOR

Mátrai séta
Lélegzik madár és föld,
társtalanul a végzet
s patak csörren meg jobbkezed
mint két hegy közé
hajított lánc.

felől,

Olyan szép és olyan elesett vagy:
öngyilkosok lépkednék így az erdőn.
Arcuk a lombok közti fényben
végleges már,
de lábuk alatt minden száraz ág
fölsikolt még.

Valami elkezdődött
Valami
elkezdődött,
valami egészen más, mint az életem.
Tél van, hó, a háztetők
fehérek
s mintha egy elhagyott
malomban
visszhangozna a kopogásom.
Nem futottam és nem menekültem
sehová,
mégis úgy rezzen meg oldalra fejem,
mint háborús menekülőké gyanús tájon.
Talán a szürke ég zugában
halottak is féküsznék
fésületlen.
A mocskos hóban egy
gyűrűt látók s tömérdek

összezsugorodott
fekete hajat
3

hánykolódni. Gyöngélkedő
hogyan láthatna mást? A
fáiból is testem emlékei

szemem
domboldal
csurrannak

elém.

Már tudom: a pokol részletekben épül föl,
akár egy ház: egy meglábolhatatlan
felhőkarcoló:
üveg-falak, üveg-korlátok,
üveg-lépcsők
villognak rám s látok egy átlátszó ágyat is,
melyben éjszakánkint majd
hanyattfekszem.
Valami
elkezdődött,
valami egészen más, mint az életem.
Tél van, hó, a háztetők
fehérek.
A hátam mögött füst és zsoltárhang
botladozik
s mélyről, a földből, egy múlhatatlan száj sír föl

hozzám.

Esztergomi nyár
Ott feküdtem veled a puszta padlón
az ideiglenes faházban —
nyár volt, a deszkán átvilágították
este a margaréták
s a bokros futóka fehér
lámpácskái.
Ha bárki csonkának lát és elesettnek
téged,
tálán megölöm,
hisz tudtál nevetni fakuló
sebeiden,
sírni, hogy élsz még,
hogy karnyújtásnyira
járhatsz a zsúfolt
szilvafáktól,
tudtál egy ország szemében könnycsepp
lenni,
ha rég elvesztett hegyeire
gondolt.
Esztergom felől harangszót himbált a szél
minden
ébredéskor,
látlak most is, ahogy
belekapaszkodsz
a korai kondulásba
és lecsukott
szemmel
hintáztatod magad a dombok
fölött.

Az ábeli füst
Most a földön vagyok,
a sárban,
a holtak mellett,
elázott újságpapír a szám előtt
és kibelezett, karácsonyi
gyertyák.
Ha rúgni akartok rajtam, most rúgjatok,
sötét a délelőtt is, nem látni át az égen,
nem látni át a szemeken,
homlokokon
s most az északi szél is segíthet
lendíteni a lábatokat —
és még csak szemtanúk se lesznek:
a barátaim csillagszóró
fényben
állnak odahaza
az alacsonyra szállt mennyezet alatt —
ha rám akartok csapni, most jöjjetek
haraggal, vörös égbolttal,
kárörömmel,
elüthetitek görcsös kezemből ezt az országot,
mint a labdát,
pattanjon ferdén magasra, ahogy ti szeretnétek
legjobb lenne egy labda a szív helyett is,
műbársony kéz a kéz helyett,
gomolygó, édes vatta-cukor a koponyába:
ne legyen
emlékezet
s az emlékezetnek
folytatása,
ha erőm fájt nektek,
ha gyöngeségem,
ha arcélem nomád villanása,
most essetek nekem: a világ most
saját zavarától is tehetetlen,
szavak és csizmasarkak jövője
éledezik
újra a sárban
s az ábeli füst kényesen
tekeredik
az ég felé.

látni,

BAKA ISTVÁN

Liszt Ferenc éjszakája a Hal téri házban
A gyertyaláng — rózsálló asszonyai —
ellobban a sötétség
összezáruló
combjai között. A levetett
reverenda,
mint kidőlt tintatartó,
éjszakával
szennyezi be a szobát. Némán fénylik
Isten díszkardja: a Tejút. Most kellene
meghallanom a szférák, zenéjét, de a
mennybe, mint ősszel felázott
talajba
a krumpli, belerohadták az angyalok.
Csend van. Köröttem alszik
Magyarország.
S horizontja, e csókra csücsörítő
száj, nagyokat cuppant álmában, és
nyálát csurgatja: Légy hálás, hogy a
miénk vagy, Franci! S én hálás vagyok.
Csák meg ne lásd, hogy a rapszódiák
aranysújtása megfakult
molyette
díszmagyarodon,
én szegény hazám.
Bemuzsikáltálak
az Európa
Grand Hotelbe, s nem vettem észre, hogy
neked a konyhán terítettek. Most már
mindegy. Aludj hát, és csak álmodd
viszontcsókját
az égnek. Én
föl nem riasztlak többé. Kulcsra zárva,
mint koporsó, a zongora. A gyertya
megunt kísértését kioltva némán
nézek a fenn rozsdásodó
Tejútra,
s a térre, hol a halaskofák
standjain
pikkelyek csillagképei ragyognak —
halbűzös, fejtetőre
állított
Mindenség, amelyben az angyalokból
keményítőt főznek vagy krumpliszeszt,
és
a kokárda a lőlap tizese.

6

CSUKÁS ISTVÁN

Képes levelezőlap egy délelőttből
Ültünk a Drima partján: István, Anna s én,
ifjú költők, de amúgy már túl az életünk felén,
dolgozott bennünk a szesz, a nyár s a felhangolt
jókedv, vakációs, mosoly-fényű
délelőtt volt.
Fejemen helyben vásárolt fehér
vászonkalap,
mert égetett, ahogy csak Macedóniában süt a nap,
álltuk bátran a rohamot, nagy kortyokban nyeltük a sört,
s ha elfogyott, rendeltünk, mutogatva, újabb kört.
Néztük a zöld vizet, ahogy a fazsilipen
átzúdult,
mohón szimatoltuk az utcán sülő bárányhúst,
ránkköszöntek s mi vissza ám, kalapot
emelvén,
a gőgös Európa sarkában, a térkép
szegletén.
Majd kifutunk az időből, tudom, s körmünkre ég
a perc, a nap, s mindent bekormoz a keserűség,
de szép színekkel felragyog majd ez a délelőtt,
ott ülünk, nyár lesz és mi boldogok a hunyt szemhéj

mögött!

ÁGH ISTVÁN

A Múlandósághoz címzett fogadóban
CSUKÁS ISTVÁN KÖLTÉSZETÉRŐL

Elsős egyetemista koromban hallottam róla, hogy költő. Jött az Eötvös Kollégium lépcsőjén és sose tért vissza. Aztán látni lehetett a Hungária kávéház
mélyvizében, tekintélyes írók között. Nem tűnt feszélyezettnek. íme — mondtam magamban — ez egy igazi fiatal költő!
Csukás eltűnt és újra megjelent kávéillattal tüntetni el albérlete vénasszonyszagát, s némi pihenésre két szabadúszó karcsapás között. Állása lett,
lakása, aztán megint minden a régiben, és újra a fordítottja.
írnom kellett ezt a személyes bevezetőt, mert költészete természetes következménye eltűnéseinek és érkezéseinek. S leírhattam, mert már bizonyosan
7

itt van. Mint a bicikliversenyző — ahogy írja — várta a startot. „Körülbelül
húsz évig tartott ez az álldogálás, ami veszélyesen hasonlított a repüléshez, s
lassan-lassan önáltatássá alakult át, hogy még nincs eldöntve a verseny, hogy
ott fent még minden lehet, csak semmi kapkodás, az olcsó alkalmak helyett
ki kell várni az egyetlent, a méltót, az igazit.
Féltjük az ácsorgó tehetségeket, odaképzeljük, mi lett volna ha, de az is
tudható, az igazi tehetség ácsorgásában is munkálkodik, betelepíti a hiányt.
Beboltozta Csukás is. Elveszetté ítéltetett akkor, most már megítélhetővé; megsemmisített minden hozzá- és mellébeszélést, s valamiképpen most már az én
bevezetőm is fölösleges.
Becsukott kötetei mellett elgondolkozom, miért szerettem a verseit, mert
szerettem és ritkán örülhettem nekik? S nem zavart-e meg az öröm, mert várakozásom teljesedett?
Makacsul tiszta, még a legkisebb kihajlás sincsen semmiféle csábitásnak.
Jó olvasni. Gyümölcsök ízéhez hasonlítanám, az októberi déli napsütéshez, meg
a tóparton gatyában és szalmakalapban, mintha valaki dinnyét kezdene meg,
és semmi élvezkedés, a vers nem ámít. Döccen egyet, ha elmerengenél, vagy
rádcsapja a halottak világát. Békéstarhoson járt zeneiskolába, olyan biztos
ritmusérzéke van, mint keveseknek. A botfülűek mondhatnák botfülűnek is.
A disszonanciából teremt harmóniát.
Kinyitom legújabb kötetét, Az üres papír elégiáját. A cím ravasz, hiszen
az irkát teleírta.
Üj füzetet kezdek — magam,
s nem az Isten nevében,
nem hivalkodva, de nem is
alázatos szerényen.
A következő strófa rímein elneveti magát. Na, ilyen emlékkönyv-mélyről kezdődik az írás!
Habár kiment a divatból,
szívem viharvert kalóz,
s a nagy papíróceánon
vidáman, s bátran hajóz,
Mi lesz itt, ha így folytatja — kalóz-hajóz olyan rímpár, amit a kisiskolások
mondhatnának elbűvölően, a dilettánsok meg hősiesen és nevetségesen.
s mintha éltem függne tőle,
fogyasztom a papirost.
Na, nézzük, mire fogyasztja? Bár a Lassan húsz éve című versben még mindig
a startpisztolyra vár.
Lassan húsz éve, hogy verset
írok, bizony húsz esztendő —
mégis az üres lap előtt
úgy izgulok, mint egy kezdő.
Folytatásának olyan rettenetes bája van, mint Csokonai fájdalmainak.
Zúg a fülem,
és tériszony
mint ki a tíz
rácsot fogva
8

gyomrom szűkül,
émelyegtet,
emeletről
letekintget.

Az önmagától való félelem nagy verse Az üres papír elégiája. Olyan kiszolgáltatottság, amit félek megismételni. De mert ajtaján itt nyithatok, bár
az ajtó nincs bezárva, mégis magánlaksértés. „Ha szembe találkoznék végre
magammal — és mégis rettegve várom, hogy szembetalálkozom, egyszer végre
és véglegesen magammal" oszlopain áll a költemény, s a „hullok kifosztva,
megfelezve és kettétörten" sorral fejeződik be. Efféle hangulat hamar elfogja
az embert külföldi szállodákban, most éppen Üjvidéken a hall nagy tükre
előtt, a lámpát tartó angyal alatt. Ennek a találkozásnak nem a tükör, hanem
a papír a végzetes lehetősége, a papír már teleírva, előttem ez a vers, melyben
az egyedüli ember minden mozdulata lelepleződik, „ahogy ráhanyatlik az üres
papírra". Az előző két versben az írásfélelem-gyötrelem, itt a létezés, mely
kimondásra kényszeríttetett: „szavam mögött a szó nem hagyja kimondani
magát, pedig". Ez a pedig a beszorult csavart meglazítja:
a postás-csöngetésre is riadtan bezárkózó
ajtó mögött falat vető nyíltság türelmetlenkedik,
magányomban a magányom, mosolyomban a mosolyom,
a versben versem rejtőzik kimondatlanul,
életem mélyén az igazi életem lapul,
villámlás-ajtórésben igazi alkalom oson,"
— végül is kimondja magát az ellenkezőjével. Igazi fogás, mely a kifejezés
értékét növeli, találkozott magával, mert megszületett a vers.
Ugyanígy a világgal, a Regresszív címűben.
Megjelenik-e szavamban, mint a kirakós kép,
megjelenik-e a világ?
Beleakad-e kérdőjeleimbe, ezekbe az izgága kis
horgokba? Lebeg-e a feltételes mód szabadesésében
felhömbölyödve, mint a gyomor."
Csupa kérdőmondat, „izgága kis horgok". Tegyünk helyette pontot, vagy fölkiáltójelet, akkor „meredünk egymásra véresen, mint a nyílt törés". Így lesz
a kérdésből válasz: „De hát olyan érdekes ez a világ?" — helyett az ellenkezője.
A verset írni vagy nem írni Csukásnál olyan, mint a fej vagy írás, amiből mindig írás lesz, de muszáj ez a szertartás, a szerencsejátékos csak ezután
várhatja szerencséjét. Mint ahogy a fej vagy írásra pörög, billeg, elül a földön a rézpénz, olyan kanyarulatokat vesz a vers, a Vázlat a harminckilencedik
tavaszról.
Milyen nehéz verset írni erről a tavaszról!
Csontig soványodott nő, némi kórházszaggal —
írom, dehát ez nem jó, mesterkélt és túl fanyar,
valami tüdőt tágító látomás kéne.
Ebből a ravasz tétovaságból kicsavarodva valósul meg a költői akarat, a tél
roncsaiból való születés. Így lehet kirekeszteni a kikeleti sablonokat, s kimondani: „Élünk, meghalunk, de hát mégis valami történik velünk, velem, míg
ballagunk a semmibe". S oda emelkedik, ahol minden esztétikai joga megvan
a himnikus szónak:
mormogok, meg
dünnyögök érthetetlen örömben s fohászkodom:
ó, gyere el jövőre is tavasz! És találj itt engem is.
9

Most kapom rajta magam, hogy a kezdő oldaltól elemzek, s arra jutottam,
hogy az üres papír elégiája módszer a kifejezésre. A tárgy mintha elégikus
lenne és mégsem az, mert amikor a negyvenéves férfi a tükörbe néz, a tükör
válaszol kegyetlenül. Ez vagy! Ez az élet!
S tükröm, tükröm mondd meg hát,
ha majd kihuü a haj, s a fog,
az a más ugye nem nyafog,
köszön vidám jójszakát!
Nézz a tükörbe! — Csukás István gyakori versfordító mondata. A levél
a nyárról című nagyszerű költeményében éppen a nyári, nyaralási bolondozásból fordít komolyabbra: mars krumplipucolni!
kisgyerekek csupasz lepke-popója világít;
s nagymama-korba levők kifehéredett halszínű bőrrel,
s csontos agárférfi, avagy éppen nagy pocakos megy,
csattog a meztelen talp, levegőzik a bőr, a ruhátlan,
vidul a szív, kerekül a szemünk, gunyoros röhögésre
szánk, de legyőzi a hitvesi intés; nézz a tükörbe,
s renyhe humort felráz a parancs: mars krumplipucolni!
Jönnek a barátok, „rottyan a bogrács", ehető, sőt „konyhaművészet", „a nők
mosogatnak, isszuk a sört, hadonászik a kezünk, majd jót pisikálunk". Ez a
tükörbe nézés mégsem a krumplipucoláshoz fordít igazán, persze ahhoz is,
hogy a költőt a strandi lötyögésből vendégei közé vezesse, ám, azon is túl
ismét a „nem fiatal, de nem is vén szívvel, épp a középen" időhöz.
Ezután el kell gondolkodnom, van-e magyar költészetben valaki, aki a
negyvenévesek testi és lelki változását kimondta volna? Nagyon fontos ez a
kor. Mintha túlélők lennénk ezután, sejtjeink kicserélődve, vihetjük az orvoshoz rossz fogunkat, szívünket, gyomrunkat, szemünket, szembe találkozunk a
romlékonysággal. A régebbi halálfélelem ehhöz képest naiv és komolytalan,
most már nyilvánvaló a hajnali ébredésben, egy ugró szívdobbanásban, szédülésben, remegésben, éjféli izzadásban, s a temetőkben, ahol, mintha látnánk, mit művel a föld.
A Miből lett ez a vers? magva:
autóbusz húzott el rettenetes erővel
a járda mellett, pár arasznyira tőlem,
öngyilkos vágy, s rögtön utána
a halálfélelem,
minden lépésem utolsó lehet, melyik
vajon: a bál, vagy a jobb —

lesz

az előbbi perc, s mint aki pénzt hagy él,
vált semmivé kínosan a negyven év,
s mindent
pontosan leírtam — hátha kapok egy kis

haladékot.

S minden versében a haladék öröme, így él a világ, s ráadásnak a bölcs
kiskun-mosoly, a Múlandósághoz címzett fogadóban.
to

TAKÁTS GYULA

Ez formál, oszt
Hideg tetőn ki áll,
szemében sarki táj ragyog,
így látom ezt az őszi fényt,
s benne, amit majd
itthagyok.
Zörög az égig sose nőtt
kék távlatok
jelrendszere
tollam és terveim fölött
s a semmi suhogó keze.
Ez formál, oszt szívet,
hegyet
s gyűrt rétegekkel az idő
feszül, vetődik, betűmre dől,
akár zöld fáival a kő.
Mi látszik még?
Vad jéghegyek
s tűzükből, mit
lyukas salak ...

... És ki marad? .. .
villámlanak
itt hagyok,
Az sem ragyog . ,.

Kívülről fénylik
A tárgyak arca és az emberé
korváltóba, tudom,
kopott.
A rúd kiáll...
Sorakoznak
az emberek és a sorok

Erőltetett...
A dal sem
igazi...
Konzervgülyás
birka
helyett.
Mintha lopnánk és kés fojtaná
hegyünket és e szüretet.
— Batárok, puttonok, hová?
Látom, vagy láttam szárnyatok?
Egy óriás pillangó
hímpora
messzi magasból még ragyog.

—

egy kép elé, bámulni azt,
hogy szüretel, ki szőlőt se látott.
Kívülről fénylik, nem belül.
Hideg hegyekre
látok.

Takáts Gyula 60 éves. Jó egészséget, további eredményes munkát kívánva köszöntlük!
11

TANDORI DEZSŐ

Tradoni, hangsúly az ó-n
1. EGY MADÁRSÍR FELKERESÉSE

Keresztülvágott
a füvön. Hallgattak (nem voltak
ott) a kis vízágyúk; ettől még nem volt benne
béke; ebben az ügyben. Nem is olyan rég ez
egy madár volt, ez az ügy; lerakta a kibontott
fűcsomót, a felügyelőné küldte, meg az otthoniak
(a madarak, a lények; medvéik is). Tradoni,
hangsúly az ó-n (mely nem a csodálkozásé),
tulajdonképpen
elcsodálkozott. Olyan
kevésen
múlt volna; nem szereztem meg a kellő
ismereteket,
rossz helyre fordultam felvilágosításért?
tűnődött;
aztán már késő volt? A madár szervezetéből
a szükséges
anyagok eltávoztak. így van ez nagyobb,
rendkívülibb
megrázkódtatások
esetén. Csak hát én a
madárfelügyelés
minden ágát sem ismerhetem, mondta; már
távolodott
a Várfaltól, rutin ellenőrzés volt az egész,
magánbirodalomnak
se mondhatta. Édes fiacskám, egy kis
sajtot ennék, gondolta (a híres verssor); és körül
a nyárias világ, a nap (mint ahogy elfeledte annyi
szépét), ragyogott. Megint egy alkalom, amikor már
semmit se tehetünk, állapította meg a
madárfelügyelő,
és lement a Krisztinavárosba.
A sajt, amit utolsó
napjaiban evett (a madár), és amellyel a nemlétező
fiókákat etette, kihányva. Tradoni erre azért jól
emlékezett (valamelyest, most már csak). Ahogy
összecsukta magát, a kalitka alján, mint a hiábavaló
igyekezett dossziéját, egy
agyontárgyalt
diplomatatáskát.
Hiába ülök le a fűbe, hiába
dőlök végig; ment, intézte inkább az ügyeket.

2. „A HOSSZÚ NYÁRI ALKONYOK ÉGBOLTJA"
Dolgozószobájából
átköltözködött
a
szobába, ide, ahová most visszatért;
csukott ajtó mögött, már madaraik
. . . erre valóban nem volt cselekvést
Állt megannyi részből (az alkonyat),
különböző cselekményszálak
mentén;
vedlettek (és ilyenkor gyengébbek!
harmadikuk úton volt a lágy eleség
12

másik
ott,
hosszú
alkonyata
kifejező szó.
történt
ketten erősen
kiszolgáltatottak),
önálló
fogyasztásától

a magtáplálék fogyasztásához (és ez a fordulat, ha
végre bekövetkezik,
Tradoninak és a
felügyelőnének
sokat jelentett volna: nemcsak, hogy a madár nevelése
sikeresen befejezettnek
tekinthető, de ők maguk, egy
aggasztóan eltelt nyár után, legalább most azért mégis
tehetnek megint egy-egy kiadósabb sétát, úszhatnak
a Dunában, valamelyik egészen közeli tóban, ameddig
a gyors visszaérés biztos reményében
elmerészkedhetnek,
ott); Tradoni a szőnyegen feküdt, mint
gyerekkorában,
aludt, fentről barátja nézte, tollászkodás
közben,
odahúzódott a felügyelő közelébe, a kalitkasarok
fakanalára, és csend volt, s a hosszú nyári alkonyok
égboltja végre mintha annyit kért volna csak, amennyit
ígérhetett: nem történt semmi, külön esemény nem volt.
Ahol az írógép állt, most, este, dossziéval
lefödve,
hasalt a negyedik veréb, ez volt az ő szabad alkonyi
órája, és főként melegedésre kívánta
felhasználni.
A lámpa megvilágította
a dossziét, és míg Tradoni odaát,
ez a madaruk ideát feküdt; és a két esemény
hőmérsékletének
lassan kihűlt a nyoma, de a dosszién még érezni, írta.

KAJARI GYULA RAJZA

MOCSÁR GÁBOR

Világító emelet
Pár évvel ezelőtt én bírtam egy trip to Europe, Írom the United States. Rokoni.
Mert ml tamilynk jött régen. My moter my lather. En vagyok old elég, nem akartam
meghalni úgy, nem látni a főidet ml jöttünk onnan, ahonnan. Ez city van most In
Yugoslavia. Azelőtt in Hungary. Itt in the US ezt nem neveznék city. Kicsi hely. Nem
city at hall. Különös. De én birok ott rokonok. Mr. és Mrs. sass. Young couple. írtam
nekik levél, ők nekem levél. Ok vártak engem at the rail road station. De aztán kiderült az asszony van pregnant (van with child). De ők bírnak már kettő, Svetlana és
Róbert. Nem akarták több. De az ott lenni Yugoslavia, costs sok dinár, mert ott lenni
money dinár, nem dollár. De van nekik dollár. En vittem nekik. Van ott egy folyó
Tisa. Egy este ültünk bele motorboat menni át szomszéd ország, Magjar ország. Hungary. Ott olcsóbber. Fhysicalns nagyon kapkodnak dinár meg dollár. Ay-hay, rokonok
mondták. Ott majd csinálják meg. Tehát én birok nem pasport. Most az nem kell,
mondta Mr. Sass, a rokon. Nevetett, én akkor még nem tudtam, miért. Most már
tudom. Az a trip
volt borzasztó interesting. Mikor jöttem haza to the US, Pennsylvania, én irtam le de most vagyok még older, mit csináljak vele? Vannak nekem gyermekeim, ők nem olvasnak Hungárián, nem tudnak at all. En gondolom, küldöm to
Yugoslavia, emlékbe tor rokonok. Emlékezni az útra by motorboat. De nem hiszem,
elfelejtenék mlg ők élnek. En nem nagyon jól tudok Hungárián, felejtettem el, de ő a
rokonom, Mr. Sass, magjar. Asszony Serbian. Nem tud magjar. De a rokon ő m a j d
igazit, mikor én irtam rossz magjar. Most már halok meg nyugodtan.
Mr. William Sass
Oil City
Pennsylvania
USA

— Ez mi? Mi ez a zagyvaság... ? Milyen nyelven van ez írva?
— Ez, kérlek, első látásra valóban zagyva olvasmány, de a szövegösszefüggésekből, meg majd a későbbiekben teljesen nyilvánvalóvá válik, miért ilyen zagyva.
Ennek sokféle és mélyrétegű magyarázata van. Te, bátyám, ugye az egyetemen m a gyar irodalom és történelem szakon szereztél diplomát, ez ebben az esetben sok
mindent megmagyaráz. Én viszont a gimnáziumban, fakultative angolt is hallgattam
s bár az amerikai angol meg az angliai angol sok mindenben különbözik, úgy értve,
a nyelv dolgaiban, számomra mégis megvilágosodott a levél értelme. Tartalma.
— No, akkor légy szíves világosíts meg engem is.
— Arról van szó — magyarázta a segédszerkesztő —, hogy ez az older magjar,
vagyis öreg magyar az USA-ban é l . . .

— Nocsak — ütődött meg a főszerkesztő.

— A szülei vándoroltak ki oda, így hát ő m á r második nemzedék, alig tud m á r
magyarul. A gyermekei, mint írja i s . . .
— Persze — s a főszerkesztő közelébb hajolt a papírhoz, onnan olvasta — ők
nem olvasnak Hungárián, nem tudnak at all. Értem. Ez a fejlődés, vagy nem is
tudom mi, törvényszerű. Az első nemzedék még csak gagyog azon az idegen nyelven, amit kínkeservesen megtanul, ha kiszakad a hazai nyelv környezetéből, a m á sodik nemzedék viszont már másnyelvű iskolába jár, a kenyérkeresethez kell neki az
ottani nyelv, tehát ez a második nemzedék már a magyart töri, alig beszéli. A k á r csak ez a — s az aláírást böngészte — Mr. Villiam Sass Pennsylvániából. A h a r madik nemzedék p e d i g . . . — legyintett. — Végleg elveszett a magyarság számára.
No, folytasd tovább.
Nyílt az ajtó s minden kopogtatás nélkül — persze, nem is tudott volna kopog14

tatni, el volt foglalva mind a két keze — befarolt a szobába a vén titkárnő, Maranéni, aki sohasem engedte, hogy nénizzék őt, Marának kellett szólítani, meg Marácskának. „Marhácska" — dünnyögte kelletlenül a segédszerkesztő s dühös volt Marácskára, hogy épp ilyen: öreg, két szemölcs az orra tövében, a szemölcsökből szőrszálak
burjánzanak e l ő . . . brrr. Ahelyett, hogy egy csinos, értelmes, szűzi pofikájú gépírónő1,
szeleskedne itt az avitt, dohos szagú, ócska bútorok között. „Nem telik rá" — szokta
mondani a kiadóhivatal vezetője. Nem telik rá.
— Tessék parancsolni főszerkesztő elvtárs — buzgólkodott Marácska s betolta a.
feketés tálcát az íróasztal közepére, rá a kéziratokra, levelekre. Persze, a kávéból,,
ha nem is sok, de valamennyi kilöttyent, mert Marácska ilyenkor nem tesz fel
szemüveget, az istenit neki. Csak gépeléskor. Marácska, akár van rá szükség, akár
nincs, betolja a kávét, ha itt van a főszerkesztő, mert az nincs itt mindig: sokféle
elfoglaltsága miatt hetenként csak háromszor néz be két-három órára, van úgy,,
hogy hetente csak kétszer, az is előfordult, hogy egyszer; durkál a kéziratok közt,,
meghallgatja a segédszerkesztő referátumát, hallatlanul finom érzékkel kiszúrja a.
rázós témákat. Az ilyeneket, a szerzőket biztatgatva, egy-két évig heverteti, mígnem
azok a cikis írások máshol megjelennek s a lelkiismeret megnyugszik.
— No, folytasd tovább.
— Kezd érdekelni a dolog?
A főszerkesztő inkább csak a szempillájával intett igent, de ez szólhatott a feketés csészének is.
— Kérlek, bátyám, ez az öreg amerikai magyar szivar hazalátogatott a szülőföldjére, nem akart úgy meghalni, hogy ne lássa, honnan származtak a szülei.
— Gyökerek — jegyezte meg a főszerkesztő —, ez most valami mániaféle. M i n denki a gyökereit keresi.
— . . . fiatal rokonai várták az állomáson. Itt van: at the road station. — U j j á t
a szövegre nyomva, folytatta: — De aztán kiderült, az asszony van p r e g n a n t . . .
— Az mi? Pregnant? Talán pregnáns?
— Nem, nem pregnáns. Pregnant, de én se tudtam mi az, ilyesmit az iskolábannem tanítottak, még szerencse, hogy ott van a zárójelben, látod „van mit child" és
mert az angoloknál a child az gyerek, valahogy szótári segédlettel kisilabizáltam,
meg a szövegből később majd ki fog derülni, hogy az asszony másállapotban van..
Namármost...
— Várjál csak, várjál. Ezek fontos kérdések. Szóval, gyereket várnak.
— De már van nekik kettő. Azt szeretnék, ha nem kellene megszülni a harmadikat. De az ott, Jugoszláviában rettentő sok dinárba k e r ü l . . . vagy ha akarod,
dollárba...
— Várjál, várjál. Hogy kerül ide Jugoszlávia?
— Hát mert ott volt az öreg Sass szülőföldje. Azelőtt ez a rész Magyarországhoz tartozott.
— Jó, tehát az öreg Sass Pennsylvániából átrepült Jugoszláviába, talál egy rokon
házaspárt, ahol az asszony gyereket v á r . . .
— Az asszony, bocsáss meg, hogy közbevágok, benne van ez is a levélben, nem
magyar, hanem szerb. Van két gyerekük, a fiú Róbert, a lány Szvetlana. A feleség,
is nyilván S z v e t l a n a . . .
A főszerkesztő rácsapott a kéziratra — hangosan felnevetett.
— Az lehetett a ciki, amikor ezek beszélgettek. Huha! — Ingatta a fejét, úgy
nevetett. — Az öreg amerikai — angolul és magyarul, Szvetlána szerbül. A f é r j
pedig magyarul is, szerbül i s . . . és a két gyerek? — őszinte, meghökkentnek mondható érdeklődéssel kérdezte ezt a főszerkesztő, mert ő is mint bárki magyar Magyarországon, az utóbbi időben ide is, oda is utazgatván, felélénkült érdeklődéssel
figyelte a határon túli mieink sorsának alakulását.
— Az m a j d . . . az majd — rikkantotta vígan a segédszerkesztő s ő is a kéziratra,
csapott, annak örömére, hogy a főszerkesztőben felvillant az érdeklődés, bekapta a
15.

horgot, mondhatnánk úgy is — a későbbiekben, a kéziratból kiderül. Ebből sok
minden k i d e r ü l . . .
— Hány flekk ez? — kérdezte gyakorlatiasan a főszerkesztő.
— Ez? Ez, kérlek s z é p e n . . . h á á t . . . ha muszáj, lehet belőle húzni. De van
benne fantázia. Óriási fantázia van benne. Például, amit az öreg Sass leír, hogy kerültek át motorcsónakkal Magyarországba . . .
— Átkerültek.
— Átjöttek. Motorcsónakkal. Motorboat. Itt van. Éjszaka. Passport, vagyis, útlevél nélkül.
— Tehát illegálisan. — A főszerkesztő homloka elborult, kezd a dolog cikis lenni.
— De még aznap éjjel visszamentek.
— De hát akkor meg minek jöttek át? És hogyan? Ellenőrzés nélkül?
— De hisz ez az egészben a pláne. Az árvízen. Tudod, volt akkor az a nagy
árvíz . . . határ nincs . . . neki a motorcsónakot a nagy sötét jugoszláv, majd magyar
é j s z a k á n a k . . . át Magyarországra.
— Aha. Kezdem már érteni. A célzást is. Ki akarják kapartatni azt a szerb
asszonykát, így van? Azért jönnek át Magyarországra...
— Ügy v a n . . .
— . . . mert itt olcsóbb . . .
— Ügy v a n . . . és olvasd csak „Physicains nagyon kapkodnak dinár meg dollár".
— Fizikains? Mi az, hogy fizikains? Fizikussal akarják kikapartatni?
— Dehogyis! — A segédszerkesztő a szája elé kapott tenyér mögött magában
vihogott. Persze a főnök nem angol szakos..— Ez egy angolos furcsaság. Az orvosokat nevezik így. Tehát a magyar fizinsek, vagyis orvosok kapkodnak a dinár meg a
dollár után. Tiszta sor, át kell jönni Magyarországra, ha kapartatni akarnak.
— Ez tény, a hétszentségét! — morogta dühösen a főszerkesztő, aki tapasztalatból tudta, hogy amikor az ő feleségét kaparták, mennyi jugoszláviai hölgy feküdt a
kettes kórteremben. Egész nap szerbül csatoráltak, hogy a többiek ne értsék. Dühösen tovább lapozott. Kidülledt szemmel meredt a következő oldalra. — Hát ez meg
mi? Hát ez meg mi az ördögátka? De hiszen ez meg szerbül van! Hogy kerül ez ide?
— Majd — nyugtatgatta a segédszerkesztő — a továbbiakban minden ki fog derülni. — A főszerkesztő borzongva gondolt rá: vajon mik fognak még kiderülni
ebből az átkozott kézirathalomból? — Szerbül persze én sem tudok, de minthogy
tanulnak nálunk szerb anyanyelvű diákok, egy nagyfröccsért lefordíttattam magyarra. Itt a szöveg — tessék. — S főnöke elé csúsztatta a következő flekket. Ez
állt rajta:
Tisztelt

Szerkesztőség!

Itteni magyar nyelvű irodalmár ismerőseim tanácsára fordulok Önökhöz. Az ügy
előzménye röviden összefoglalva a következő. Férjem, Róbert Sass (Sass Róbert) ez
év májusában gépkocsi-szerencsétlenség
áldozata lett. Ez a borzasztó csapás egész
családunkat mélységesen megrendítette.
Én csak hónapok elteltével kerültem
olyan
idegállapotba, hogy szét tudtam nézni nagyon szeretett férjem írásbeli
hagyatéka,
holmijai közt. Nagy meglepetésemre
rábukkantam
erre a magyar nyelvű
kéziratkötegre. Mivel én nem tudok magyarul, magyar nyelvű ismerőseim segítségével
tudtam meg, mi is ez. Férjem Amerikában élő nagybátyjának
az írása, amelyben
egy
magyarországi illegális éjszakai utunk élményeit rögzítette. Férjem rengeteget
dolgozott rajta, mert az öreg nagybácsi, aki szintén elhunyt azóta, már alig tud magyarul, így hát férjem úgyszólván lefordította a nagybácsi irományát magyarra,
ami
nem esett azért nagyon nehezére, hiszen elhunyt férjem amúgy is hiteles
fordítói
oklevéllel rendelkezik. Rendelkezett, amíg élt. Baráti tanácsadóim szerint talán érdemes közlésre, én ezt nyelvtudás hiányában megítélni nem tudom. Férjem
úgyszólván
nagybácsijának utolsó kívánságát teljesítette, amikor az emlékezést közölhető
magyar nyelvre átültette. Én viszont úgy érzem, férjem utolsó, ki nem mondott
kívánságának teszek eleget, amikor a kéziratot az önök rendelkezésére
bocsátom.
Hiszen
16

5 is bizonyára közlés céljával foglalkozott annyit a nagybácsi kéziratával.
Hogy
aztán az írás megfelel-e az önök speciálisan magyar igényeinek, s hogy egyáltalán
lehetséges-e ilyesmit Magyarországon közölni, azt az önök belátására és megítélésére
bízom.
Üdvözlettel
Szvetlana Sass
Yugoslavija
(Pontos cím)
— Hmmm — dünnyögött a főszerkesztő —, kezd az ügy megvilágosodni. Csak
azt nem tudom, mit képzelnek rólunk ezek odaát.
— Mire gondolsz kérlek, bátyám?
— Hát amit itt ír ez a nő. Speciálisan magyar igények... meg hogy lehetséges-e
ilyesmit Magyarországon k ö z ö l n i . . . Már miért ne volna lehetséges, ha jól, okosan
van megírva? Akármit lehet közölni... hát mit képzelnek e z e k . . . Rólunk.
— H á t . . . — vakargatta a füle tövét a segédszerkesztő — tapasztalatból tudom,
hogy elég furcsákat. Nem hiszik el, hogy nálunk akkora az írásszabadság, amekkora.
Én jártam odaát, tudhatod, és bizony, sok mindent megértettek, de az istennek sem
bírtam a fejükbe verni, hogy nálunk mindennek az alapja az a bizonyos három
T betű.
— Aha. Támogatás, Tűrés, Tiltás . . .
— Igen. Ezek az alappillérek. De ők is folyton azt vitatták, hol marad a negyedik T?
— Miféle negyedik?
— A Tehetség. Mert azt mondják: ez a legfontosabb. Tehetség nélkül nincs írás.
Már úgy értve: közlésre érdemes.
— És szerinted ez az írás — a kéziratra bökött — tehetséges mű?
— T u d o d . . . te is szoktad m o n d a n i . . . a tehetség megfoghatatlan valami. Alkalom és történelmi körülmény is kell a kibontakozásához.
— Aha! Meg szorgalom. No majd meglátjuk. — A kéziratköteget a táskájába
dugta, s ezzel is jelezvén, hogy indulásra készül. — Sajnos, sietnem kell, előadást
tartok a TIT-ben, olvasási szokásaink és életformánk összefüggései címmel. Ezt az
izét majd otthon elolvasom. Aztán meglátjuk, megvan-e benne az a bizonyos...
megfoghatatlan valami.
*

Otthon aztán elővette a kéziratot, feje alá kispárnát gyűrt, az elolvasott lapoknak helyet csinált, így szokta. De már az első mondatok után odacsapott, ahol az
elolvasott lapoknak helyet csinált, fejét dühösen felemelte a bolyhos, sárga színű
kispárnáról:
— Az ember esze megáll. Hát hány előszava van ennek az izének?
Mert az már a harmadik volt, amelyet olvasni kezdett. íme, a harmadik előszó.
*

Majdnem egyszerre kaptam meg Vilmos bácsi kéziratkötegét és halálhírét. Mind
a kettő lelkem mélyéig megrázott. Az első azért, mert nagybátyám kísérő levelében
azt kérte, hogy tegyem át olvasható magyarba. S amikor beleolvastam, már előre
éreztem, miféle iszonyatos munkával bízott meg s ezt nekem komolyan kell vennem,
hiszen a nagybátyám, számomra legalábbis, utolsó kívánsága. Micsoda gyötrelmeket
álltam ki, ne is mondjam. A halálhír voltaképpen várható volt, mégis megrendített,
hiszen akárhogy nézzük is, a nagybátyámról van szó, akitől nagyon szép gesztus volt,
hogy élete utolsó vállalkozásaként eljött hozzánk, hogy még egyszer lássa a szülőföldjét. A szülőföld iránti nosztalgia nagyon szép emberi tulajdonság — én legalábbis
ezt vallom. Nagybácsim utazása azonban összekapcsolódott egy olyan családi üggyel,
amelyben ő is résztvett: át kellett mennünk éjjel, csónakkal Magyarországra. Dolgunkat megkönnyítette, hogy nagyon sötét volt az éjjel, és mivel épp akkor óriási
árvíz pusztított, a környék elnéptelenedett, mindenki menekült a víz elől, határőrség
2 Tiszatál

17

se nálunk, se a magyaroknál nem volt s ez azért lényeges mozzanat, mert egyikünknek sem volt útlevele s arra a célra, ami miatt átmentünk, az ú j a b b rendelkezések
miatt amúgy se igen kaptunk volna. Nagybácsim számára — élete utolsó nagy élménye volt ez — sok érdekes és furcsa tapasztalást jelentett ez az utazás, nemigen
érti ő már az itteni viszonyokat, magyarok, jugoszlávok, románok és egyebek ú j k a p csolatait, sokszor csakugyan bonyolult dolgait. Rengeteget kérdezett, mert sok mindent nem értett és sok mindent hiába magyarázgattam neki, továbbra sem értette
az összefüggéseket. Ezeket a naiv és számára érthetetlen dolgokat én, ha tudtam,
kihagytam a kéziratból, mert nem akarok sem magamnak, sem másnak bajt okozni.
Itt van például ez az útlevélkérdés, ö , azt mondja, ha egyik államból át akar utazni
a másik államba, nem kell útlevél. Pennsylvania államból bátran mehet Iowa államba, akárhova, itt meg annyi a bonyodalom az útlevelek körül, holott — az ő,
már szinte teljesen amerikai eszével — úgy tekinti a szocialista államok testvéri
szövetségét, hogy ha egyik államból átmegy az ember a másikba, nem kell útlevél.
Próbáltam neki magyarázni, hogy nálunk azért más a helyzet, mert például Jugoszlávia is szocialista ország, meg a többi is, de mi dollár alapon állunk, ők meg
rubel alapon — nem értette. Miért nem áll a többi is dollár alapra, a dollár nem
rossz pénz és az egész világon érvényes. Ezt a példát csak azért említettem, hogy
mekkora értetlenséggel kellett szembenéznem. Magyarázatul még csak annyit, hogy
egy szót sem ért románul, így hát amikor bizonyos román szavak kerültek forgalomba, amelyeket én sem értettem, csak kapkodta a fejét, s folyton bökdösött,
hogy fordítsam le. De én sem tudok románul. Ilyenkor a nagybácsim szövegét félretolva s ezzel meg is hamisítva — a magam ismeretei szerint és hallomásom, utólagos értesüléseim szerint fogom elmesélni a történteket. Máskor is élek ezzel a módszerrel, mert nagybácsim emlékezete bizony már ki-kihagyott, az enyém még m ű ködik, habár lehetséges, ha megöregszem, én is úgy járok mint ő. Szeretném azonban, ha ezek az én kezemtől származó betoldások, helyesbítések nem akasztanák
meg az elbeszélés folyamatát s erre azért is rá mertem szánni magam, mert amúgy
rendszeresen fordítok magyarról szerbre, szerbről magyarra, sőt más nyelvekkel is
megpóbálkozom, például szlovén, sőt angol, német, orosz nyelvekkel is. Így hát van
némi érzékem idegen szövegek formálásához, habár — s ezt határozottan leszögezem
— írói vénám nincs. Mégis vállalkoztam erre a munkára, erre kötelez nagybácsim
emléke, ami legyen örökre áldott.
Sass Róbert
*

— Aszentségét — nyögte a főszerkesztő —, ilyen kacifántos kézirat sem fordult
még meg a kezemben. Volt olyan előérzete, hogy cikis dolgoknak kell elébe néznie,
ez az előérzet akkor döbbent belé, amikor azt olvasta, hogy „román szavak kerültek
forgalomba". Mit keresnek ebben a máris zagyvaságnak induló históriában román
szavak? S az előérzet akkor vált bizonyossá, amikor megtudta, hogy az átdolgozónak
— fordítónak? — nincs írói vénája. „Hát akkor meg mi az istennek kezd ilyesmihez?" — lázadozott. „De már mindegy, lássunk hozzá." A ciki előszelében kezdte
a kézirat olvasását.
.

*

Már napokkal előbb észrevettem, hogy Róbert és Szvetlána össze-összedugják a
fejüket, súgdolóznak, énrám ideges, gyanakvó tekintetet vetegetnek. Pedig m á r odaadtam nekik az ezer dollárt, amivel szerintem kifejeztem rokoni érzetemet, hát
akkor meg mi bajuk velem? De aztán kiderült, hogy nem velem van bajuk, hanem
miattam. Egy este Róbert ugyanis, alkalmat kerítve rá, hogy kettesben m a r a d j u n k ,
ez nyilván meg volt beszélve a feleségével, elkezdte mondani. Nem értettem pontosan, de a lényeget igen: a felesége másállapotban van, gyereket vár, át szeretnének
menni Magyarországra, mert az ottani orvosok olcsóbbért megcsinálják az ilyesmit,
pláne, ha dollárt vagy dinárt mutogatnak nekik. Jól van Róbert, akkor át kell
menni. Igen, de mi lesz Vilmos bácsival, itt, egyedül? Azért jött át az USA-ból,
18

hogy magára hagyjuk? Esetleg néhány napra? Dehogy hagytok magamra, mondtam
Róbertnek, miért nem mehetnék veletek én is? Csak az a baj, hogy nincsen Magyarországra szóló útlevelem. Róbert legnagyobb meglepetésemre közölte velem, hogy
ez ne okozzon nekem fejfájást, mert nekik sincs. Hát? Csak álmélkodtam. Elmagyarázta aztán, hogy odaát, vagyis Magyarországon borzasztó nagy szerencsétlenség van,
mert árvíz pusztít, de minden bajban van egy kis szerencse is, ez esetben az, hogy
az árvíz elmosta a határokat, így tehát útlevél nélkül is át lehet menni. Nekik, mert
közel van hozzájuk a Tisza, van motorcsónakjuk, az egy-két óra alatt átröpít bennünket a nemlétező határon. Akkor hát, mondtam neki, szüret, ha bor nincs is, mert
erre a mondásra még apámtól emlékeztem. Magyar mondás ugyanis. így történt
aztán, hogy egy sötét este beültünk hárman a motorcsónakba, hogy átmenjünk
Magyarországba, Szvetlána dolgát elintézni. A sötétséghez Róbert ragaszkodott, nehogy a magyarok észre vegyenek bennünket. Magyarok? — kérdeztem. Hát te is
magyar vagy, én is magyar vagyok, miért mondhatsz olyat, hogy a magyarok észre
ne vegyenek bennünket. Persze, mondta Róbert, persze, hogy magyarok vagyunk, de
mi most szökünk Magyarországra, hát ilyen furcsa dolgok vannak itt, ezen a környéken, amin én őszintén csodálkoztam. És ma is csodálkozom.
Szerencsére olyan koromsötét volt, hogy a csónak orráig alig láttunk, de azért
Róbert elég jól tudott tájékozódni, amit csak egy példával bizonyítok. Már elég jó
ideje haladtunk, amikor ő megszólalt: ott, az a jegenyesor már Magyarország. Érdekes, hogy erre a szóra, „jegenye", jól emlékeztem, bár sokat felejtettem a magyarból, de apám — isten nyugosztalja — sokat dalolt ezekről a fákról. Ügy látszik, a
magyarok szeretik a jegenyefát. Most tehát, mondta Róbert, azt csináljuk, hogy
amennyire csak bírunk, jobbra kanyarodunk, mert ha egyenesen mennénk, neki
mennénk egy városnak, mondta a város nevét is, de azt nem jegyeztem meg, és
akkor elfognának bennünket a magyarok.
így is történt. A csónak nagy ívben jobbra kanyarodott, és eközben majdnem
bajba kerültünk. Arra figyeltem fel, hogy Róbert, persze magyarul, szörnyen káromkodik, mi az, mi az, kérdeztem, mire ő azt válaszolta, hogy egy átkozott disznó
került a csónakunk alá. Disznó? Hogy kerülhetett disznó a csónakunk alá? Még szerencse, hogy az állatot a csónak a víz alá nyomta, mert különben eltörhetett volna
a propellerünk, és akkor mit csinálunk itt a sötétben? Meg is kérdeztem tőle: miféle
disznó volt ez? Azt felelte: döglött. Érdekes, gondoltam magamban, nem is tudtam,
hogy az itteni határokon döglött disznók úszkálnak át egyik oldalról a másikra. De
Szvetlána oldalba bökött és mutatta: nézzek csak körül. A szemem kimeresztettem
és olyasmit láttam, hogy majd kiestem a csónakból. Mindenfelé csak viz, meg víz,
meg víz. Akár a tenger, de mégsem olyan, mint a tenger. Mert a tengerből nem
állnak ki fák, meg háztetők, meg villanyvezetékek, mint itt, ebből a vízből Akkor
értettem meg, hogy már ideát vagyunk, Magyarországon, mert mint említettem, Róbert már mondta, hogy itt óriási árvíz van. Én, mondhatom, elég sokat utaztam
tengeren meg az USA-ban a nagy tavakon, folyókon, de ez egészen más. Borzasztóbb. Mert ott az ember tudja, hogy vízen halad és nincs más sem mellette, sem
előtte, csak a víz, de i t t . . . Szegény Róbertet bizony sajnáltam, ahogy az kínlódott
a motorcsónakkal.
Arra lettem figyelmes, hogy egyszer csak megszűntek ezek az akadályok, szép,
sima, széles víztükrön haladt a motorcsónak. Megkérdeztem: ez hogy lehetséges?
Róbert azt válaszolta, hogy most a Maros folyó vizén megyünk, ez is óriási módon
megduzzadt, kiáradt, de ez mégis folyó és nem árvíz. A folyó neve azért ragadt
meg az emlékezetemben, mert apám, isten nyugosztalja, sokszor beszélt erről a folyóról, mert ő itt, a Maroson valamikor tutajokon fát szállított Erdélyből — na most
jut eszembe a város neve — Szegedre. Ennek emlékére végig futott a hideg a hátamon s meg is mondtam Róbertnek: isten őrizzen bennünket attól, hogy nekimenjünk egy ilyen tutajnak. Róbert megnyugtatott, erre nincs kilátás, mert a Maroson
ma már nem járnak tutajok Erdélyből Szegedre. Na persze, fejlődik a világ, hol
vagyunk már az ilyen maradi módszerektől!
2*

19

Szépen haladtunk vízfolyás ellenében, tehát felfelé a Maroson, amikor Róbertnek megint baja akadt a motorcsónakkal. Én is észrevettem valamit, nehezen tudnám megmagyarázni, mit vettem észre. Röviden mondva, arról van szó, hogy a folyó
egyszercsak nem szembe folyt velünk, hanem elkanyorodott tőlünk, méghozzá bal
kéz felé. Netene, mondom Róbertnek, hát ez meg hová megy? Pedig nyilvánvaló
volt, hogy mögöttünk is, előttünk is semmi kétség, a Maros folyik, de itt mintha
két ágra szakadt volna. „Nincs semmi baj, mondta Róbert, ömlik kifelé belőle a víz.
Itt a víznek utána eredünk." S balra fordította a csónak orrát.
Ki akart jutni a folyó medréből, s erre éppen itt jó alkalom kínálkozott, mert
itt tőlünk balra, csakis gátszakadás miatt a rengeteg víz kiömlött a mederből, mi
meg a víz hátán megint bele az árvízbe. Én már az idejét se tudom, mióta jöttünk,
órák telhettek bele, és bizony isten nem tudtam, miért és hol járunk. Mindenfelől
csak az az átkozott sötétség. Az útirány tehát, kifelé balra a folyómederből, bele az
árvízbe, de aztán Róbert megint mást gondolt és — már az árvíz fölött — ú j r a
balra kanyarodott. Hová akar ez menni? A csónak gyorsan haladt, nem volt mód,
hogy a dolgokat megbeszéljük.
Ügy látszik, Róbert sem volt olyan biztos a dolgában, mert leállította a motort,
micsoda csend lett egyszerre! Igaz, a víz haladt alattunk, de csak szép lassan, csendesen. Róbert megtörölte a homlokát, aztán a csónak horgonyát valami faágba beleakasztotta és végre megszólalt. Az az érzésem, hogy eltévedtünk — mondta. Nahiszen — gondoltam. Hogy-hogy eltévedtünk? Bizonyos jelekből arra következtetek
— mondta Róbert —, hogy mégsem Magyarországon vagyunk. Mi az ördögöt beszélsz? Visszakanyarodtunk Jugoszláviába? Dehogyis, mondta Róbert. Hanem egy
harmadik országba jutottunk. Ez előttem tisztára képtelenség. Pár órai motorcsónakozás után a harmadik országba?
*

Igen, igen, bizonykodott Róbert. Rákanyarodtunk a Marosra, annak a medre
fölött haladtunk, de kissé túlrobogtunk a célon, mert odaát vagyunk egy harmadik
országban, Romániában. A vízből kiálló táblákból látom, hogy ez Románia. Ahonnan
a Maros folyik át Magyarországra. A táblák felirata nem magyar. Ügy tettem,
mintha érteném. Na és — kérdeztem —, most mit akarsz? Természetesen minél
előbb nyugat felé kell indulnunk, mert akkor nemsokára visszajutunk magyar területre. Én viszont megjegyeztem, hogy m á r annyit forgolódtunk erre-arra, ki tudhatja azt, merre van nyugat, merre van kelet? És különben is, ha már sikerült eljutnunk ebbe a harmadik országba, miért ne maradhatnánk itt? Nem mindegy
annak a gyereknek, hol kaparják ki, itt vagy ott?
Ezekre a szavaimra Róbert meg Szvetlána hosszabb társalgásba kezdett, szerbül,
amiből én persze egy szót sem értettem. A legvégén Róbert azért elmagyarázta.
Nem lehet, Vilmos bácsi, mondta, mert Magyarországon a gyermekelvevés nem
olyan veszedelmes műtét, mint Romániában. Itt mások a törvények. Itt ugyanis börtönbe csuknák azt az orvost, aki magánalapon csak úgy ukmukfukk elveszi a gyereket, de talán még a gyerek anyját is, míg Magyarországon lefizeti az ember a pénzt
és el van intézve. Ezt persze értettem, mert nálunk az USA-ban is úgy van, hogy
egyik államban szigorúbbak a törvények mint a másikban. Az egyik államban például van halálos ítélet, a másikban nincs. Ugyanazért a bűnért az egyik államban
nem végzik ki az embert, a másikban kivégzik. No, hát akkor induljunk nyugat
felé, Magyarország felé. De gyorsan, mielőtt itt elkapnának bennünket. A gyerek
kikaparása most mindennél fontosabb.
*

Megint a már-már megszokott éjszakai benyomások: alattunk víz, amelyből háztetők állnak ki, meg fák között robogunk el, elég leverő látvány ez azért. Én még
emlékszem arra a régi filmre, Árvíz Indiában, az volt a címe, hát ott aztán még
nagyobb volt a pusztulás. Az emberek, házak csak úgy pörögtek-forogtak a lezúduló
20

árban, mint valami apró egérkék, vagy mint a gyufaszálak, itt azért mégis mintha
nyugodtabb volna a körülmény. Mikor már jó órányit haladtunk nyugat felé —
kilométerben nem tudnám megmondani a távolságot — Róbert megszólalt, hogy ez
itt már Magyarország. Honnan az isten csudájából tudtad ezt megállapítani? Kérdeztem. Hát, felelte Róbert, meg lehet azt érezni. Sejteni. Például a táblákból, amik
a vízből kiállnak. Hogy ez is tilos, az is tilos. Sok minden tilos — magyarul. Nem
akartam tovább kötekedni, csak magamban törtem a fejem: honnan lehet az ilyet
megsejteni? Nagy töprengésemből az riasztott fel, hogy leállt a motor. Jól nézünk
ki. De mint kiderült, nem mondott csődöt, nem bedöglött, hanem maga Róbert állította le. Szvetlána oldalba bökött, mondott valamit, amit persze nem értettem, de
azt igen, ahogy mutatta, nézzek csak arra, előre, jobbra. Odanéztem és nem akartam
hinni a szememnek. A nagy sötétségben egy sor kivilágított ablak. Mi az ott? Hajó?
Felhőkarcoló? Egyik sem, mondta Róbert. Az ott valami épület. Ki van világítva.
Ezen a tájon nincsenek sem hajók, sem felhőkarcolók, csakis épület lehet, de azt,
hogy mi az az épület, ő sem tudta. De abban bizonyos, hogy az az épület már
Magyarországon van.
Miért vagy te ebben olyan biztos? — kérdeztem tőle. Nézd, Vilmos bácsi, most
valamit megmagyarázok, hogy sok mindent jobban megérts — mondta Róbert. Az,
hogy engem Vilmos bácsinak szólított, egy kicsit idegenül hatott, pedig már mondtam neki, hogy én nem ehhez vagyok szokva, szólítson csak Bili bácsinak, de azt
mondja, nem áll rá a szája, hadd szólítson csak Vilmos bácsinak. Jól van, egyeztem
bele, annyi minden ú j dologhoz hozzá kell szokni itt a szülőföldemen meg Európában, hát majd csak megszokom ezt is. Az a helyzet, magyarázta, hogy Magyarország
furcsa helyen fekszik. Amióta kisebb lett mint volt — mert sokkal kisebb lett —,
azóta alig van olyan folyója, amelyik Magyarországon ered. Vagyishogy a folyóvizek
majdnem százszázaléka külföldről jön be az országba. Na és? — kérdeztem. Azért
van ez így, mert az ország mélyebben fekszik, mint a környező országok. Minden
víz ide folyik. Bele. Magyarországba. Aha! Kezdtem érteni. Tehát ha ezen a tájon
óriási árvízen motorcsónakázunk, akkor az csakis Magyarország lehet. Ez fekszik a
legmélyebben. Azért is szoktak — magyarázta — magyar jégtörő hajók átjönni
Jugoszláviába, a Dunán meg a Tiszán jeget törni, mert ha nem törik fel a jeget,
akkor a folyók megduzzadnak, visszafelé folynak és minden víz a magyarok nyakába
szakad. Magyarország — mondta — árvízország. Ez egy kicsit bonyolult, árvízország, de azért helyben hagytam, mert ha Róbert mondta, akkor biztosan így van,
habár furcsa volt nekem megszokni ezt a gondolatot, mert én ahhoz vagyok szokva,
h a például az ÚSA-ban kiönt egy folyó, mondjuk a Mississippi, akkor a víz mind
az amerikaiak nyakába szakad. Na ja, mondta Róbert, de az USA nagy, Magyarország meg kicsi, amiben teljesen igazat adtam neki. Az USA csakugyan nagyon nagy.
De mi lehet az az épület ott, kivilágítva? Róbert úgy döntött, persze Szvetlánával megbeszélve, hogy óvatosan megközelítjük. Mert például meg kell állapítani,
szárazföldön áll-e, vagy pedig a vízben. Mert ha szárazföldön áll, akkor megint
újabb bonyodalmaknak nézhetünk elébe ezekkel az országhatárokkal, legalábbis Róbert szerint. De ha vízben áll, akkor az az épület magyar. Én már mindent odabíztam. Kezdtem semmit sem érteni.
Nem akarom részletezni: vízben állt. Akkor tehát magyar. Még közelébb menve,
Róbert talált egy félköríves cégtáblát, éppen csak kiállt a vízből, én nem tudtam
elolvasni, mi van kiírva rá, de Róbert elolvasta és azt mondta: az Isten jó helyre
vezetett minket, mert ez itt egy gyógyintézet. De miért van kivilágítva? És van-e
benne valaki? Lennie kell, ha egyszer ki van világítva. És ki lehet, kik lehetnek
egy ilyen gyógyintézetben — ha vannak — mások, mint orvosok? Nekünk pedig
Szvetlána miatt pont orvosra van szükségünk. Olyan orvosra, aki ő t e t . . . De hogyan
lehet bejutni ebbe a kivilágított épületbe?
*

21

A főszerkesztő dühöset szusszantott. „Nem az a baj, édesapám, hogy írói vénád
nincs, hanem az, hogy semmiféle ideológiai megfontoltság nincs benned." Miféle
badarságok ezek, országhatárokkal, meg hogy kicsi ország, nagy ország, meg hogy
a nyakunkba szakad a víz? Az árvíz. Meg, hogy árvízország? Meg hogy visszafelé
folynak a vizek? Ilyen csak a Bibliában van, de talán még ott sincs. Kivéve, amikor
a Vörös-tenger kettényílt az Egyiptomból menekülő zsidók elől, de hát ki veszi ezt
ma komolyan? Legföljebb — döntött a főszerkesztő — ha netán mégis kikerekedne
ebből az egészből valami közölhető dolgozat, ezeket a cikis részeket kihúzzuk. Meghalt az eredeti szerző, elhunyt az átdolgozó, ki tiltakozhatna ellene, nem igaz? Így
tehát olvassuk tovább.
*

A bejutás reményen felül sikerült. Aki nem volt ott, el sem hinné. Ügy kell felfogni, hogy az épület homlokzatán volt egy bejárati ajtó, de ez minket nem érdekelt, mert ellepte a víz. Viszont az ajtó fölött volt valami nyitható üvegfal, vagy
óriási kétszárnyú ablak, ez nyitva volt. Róbert leállította a motort, elővett egy evezőt és egyszerűen beevezett a lépcsőházba. Ez pontosan így történt. A lépcső elé fordította a csónakot, s mi szépen, kényelmesen kiléptünk a felfelé vezető lépcsőkre.
Emlékszem, Szvetlána még a szoknyáját is lesimította a fenekén, attól félt, hogy a
hosszú úton ráncok keletkeztek r a j t a De nem. Műanyagból volt. A szoknya.
Most aztán? Róbert intett: gyerünk. Felfelé. A lépcső tetején szárnyas ajtó, Róbert bekopogott. Nem szólt ki senki, hogy tessék, nyilván nem vártak ott senkit
látogatóba. Róbert benyitott. Mi meg utána, leghátul én. Persze, roppant kíváncsian,
hogy mi vár ránk odabent. Hát kérem, semmi különös.
Közönséges orvosi rendelő, szerintem. íróasztal, egy üveges szekrény, benne
orvosságos dobozok, csillogó műszerek, na persze egy heverő, ahova az orvos a beteget lefekteti. Na és el ne felejtsem, egy eleven nő. Fehér köpenyben, fehér fityula
a fején. Állt a szoba közepén és nézett minket. Nem mondhatnám, hogy megdöbbenve, hanem mintha már várt volna bennünket. Ez a nő, gondoltam, nem lehet
az orvos, aki ennek a rendelőnek a tulajdonosa, mert mit keresne egy nő, pont egy
nő, ekkora árvíz közepén, egy magányos épületben? Másrészt meg azt gondolom, ha
ilyen helyen van egy nő, egyedül, akkor ott lennie kell egy férfinak is, nem? Reményemben egyáltalán nem csalódtam. Mert a nő — mint később kiderült, valami főnővér — kiáltozni kezdett: „Főorvos úr! Főorvos úr!" Aha! És nem is sokára nyílt
egy ajtó bal felölről és belépett egy férfi, szintén fehér köpenyben, csíkos pizsama
rajta, közepes termetű sovány ember. A nő így szólt hozzá: „Főorvos úr kérem,
megjöttek az első vendégek." Körülnéztem: mi volnánk azok? Vendégek? Más nem
volt a szobában. A rendelőben. Ök aztán ketten, Róbert meg az a fehér köpenyes
beszélgetni kezdtek, de az a férfi, akit a fehér ruhás nő főorvosnak titulált, olyan
hadarósan is, meg raccsolva is, meg halkan is beszélt, hogy folyton bökdösnöm kellett Róbertet, mondja már, miről van szó, mert én bizony csak itt-ott értettem valamit az én amerikai fülemmel.
*

„Aha — riadt fel a főszerkesztő — most jön az a rész, amit maga a jugoszláviai
rokon ír, mert az öreg nem értette, miről van szó."
*

— Jó estét. Önök . . . honnan . . . s hogyan jöttek idáig?
— Mi, kérem szépen . . . odaátról, Jugoszláviából. Motorcsónakkal.
— Aha! Áttévedtek. Nem csoda. Ebben a sötétségben. Meg itt van ez az á r v í z . . .
Meglátták a kivilágított a b l a k o k a t . . .
— Meg, kérem szépen.
— Mondtam ugye, Etelka főnővér, hogy gyújtsuk fel a szobákban a v i l l a n y t . . .
Azért mondtam ezt a főnővérnek — magyarázta a főorvos —, hogy ha valaki oda22

kint evickél a vízen, lássa, hogy itt még van élet, idetaláljon. És íme, önök ide
találtak. D e . . . foglaljanak h e l y e t . . . nem áztak át? Nem fáztak át?
— Nem, főorvos úr kérem szépen.
— M a g y a r o k . . . mind a hárman?
— Nem, kérem szépen. Én magyar vagyok ugyan, de jugó. A feleségem pedig,
Szvetlána, szerb. A nagybácsikám is m a g y a r . . . l e n n e . . . , de az USA-ból jött látogatóba hozzánk és már bizony sokat felejtett az anyanyelvéből.
— Aha! Jól összejöttünk. Érdekes. Az én nevem, látja, Bruzsenyák. Szlovák név.
De egy árva kukkot nem tudok annak a népnek a nyelvén, amelyből származom.
Hát így vagyunk. És az ön neve?
— Az én nevem . . . kérem szépen . . . Sass . . . Sass Róbert.
— Mindig is az volt? Két essel?
— Ügy tudom, kérem szépen, hogy a múlt század elején még Adler volt a családi n e v ü n k . . . de aztán jött negyvennyolc...
— No, lám, ez érdekes. Az én dédapám is harcolt Isaszegnél, tudja, negyvenkilenc t a v a s z á n . . . Ö még tudott az anyanyelvén. Magyarul igaz, nem t u d o t t . . . de
a z é r t . . . ott v o l t . . .
Nem tudom, mit tudtak annyit fecsegni összevissza — annyi bizonyos, hogy én
az egészből egy szót sem értettem. De aztán a beszélgetésük megszakadt, mert odakint óriási üvegcsörömpölés, meg mindenféle zajok, a főorvos az ajtóhoz lépett, kinyitotta, kiment és azt kiabálta: „Jöjjön csak ember, jöjjön hát, ha mondom!" Ezek
szerint jött valaki. Vártuk, hogy vajon ki. A főorvos egy ázott, csöpögő embert támogatott be a szobába. Gumicsizma volt a lábán, abból is csak úgy dőlt a víz.
Köszönt a csöpögős ember, jó estét kívánt. Akkor aztán vele kezdett beszélgetni a
főorvos.
— Jó estét. Mikor volt már az az este! Hát maga kicsoda? Hogy került ide?
— Én, kérem szépen, Dumitreszku Mihály, innen nem is olyan messziről, a
Petőfi téeszből. Ottan vagyok én állatgondozó... elnézést, hogy csöpög mindenem.
— Hát az igaz. Még a bajusza is. De hogyan került ide?
— Jött ez az átkozott árvíz. A tehenek, borjak a karámban. Én meg velük. És a
víz jött, csak jött. Az állatok, Isten ártatlan teremtményei persze megrémültek, már
lassan térdig álltak a vízben, ijedtükben neki a karámnak. Kitörték, bele a vakvilágba. Hát mit tehettem m á s t . . . jöttem u t á n u k . . .
— Gyalog? Ebben a vízben?
— Nem a, kérem tisztelettel, összedrótoztam két istállóajtót, ráfeküdtem, akár
egy tutajon . . . ú g y . . .
— Hm. Élelmes ember. És az állatai?
— Azok . . . eltűntek . . . ebben a nagy sötétségben . . . u g y e . . .
— Nem a sötétségben. A vízben. Egyik másik itt úszik el döglötten az ablakunk
alatt. Nem hiszi?
Az az ember csak eltátotta a száját, a szája sarka legörbült, azt hittem, sírva
fakad. A főorvos azt mondta neki, hogy megláthatja, ha akarja. De előbb megparancsolta a főnővérnek, hogy tegye tisztába ezt a csöpögős embert, adjon rá száraz
ruhát. A csöpögős kiment az ajtón, lerántotta a gumicsizmáját, kiöntötte belőle a
vizet, úgy jött vissza, mezítláb. A főnővér hívta, hogy menjen vele, de a főorvos
megállította és utasította, hogy egy füst alatt adjon nekünk is száraz holmit. Ami
azt illeti, most vettük észre, hogy bizony mi is csuromvizesek vagyunk, épp csak
hogy nem csöpögünk. Persze, a sok forgolódás közben becsapott a víz a csónakba,
meg — most jutott eszembe — eső is csapkodott, de akkor ezt nem vettük észre,
fel sem vettük. Fontosabb volt mindennél az, hogy Szvetlánát olyan helyre hozzuk,
a h o l . . . szóval, valami ilyen helyre.
Meg is mondtam Róbertnek, amikor a fityulás főnővér bevezetett bennünket
egy szobába, hat ágy volt benne, kórházi ágy, hogy ennél jobb helyre nem is jöhettünk volna. Kéznél van itt minden. Főorvos, főnővér, kórházi ágy. Igen, mondta
Róbert, minden rendben volna, csak ne jött volna ide ez az állatgondozó. De majd
23

ő — azt mondja — megtalálja az alkalmat, hogy a főorvossal bizalmasan megbeszélje a dolgokat. A főnővér ránknyitotta az ajtót, szerencsére m á r rajtunk volt
a csíkos kórházi pizsama, és mindkettőnknek hozott egy-egy kórházi köpenyt. Mivel
hogy hűvös az éjszaka a vízen.
Mikor elment, meg is mondtam Róbertnek: te, Robi, nagyon sokba fog ez kerülni nekünk. Micsoda? — kérdezte. Hát ez az egész itt. Ugye, rendelkezésünkre áll
egy gyógyintézet, egy főorvos, egy főnővér, kaptuk ezeket a pizsamákat i s . . . Meg a
Szvetlána d o l g a . . . De Robi csak nevetett: ugyan már. Hát a kaparásért majd valamit lökni kell a dokinak, meg a főnővérnek is, de a többi, azt mondja, az m á r
velejár. Magyarországon, azt mondja, az ilyesmi ingyen van. Mi van ingyen? Hát az
orvosi ellátás, meg minden ilyesmi. Nem hittem neki, hogy is hittem volna. Nálunk
az USA-ban, ha egy főorvos megvizsgál, ráadásul a pizsamához még köpenyt is
kapsz, ha már belépsz a rendelőbe, lélegzetet veszel... meg egy főnővér rádmosolyog . . . hát azt meg kell fizetni. A világon mindig, mindent meg kell fizetni. A biznisz az biznisz. De Róbert mindent csak kinevetett. Vili bácsinak, azt mondta, sokat
kell még tanulni. Fejlődni — ezt mondta. Nekem? Aki elmúltam hetven? Hát
bizony elég dühös voltam rá, amikor már csíkos ruhánkban kimentünk a főorvos
rendelőjébe.
Ott a látványtól földbe gyökerezett a lábam. Szvetlána m á r ott volt, nevetve
fogadott bennünket, ő is csíkos, méghozzá férfipizsamában volt, mert — magyarázta
Róbertnek, az meg aztán nekem — a nagy sietségben a földszinten felejtették a női
öltözékeket, mert a földszinten van a női osztály, ott van a ruharaktár is. De ott
volt akkorra már, szárazra törülközve, az a csöpögős is, az a Dumitreszku, szintén
csíkos ruhában, bizony isten jól nézett ki benne, olyan szép, régi-magyaros bajusza
volt ennek a Dumitreszkunak. Jól megjegyeztem a nevét, nekem is van az USA-ban
egy ismerősöm, azt is így hívják, csak annak nincs ilyen szép bajusza és nem is
magyar.
Mikor megláttuk egymást, mondtam valamit, kértem Robit, hogy mondja meg
a többieknek is, megmondta, hát akkorát nevettek! Mert azt mondtam: úgy nézünk
ki ezekben a csíkos ruhákban, mintha most szöktünk volna ki rabruhában a SingSing-ből. Nevetett a főorvos is.
De a főnővérnek eszébe jutott valami.
— Főorvos úr k é r e m . . . ennek a bácsinak — és az állatgondozóra mutatott —
vérzik a keze feje. Láttam, hogy mikor megtörülközött, véres lett a törülköző.
— Aha! — mondta a főorvos. Szereti ezt mondani, gondoltam.
— Nem kellene beadni neki egy tetanuszinjekciót?
— Miért kérdezi? Persze, hogy be kell neki adni. Állathullák közt tutajozott, a
trágyát is elvitte a víz, persze, hogy szennyeződött, fertőződött a víz. Be kell neki
adni. Adja be.
A főorvos bevonult egy hátsó szobába. A főnővér az ampullákat lemosta, egy
csillogó dobozból fecskendőt vett elő, én meg arra lettem figyelmes, hogy az állatgondozó hangosan nyögdécsel, sóhajtozik. Nézem, hát verejték patakzik az arcán,
arca hullasápadt, a kezei reszketnek, ez most, a szemünk láttára el fog ájulni.
A főnővér is felfigyelt az állatgondozó viselkedésére. Odaszólt neki: Nyugi, nyugi,
Dumitreszku elvtárs, hát ilyen bátor magyar ember maga? Megijed egy kis szurikától? Lesz még több is, mert meg kell majd ismételni! Ez az előírás! De akkor Róbert már ugrott is, mert az állatgondozó szeme fennakadt, ha Róbert meg nem fogja,
lefordul a székről. Ilyen erős, derék ember!
Elő szokott fordulni — mondta a főnővér. Van olyan, aki automatikusan elájul,
amint meglátja a kezemben a fecskendőt. Aztán megkérte Róbertet, legyen szíves
elvonszolni az ájult állatgondozót, fektesse hasra a vizsgáló ágyon, húzza le a gatyáját egy kicsit, aztán sutty, bele a tűt. Ekkor lépett ki a szobájából a főorvos.
Megpillantotta az állatgondozót. A fenébe, mondta, épp meg akartam neki
mondani, hogy egy döglött borjú van a lépcsőházban, biztosan az övéi közül való.
Fel van puffadva a hasa. Hát most már csak maradjon ott. Egyelőre. Hát ez
meg mi?
24

A kérdés jogos volt, mert odakintről megint zaj hallatszott. Uvegcsörömpölés,
emberi hangok, aztán meg mintha lépkednének valakik felfelé a lépcsőn. Róbert
már ugrott is, kinyitotta az ajtót, hát egy idős ember meg egy olyan tizenkét éves
forma fiúgyermek jött be a rendelőbe. S az az érdekes, hogy a ruhájuk nem volt
vizes. Csak a cipőjük. Az öreg tisztességesen köszönt.
— Jó estéket kedves mindnyájoknak.
Fogadtuk a köszönését. A főorvos megkérdezte.
— Hát maguk honnan az égből keveredtek ide?
— Nem az égből, tisztelt úr, hanem csak innen, a Hargita aljából. Hő, már azt
hittem idejövest, hogy eltávozódom ebből az árnyékvilágból. A Kirisztusát... mekkora víz.
— Mit mond, bátya? A Hargita aljából? De hát az lehetetlen! Kicsoda maga? —
A főorvos valósággal elképedt, nem tudom, miért.
— Én vagyok, aki vagyok. Ábel. A Szakállos. Szakállos Ábel, ha vaj' hallotta
volna híremet.
A főorvos alig tudott szóhoz jutni.
— Á b e l . . . Szakállas Ábel. — Csak hebegett.
— A rengetegből? — kérdezte szinte döbbenten a főnővér és én csak bámultam:
miért vannak ezek megdöbbenve? Méghozzá a főnővér szinte hitetlenkedve hozzátette: — Ábel a rengetegből?
— Az. Ahogy írva vagyon.
— De hát b á t y á m . . . — és a főorvos megvakarta a fejét —, én azt hittem, hogy
maga már régen . . .
— Meghóttam, ugye? Azt hitte! — Az öreg jövevény jó ideig nevetett, csóválta
a fejét. — Hitte azt már okosabb ember is. Irodalmi professzor is.
No, most, gondoltam, a főorvos meg fog sértődni. Hiszen ő aztán okos ember.
No, persze, el lehet képzelni okosabbat is. Az öreg zavartalanul folytatta.
— Hát mit gondol, tisztelt úr, hány éves lehetek én?
— Hát — mondta a főorvos — benne lehet a korban.
— Benne, persze, hogy benne. No lám, számoljunk csak. Ügyesen. Ugye, az én
rengetegbeli kalandozásaimat, amikor az a romány csendőr, Surgyelán megette a.
kecskémet, egy bizonyos író . . .
— Tamási Áron . . .
— Az. Személyesen nem volt szerencsénk, de az igazat írta abban a könyvben:
Harminckettőben jelent meg az a könyv. Akkor én már olyan tizenhat-tizenhét éves
legényke v o l t a m . . . No, tisztelt uram, nem tudom, jól szólítom-e...
— Jól, jól, csak folytassa. — De a főnővér bizonyára nagyra volt a főnökével,
mert közbeszólt, hogy: Öt főorvos úrnak kell szólítani, Ábel bácsi, mert ő ennek a
gyógyintézetnek a főorvosa.
Ábel bácsi meghökkent. Főorvos? — kérdezte. Aztán meg: Gyógyintézet...?'
Akkor h á t . . . — s gyanakodva ránkpillantott, körbenézett bennünket, azt gondolom
azért, mert azt hitte, betegek vagyunk.
— Akkor maga, Ábel bácsi — szólalt meg a főorvos —, úgy gondolom, hatvanhat éves.
— Jól tetszik gondolni. Annyi vagyok. Hatvanhat. Hát miért ne élhetnék én
még, tessék mondani! Élek bizony, erőben, egészségben. — És mindnyájan nevettek,
nem tudom min. Hát persze hogy élhet. Én is felül vagyok a hetvenen. És én sokkal
messzebbről jöttem, egyenest az USA-ból ide. Mit kell ezen nevetni? Ezt én egyáltalán nem értettem.
— Hát az a fiú, aki úgy tapad magához, Ábel bácsi?
— Ez? Ez a kicsinké legén? Ez Juon. Az én saját unokám.
— Juon? — kérdezte egy kicsit meglepetten a főorvos. — De ha a maga unokája, akkor miért Juon? Miért nem János?
Mintha az nem volna mindegy — gondoltam én. Hívhatnak engem Bilinek,
Williamsnek, Vilmosnak, én akkor is az maradok, aki vagyok, nem igaz?
25-

— Lássa-é, váltig mondogatám, de héjába, hogy k á r volt mihozzánk, Erdélyhez
csatolni azt az egész nagy Romániát. Ennek osztán romány lett az anyja. Emiatt
lett ez a legénke Juon.
•

— Na, a hétszentségét — csapott dühösen a kéziratra a főszerkesztő — helyben
vagyunk! Tudtam, sejtettem, hogy beugrik a ciki. A két országra szóló botrány. Kinek hiányzik ez? És hogy az égbe kellett pont idekeverednie ennek az öreg Ábelnek? És egyáltalán hogyan tudtak pont ide keveredni? Hol van ide a Hargita! Nem
'tudtak volna előbb partra jutni? — Ám amikor akaratlanul is a kézirat következő
sorára pillantott, lúdbőrös lett a háta. A főorvos pontosan ezt kérdezte az öreg
Ábeltől. Hát ezt tovább kell olvasni!
•

— No, ezt a Juon-ügyet értem. De hogyan keveredtek idáig? Hol van ide a H a r gita: nem tudtak valahol hamarabb partra vergődni?
— Itt a tévedés, tisztelt fődoktor úr! Mert münk nem a Hargitából gyövünk
mostan. Hanem csak innen, Marosvásárhelyről, ha tetszett hírit h a l l a n i . . . Marosvásárhelynek . . .
A kisfiú most szólalt meg először. Megrántotta az öreg kabátujját, úgy mondott
valamit, amit én nem értettem. Valamit mondott, de nem magyarul. Én is megbökdöstem Róbert könyökét, de ő csak a vállát rángatta: ő sem értette. (Azóta megtudakoltam. S. R.)
— Tetikule: Tirgu Mures! Onnan!
— Na jó. Mindegy. Ottan ladikáztunk a Maroson. Ott laknak a legénke szülei,
én meg velük. De egyszerre csak zúdult ám a víz, a csónakot besodorta a folyó
közepébe. Jött a víz a havasokból, meg amonnan, a Hargitából. A hó leve. Az
aztán sodort bennünket. De még mennyire. Hát hogyan tudtunk volna p a r t r a vergődni? Rábíztuk m a g u n k a t . , . Eljöttünk Segesvár alatt is, ha tetszik rá e m l é k e z n i . . .
A kisfiú megint közbekottyantott:
— Sigishoárá . . .
— Atyaúristen. — szörnyülködött a főorvos.
— Ugye, mit ki nem bír az ember! Aztán csak t o v á b b . . . csak tovább. Hogy
hová, magam sem tudom. Mert csak a v í z . . . csak a víz, ami csak nőtt, csak nőtt,
hogy azt hittem, le kell húzzam a nyakam, mert a fejem mindjárt béütöm az égbe.
Jöttünk, jöttünk, mert jönni kellett, mert hozott a v í z . . . azt sem tudom, hová.
— Magyarországba. Ez itt Magyarország.
— Ez itt? — elgondolkozott. — Aj, nem is hittem volna, hogy elyen közel van.
Tegnap m é g . . . Gyulafehérvár alatt j ö t t ü n k . . . Vagyis hát hozott a víz.
A kisfiúra pillantva gyorsan folytatta.
— Az, kisunokám, nekem Gyulafehérvár lesz, amíg én Ábel leszek. Hát s z ó v a l . . .
a víz. Én jártam Amerikában is.
No lám! Ezen egy kicsit meglepődtem. Akkor ez tud angolul. Szóltam hozzá
ezen a nyelven, de csak nézett rám, nem értette. És akkor hallottunk egy irtózatos
csörömpölést. Semmi, semmi mondta a főorvos, biztosan egy döglött tehén sodródott
neki az ablaknak, lehet, hogy bele is feküdt egy földszinti betegágyba. Ábel bácsit
mindez nem zökkentette ki a nyugalmából, csak nézett maga elé és mintha magárnak mondaná, folytatta.
— A tengeren is jártam hajóval. Az persze más. Víz, nagyon nagy víz, de nem
folyik. Csak hullámzik. Olykor igen erőst, hogy a hajót épp csak fel nem borítja.
A tenger. De a M a r o s ? . . . Döglött jószágok... Halott e m b e r e k . . . ö r e g e k i s . . .
picinykék i s . . .
Kicsit furcsa volt nekem, ahogy az a megtört, borostás arcú ember ül ottan és
szinte önmagának motyog. Mindenki őt hallgatta.
— Csak j ö v é n k . . . csak jövénk. Nincs mibe kapaszkodni. A víz közepén, ez
volt a legborzasztóbb, fűzfák. A víz közepén! Ágosok, bogasok. Hát persze, vala26

mikor a folyó partján állhattak, de p a r t . . . sehol. És az ágakról, mint ahogy a gyümölcs csüngeni szokott uram, kedves leikecskéim... megértik, lepedőben, pólyában,
apró p i c i n y k é k . . . holtan, megfulladva...
Űgy vettem észre, nemsokára sírva fakad. A főorvos is észrevette, mert azt
mondta:
— Na, de Ábel b á c s i . . . Ábel bácsi, az istenit. Még sírni fog i t t . . . Hát értse
m e g . . . értse m e g . . .
Nem tudom, mit kellett volna megérteni. Ábel bácsi se értette.
— Én ezt uram, vagy minek szólítsam ebben a csíkos micsodában, de nemcsak
én, hanem akárki, aki ember, meg nem értheti. Hogy a fűzfák megholt gyermekecskéket teremjenek! — villogott Ábel bácsi szeme. Nagyon dühös lehetett valamire.
Vagy valakire. Nem értettem én ezt a fűzfatermési dolgot. De úgy látszik, más se,
mert a főorvos azt mondta, két karját széttárva:
— Hogy a fűzfák gyermeket t e r e m j e n e k . . . miket beszél!
— Azt. Láttam is. Jött egy ember meg egy asszony. Hozta őket a víz. Pár szál
f e n y ő f a . . . összedrótozva... olyan tutajféle. A víz, akárha az ördög forgatná, pörgetné, neki a tutajt egy ilyen fűzfának. Akkor az az ember egy pólyásbabát csak
ú g y . . . feldobott a fűzfák ágai közé. A gyerek fennakadt. Erre az ember utána
kapaszkodott, a pólyát odakötözte a fához a nadrágszíjával. Aztán a széttört tutajr ó l . . . a szülők mit tehettek mást, a fa ágaiba kapaszkodtak, hogy így talán mind
a hárman megmaradnak. Aztán a v í z . . . mint a pokol á r j a . . . csak nőtt, nőtt, habzott, zúgott, elvitte azt a két kapaszkodó embert. Az embert meg az asszonyt. Ordítoztam, gyertek ide hé, gyertek ide h é . . .
Ábel bácsira nem lehetett ráismerni, hadonászott, kiabált, mintha valóságosan
is ott volna a helyszínen.
— Értették, mert magyarok voltak, visszakiabáltak, hogy jönnének, de nem bírnak. A habos ár csak sodort, s o d o r t . . . elmerültek. A víz meg? Mintha nyelné el a
világot, nőtt, csak nőtt, amikor visszanéztem, m á r . . . a pólya is benne volt a vízben.
Az a fűzfa is gyermekecskét r i n g a t o t t . . . Halott magyar gyermekecskét...
A főnővér szája már elég régóta rángatózott, de ekkor nem bírhatta tovább,
felsikoltott.
— Ábel b á c s i . . . Ábel b á c s i . . . hallgasson m á r . . . Ezt nem lehet hallgatni!
Hagyja abba, hagyja a b b a . . . — és aztán sírni kezdett.
Ábel bácsi felemelte az ujját és úgy kezdte volna mondani:
— Az igazságot, lelkecském . . .
Ekkor csörögni kezdett az asztalon a telefon. A főorvos odament, füleltünk, de
sokat nem értettünk, miről van szó, mert a beszélgetésnek csak az itteni felét hallhattuk, a másikat nem.
*

— Igen. Igen. Én vagyok. A gyógyintézet főorvosa.
— Természetesen. A víz teljesen körülzárt bennünket.
— Természetesen. Számítottunk rá. Épp azért maradtam itt és amiatt kapcsoltam be az emeleten a villanyvilágítást, hogy ha bárki a vízen a sötétben erre evickél,
lássa, hogy itt menedéket talál.
— Hogyne. Vannak. Összesen hatan vannak, akik azért maradtak életben, mert
idetaláltak. A fény u t á n . . . tetszik érteni?
— Persze, kérem. Az intézetből a betegeket jó előre kimenekítették. Katonák.
Pontonokkal... Hogy mi? A csörömpölés? Biztosan egy döglött tehén nekisodródott
az ablaknak odalent.
27

— Mert hirtelen tört be a víz. Tudja az ördög honnan. Nem volt más megoldás.
Csak a katonák.
— Megmondtam már! Azért maradtam itt, hogy égjen a villany és akik idetalálnak, azokon segíthessek.
— Fenét hősiesség. Orvos vagyok, érti, orvos! És én esküt tettem. Nekem itt a
helyem és kész. P e r s z e . . . megint a csörömpölés? Hát megint egy tehén. Vagy egy
disznó. Úszkálnak itt bizony, úszkálnak.
— Köszönöm. Jó, meg fogom hallgatni. — És ezzel vége.
Hát ebből nem lehetett sokat érteni. De más se igen értett sokat, mert például
a főnővér, aki még mindig szipogott, azt kérdezte: ki volt ez? A főorvos legyintett.
A rádiótól. Valami ügyeletes riporter. Kérem, kapcsolja be a készüléket. A főnővér
bekapcsolta, a készülék halkan búgni kezdett és nemsokára megtudtuk, miről van
szó. Női hang beszélt éppen.
— . . . a rendkívüli helyzetre való tekintettel a Kossuth adó nem tart éjjeli szünetet. A legújabb jelentések szerint a hazánkat veszélyeztető árhullám óráról órára
nő. Az eddig mért maximumot m á r csaknem két méterrel haladta meg. A védekezés, a mentés teljes erővel folyik. Ennek köszönhető, hogy az elháríthatatlan anyagi
veszteségeken kívül emberi életben nem esett kár. Már most felhívjuk hallgatóink
figyelmét, hogy ügyeletes munkatársunknak sikerült összeköttetést teremtenie egy
vidéki gyógyintézettel, beszélgetést folytatott az ottmaradt főorvossal, aki kivilágította az intézet emeletét, hogy a vízen esetleg eltévedt emberek odataláljanak és ő
segítséget nyújthasson nekik. Ezzel a hősies magatartást tanúsító orvossal beszélget
most munkatársunk, az esetleges hanghibákért, zörejekért elnézésüket kérjük.
Figyeltem a főorvost. Leült, rágyújtott, s bizony isten remegett a keze. S az
volt a legfurcsább, hogy folyton, merőn mindig csak Ábel bácsit nézte. Miért nézte?
Azóta is ezen töröm a fejem. A rádióra nemigen figyeltem oda, mert számomra
valahogy más az eleven beszéd. Azt, ha az emberek szájára nézek, értem. De ha
gépből jön a hang, azt nem. Úgy látszik, romlik a hallásom. Vagy öregszem? De ez
most nem lényeges. A főorvos felugrott, dühösen elcsukta a rádiót és ezt kiabálta:
— Hősiességről dumálnak! Ha az emberek csak a kötelességüket teljesítik, az
nekik már hősiesség. Mégint ez az ügyeletes duma. Hogy miért vagyok én itt! Csapkodott a karjaival. Ha nem itt volnék, hanem bent a városban, paplanos ágyban,
kutya kötelességem lenne visszaadni a diplomámat. Kár, hogy ezt nem mondtam
meg annak a r á d i ó s n a k . . . De hát az okos gondolatok mindig utólag, a lépcsőházban
ugyebár, jutnak az ember eszébe. Nevetett, Kezdett tetszeni nekem ez a főorvos.
Aztán megint dühönösen hadonászott. Emberi életben nem esett k á r . . . Mindenki
hallhatta, ezt mondták, nem ? És a k k o r . . . Megállt Ábel bácsi előtt, megrázta a vállát! Az csak bután meredt rá. Maga, Ábel bácsi kezdett volna valamit m o n d a n i . . .
emlékszik? Az öreg rázta a fejét, hogy nem emlékszik. Az igazságról akart valamit
mondani. A főnővérnek.
— Aha! Tudom már. Az igazságot, lelkecském, akkor is ki kell mondani, ha
magára marad vele az ember. Meg ha keserves is. Ezt akartam mondani.
— Erről van szó! — kiáltotta a főorvos, majd az órájára nézett és azt mondta
a főnővérnek, hogy itt az idő, be kell adni Dumitreszkunak az újabb adagot. Dumitreszku rémülten felült az ágyon, Ábel bácsi meg ide-oda kapkodta a fejét. Meg is
kérdezte: ez a Dumitreszku, ez romány? Nem, mondta a főorvos, éppolyan derék
magyar ember, mint maga vagy én. De hát akkor meg miért Dumitreszku? Éppen
azért, amiért a maga unokája nem János, hanem Juon, és alig tud magyarul. Miért
nem tud a maga unokája magyarul? Mire Ábel bácsi azzal kezdte, hogy a kenyér
végett romány iskolába kell neki járni.
— Ha nem érti, megmagyarázom. Ez a kicsin lengénke mekánikus akar lenni.
Amolyan gépekkel dolgozó. Szerszámokkal. Na, hogy ha a gyárban o d a m e n n e . . .
28

m o n d j u k . . . ahhoz a kalickás raktárhoz, hiába mondaná, hogy kalapács k e l l . . . azt
ott nem értik meg. De ha azt mondja: csókán, már kapja is. Vagy p é l d á u l . . . harapófogó. Egyszerű szerszám, ugye, jó uram? De ha százszor is mondja e g y . . . tegyük
f ö l . . . ploesti gyárban, nem értik. De ha azt mondja: kieste, már nyomják a kezébe.
A kenyér, uram, nagy hatalom. Mindent legyőz!
— Érdekes — dünnyögte a főorvos. De míg ez a beszélgetés lezajlott, a főnővér
lereszelte egy ampulla nyakát, vitte a fecskendőt, benne a tű, Dumitreszkuhoz, mire
az ú j r a csak elájult.
*

A főszerkesztő is dünnyögött, de csak magában: a segédszerkesztő anyukáját
emlegette gondolatban. „Van benne fantázia! Öriási fantázia van benne!" Persze,
hogy van benne fantázia. De milyen? És kinek a hasznára? És kinek a kárára?
A kéziratot maga mellé téve, töprengett. A T betűk között válogatott. Melyik kategóriába sorolandó ez a mű itt, ha egyáltalán műnek nevezhető? Támogatni? Ezt?
Szó sem lehet róla. Tűrni? Talán. Érdekes, gondolta, hogy az irodalompolitika erre
a T-re nem gondolt: „Talán". Az a széljárta agyú segédszerkesztő még egy T betűt
emlegetett, mi is volt az? Tötötötötö... Azám! Tehetség. Hát itt erről szó sincs,
maga a szerző-fordító vallotta be, hogy nincs írói vénája. Ahol véna nincs, ott ne
keress. És akkor a főszerkesztő elmosolyodott. Mosolya elégedett volt és okos. Kitalált még egy T betűt. Hát persze. Tabu. Tabu — kérem, ez az igazság. Hát kell
ezt most, éppen most, bonyolult gazdasági viszonyaink között emlegetni, feszegetni?
Ehh, legyintett, az élet tele van bonyodalmakkal, a főszerkesztők útja meg éles
kockakövekkel van k i r a k v a . . . csupa kockázat az egész, csoda, hogy még nem kapott
infarktust. Mindegy már, tovább kell olvasni, a kéziratot újra kézbe vette, kissé
félve, hogy az a konok főorvos rákérdez Petőfi segesvári emlékmúzeumára, és akkor
jön akkora, de akkora c i k i . . . De az első sorok után megnyugodott. Nem kell mindjárt megijedni. Betojni.
*

Dumitreszku még ájultan is felnyögött, amikor a főnővér benyomta a fenekébe
a tűt, azt a főorvos még megvárta, végignézte, aztán, én láttam rajta, hogy bántja
valami, azt mondta a főnővérnek, hogy ő most bemegy egy üres szobába, mert van
neki valami elgondolkozni valója. Be is ment. Mi meg ott maradtunk. Gondoltam,
beszélgetni kéne. De kivel? Róbert öcsém összedugta a fejét Szvetlánával, valamit
halkan beszélgettek, persze szerbül, amiből én egy szót sem értettem, és aztán valamiben megegyezhettek, mert Róbert felállt, megigazította a hasán a nadrágot, azt
mondta, pardon, és bement azon az ajtón, amelyiken a főorvos is. Aha, gondoltam,
most beszélik meg az üzletet, vagyishogy mennyi dollárt vagy dinárt kér az orvos,
meg több efféle. Vagyis a Szvetlána ügyében. Ábel bácsi meg az unokájával társalgott. Persze, románul. Ebből pláne nem értettem egy szót sem. Hát itt ilyenek a
viszonyok. Furcsa világ. Az USA-ban is vannak mindenféle népek, négerek, kínaiak,
de a z é r t . . . (Itt ki kellett húznom néhány sort, mert Vili bácsi akkora naivságokat
írt, hogy azt Európában meg sem értenék.)
A kisfiú meg Ábel bácsi suttogására a főnővér is felfigyelt. Magam is láttam,
hogy a kisfiú szinte rémülten kapaszkodik nagyapja karjába, úgy suttog a fülébe.
A nagyapja meg magyarázott neki, felnevetett az öreg nem is egyszer. A főnővér
érdeklődésére megmondta, mi a helyzet.
— Fél az unokám. — Felnevetett. — Azt mondja: börtönbe jöttünk mi. Csupa
csíkos ruhás e m b e r . . . tűvel kínozzák őket. Azt a bácsit is ott például. — És Dumitreszkura mutatott, aki nyögdécselve kezdett magához térni. Ügy látszik, kezdi megszokni a szurkálást. Elég hamar magához tért. A főnővér nagyot kacagott.
— Jó kis pofa vagy te, Juon! Börtönbe? Hova gondolsz! Ez nem b ö r t ö n . . . hanem . . . kórház. Spitál. Tudod ? Az a bácsi meg beteg. Kapott a fenekébe szérumot,
tudod? Injekció. Tudod? — És megsimogatta a kisfiú arcát. Aztán leült a főorvos
székébe, elgondolkozva maga elé nézett. Ábel bácsinak mondta aztán.
29

— Ábel bácsi, amit a fűzfákról mondott, meg főképpen az igazságról... t u d j a . . .
a főorvos úrnak. Az őt nagyon elgondolkoztatta. Hogy az igazságot akkor is ki kell
mondani, ha egyedül marad vele az ember.
Ábel bácsi szótlanul bólogatott. Csak később mondott ennyit:
— Ki kell mondani.
— De én arra is emlékeztem, hogy valamikor régen mondott mást is. Valami
olyasmit, ha jól emlékszem, hogy az ember azért jön a világra, hogy otthon legyen
benne.
— Mondtam, igen. Ahogy meg is van írva. — Az unokájához fordult, annak
magyarázott, mutogatott ide is, oda is, csak annyit értettem, hogy spitál, a főnővérre
is mutogatott, aki rámosolygott a kisfiúra, az meg vissza őrá. — No — mondta Ábel
bácsi —, nincs már semmi baj, megnyugodott. Mit is tetszett kérdezni?
— Az jutott eszembe, hogy az ember otthon legyen a világban. Amit egyszer
maga mondott. Azt akartam kérdezni, hogy maga, Ábel bácsi, hogy van ezzel a
dologgal. Otthon van benne? A világban?
Az öreg egy darabig a szőnyeget nézte, mert a főorvos szobájában az is volt, s
jó sokára szólalt meg.
— Ezt majd odalent, a főd alatt kérdezzük meg egymástól, lelkecském. Egyelőre, t u d j a . . . — s nézte tovább a szőnyeget.
Ebben a pillanatban jött ki az ajtón öcsém, Róbert. Hogy is mondjam csak:
vörös volt az arca, mint a főtt rák. Dühösen szusszantva ült vissza székére. A képére rá volt írva minden. Vagyis a semmi. Szvetlánának is lökött néhány szót,
nekem csak annyit, kirúgott. Majd az úton hazafelé elmesélem. Szóval — kirúgta az
én Róbert öcsémet. Hűha! Most mi az eget csináljunk azzal a gyerekkel? Én persze
nem tudok sokat intézkedni, nem ismerem az itteni szokásokat, éppen elég az tőlem,
hogy adtam nekik ezer dollárt, költsék, amire akarják, nem igaz?
Éppen ezen gondolkoztam, amikor akkora csörömpölés, ablaktörés hallatszott,
hogy az épület is beleremegett.
*

Az ég áldja meg ezeket ott abban az épületben — monologizált a főszerkesztő —
én még ilyen csörömpölős írást nem olvastam. Hol egy tehén megy neki az ablaknak, hol egy csónak, most meg vajon mi következik? Jókora dög lehet, ha az épület
beleremeg. Nem sok bizalommal ugyan, de tovább olvasta a kéziratot.
*

Hát most vajon mi következik? A rettentő csörömpölésre kijött a főorvos, megkérdezte: mi volt ez? Hát tudtuk? Mi is azt vártuk, mi következik. Füleltünk. Nem
kellett sokáig várni, hangok odakint, dübögő léptek a lépcsőn — ezek többen vannak. Kinyílt az ajtó, katonák jöttek be a szobába. Hárman. Kerek tányérsapka a
fejükön, ilyenek lennének a magyar katonák? Én még életemben nem láttam m a gyar katonát. Aki elöl jött, köpenyt viselt és ezüst csík volt a vállán. Rápillantok
Szvetlánára — halottsápadt. Róbert pedig hozzámhajolt és azt súgta a fülembe:
lebuktunk, tata. Lebuktunk . . . lebuktunk . . . hova a pokolba buktunk le? Hiába no,
sokat felejtettem a magyar nyelvből. Az ezüstcsíkos azonban m á r mondta is:
— Elnézést, hogy ablakostól jöttünk be a házba, de errefelé cirkáltunk a pontonnal és a rádióból hallottuk, hogy itt élő emberek tartózkodnak. Ittrekedtek. Könynyen idetaláltunk, mert ki van világítva az emelet.
— Azt mire mondja, hogy élő emberek? És hogy itt rekedtek? — kérdezte
jogosan a főorvos.
— Arra mondom, hogy parancsunk van rá: minden embert kivinni a vízből a
szárazföldre. Tehát, mindenki készülődjön, kapja össze magát és gyerünk.
— Hogy-hogy gyerünk? — kérdezte ingerülten a főorvos. — Miféle hang ez?
— Ez nem hang — mondta a csíkos vállú katona — hanem parancs.
30

— Idehallgasson, őrmester elvtárs. A maga pontonján maga parancsol, de itt
én parancsolok, érti?
így tudtam meg, hogy a nagyhangú katona őrmester.
— Parancsoool? Hát ki maga?
— Én vagyok ennek a gyógyintézetnek a főorvosa.
— Ebben a csíkos pizsamában?
— Ebben. Miért? öltöztem volna talán szmokingba?
Hóha, én csak füleltem. így visszabeszélni egy katonai parancsnoknak. No, az
USA-ban...
— Elnézést, főorvos úr, de nekem csakugyan parancsom van rá, hogy minden
feltalálható élő embert kimentsek az árvízből. És látom, vannak éppen elegen. Kik?
Honnan keveredtek ide?
Akkor aztán a főorvos sorra bemutatott bennünket. Rámutatott Dumitreszkura:
ez itt egy szomszédos téesz állatgondozója. Jött a tehenei után, de azok már rég
megdöglöttek. Ez a bácsi itt, meg vele a kisfiú Romániából, a Maroson sodródott
ide. Ábel bácsi, meg az unokája. Juon ugyan, de egy kicsit tud magyarul. UgyeJuon, tudsz egy kicsit magyarul? Da. Kicsikát — mondta Juon. ö k pedig hárman
— mutatott ránk — jugoszláv állampolgárok. Motorcsónakkal áttévedtek a határon.
Nem csoda, ebben a sötétségben — mondta a katona, de mi a franckarikának csónakázgatnak éjszaka az árvízben? Azt én nem tudom — mondta a főorvos — ránk
kacsintva, óriási megkönnyebbülésünkre. Róbert is hirtelen lélegzethez jutott és azt
magyarázta, mi már régen fordultunk volna vissza, de megvárjuk, amíg kezd derengeni, nehogy még egyszer eltévedjünk. Nagyon helyes, mondta a katona és kimutatott az ablakon: már kezd derengeni. Csakugyan. Akkor önökkel — mondta
miránk — nekünk nincs más dolgunk, csak megvárjuk, amíg elindulnak. A két"
román állampolgárt magunkkal visszük és majd visszatesszük őket valahogy a határon. Szárazföldön persze. Az állatgondozó e l v t á r s . . . Dumitreszku Mihály, parancsára! — mondta Dumitreszku, akkor már az ágy előtt állt ingben, gatyában és
összecsapta meztelen bokáit, katonásan. Velünk j ö n . . . aztán . . . majd visszatér a
falujába. Amikor majd l e h e t . . . — a katona lehajtotta a fejét és megtörölte a szemét
az öklével. Tartózkodik még valaki az épületben? Nem, senki rajtunk kívül. Akkor
— mondta a katona — kérem, főorvos úr, tessék készülődni. És a hölgy is.
— Mi nem készülődünk. A hölgy pedig nem hölgy, hanem az intézet főnővére.
Mi itt maradunk.
— De hát nekem parancsom van r á . . .
— Ne mondassa velem még egyszer: itt én vagyok a parancsnok. Azért maradunk itt, hogy a kötelességünket teljesítsük. Amire felesküdtünk, ö n is felesküdött
rá, nem, hogy teljesíti a kötelességét. Nahát akkor. Ha én most önnel elmennék,
csakis azért mennék, hogy visszaadjam a diplomámat, mert megszegtem az eskümet. Világos?
— Világos — morogta a csíkos katona — de főorvos úr kérem, a víz emelkedik,
nekiront az épületnek, összedűlhet és akkor önök a romok alatt, a v í z b e n . . .
— Maga csak ne féltse ezt az épületet. Látja ezeket a falakat? Utána néztem,
sok mindent elolvastam, onnan tudom, hogy legalább négyszáz év óta áll itt ez az
épület. Kibírta a török világot, német világot, háborúkat, ki tudja hány árvizet —
ki fogja bírni ezt is.
— De csakis a saját felelősségükre! — mondta a katona.
— Természetesen.
Én csak hallgattam, mikről beszélnek ezek. Azóta is töröm rajta a fejem: milyen
egyszerűen is mehetnek a dolgok, ha értik egymást az emberek és otthon vannak a
maguk világában. Én legalábbis így gondolom. Az a kis sovány főorvos meg már
akkor kezdett tetszeni nekem, amikor jól odamondogatott a rádiónak, de most már
a leghatározottabban megkedveltem. Hő, micsoda ember! Ilyenből kellene rengeteg.
Dumitreszku a hóna alá kapta vizes ruháit, pokróc — mondta a csíkos katona —,
van a pontonban rengeteg, nem kell meleg ruha, indulhatunk. Leballagtunk a lép31

csőn, az egyik katona valami rúddal kitaszigálta a döglött borjút a lépcsőházból, ne
büdösödjön ott meg, a víz elkapta, vitte magával. Mi is beültünk a motorcsónakba,
Róbert indított, gyerünk haza. Jó messzire elhaladtunk, visszanéztem, már szépen
látszott a hajnali fényben az épület, és abban a pillanatban sorban egymás után
kialudtak a lámpák az emeleten.
*

Róbert káromkodott, mint a jégeső, hol szerbül, hol magyarul, szidta a főorvos
apját, anyját, ami nekem nem nagyon tetszett, mint az előzőekből kivehető. A hazafelé tartó úton aztán megtudtuk, Szvetlána is, én is, hogy is zajlott le a beszélgetés
Róbert és a főorvos között. Amikor Róbert előadta jövetelünk célját, a főorvos valósággal méregzsákká változott. Kiabált, reszketett a keze, azt kiabálta, takarodjon ki
onnan Róbert. És azt is kiabálta: nem hallotta, miket beszélt az az öregember?
Hogy halott kisbabákat teremnek a fűzfák? És akkor tőle azt kívánná, m á r m i n t
Róbert, hogy még egyet öntsön ki közéjük vödörrel? Amikor pedig Róbert előjött a
dollárral, hogy van neki elég dollárja, az a főorvos valósággal fuldoklott a dühtől
és azt kiabálta: szarok a d o l l á r j á r a . . . szarok a d o l l á r j á r a . . . Mit? Mit? Mit csinál?
— kérdeztem döbbenten, mert nem akartam hinni a fülemnek. Hogy a dollárra, a
világ legnagyobb pénzére csak ú g y . . . egy magyar o r v o s . . . Áh, legyintett Róbert.
Kifogtuk. Ilyen orvos talán nincs is több Magyarországon, csak ez az egy, és nekünk
pont ezt az egyet kellett kifognunk.
Mindezt persze elmagyarázta Szvetlánának is, szerbül, az a szegény asszony
csak dideregve sírdogált, az eső csapkodott, lehet, hogy nem is sírt, csak az esőtől
volt nedves az arca. Egyszer aztán odahajolt Róberthez és magyarázott neki valamit.
Én csak arra figyeltem fel, hogy Róbert felüvölt és magyarul — mégiscsak kitört
belőle a magyar vér — óriásit káromkodott. Odafurakodtam: mi a baj, mi a b a j ?
Nincs semmi baj, csak annyi, hogy Szvetlána azt mondta, mégis megszüli azt a
gyereket. Azok miatt a fűzfán csüngők miatt. De hát, mondta Róbert, a kutyaúristenit, ez otthon is eszébe juthatott volna. Ahá, mondtam neki, de otthon még
nem tudott semmit azokról a fűzfákról. Az igaz, felelte Róbert, de így is úgy is egy
a lényeg: az ördögnek tartoztunk ezzel az úttal. Ezt arra szokták a magyarok mondani, amikor valami utat fölöslegesen járnak meg. Hát ebben Róbertnek igaza volt:
ha Szvetlána csakugyan megszüli azt a gyereket, akkor csakugyan az ördögnek tartoztunk ezzel az úttal.
*

— No, kisöreg — mondta a főszerkesztő, az asztalra csapva a kéziratot — írni
kell annak a hogyishívjáknak . . .
— özvegy Sass Róbertné . . .
— . . . hogy megkaptuk a kéziratot, sort kerítünk az elolvasására, rengeteg az
elfogadott közölnivalónk, úgyhogy egyhamar ne számítson a közlésre. Majd a maga
idejében. Mindent a maga idejében. Egy-két év múlva. Esetleg.

32

BATA IMRE

Mocsár Gábor hatvanéves
Amit ugyan nehezen lehet elhinni, hiszen még a minap is igen-igen legénykedett Debrecenben. Hogy jobban megviseli a legénykedő éjszakázás? — Talán nagyon
is megviseli, de Mocsár Gábor nem az az ember, aki hallgatna az intő szóra. Makacs
ember, ha valamit a fejébe vesz, nem enged belőle. Nem szereti a békepárti Jókait,
s ez nála nemcsak elvi álláspontból következő magatartás a nagy mesélővel szemben, hanem erkölcsi ítéletre ösztönző indulat, amely tárgyat keres, s nem nyughatik,
míg utolsó csöppjéig nem tárgyiasul. Mocsár Gábor Kossuth-párti, s olyan elánnal
az, mintha 1849-ben volnánk, s Debrecenben, Nyáry Pállal kellene hadakoznia. Ha
történelmi regényt írt, mint ahogy írt, akkor természetének ezt a makacsságát kell
írása hátterének tekintenünk.
Így ismertem meg őt szerkesztőnek is. Volt, aki a hatvanas évek elején Debrecenben azt hitte, hogy befolyásolják, ö azonban nem fogadott el semmit, ami nem
esett egybe elképzeléseivel. Neki volt elgondolása, és abból jottányit nem engedett.
Annyit sem, amennyit lehetett, sőt kellett volna Majd az irodalomtörténetírás fölfejti egyszer, milyen szerkesztője volt az Alföldnek Mocsár Gábor, s mibe bukott
bele szerkesztői elképzelése, azt azonban csak az őt ismerők tudják elmondani, hogy
a fiaskónak — az övének — milyen szövevény az oka. Közte ott van makacs természete is. Ha egyszer ő meggyőződött valamiről, azt tűzön-vízen át keresztülvitte,
vagy alámerült batyujával együtt.
Mocsár Gábor tanyasi parasztsorsba született és abban is nevelkedett; a legkisebb volt a családban. Ilyen viszonyok közt a kicsi sorsa, mint a mesében a harmadik fiúé. Neki vinnie kell valamire, kiváltképp akkor, ha a családban ott feszít
a feltörekvés ösztöne is. Nem az édesapja, inkáb az édesanyja ennek az ösztönnek
a motorja. A legkisebb fiúnak meg a védelmezője is, mert benne reményli legtitkosabb vágyai megvalósulását. Nem olyan eget rengetők ezek a vágyak, a körülmények közeli határt szabnak nekik, de vannak és erősek. Mocsár Gábor elvégzi a
fémipari szakiskolát, és gyári munkás lesz belőle. A tanyától a gyárig nem is olyan
rövid az út, mint elsőre gondolnánk.
Valami azonban beleszól Mocsár élete alakulásába. A háborúba sodródik nemzedékével együtt, s ez — a távoli front és a hadifogsággal együttjáró „európai tanulmányút" — képezi a felsőbb iskolát, amelyhez másként nem juthatott volna hozzá.
S ez volt az az élettapasztalat is, amely Mocsárt eredeti irányából kifordította,
pályáját értelmiségi körbe átvezette. Biztosan megmoccant eredendő tehetsége is, az
új világ kihívása hamar elérte, de hogy a tanyasi gyerekkor és a városi szakmunkáséletforma közti ívet másikkal — nagyobbal — megtoldani merte, abban benne volt
már háborús tapasztalata, hadifogoly-odisszeája is. Újságíró lett, politikai iskolát
járt, s az ötvenes évek elején már a Szabad Nép munkatársa. 1956-ban azonban két
regénye is megjelenik. Az Egy párttitkár feljegyzései és a Forró napok egyaránt
arra vall, hogy nem elégszik meg az újságírás kínálta életprogrammal, hogy — s ki
tudja, mióta — prózaíró akar lenni. Az ötvenhatos vihar után tér vissza Debrecenbe,
egyelőre újságírónak, de hamarosan a föléledő debreceni irodalmi élet vezető alakja
lesz. Hogy az említett két regényébe voltaképpen azt írta bele, amit az újságíró nem
írhatott meg, az talán még nem sokat árult el epikus tehetségéről, hanem a debreceni visszavonulás — mert visszavonulás volt ez az újságíró sikeres pályakezdéséhez képest — ú j indulás elszánását takarta.
Regénye jelent meg 1961-ben, ez volt az ördögdomb,
3 Tiszatáj

de sokkal jellemzőbb a
33

másik, a könyvterjedelmű esszé, a Szellem és századok, amely ugyanebben az évben
látott napvilágot. Hatszáz éves jubileumára készült Debrecen; az ünnepi készülődés
a múlt iránt támasztott érdeklődést a város szellemi embereiben. Mocsár se vonhatta
ki magát ebből a múltra érzékeny hangulatból, hiszen neki Debrecen a tanyasi
gyerekkor után a Város volt. A háború, a hadifogság, m a j d a felszabadulás utáni
néhány év lázas tevékenysége minden idejét kitöltötte, de ötvenhat után, a visszavonulás idején, ez a történeti érdeklődés nemcsak zilált idegeinek jelentett nyugtató
csöndes tevékenységet, tudatát is fölcsiholta, hiszen most megérthet valamit, a m i r e
eddig se figyelme, se ideje nem volt.
Mocsár Gábor autodidakta, amivel semmi elmarasztalót nem kívánok állítani.
Nem vagyunk-e valamennyien autodidakták? S a világ minden táján számos az
autodidakta író. Az autodidakta természetesen különbözik az iskolázott műveltségűhöz képest. Amannak nem az iskola biztosítja művelődéséhez a szisztémát, hanem
az élete. Hogy magára eszmélt, Mocsárt élete minden vonása a szociológiai viszonylatok iránt tette fogékonnyá. Ez volt a szisztémája is, amihez szervesen társult a
marxista iskolázottság, amely Mocsárnak természetesen jutott ki a negyvenes-ötvenes évek fordulóján. De az ötvenhatos politikai krízis, amely őt is áthatotta, m a j d
szülőföldjére hajtotta vissza, személyes számvetésre késztette. A jubileumára készülődő Város ebben a számvető fogékonyságban találva Mocsárt, szisztéma-módosításra
is késztette. Ö is a múlt fölé hajolt, források fölé, és izgató ismeretlennel találkozott.
Találkozott a város múltjának számos jellegzetes fordulatával és nem kevesebb
legendájával. A legendára éppúgy fogékony ez a krízisben vergődő lélek, mint a
múltra. Előbbi szisztémáját kompromittálta a voluntarizmus. Mocsár azt tanulta meg,
hogy a valóság ravaszabb az elméletnél, s ezt éppen a mezőgazdaság átalakításának
folyamata bizonyította. Szociológiai szisztémáját e tapasztalatai nem cáfolták, csak
keveslették, s ebből levonta a szükséges elméleti következtetést, miszerint a valóság
sajátos jegyei nem hanyagolhatók el, s azt is felismerte, a sajátosságok meghatározó
okai a múltban rejtőzködnek. Az ú j szisztémához a debreceni múlt így kínálkozik
Mocsár számára. E múltról szól a Szellem és századok. Autodidakta művelődésének
a történeti tanulmány lesz a vezérelve. A Szellem és századok művelődéstörténeti
esszé, s ha majd kiigazításra szorul, előbb azt kell Mocsárnak tisztán látnia, hogy a
művelődéstörténet, amelyet megismert, szellemtörténeti fogantatása nyomát viseli.
Elég, ha a debreceniség fogalmára gondolunk, amely úgy megragadta Mocsár
képzeletét. Fölfedezi és nagy intenzitással átéli a város protestáns múltját, a kálvinizmust, amely fölszabadítja lelkében a visszafojtott gyerekkort is. A protestáló
Debrecent találja a századokban, a Habsburg-katolikus elnyomással szemben protestáló debreceniséget; a város demokráciáját, a szabadság őrhelyét, s evvel azonosul,
ezt a kálvinista és progresszív Debrecent teszi meg lelkében annak a másik — virtuális — Magyarország fővárosának, amelyben aztán nyugtalan és válságos érzületvilága megnyugvást talál. Tudja, hogy a progressziót Debrecenben mindig megkontrázta a maradiság, s megérti, ha ez így van a jelen időben is. Debrecen ma is olyan,
mint valaha, a progresszió, amit rnaga vél képviselni, most is vívhatja harcát az
erős maradisággal, azzal, amelynek képviselete úgy vélekedik, mint régen is vélekedett: ebben a városban csak annak van joga a dolgokba beleszólni, akinek Basahalmán belül vágták el a köldökzsinórját, vagyis a városban vagy a város határán
belül született.
Mindez Mocsár magyarságtudatává képződik át. A társadalmi élmény és világnézeti áttétele, Mocsár kétségtelen marxista gondolkodása, addigi voluntarista vonásait most ismerte föl, kiegészül a szellemtörténeti fogantatású szülőföld-élménnyel,
amelynek világnézeti áttétele a magyarságtudat, amely a különbözésben és a legendában ismer önmagára. Hogy szemléletének e kettős meghatározottsága — marxista
szociológia és szellemtörténeti fogantatású művelődéstörténeti vonzalom — milyen
ellentmondásokat hordoz, arra az a vita világít rá, amelyet Mocsár Gábor Csák
Gyula szociográfiájáról, a Mélytengeri áramlásról kezdeményezett. Szemlélete a szo34

ciográfia szemléletével ütközött. A vitában a történelem tett igazságot, s ez-a :történelem a Mélytengeri áramlást igazolta.
Ami viszont a Mocsár Gábor álláspontját megmutathatja utólag ' is,' áz egy
regény, 1963-bari jelent meg, Nyitott tenyér a cime. A Mélytengeri áramlás szerzője
idegenként érkezik a faluba, s úgy próbál tájékozódni, vajon mi is történik;'mintha
semmi köze nem volna á változás kiváltotta folyamatokhoz,' s ez a kifogása Mocsárnak. A Nyitott tenyér szerzője nem idegen abban a tanyavilágban, amelybe a változás betüremlik. Mocsár, miközben szociológiai belátása szerint a változás 1 szükségét
állítja, történeti érzékenységével a makacs tanyagazdák viselkedésének hátterét bolygatja: De ,a Nyitott tenyér lapjain sem találkozunk mással, mint azzal, hogy a
• szuszka, semmi kis ember, Palikó a. csutkakúpba búvik az agitátorok elől, s amíg
ott időzik, magasba szökik a kútostor a vödörrel, s jelzi Palikóné szeretőjének,
Fábián Péternek, hogy jöhet agitálni. Mert az agitátorok ritkábban jönnek, mint
ahányszor Palikó a csutkakúpba kívánkozik, s ilyenkor szabad: az út .Fábián.Péternek Palikónéhoz. Ha Csák Gyula idegenként vizsgálódik a maga parasztjai közt,
nem válik-é olyanná Mocsár, az övéi közt? S tehet-e másként, ha a szükségszerűt a
hiábavaló ellenkezéssel együtt akarja értelmezni? A protestálás kiforgatja, magukból
az embereket, napvilágra kerülnek a rejtegetett titkok, vagyis Mocsár , sem kímélheti
meg a maga parasztjait a maga szemléletének akaratlan fölényétől.
E tanyavilágot — a Nyitott tenyér színhelyét — Taar Ferenccel együtt írott
szociográfiájában — Tanyavilág — bomló világ a kötet címe — Mocsár tériyviszonylatokban is leírta. Ebből az is kiviláglik, hogy szerencsésebb a változást analitikusan
kifejezni. Azt a tapasztalatot, amelyet a változásról meg lehet szerezni, nem érdemes
összekeverni sem a gyerekkori emlékekkel, sem a történelemmel. Mocsár a sajátosat
keresi mind a gyerekkorban, mind a történelemben. A sajátosat azért,; hogy a változás keménységét oldhassa. Ezen a keménységen azonban semmi nem változtathat,
csak az, ha már a változás folyamata befejeződött. Átesni rajta mihamar, ez az élet
törekvése. Mocsár mást keresett, mikor a változás keménységét oldani próbálta.
Hogy mit, azt egy másik szociográfiájából olvashatjuk ki. A Nálunk, vidéken című
szociográfiából az is napvilágra derül, hogy Mocsár legszilárdabb fogódzója most a
históriai szisztéma, az a sajátos diszciplína, amelyet már a Szellem és századok
megírásával kialakított. A vidék központja most már végképp Debrecen. „Van-e a
hatszáz éve város Debrecennek olyan szellemi arculata, amely a világ minden városáétól elüt, s amely csak ezé az eggyé, Debrecené?" A kérdés szónoki, mert Mocsár szerint Debrecen olyan város, amilyen nincsen még egy a világon. S ezt az
érzelmi azonosulást a legendásítás árán is tárgyiasítja. Szociológiai szisztémáját
újítja meg evvel a tárgyiasítással. A kritikusan feldolgozott jelen idejű valóságot és
a szellemtörténeti fogantatású művelődéstörténeti képződményt, a múltat találjuk
igen sajátságos kapcsolatban a Nálunk vidéken lapjain. A múlt értékes, mert a sajátosat tartalmazza, a jelen pedig annyiban kritikus, amennyiben e sajátságosat
nem foglalja magában. A jelenbeli cselekvést a hagyományban kifejeződő jellegzetessel volna kívánatos összhangba hozni, s az a baj, hogy nem lehet, hogy az összhangteremtésnek számos akadálya van. Mocsár ítélete morális, s a morál normája
abban a sajátságban van, amit a múltból hagyományként kiemel.
Morális hajlamára vall az is, hogy szatírákkal próbálkozik. Szatíráinak tárgya
a közélet. Jellemző azonban, hogy valamennyi szatírája a jelenből merít, s a szatirikus megnyilvánulások nem is lépik túl a jelenlét határát. A szatírákban a historikumnak — a negatív hagyománynak! — semmi szerep nem jut. Az a kérdés,
hogy a jelen szatírába illő bonyodalmai is kapcsolatosak lehetnek a múlttal is, föl
nem merülne. A historikum Mocsár számára csak a mértékalkotó hagyomány forrása lehet. így aztán a szatírák komikai forrása általában a helyzet, az emberi kisszerűség és butaság. A szatírák — a Kerek egymillió, a Pávatoll, az Illetlenek és a
többi — nem képesek átlépni a könnyed vígjáték határát. A legjobb szatíra, a Ki
vágta fejbe Hudák elvtársat? sem azért jobb a többinél, mert ezt a határt át tudta
3*

35

volna lépni, hanem azért, mert ebben a szerző kiválóan egynemű anyagból fejti ki
a komikumot
Mocsár Gábor kivételes epikus tehetségét, valóság iránti jó érzékét és történelmi
vonzalmát három műve fejezi ki igazán. Elbeszélései — ezek két kötetben, a Pirostövű nádban (1964) és a Fecskék és miatyánkban (1967) jelentek meg — javán túl
ott van a Fekete csónak című regénye (1968), az Égő arany című szociográfiája
(1970) — az ú j Magyarország felfedezése című sorozat első darabja — és a Gyémántper című történeti regény (1972), amely a legendás Zichy-gyémántok titkát választotta tárgyának.
Volt egy pillanat, midőn azt hihettük, hogy a Fekete csónak a magyar parasztregény rekviemje. Parasztregény azonban még a Fekete csónak után is íródott, de
hogy a tradicionális parasztcsaládtól ez a regény búcsúzott el, egyelőre még elmondható. Összejön utolszor a nagycsalád, Laczkó László famíliája, amely valaha termelési egység és kulturális életrend szerint viselkedő kisded közösség volt. Összejönnek, mert meghalt az öreg Laczkó László. Az összejövetel még utoljára a családtagokra kényszeríti a viselkedési rendet, ám az is nyilvánvalóvá válik közben, hogy
a nagycsalád szétszóródott tagjai egymást már alig értik.
Hogy az Égő arany a Riportok alcímet viseli, az nem pusztán a szerző szerénysége. A munka nem egészében, hanem részleteiben kiváló. Tárgya az olaj, az égő
arany kutatása és termelése, illetőleg e termelés története. Azért tárgya, m e r t a
szerző kifejezésének célja az az emberi világ, amelyet ez a tárgy az idők folyamán
magához vonzott. A munka első fejezete egyben expozíció is, egy nagyszabású d r á m a
expozíciója, s önmagában is megálló tragédia. A MAORT-per, mint egy szabotázsakció leleplezése egyike volt a konstrukciós pereknek. S hogy ez a per milyen hatással van az olajkutatás és -termelés további sorsára, annak megválaszolása nem lehet
a későbbiek előadásának a szerkezeti váza. A szociográfia fejezetekre esik szét, á m
az egyes fejezetekben meglepő fordulataival együtt képes föltárulni az a valóság,
amelyet az égő arany mozdított meg. Az is kiderül azonban, hogy nem pusztán az
olaj, mert legalább annyira a paraszti átalakulás is motiválja azt a népmozgalmat,
amely az olajtermelés körül rezseg.
Amennyire nincs kompozíciója az Égő aranynak, annyira átgondolt szerkezete
van a Gyémántpernek.
Mégis bonyolultnak és szétágazónak látszik, s az olvasónak
jogos a benyomása, ha azt véli a könyv olvasása után, hogy a regény összekuszálta
a szabadságharc bukására vonatkozó tudását. A Zichy-gyémántok ügyében se lett
okosabb. Csakhogy „a gyémántper nem történeti krimi, hanem egy korszak, egy
nehéz és szigorú korszak politikai erkölcsdrámája... a gyémántper egy nemzeti küzdelem jellemdrámája i s . . . " — magyarázza Mocsár választott olvasójának, akivel
regénye bonyodalmát bontogatva időnként párbeszédet folytat. Ezek a párbeszédek
kommentálják a gyémántperhez kapcsolt eseményeket. Kell a kommentár, mert
különben az volna az olvasó benyomása, hogy a szabadságharc történetében a gyémántper amolyan katalizátor, vagyis nincsen olyan lényeges esemény, amely evvel
a nevezetes gyémántperrel kapcsolatban nem volna. A lényeges eseményeknek azonban nem a gyémántperrel van kapcsolata, hanem avval a politikai küzdelemmel,
amely a forradalmi radikalizmus és a békepártiak közt folyik. A gyémántper a r r a
lesz jó, hogy a radikálisok vezérét, Madarászt megbuktassák; ezért a sajtóhadjárat,
ezért minden politikai manipuláció, s a békepártiak elérik végül a céljukat, Madarászt kompromittálják, Kossuth mellől elűzik. S ezért kell a gyémántper Mocsárnak
regénye tárgyaként; azért, hogy a szabadságharc bukásának okait a maga elgondolása szerint elbeszélhesse, hogy a közhagyománnyal és közhiedelemmel szemben a
maga erkölcsileg hangsúlyozott elképzelését adhassa elő.
Mocsár Gábor — a hatvanadik életévet átlépve — két témát látszik vinni tarisznyájában. Az egyik a város múltja. Debrecen történetébe avatott bennünket legutóbb megjelent Rákóczi-regénye, A város és fejedelem is. Másik maradandó t é m á j a
önéletrajza. Az autodidaktákra az is jellemző, hogy holtukig tanulnak. Mocsár is
36

ilyen. A Gyémántper jelezte már, hogy történeti szisztémájáról lefoszlatta a szellemtörténet legendasugalmazó ballasztját. A Gyémántper a történelmet úgy tekinti,
mint a múlt szociológiáját, a szisztéma ott éppúgy analitikus, mintha szociográfiát
akart volna írni. A három jelentős mű — a Fekete csónak, az Égő arany és a Gyémántper — a hatvanas-hetvenes évek fordulóján keletkezett. A hetvenes évek —
reméljük — készülődés volt, egy újabb tanulmányi időszak. Az önéletrajz földolgozását várjuk a hatvanas éveihez ért Mocsár Gábortól. Élete regényét.

KAJARI GYULA RAJZA

37

TÓTH BÉLA

Tiszajárás*
XIV.
APÁM, A FUNDÁLÓ MESTER
Tejtestvéremmel, Boglyas Palcsival járkáló erdőségeinkbein ismertük a- f á k o n
"lakó tollas népség szálláshelyeit Bekukkantgattunk a varjak, szarkák,, rigók: fészkeibe, hogy is kerülhette volna el figyelmünket a szénégetőktől két Rurjantásnyira.
kopácsoló faragótér nyüzsgése? Ha tehettük, napjában többször- is odairamodtunk..
Díszesen faragott kapuzaton át jutottunk az őrtállö fáktól' körülfogott napos térre..
A kapun a cég neve: Bergersohn és társa házrovók, fakészség-jártók.
Ott minden pillanatban mozdult, alakult, egyenesedett, kerekedett valami' a b á r dok, vonókések, fészik villogása alatt. Eleinte, ha jól vélek vissza, nem is az e m b e rek fogták meg képzeletünket, hanem a szerszámok. Talán a- mesék- után m e n v e
"tartottuk az eszközöket okosnak, s nem a mozgatóikat.
A fanyüvők beszédeiben magától vágó szakállas erdöllő fészik keltek életre;, a
fűrészek hörögtek, míg az ember ölbe tett kézzel nézhette őket. De ezek olyan jóízűen hántoltak, fodroztak, hímeztek, csipkéztek, fűrészeltek, hogy a nyálunk m e g csordult, a kezünkbe kaparintani a szerszámokat. S uralni vele a fát, hogy az legyen
belőle, amit az értő ember óhajt. Akár fából vaskarika!
Emlékem szerint a faragótelepen nagyobb örömünket találtuk, mint a kézdivásárhelyi kirakodó vásárokban.
Ahogy a kapun beléptünk, balról mindjárt a hordókötők sora kezdődött. Dongafaragók görbe fejszéi suhogtak naphosszat, s kezük nyomán a kinagyolt alkatrészek
az égig föllétrázva, máglyákban száradtak. Mellettük szorgoskodott a kádárok, pintérek, csöbrösök serege, akik ivó-, mérőedények építésében jeleskedtek. Készültek itt
faháncsmeregetők, iskátulyák, olyan hársfaszagúak, hogy abban a pipamocsok megszelídült. S ott minket szíves szóval láttak, sőt hasznunkat fogadták, hiszen tartottuk, hordtuk nekik a faanyagot, s közben gyűrtük magunkba ámuló szemünkön át a
megcsinálás fogásait. Hanem amikor m á r olyan füles szapolyt tudtunk Boglyas P a l csi komámmal kiszalajtani a kezünkből, amiben a víz megállt, embernek kezdtek
tekinteni bennünket. Attól kezdve nem kenték b e fagyöngyenyvvel a taplóból k é szült kalapunkat, hogy a hajunkba ragadjon.
Ahogy a faragótőkék fölé növekedtünk, a görbe nyelű szekercét is megemelgethettük gazdáik oldalán, míg egy-egy gyerekszerető faragó éppen pipára töltött, s
kicsit elszutyakolt vele. A jobbérzésűek ilyenkor titkát mutatták a vizes köszörűnek.
Miképp lehet azzal lángélű pallossá tenni a szerszámot.
Mert tán hangos szóval a kikiáltott mesterek nem esküdtek össze irántunk, de
Inkább a saját gyerekeiket avatták a szakma rejtelmeibe, mondogatva, ki minek a
mestere, annak a huncutja!
Ahogy csöpörödtünk, egyre inkább megéreztük, mihez lobog bennünk nagyobb
huzalom.
'38

Én megkóstoltattam kezem eszével a fatálasságot, a teknyővályást, a zsindelyhasítást, de úgy nem leltem benne örömemet, hogy az teljes lehetett volna. Mindig
is a szerkezetes ácsok munkálkodása tartott fogságában. Mert ott két fűrészvágás
sem egyforma. A tálasoknál százával eresztettük föl a fatányérokat, már az mindegy volt, hogy diófából, vágy tölgyfából való. De éreztem, hogy mi lesz így belőled
Karika János, csak csupa fagöröncsér, se nem az összes ácsi tudományok birtokosa.
Lestem hát a szerkesztő ácsokat, s ha tehettem, sűrűn közöttük találtam magam.
Tán a hízelkedésig nem mentem el a magam kínálásában, de siettem a kezükre
járni. A szakmában való szótlanságuk mögött a magatudás és a kivagyiság lakott.
Ugyan nem verték nyíltan a csúfot bele a részletmunkákat végzőkbe, de ha úgy járt
a szó szele, kiköpdösték vélekedésüket, kicsi, lenéző legyintgetések között. A csöbrösök nekik csak fabigyósok voltak, a hordókötők vesszőpisilők. De a kovácsokat se
becsülték sokra. Igaz, szerszámaikat, a maguk szenének parazsas kohójában maguk
idomították, gusztusuk, tehetségük, meg a munka szüksége szerint. Maguk edzették
föl olyan élesre, hogy virtusból a hetes szakállú társaikat megborotválták vele. Ha
a művelet alatt a páciens nem izzadt, bizonyosan jó járásúvá lett a szekerce. Szállt
is köztük a szólás, hogy az ácsnak az esze, szekercéje de mindig éles legyen!
Vágytam őket, de engemet soha maguk közé nem hívtak a gerendaigazgatók,
mert magukat azoknak tartották, én nekik csak árva kölök voltam, aki majd elél a
maga tudományával haláláig. Hanem az első világháború előtti években nagy rendelése esett a házrovó műhelynek.
Hogy hogy nem, egy nyárvégen Magyaró község pillanatok alatt porrá égett.
Kétezer ember maradt födél nélkül. Végig ríkózták a Maros menti faragóműhelyeket,
hogy vagy ötszáz házat mellékesekkel, belévalókkal, de sebesen rójanak össze. Fél
Erdélyben nem volt annyi szekercés nagyhirtelen, akik hóig födelet zsindelyezzenek
az ég alatt lakók feje fölé.
Bergersohn úr megfúvatta a havasi nyírfadudákat, hogy tömegeijen csak össze
az a nép, amelyik a baltát okosan tudja emelni.
Akkor engemet is bevettek. De a telepi szitakávások, kéregedényesek, fatálasok,
nyírfaseprűkötők is furton f ú r t a házakat rótták.
Gerendákat lapoltak, véstek, fűrészeltek, s ment a munka mint a golyó. A pénz
meg fordult vele vissza. Ötszáz házat, hajnaltól napszálltáig kopácsoltunk, mint a
harkályok, nem volt kis munka összeróni. Tíz házanként araszoltunk.
Tíz ház fölállításának kisimogattuk a placcát, azon raktuk össze a boronafákat.
A munkán kilencven fejszevillogtató osztozott. Tizenkettő az ereszeiig ácsolta, szögelte, emelte a falakat, aztán a fedelezők tizenkét embere szállt föl a földön elkészített fedélszékekkel. Tíz zsindelyvágó a facserepet nyeste, tizenöt az ajtóját, ablakát
szögelte.
A lantornások marhahólyaggal világították ki az ablakokat. Csak a bíró házára
kerültek karikaüvegek. Az ő háza beleszámított az első tízbe. Húsz ember a bútorzatot gyalulta, vonókéselte, s égette a díszességét.
Az első tíz ház építése körül engem, mint fiatalt, futóbolondnak tartottak. „Eredj
Jani, szaladj Jani" — volt a vezényletem. Így aztán a talpak állításától, a bucskók
vésésétől kezdve, a falak illesztéséig kihadakozhattam magam a zárózsindely szögeléséig mindenben. Mert akkor nem azt nézték, hogy illik övembe a mestert illető
szerszám, hanem hogy három ütésre helyére vágom-e az ácskapcsot. Amikor már
álltak a falak, a fundáló mester fölülről leköpött, s ahol nyála a gerendák kiálló
púpjain megállt, ott kellett egyenesre faragni. Abban a nagy nyüzsgésben a mester
köpése volt a függő. Nem sokat zsinóroztunk, vízimértékeztünk, mégis úgy álltak
azok a boronaházak, akár a kalodába öntött sajt. Egybefolyva.
Bár több nyelven beszéltünk, több korosztálybeli népek voltunk, bibliai zűrzavar
mégsem keletkezett köztünk. A fiatalok centiztek, colostokkal mértek, az öregebbek
sukkban, hüvelyekben, arasztban, könyökben, singben beszéltek. Azért összepászolt
minden. Pedig ismerték a részeges ács rontását is, csúfolódtak vele: „Sikk-sukk, cil39

col, ott vágd, ahova köpök!" ami után nagy vakaródzások következhettek, hiszen
számtalanszor elmérték a mestergerendát. Na, ez velünk nem fordult elő.
Ahogy az első tíz ház olyan négy héten belül puccparádéban várta a megrendelőket, jött a község deputációja. Elöl a bíró, fehér szemöldökén okuláréval, mögötte tízig való harisnyás, tarisznyás atyafi. Vasárnapra esett az átadás. Vizitáció
eltartott délig. Eleinte csak hümmögtek, hammogtak, szaglászolódtak. Ujjuk pörceivel kopogtatták a házfalakat, botjaikkal a zsindelyereszt, s ünneplős gúnyájukat se
kímélve lovagolták a házak gerincét. Tollpihét eresztettek a kéménynyílásba, huzatát
vizsgálva, szöget vertek a szuszékok oldalába, olyan vastag-e a deszkája, ahogy az
egyezség parancsolta. Az ajtószárnyakat különböző állásba vizitálták. Ahol baj volt,
ott krétával rajzolták a hibát. A tetőzsindely takarását belülről is szemlézték, mert
ha csak a legkisebb nyíláson is beköszön az ég, ott nagy a hiba!
Dél körül aztán marékba csapták a vállalkozót, mondván, „miénkek a házak!
Tutajra velük!"
Akkori mesterem, bizonyos Gyepes Lőrinc nevezetű száz eszű főfundáló mester
engem is ihingetett, hogy ereszkedjek le a házakkal Magyaróra. De hát nékem ódzkodott a bocskorom tőle. Nem találtam nagy jövendőt a szétszedett, s összerakásra
váró házak munkálataiban, amikor itt vannak az ú j tudnivalók.
Délután a magyarói deputáció a jól sikerült házak révén ú j a b b rendeléssel
állt elő.
A ledöngölt földön ú j községházának mérte ki hosszát, szélességét a bíró, s botjával rajzolta porba a tetejét. Na, ennek a községházának a megcsinálásába m i n d j á r t
nagyon belesajnáltam a szekercémet. Hiszen ház, ház. Még négyszázkilencvenet
egyformára faragunk, melléjük a baromólat, tyúkólat, kutyaólat. De községháza az
csak egy készül!
Az is duplafedelű, huszártornyos. Annyira belegyőződtem, tudtam, attól el nem
tántorodom. Pedig fölpénzt is kínáltak a magyarói munkára, kiszállási díjul.
Az ú j rendelés további munkáskezekért'kiáltott. Trombitáltatta is Bergersohn
úr a népet, még Gácsországban is. Háromszor akkorára terebélyesedett a telep, mint
amikor odaérkeztem. Nem is mentem én Magyaróra, hanem Boglyas Palcsi komám
igen. A felpénzkínálat fogta vagy a mehetnékvágy hajtotta, nem is tudom? Letutajozott a tíz házzal, s visszaérkezett három hét múltán, teli beszélhetnékkel, hogy a
pörnye falu mekkora ünneplések között fogadta a házakat, s mestereiket. Sonkán,
kalácson, szederboron tartotta az ácsokat, s hogy amíg esznek, addig se töljön hiába
az idő, a falu legszebb lányai rakták szájukba a falatot, s öntögették f a k u p á j u k b a a
bort. Mondta is Palcsi komám, hogy nagy bolond vagyok, ha közéjük nem csörtetek,
mert ilyet a történelem is csak három emberöltőként hoz elő.
Felnőtt fiamnak minek hazudnék, reszelt engem az ördög a szép lányok látása
után, de mondom magamban, kicsi még az eszem tudalmas bugyra, minek a lányokat lessem, inkább a mesterek esze kerekének a motollálását. Gondoltam, h a azt
magamévá teszem, boldogulhatok egész életemben vele. Mert nagy hírünkre jöttek
ám a malomgazdák, és fűrészmolnárok is, hogy deszkametszőt, darálómalmokat sikerítsünk, patakvizekre valót, de azt is mindjárást, mert tegnap is későn lett volna.
Hű, a zebedeusát, ettől kezdett dagadni a fejem. Deszkametsző malom fundálásában, kerekébe, külüjébe ütni a fejszémet! Annak csinálását fölvenni az eszem
szütyőjébe. Jól fog az még nekem!
Így zúgolódtam magamban naphosszat, meg éjszaka, míg tölgyfalevéllel bélelt
barakkágyamon forgolódtam. Azt m a r nagyon tudva, hogy nem ám az a mester, aki
a szekercét fölhajítja akár a csillagos égig, aztán úgy kapja el nyelét, ahogy éhkutya a kenyérfalatot, de az ám a mester, aki úgy embere a házmegépítésnek, mint
a zúgó malom megteremtésének, uralásának.
Hát nagy étvágyú gyerek voltam én nemcsak a szalonnára, tejre, lányok szeretetére, de arra is, hogy kantáros mestere legyek a százrejtekes sublót zárának, a
hatkulcsos pajta ajtajának. És szufláltam is nagyon hozzá, azazhogy törtem magam
az ácsi tudnivalók után. Hogy én úgyis megtanulom. Némely titkukat. Például a
40

zárakat, öregebb mesterek elhúzódva csinálták meg. Aztán beborították faköténnyel;
az ilyen készségeket, amibe nem lehetett belelátni, csak a fogásait mutatták meg a
használóinak. A teremtés tudományát takargatták, én meg lestem őket. Firtattam
minden mozdulatukat.
Telt az idő rajtam, talán nem haszontalanul, egyszer körültapogatom magam,,
hirtelen közöttük vagyok a mestereknek. Kezdték kezemre bízni a nehezebb munkákat. Dongaboltozat-, kupolaszerkesztésekben szólítgattak, de akkor már ideadták a-,
plajbászt, és a legjobb matériát hozzá. Annak a szabad kiválasztását.
Amikor az ú j iskola sugártornyát bezsindelyezve alászálltam, hát megdöngették
a hátamat. Megmestereltek.
Délben egy asztalhoz ülhettem velük, fizethettem a mesterpoharat, amit nagyszívesen tettem, hiszen nem tudtak volna akkora fityegőt rám akasztani, aminek
úgy örültem volna, mint ennek.
Pipiskedve értem el a 17. évemet, és mint mester mehettem le Magyaróra, a
nagyon kedvemre való patakmalom összeszerelésére. Itt építettük azokat is a faragó
téren, itt járattuk velük a próbát, tutajon csurgattuk le, amoda a Marosra szaladópatakok partján raktuk össze. Nem voltak ezek emeletes, nagyeszű malmok, csak
amolyan malmocskák, amelyek a havak elmúlásáig jártak, hanem amikor azoknak
elapadt a levük, leálltak. De a lakosság is ezekhez mérte be az életét. Szénarendek
idején, aratáskor, úgysem értek volna rá fafűrészeléssel bíbelni.
Akármennyire is dolgoztunk, Magyarótt, a kívánságuk szerinti hóig nem raktuk
össze, összeraktuk rügyfakadásig. Csaptak is olyan félországnyi falulakodalmat, a
környék a gránicig ott tátotta a száját, s csudálkozások között mondták: aujnye, beh,
micsodás miskulanciákat miegyebeitek a mester uraimék!
És hat falu dudásai, muzsikásai húzták a májusi lombra verődő fák Maros mentiporondjain. Ahol aki a lábát tudta emelni, ott örült a táncban. Persze a román
fáták sem maradtak alul, csak amelyik éppen akarta. Már kedvességben. Mert építkezéseink alatt is ott tették a dolgukat a sorainkban, tolakodás nélküli aranyossággal
rakták kezünkbe a szerszámokat, élelmet, italt, csakhogy jól megsimogassuk a házhéjukat, a kapudámot, a galambdúcot, a gangverőcét, a gyerekeket, ami kedves volt
szívüknek. Nem is tudtunk mi különbséget tenni közöttük, magyar lány, román lány.
Szépek voltak, a szemünkön át költöztek belénk. Az ácsokat se lehetett megkülönböztetni a nyelvük szerint.
A ditrói műhelyből velünk jött ki Magyaróra Surgyellán Györgye meg KupeskuMisa. Azok minden ácsok tehetségét magukban hordták. Velem korosak lehettek,
de mindig azt firtatták, mit nem csináltak még, és ha az a valami rájuk bízódott,
úgy mozgolódtak benne, mint pók a hálójában. Vérükben volt a tudás.
Cimboráknak, barátoknak közeliek voltak, s észrevétlen nőttek hozzánk, mint
hónunk alatt a szőrszál. Emberi érzékenységük rokonozott a miénkkel.
Emlékszem, mert sose felejtem el, mikor az ú j templom négyfiatornyos sugárcsúcsát befejezték, Boglyas, Surgyellán meg Kupesku, hát lemásztak, összefont karokkal bámultak, örömözték a készet. Surgyellán két pofaszíjának vályúján patakokban ömlött a könny. Meghatódott magától? Keményebb fiú volt az. A torony szépséges látványa szédítő volt nekünk is.
Ahogy a felhőrongyok futottak el mögötte, úgy rohant szemünk előtt a torony.
Érezték, a föld berészegesedett a lábuk alatt. Ami szép ismereteket magukban hordtak, most belelehelték az épületbe, amely vallomásozott az alkotóiról. Mert igaz
szívből készüljön bár egy tyúkkutrica, abba beletette énjét a csinálója. Szakismeretét, izma rutinírozott mozdulását, búját, baját. A mű olyan, mint a teremtője, aki
elmúlhat, de a teremtmény beszél. Évszázadok múltán azokról a titkokról is, amit
nem jegyeztek föl a templomok számadáskönyvei. A mai kutatók azt kaparásszák,
hány öl fa, gerenda szög és kapocs teszi ki a tornyot. Némelykor elszámolják azt is,
mennyi kenyér, szalonna, bor fogyott el, míg készült a munka. Máshol az alkotó
neve is be van sütve mint mesterjegy egy-egy gerendába az utókor okulására és
az örökkévalóságnak.
41.

De hogy az ácsmester, a legényei, nyakasok voltak-e, hivők vagy hitetlenek, fokhagymaevők, italosok, pajzán pernehajderek-e, büszkék-e vagy gyorsak, azt a máig
látható munkájuk beszéli el az értő embernek.
Tudom, hogy a szakmámmal elfogult vagyok. Ha többször születnék a világra,
akkor is idetörekednék. De nem vagyok olyan vak, más szakmának örömeit is elismerem. Azt hiszem a drótos tót is benne hagyja magát a bűnbeesett vászonfazekakban, amikor újjávarázsolja a száz darabra esett cserépedényt. Mert a káposztafőző cserepet is össze lehet úgy tákolni, hogy annak látásán csak a vak báró örülne.
De némely fazekas tudott olyan varázslatos szép hálóköntöst fonni az eszével, hogy
nemcsak öszetartó erőnek számított, hanem díszéül szolgált a konyhának.
Hát még az ács? Szó ami szó, magasra föl tudják állványozni magukat. És régről. Noé bárkája előtt fontos iparnak számított.
öreg fejjel nem szeretném elmérni véleményem mestergerendáját, és minden
ácsok okulására számon tartom azt a mesét, amely szerint amikor az öreg Jézus
még a földön járt, az ácsok előtt jeles ember, mivel a nevelőapja mellett tanulta a
szakmát. Haladtak Péterrel a Tisza mentén egy nagy pállott nyári napon. Estére kelvén elfáradtak, betértek egy országúti kocsmába, szállást kértek éjszakára az ivóban.
A vendéglős a kármentő előtt két lócán adott nekik helyet, amire lepihentek, s m á r
éppen álomba koppant volna a szemük, amikor egy bokornyi ácslegény tódul be a
fogadóba, valami munkát befejezvén, teli voltak pénzzel, nekiláttak evésnek, ivásnak. Nemsokára nótába kaptak. Fölébredt Péter a zajra, csúnyán kezdett nézegetni
amulatozókra. Azok meg zokon vették a zordon tekintetet, odamentek, s eldöngették. Hogy mért nem tud szépen nézni rájuk ez az idegen, amikor ők a m u n k á j u k nak örülnek. Mulattak tovább, figyelmük elfordult a szunyókálóktól. Ez alatt Péter
meglökte Jézust, mondja neki, hogy eressze már belülről. Belülről ereszti. Az ácsok
mulatoztak tovább, de föltámadt a lelkiismeretük, hogy nem voltak igazságosak,
mert a két utas közül csak a külsőt döngették el. Mondták aztán, hogy adjunk m á r
a belsőnek is! Pétert megint elporolták.
Mennek másnap tovább, Péter mérgesen. Mondja Jézusnak, az ácsokkal olyat
kéne művelni, amitől ezt az esetet megemlegetnék örök életükben!
— Hát hogy gondolnád, Péter? — kérdezte Jézus tőle.
— Hát úgy gondolnám, hogy minden ághely vasszöggé legyen a fában, hogy
amikor az ács faragja, szikrát hányjon a szeme, míg a szekercéje belecsorbul, így
emlegesse meg a töttyit!
Jézus a fejét rázta.
— Nézd-e, vasszöggé nem lehet minden ághely, mert nem tudnának az ácsok
kenyeret keresni, de azért kemény csomóvá teszem, görcsössé a fát, amitől félni fog
a gyönge szekercéje.
Azóta kemény a fában az ághely, azóta van csomója, bogja, görcse, Naponta
százszor figyelmezteti az ácsokat, hogy el ne gőgösödjenek.
Annyi göcsörtje van a fának, akár az életnek. Tízet legyalulgatsz, száz nő a
helyébe. Legyen éles hozzá az eszed, meg a szekercéd!

42

KONCZ

JÁNOS

A tartalmi fejlődés elsőbbsége
A TÁRSADALOMTUDOMÁNYOK VIDÉKEN
A Tiszatáj fontos feladatot vállalt, amikor egy sokrétű vitaindító tanulmány
után helyet adott a társadalomtudományok vidéki helyzetéről szóló véleménycserének. Mind a bevezető tanulmány, mind a hozzászólások számos kérdésben továbbgondolásra ösztönzik az olvasót.
A tudomány és szűkebben a társadalomtudomány vidéki pozícióinak alakulása,
csakúgy, mint az élet sok más területe, történelmi, társadalmi folyamat. Ma már
természetesen csak a főváros és a vidék közötti különbségek folyamatos csökkenésének nézőpontjából lehet a „vidék" problémáival foglalkozni.
A felszabaduláskor a társadalomtudományok területén még a tudományok egészéhez viszonyítottan is súlyos örökség maradt ránk. Ez főképp a társadalomtudományok ideológiai-politikai kötődéséből adódott. Ebből következően a felszabadulás,
majd a fordulat éve után a társadalomtudományok területén a fő kérdés érthetően
elsődlegesen nem a területi egyenetlenségek csökkentése, hanem a marxista—leninista társadalomtudomány és a kutatás országos feltételeinek megteremtése volt.
Szívós munka folyamatában jöttek létre azok a társadalomtudományi intézetek, és
fejlődtek azok a felsőoktatási tanszékek, amelyek a hetvenes években megteremtették a lehetőséget, hogy most már a társadalomtudományok területén is az alapvető
követelmények részeként foglalkozzunk a területi egyenetlenségek reális mértékű
csökkentésével is.
Természetesen a felszabadulást követő első évtized fejlődése során a társadalomtudományokat művelő intézmények szervezeti felépítésében is tükröződtek a nagy
politika hibái, és szubjektív tényezők is szerepet játszottak. Hiszen a későbbi egyenetlenségek egyik oka kétségtelenül az is volt, hogy az ú j társadalomtudományi intézetek döntően a fővárosban működő egyetemi tanszékek mellett, illetve főhatósági
háttér-intézményekként jöttek létre. A vidéki egyetemi tanszékek jelentősebb fejlesztésére nem került sor, sőt bizonyos területeken — gondoljunk például a modern
filológiára — visszalépések is történtek. Szeged város helyzetét — ezen az általános
helyzeten még túlmenően — azok a politikailag hibás nézetek is sújtották, amelyek
képviselői a felszabadulás utáni Szegedet büntették a „szegedi gondolatért".
Az 1956-os ellenforradalom leverése után megindult gazdasági, társadalmi és
tudományos fejlődés ú j helyzetet teremtett a vidéken működő tudományos intézmények, s általuk a társadalomtudomány életében is. Ennek alapvető feltételeit a politikai-ideológiai konszolidáció biztosította, melynek kiemelkedően fontos eleme volt
az MSZMP Központi Bizottsága által 1958-ban elfogadott művelődéspolitikai irányelvek dokumentuma. Ezt követően a mezőgazdaság szocialista átszervezésének befejezése — vagyis a szocializmus alapjainak lerakása —, az átszervezett mezőgazdaság megerősödése, a vidéki ipartelepítés erőteljes kibontakozása volt az az alapvető
tényező, amely a hatvanas években megalapozta a vidék újszerű tudománypolitikai
helyének kijelölését. Ennek során m á r a hatvanas években is jelentős eredmények
születtek, hiszen megerősödtek a vidéki egyetemek és főiskolák társadalomtudományi
tanszékei, lendületesen fejlődött a marxizmus—leninizmus oktatás tudományos színA társadalomtudományi kutatások vidéki helyzetéről indított vitánkat Koncz Jánosnak, a
Csongrád megyei pártbizottság titkárának hozzászólásával lezárjuk. Bakos István összefoglalóját
következő számunkban közöljük.

43

vonala, a tudományos pártpropaganda, újraindultak az ötvenes években megszüntetett modern filológiai oktató-kutató munkálatok is.
E folyamatban a fejlődést nagymértékben elősegítette a Központi Bizottság
1969-es határozata a tudománypolitikai irányelvekről. A tudománypolitikai irányelvekről szóló határozat éppen a korábbi hátrányok gyorsított felszámolása, s a még
létező egyenetlenségek csökkentése érdekében elsőbbséget biztosított a tudományos
élet vidéki központjainak. E törekvésről elmondhatjuk, hogy a hetvenes években
gyakorlatilag, ha nem is valósult meg a teljes kiegyenlítődés a társadalomtudományok fővárosi és vidéki lehetőségei között, azonban ennek érdekében alapvető feltételek teremtődtek. A hatvanas években megindult dinamikus társadalomtudományi fejlődés tovább gazdagodott, számos ú j tudományos kutatási terület kapott
fórumot a vidéki intézményekben. Hogy csak szegedi példát említsünk: országosan
jelentős a megye munkásmozgalom-történeti dokumentumainak felkutatása, összegyűjtése, tudományos rendszerezése, feldolgozása és publikálása, számos kismonográfia megjelentetése e témakörből. Jelentősen fejlődött a közgazdaságtudomány, k ü lönös tekintettel az agrárközgazdaságtanra, az állam- és jogelmélet, a közigazgatás
tudományos elemzése. Meggyökeresedett a szociológia, a nemzetiségkutatás, az altajisztikai kutatás, tovább gazdagodott a történettudomány, a neveléstudomány, az
irodalom- és nyelvtudomány művelése, és a példákat hosszan lehetne még sorolni.
Megerősödött a párt megyei Oktatási Igazgatósága, amely ma már fontos bázisa a
társadalomtudományi kutatásoknak.
Eközben rendkívüli mértékben megnövekedett a társadalomtudományokkal szembeni társadalmi igény, amit példák hosszú sorával lehetne illusztrálni. Az oktatásügy távlati továbbfejlesztésével kapcsolatban éppúgy jelentkeznek igények, mint a
várostörténet-írás, az üzem- és intézménytörténet, vagy éppen a munkalélektan, az
államélet, a közigazgatás korszerűsítése stb. területeken, összességében: a társadalomtudomány gyors ütemű vidéki fejlődésének egyik feltétele ez az igény, a másik
lényeges feltétel a lehetőségek, a keretek további gazdagodása.
Itt kívánunk kitérni a vitában többek által felvetett egyik problémára: a „tudóstanár" kérdésre. Vajon szükség van-e tudós-tanárra, és van-e napjainkban tudóstanár — merülhet fel jogosan a kérdés. Nézetünk szerint szükség van tudós-tanárra
•és szép számban dolgoznak ma is tudós-tanárok. Gondolunk mindenekelőtt a felsőoktatási intézményeknek azokra a tudományosan felkészült kutatóira, akik tanárként
is — amint ezt oktató-nevelő munkájuk bizonyítja — szívesen és eredményesen dolgoznak, és ezáltal már a hallgatókban is igyekeznek kialakítani azokat a tulajdonságokat, amelyek egy majdani tudós-tanár pályához is megfelelő alapot biztosítanak.
Fontos az is, hogy a pedagógustársadalom tudományos képzettsége ma sokkal magasabb szintű, mint bármikor korábban. Európa azon kevés országa közé tartozunk,
ahol az óvónők zömétől felfelé felsőoktatási szinten történik a pedagógusképzés. Ez
eredendően magas szintű tudományos képzettségi lehetőséget biztosít. Emellett, ha
megnézzük, hogy a pedagógusok több százas serege tankönyveket ír vagy bírál, kísérleteket folytat, folyóiratokban publikál, doktori címeket szerez, sőt nem egy kandidátus is van közöttük, akkor kétségkívül le kell szögeznünk, hogy igen sok pedagógus végez a munkaköri kötelezettségét meghaladó, magas szintű tudományos m u n kát. Ezt mindenképpen nagyra kell értékelnünk. És, minthogy a tudós-tanárra szükség van, a jövőben sokkal inkább kell ösztönözni a legtehetségesebbeket, hogy oktató-nevelő, kutató munkájuk tapasztalatait elemezve tudományos szinten járuljanak
hozzá oktatásügyünk fejlődéséhez.
A vita során feltűnt a „tudományos birkapörkölt" emlegetése. Amikor a hatvanas években Erdei Ferenc erről hallott, akkor valószínűleg ilyen helyzet még előadódhatott, ez a probléma még jelentkezhetett. Akkor sem volt azonban jellemző.
Ha felidézzük ugyanakkor — csupán Csongrád megyében — azokat a társadalomtudományi fórumokat, amelyeket az utóbbi évtizedekben alakítottak ki, akkor ez
elegendő bizonyíték arra, hogy m a már a vidéki tudományos tanácskozásokat nem
a „tudományos birkapörkölt" jellemzi. Hiszen az a kétnapos tudományos tanácsko44

zás, amely Erdei Ferenc életművével volt kapcsolatos és a napokban fejeződött be
Makón, vagy a Márciusi Front megalakulásának 40. évfordulóján tartott emlékülés
ugyanott, a hódmezővásárhelyi agrárszocialista mozgalmakról és a képzőművészeti
kritikáról rendezett tudományos tanácskozás, a szegedi irodalomkritikusi találkozó,
a kubai forradalom győzelmének 20. évfordulója tiszteletére rendezett tudományos
ülésszak, „A magyarországi lengyel emigráció 1939—45" című tudományos konferencia, az immár második évtizedében járó TIT Pedagógiai és Művelődéspolitikai Nyári
Egyetem, mind-mind joggal nevezhetők magas szintű társadalomtudományi fórumnak. És ha egy-egy tanácskozás végén — zömében a résztvevők „zsebéből" — netán
elfogyasztanak egy birkapörköltet, ez nem értékteleníti az elvégzett munkát. A „birkapörkölthöz való viszony" nem elvi kérdés, és ma távolról sem jellemzője a vidéken valódi tudományos ranggal szervezett összejöveteleknek, tanácskozásoknak.
Az eddigi fejlődés tapasztalatait és a mai helyzet legfőbb vonásait hosszan
lehetne még elemezni. A legfontosabb azonban mégis az, hogy a vidéken is művelt
társadalomtudományi területek továbbfejlesztésének milyen irányai indokoltak. A vita
bevezetőjében Bakos István is nagyon figyelemre méltó javaslatokat vetett fel. Ami
a legfontosabb — és ezt külön hangsúlyozni kívánjuk —, hogy a tudományos élet
országos irányítása messzemenően épít minden olyan kezdeményezésre, amely —
legyen bár vidéken — eredményesen szolgálja vagy szolgálhatja a társadalomtudomány fejlődését. Egyet kell azonban azzal is érteni, hogy ma már az, hogy vidéki
kutatás, nem jelent különlegesen támogatandó előnyt, hanem egy-egy munka támogatását elsősorban a végzett kutatás szükségessége, a kutatómunka eredményességi,
hatékonysági szintje szabja meg. Véleményünk szerint a vidéki társadalomtudományi
bázisok felnőttek már arra a szintre, hogy a hatékonysági tényezőket elsődlegesen
hangsúlyozó helyzetben is eredményesen helyt tudnak állni. Néhány momentumot
mégis indokolt figyelembe venni a további munkálatoknál.
A vidéki társadalomtudományi kutatások fejlődésénél is elsősorban a tartalomra
orientáltan kell gondolkoznunk. A szervezeti kereteket, amelyeknek lehetőleg a tartalom által megszabott rugalmassággal kell rendelkezniük, a konkrét feladatok határozzák meg. Éppen ezért — bár sok előnye látszik — meggondolandónak tartjuk,
hogy szükségés-e a bevezető cikkben említett szervezeti keretek rendszerének kiépítése. Emellett azon is érdemes gondolkodni, hogyan lehet továbbfejleszteni az
olyanfajta kutatástámogatást, amelyet a Csongrád megyei társadalomtudománnyal
foglalkozó intézmények már régebb óta végeznek. Ezek sorában mindenekelőtt a
Szegedi Akadémiai Bizottság munkáját említjük, amely konkrétan támogat hosszabbrövidebb ideig egy-egy kutatást, és rendszeresen méri annak eredményességét. A József Attila Tudományegyetem Bölcsészettudományi Karán kialakult nemzetiségkutatás is témaorientáltan bevonja a tájegységben e kérdéssel foglalkozó szakemberek
széles körét. Hasonló a helyzet az oktatásügy távlati fejlesztésével foglalkozó, vagy
éppen a közigazgatás korszerűsítését vizsgáló kutatásoknál is. Természetes dolog,
hogy a dél-alföldi társadalomtudományi kutatással foglalkozó intézmények zöme
Szegeden van. Emiatt példáink többségét is innen vesszük. Ez azonban nem jelenti
azt, hogy feltétlenül csak Szeged- vagy egyetemközpontúan lehet társadalomtudományi kutatásokról meditálni. Gondolunk itt például arra, hogy a pedagógusképzésen belül természetesen az óvoda és az óvónőképzés pedagógiáját Szarvason, a tanítóképzés és a tanítói munka pedagógiáját pedig elsősorban Baján kutatják, és a
tájegység ilyen érdeklődésű szakemberei is mindenekelőtt oda orientálódnak. Ugyancsak szükséges hangsúlyozni, hogy az egyes tudományos témákat koordináló intézményeknek is változhat a profilja, ennek megfelelően témafelelősi feladata is.
Több olyan téma is van, amelynek kutatását elsősorban vidéken, egy adott
helyen érdemes végezni, ott, ahol a tudományos, elméleti és statisztikai kutatásokat
a gyakorlati tapasztalatok elméleti általánosításával lehet kiegészíteni. Ennek megfelelően eredményesen folyik a Dél-Alföld gazdaságföldrajzának, vagy éppen a paraszti társadalom, a falu változásainak vizsgálata itt helyben, hiszen különösen a
kutatásba bevont külső szakemberek zöme ott él, azon a helyen, amelynek tudo45

mányos vizsgálatával foglalkozik. Természetesen a földrajzi jelenlét általában n e m
kötelező, hiszen a Latin-Amerikát kutató szegedi csoport jelentős földrajzi távolságból végzi eredményesen e munkát. Ez esetben viszont jónak tartjuk, hogy a tudományiranyítás nem ragaszkodott ahhoz, hogy Latin-Amerikát csak a fővárosban
lehet kutatni, hanem megfelelő feladatökát bízott a szegedi szakemberekre.
összességében: a jövőben az eddigi munkát folytatva, az új követelményekhez
igazodva kell foglalkoznunk a társadalomtudományi kutatás fejlesztésével. Ami ennek Csongrád megyéi fő területét, az egyetemi, főiskolai kutatásokat illeti, ott jól
kell élnünk azzal az új helyzettel, amelyben az intézeti kutatások mellett növekvő
figyelem fordul az egyetemi kutatásokra. A most folyó és a társadalomtudományi
intézeteket iá érintő szervezeti változások remélhetően azt eredményezik, hogy még
nagyobb figyelem fordul az egyetemekre, és ez érinteni fogja a vidéki egyetemeket,
főiskolákat is. Meggyőződésünk, hogy a jövőben a Tiszatájnak is mind több olyan
kérdéskörrel kell foglalkoznia, amely most már — túl a társadalomtudományok általános vidéki helyzetén — még jobban kötődik a Tisza táján folyó társadalomtudományi vizsgálatokhoz. A folyóirat ezzel is jelentősen segítheti a publikációs igények
kielégítését, a kutatási eredmények hasznosítását.
A megyei pártbizottság és a pártszervek éhhez igyekeznek megadni a szükséges
segítséget. A vita során felmerült az is, hogy hellyel-közzel a pártszervek direkt
módon foglalkoznak társadalomtudományi kérdésekkel. Természetes dolog, hogy a
tudományos műhelyeknek itt is meg kell adni a munkájukhoz nem nélkülözhető
önállóságot és felelősséget, és ezt meg is kapják. Ugyanakkor — figyelemmel a társadalomtudomány közvetlen ideológiai, politikai kötődésére — érthető a pártszervek
intenzívebb érdeklődése a mai valóságunkat vizsgáló kutatások iránt. Ez mindenekelőtt abból a törekvésből adódik, hogy igyekeznünk kell a társadalomtudományi kutatás eredményeit, kiérlelt új ismereteit mind hatékonyabban hasznosítani a mindennapi politikai munkában, a tudomány társadalmi erővé válásában. Azt sem lehet
bizalmatlanságnak felfogni, ha a pártszervek a szocialista társadalom napi kérdéseivel foglalkozó kutatások egy-egy megállapítását a gyakorlati tapasztalatok alapján
vitatják, további alaposabb elemzést ajánlanak. Ugyanakkor természetesen mindig
meg kell néznünk az adott gyakorlati tapasztalatok valóságértékét is.' Meggyőződésünk, hogy a politika és a tudomány szövetsége és egymásra utaltsága ilyen formában bontakozhat ki mind gazdagabban a vidéki társadalomtudományi műhelyekben
is. Ezzel kapcsolatos törekvéseink öt évvel ezelőtt a megyei pártértekezleten a következőkben fogalmazódtak meg: fokozni szükséges a kutatási eredmények gyakorlati hasznosítását, szorgalmazni az országos kutatási programokba történő bekapcsolódást, az intézeti és az egyetemi kutatások fejlesztését.
Ennek szellemében növeltük az országos kutatási programokhoz kapcsolódó kutatóhelyek számát. Változás történt a társadalomtudományi kutatások belső arányán,
előtérbe került a szocialista társadalom törvényszerűségeinek vizsgálata. Fejlődött az
egyetemeken, főiskolákon végzett kutatómunka, több új terület (Kelet-Európa, n e m zetiségek, népi hagyományok stb.) vizsgálatát kezdték meg. A társadalomtudományi
kutatókat bevontuk a politikai döntéseket segítő elemzések készítésébe. Fellendítettük a helytörténeti, a munkásmozgalom-történeti kutatásunkat, folytattuk a munkásmozgalom-történeti dokumentumkötetek kiadását. Javult a kutatómunka szervezése,
a kutatások tervezése. Létrejöttek a témakoncentráció, a szellemi kapacitás hatékonyabb hasznosításának feltételei.
A következő időszak általános tudománypolitikai feladatainak sorában kiemelt
helyet kaptak a társadalomtudományi kutatások. A tudományos kutatómunka terén
is a hatékonysági követelmények érvényesítése, a gyakorlati alkalmazás tervszerűbbé
és gyorsabbá tétele mellett a pártértekezlet határozatában hangsúlyozta, hogy a társadalomtudományi kutatóhelyek fokozzák a témakoncentrációt, és továbbra is törekedjenek az országos szinten kiemelt témák kutatásába történő bekapcsolódásra.
A helyi munkásmozgalom-történeti kutatások mellett vegyenek részt a munkásosztály, az értelmiség mai helyzetét elemző kutatásokban, a megye általános gazdaság-,
46

társadalom-, politika- és kultúratörténetének feldolgozásában. Törekszünk arra, hogy
a politikai döntések előkészítésében biztosítsuk a társadalomtudományokkal kapcsolatban álló értelmiség még aktívabb részvételét, a kutatók tudományos tevékenységén túlmutató társadalmi-közéleti tevékenységük fejlődését. Továbbra is fontosnak
tartjuk, hogy a kutatóhelyek vezetése törekedjen a megyei és az országos intézetekkel való együttműködésre, a meglevő nemzetközi kapcsolatok hatékonyabbá tételére.
Meggyőződésünk, hogy a közösen kialakított törekvések megvalósításában — a
társadalomtudományi műhelyek eddigi munkáját intenzíven továbbfejlesztve — jelentős eredményeket tudunk elérni.

47

BIBÓ ISTVÁN

Illyés Gyula: Églakók*
Illyés Gyula: Églakók című verse annak példája, hogy hogyan lehet egy versben
fokozatosan, minden magyarázat és kommentár nélkül kibontani a mondanivalót;
hiszen a költő részéről az a legnagyobb fogyatkozás, h a ő magyarázza meg, hogy
mit akar mondani, és az a másik legnagyobb fogyatkozás, h a nem derül ki világosan, hogy mit akar mondani. Hogyan lehet valamit úgy megmagyarázni, hogy mégse
magyarázgassunk: ennek művészi eszközei vannak, s erre példa ez a vers, amely
szakaszonként fejlődik és viszi szinte kézen fogva az olvasót a végkonklúzió felé,
ÉGLAKÓK

Szívalakú csizmája szára,
szűrtől királyi hetyke válla,
bajsza korom, orcája rózsa,
Séta Pista így száll a lóra.
Egy szép, népies zsánerkép indul ezzel a négy sorral. Főhőse vagy huszár, vagy
"betyár. A népies zsánerkép önmagában nem megvetendő műfaj, ha nem téved érzelgősségbe vagy sematizmusba; ha megtart valamiféle nemes romantikát, akkor megvan a maga helye és létjogosultsága.
Darutollas kalpaga pörge,
ezüst mordálya szögre töltve,
inge, gatyája patyolat,
szívében tiszta indulat.
A zsánerkép folytatódik. Most már egy kicsit valószínűbb, hogy betyárral van
dolgunk, hiszen huszároknak, még a tisztjeiknek se igen volt ezüst mordályuk. S ez
-a betyár nagyon tisztára mosott betyár — a zsánerkép maximálisan szép akar lenni
—, hiszen „szívében tiszta indulat" van.
Csupa kis villám, kék acél:
két szeme
sarkantyútaréj;
gyors napsugár a hírneve:
szabad élet a mindene.
A zsánerkép tovább kerekedik, s megkapja az egyik legnagyobb emberi érték, a
•szabadság hitelesítését is.
• Ez a verselemzés Bibó István munkásságának irodalmi vonatkozású „mellékterméke".
A magnószalagról leírt kéziraton — melyet szerzője nem öntött végleges formába — a minimálisan szükséges javítást ifj. Bibó István végezte.

48

Igaz vitéz, igazi úr,
nem rabol, csak ha rászorul
és akkor is csak gazdagot,
ki már sok árvát becsapott.
Most már világos, hogy betyárral van dolgunk, és az is világos, hogy miben áll
a betyár szívében honoló tiszta indulat. „Nem rabol, csak ha rászorul és akkor is
csak gazdagot". Ez az ideális, a tökéletes, az abszolúte legnagyobb értéket megvalósító betyár.
Nem öl,
és akkor
pejkóján
elporzik

csak ha nincs tenni
is csak uzsorást,
ahogy tovatűn,
nyomából a bűn.

mást

A zsánerkép lassan átmegy az erkölcsi tökéletesség képébe. Igaz, hogy a betyár
néha öl is, de csak uzsorást öl és valamiféle csodálatos Jézus Krisztus-i hatalma
van a bűn felett.
Csak az marad meg, ami jót,
bátrat mívelt és biztatót,
frissebb utána a vidék,
mint förgeteg után a rét.
Tovább szemlélhetjük a mindent megfrissítő erkölcsi tökéletességet. De valami
kis kétség megjelenik: „csak az marad meg, ami jót, bátrat mívelt és biztatót." Ne
a d j Isten, mívelt esetleg valami egyebet is?
Mindig vidám, mindig deli,
jászával, tréfával teli;
mint hajótól a tengerár,
tőle végtelen a határ.
Tovább folyik az erények felsorolása, a jó szó és a tréfa is közöttük van; s
ugyanakkor az egész alak valamiféle végtelen, talán valószínűtlen perspektívát kezd
felvenni.
Tőle nincs korláta sehol
a vágynak, tőle nincs pokol,
nincs kárhozat, tőle lehet
valami más a föld felett!
Tovább haladunk a bűnt feloldó, a poklot megszüntető, a kárhozatot semmivé
tevő tökéletesség megrajzolásában. Valami más levegő jelenik meg a földön tőle,
mint ami az átlagos egyszerű embert nyomasztja.
Nyergében föl-le ringva míg
folyton-üdén így utazik,
bánat és baj bármennyi van,
a hit, a hit határtalan.
Folyton üdén utazik, talán meg sem halt, talán meg sem halhat. A hit, a hit
határtalan. Talán mindaz, amit elmondtunk róla, a hit világába tartozik. Fokozódik
a kétség és kezdődik a csendes irónia.
"
.' A
4 Tiszatáj

~ 49

Csillan reze még a napon,
aztán elrejti a Bakony,
hol mindig nyár van, sose tél,
mindig üdezöld a levél.
Most már nem kétséges, hogy az irrealitások világában vagyunk. A Bakonyban
nincs mindig nyár. A Bakonyban nem mindig üdezöld a levél.
És mindig jó vacsora fő
és mindig hű a szerető,
soha senki se szomorú,
kanásztáncot jár Savanyú.
Természetes az irrealitás a mindig jó vacsorával, a mindig hű szeretővel, a soha
sem szomorú betyárokkal. És élessé és határozottabbá válik az irónia. És megjelenik
Savanyú Jóska. Savanyú Jóska, akiről majd később meg fogjuk tudni, hogy jó generációval, ha nem kettővel idősebb Séta Pistánál, aki körülbelül a költő gyermekkorával lehet azonos idejű.
Felhők közt vígan fut a hold,
kulacsot nyújt Sobri, a holt,
s tágul mind vígabbra a kar
Milfajttal, Angyal
Bandival.
A realitásból visszavonhatatlanul kifutottunk. Egy valóságos betyár-Olimposzon
vagyunk. Aki csak elért a Dunántúl keleti felén gyerekeskedő költőhöz a népi
emlékezeten keresztül, az mind itt van: Sobri, Milfajt, Angyal Bandi.
őket várták a béresek,
nem Jézust, a kis édeset;
nem a Szentek, a Máriák,
nekik ez volt a másvilág.
Séta Pista, a marcona,
a hetyke szökött katona —
Pogány istenként
léptetett
a néma szolganép felett.
Ez a két négysoros strófa nem egyszerű folytatása a zsánerképnek, h a n e m lényeges változás a beállításban. Eddig a zsánerkép önmagában, objektíve jelent meg
előttünk, bár mind fokozódóan csökkenő hitellel. Most egyszerre arról van szó, hogy
kiknek a lelkében alakult ki ez a zsánerképből betyár-Olimposszá növő hiedelem?
A béreseknek, a néma szolganépnek a lelkében. Tehát most esik szó először azokról,
akik mindezt így látták. S a betyár-Olimposz most m á r konkurrenciába van helyezve, éspedig győzelmes konkurrenciába az egész keresztény túlvilág nagyjaival
szemben, Jézussal, Máriával szemben. A béresek számára, akiknek a meséit a költő
gyerekkorában hallotta, már nemcsak egy regés Olimposz, hanem valóságos, aktuális
túlvilág mindez. Séta Pista tehát megteszi az utolsó lépést, immár isteni rangra
emelkedett. Kiknek az istene? A néma szolganép istene. A néma szolganép vágyképe az, amely itt zsánerjelenetként indul és egy keserű, irreális vágyképben
végződik.
És most jön a nagy fordulat. Az első nagy fordulat. Eddig múlt időben beszéltünk; a költő most áttér a jelen időbe és áttér egy teljesen más helyzetbe.
... Paplanos ágyban
heverek,
arrább szép asszony, szép gyerek.
50

Nem alszom, de már álmodok,
Séta Pistával
vágtatok.
Most már a költő magáról beszél, és az első szava: kontraszt a béresekkel, a
néma szolganéppel. Paplanos ágy, szép asszony, szép gyerek. De a fordulat nem
okoz zökkenőt, mert még mindig arról van szó, hogy valaki gondolkodik, szemlélődik Séta Pistáról. Igaz, immár nem a néma szolganép, nem a béresek, de azoknak
valami folytatása. Valaki, aki ismeri a béreseknek a Séta Pistáról kialakult romantikus olimposzi képét; de nyilvánvaló, hogy valami módon — a leírásból világosan
kiderül — kiemelkedett közülük. Mi máshonnan tudjuk, de valahogy ez a vers is
érzékelteti azt, hogy a költő maga tette meg ezt az utat a néma szolganép világa
és a paplanos ágyban megtestesülő jólét között; és azt is, hogy ennek ellenére hozzájuk tartozik: ébren álmodva is Séta Pistával vágtat. E versszak jelen idejével most
már megint a realitásban vagyunk. Vitán kívül. És most az marad hátra, hogy befejezzük Séta Pista történetét, hiszen Séta Pista is be kellett hogy fejezze földi
pályáját; és mivel most már tudjuk, hogy az egész zsánerkép irreális volt, vágyképben volt jelen, megvan az az igényünk, hogy tudjunk valamit a valóságról is. Most
tehát visszalépünk a múlt időbe, de az előző versszak folytán teljesen megváltozott
aspektusban; s itt ütésszerűen jön az igazi valóság:
Fázva, rühesen, véresen
menekült völgyön és hegyen.
Dehogyis volt neki lova,
mezétláb bútt ide-oda.
Most megtudjuk azt, amit sejtettünk, hogy a Bakonyban igenis van tél, nem
mindig üdezöld a levél, nem mindig fő jó vacsora, nincs mindig hű szerető, és nincs
mindig vidámság. És ez a versszak elveszi Séta Pistától a tökéletes betyárkép elsőrendű rekvizítumait, a csizmát és a lovat. Nem volt neki lova, mezétláb bútt ide-oda.
A vers ívében itt sincs zökkenő, mert hiszen ezt ugyanaz mondja el, aki az
előző szakaszban önmagáról szólt, aki Séta Pistával együtt vágtatott; a költő, aki a
néma szolganép vágyait és Séta Pista valóságos sorsát egyaránt ismeri, s akitől m á r
csak a véget kell megtudnunk. A népdalbeli betyár aranyszőrű paripán vonul a
vesztőhelyre, és mindenki siratja. Mi történt Séta Pistával?
Egy rossz akol rejtek-adó
jászlánál érte a golyó.
Arccal az alomba esett
megváltva, mit még lehetett.
Mit váltott meg Séta Pista? Azt a véget, amely nem úgy zajlik le, ahogyan a
betyárokról szóló népdalok le szokták írni, hanem kegyetlenül, keményen és m é r hetetlenül gyötrően, szomorúan és magányosan. Az urak kegyetlen igazsága, a börtön mérhetetlen elhagyatottsága, a vallatás értelmetlensége és fizikai bántalmaztatása és végül a gyalázatos halálnak mindennemű romantikától mentes, sötét, zárt
börtönudvarokon való lefolyása. Ezt váltotta meg, ez maradt neki. Mindezt megtudjuk egyszerűen, múlt és jelen idő váltakoztatásával, apró hangulati elemek fokozatos felsorakozásából és rövid, egyszerű tények közléséből, minden magyarázat nélkül. Világos benne a társadalmi tanulság, világos a költő állásfoglalása anélkül,
hogy bármit is magyarázna.
A vers hatásának legfontosabb művészi eszköze a szerkezeti felépítés: először
tizenkét strófában, viszonylag hosszabban egy objektívnek tűnő, valóságosan induló
zsánerkép, melynek hitele lassan, fokozódóan csökkenve megy át az irrealitásba;
ezután rövid, kétszakaszos rész arról, hogy kiknek a lelkében alakult ki ez az irreális vágykép; még rövidebben egy strófa arról, ki az, aki mindezt távolabbról, nagyobb perspektívából ismeri; és a végső két szakasz ismét objektív kép, de most
már a kegyetlen igazságé. S a legcsodálatosabb az, hogy noha az egyes részek között
szinte 180 fokos fordulat van, a vers lendülete mégsem törik meg egy pillanatra sem.
4*

51

TÜSKÉS TIBOR

„Hideg-tű"
TAKÁTS GYULA VERSPRÓZÁJA

Amit Németh László a balatoni tájról mond, hogy tudniillik a „költészet félkész:
árujaként kínálja édes vonalait", tágabb értelemben a Balaton környéki, somogyi,
zalai, dunántúli tájra is érvényes. Szelíd lankák, kanyargó patakok, utakat szegélyező
nyárfasorok, fehér falú présházak, a sündisznó tüskéiként meredező szőlőkarók, nőies
bájú dombhajlatok, vastag árnyékot tartó, sűrű tölgyesek, falu széli l e g e l ő k . . . Igen,
-ezek mind a költészet félkész árui lehetnek. De a költészet másik, fontosabbik felét,
mely a valóság elemeit a poézis fényébe emeli, mégis csak a költőnek kell hozzáadnia, a látványt neki kell költészetté lényegítenie.
Hogyan? Mi módon?
Jó példa rá Takáts Gyula versprózája, a Hideg-tü.
S valami másra is. Nevezetesen arra: hogyan jutott el a magyar poézis a t á j költészettől a természetlíráig.
A romantika a művészet számára újból fölfedezte a természetet. Újból, és ki
tudja, hányadszor, hiszen az ókori keleti költészetben, az antik görög-római irodalomban, a reneszánsz művészetben is központi szerepet játszott. A romantikus líra
receptje szerint a költő közvetlenül a tájhoz tapadt, mindig a t á j kézzelfogható, térképen is azonosítható részletét örökítette meg. Az örvénylő folyók, a karéjos öblű
tavak, a várromokkal koszorúzott ormok vonzották. A fölfedező hajlam munkált
benne: a mérnök, az utazó térkép fehér foltjait igyekezett eltüntetni, a művész
tollal és ecsettel akarta birtokba venni és megszerettetni a t á j ismeretlen szépségeit.
A XIX. század végére a természet elvesztette jelentőségét a művészetben. A lélekrajz, az emlékezés, a belső monológ kiszorította a regényből a terjedelmes t á j leírást, a lírában szimbólummá nemesedett a természeti kép. Vajda, Ady, Juhász
Gyula természetlírája már sokkal többet elárul a költő személyiségéről, hangulatáról, lelkiállapotáról, mint a táj valamely kézzelfogható részletéről, a nádas tóról, a
váli erdőről, a Hortobágyról, az Alföldről, a Tiszáról. A tájvers, a tájköltészet napjainkban inkább gyanús, mint dicséretes műfajjá sorvadt.
A régi értelemben vett tájvers — igen. De a természet nem vesztette el jelentőségét az ember életében. Ellenkezőleg. Azóta, hogy a technikai civilizáció egyre
nagyobb és egyre szennyesebb hullámokban önti el a világot, a természet jelentősége
mintha minden korábbinál jobban megnőtt volna. A költő érzékeli a változást: a
világ változását és a kifejezés, a líra nyelvének változását is. Takáts Gyula versét
sem a téma, a természet képszerű bemutatása, hanem a szólás mikéntje a v a t j a az
újabb magyar líra egyik kiemelkedően szép darabjává.

HIDEG-TŰ

1
A téli fehérben, mint rajzlapon, a parkok,
erdők mélyéről egyszerre élénk állnak az
örökzöld fák. Oly hatalmasak és olyan
feketék,
akár a sziklák. De csak a színük, nem a szivük.
A nyári zöld és az őszi tarkaság után
52
C

a mulandóság lehullt leveles cserjéiből
okosan válaszolnak. — Hogy eddig észre sem
vettük őket? — Nincs bennük se hiúság, se
büszkeség. Szembenéznek veled és a téllel.
Tudják a sorsukat. Egy óriás tiszafa már
le is rogyott. Tudják, kivesznek mind, akár
az óriáscsontú ős-állatfajok,
mint
a kivágott parkok szép kertészházai és a víz
nélkül maradt szökőkutak ...
2

A zöldtől a hegygerincét sem láttad eddig.
Derékba törte az élet, s a meszes csigolyák
között, a magaspartú útban most kocsi zörög.
Visszhangzik a tört gerinc fala. Eajta át
legrövidebb az út. — Hová? — Mielőtt útjára
lépnél, mint mértani rajzon, a körződdel
lemérheted. — Hová? — ... A völgyből,
a völgybe! De a legmagasabb gerincen át.
Itt a legrövidebb az út. A januári nap mestere
jéggel metszette eléd ...
3
— De ki lakik ott, azon a havas tetőn? — Mint
csillag, fénylik présház-ablaka. Alatta és
előtted szőlő-teraszok. Most olyanok, mint
az óriásméretű carrarai márványból vágott
lépcsőfokok. A bor istenének grádicsai a Kaposvölgyében...
— Költők, társaim,
nézzétek,
micsoda méretű lépcsőfokok!...
Emberek,
barátaim, nézzétek, milyen magas ez a kékeres
márvány ... Uram, micsoda ragyogás!... — De
csak azért — hogyha kerülőkkel egyszer is
följutottál oda —, hogy ott fönt a pince bárddal
ácsolt szemöldökfája alatt meghajthassad
a homlokod. Aztán a térded is a két kézzel
kapart pince tiszta mámorának forrása
előtt...
4
Már ismét lent vagy a völgyben. Ezt is a tél
metszette eléd. Ezt a tíz nádazott kaptárt, itt
az erdő alatt. Az ágdurrogtató fagyban, nézd
csak, a méhek körül egy róka ólálkodik. A sok
gaztól, virágtól és zöldtől tán ezt sem láttad
volna soha. A dermesztő tél acél-tűje úgy tette
elém, mint a legnagyobb mester, ezt az eddig
látott, talán legszebb metszetet. A ragyogó
lapon a hóban a méheket és a rókát. Mint
pergetés után, még a méz illatát is érzem
a fagyban. — Hogy köszönjem és kinek? —
Sehol senki. Csak az örökzöld fák,
a legmagasabb út, a legrövidebb átjáró,
a márvány lépcsők és itt a mézet szimatoló
róka. El sem mozdulhatok, merf eliramlik

ez is...

Minden oly világos és minden
dermesztőbb a mester körül.

egyre

A költemény Takáts Gyula 1973-ban megjelent kötetében, a Sós forrásban olvasható. A hideg-tű a rézkarckészítés eszköze. A művész kemény, ceruza alakú acéltűvel vagy gyémántszilánkkal (hideg-tűvel) közvetlenül a saválló réteggel bevont
sima rézlemezre karcolja rajzát. A savba mártott rézlemezen a vonalak helyén
mélyedések keletkeznek. A mélyedésekbe, vájatokba bedörzsölt festék a lemezről
úgynevezett mélynyomású sokszorosító eljárással kerül, pontosabban fölszívódik a
papírra. A rézkarc a grafika jellegzetes műfaja. A merész ellentétek, a kemény vonalak, a plasztikus élesség kifejezésére alkalmas. Ha a grafika műfajait az évszakokhoz hasonlítjuk, akkor a rézkarc — a tél. Ugyanis a tél az az évszak, amely
leginkább „kiadja" a t á j formáit, vonalait, plasztikáját. Míg a tavasz virágpompája,
a nyár zöldje és az őszi tarkaság elrejti a formákat, a tél meztelenre vetkőzteti a
fákat, élesen kirajzolja az ágak vonalát, a fa szerkezetét. A hó fehér lepellel borítja
be a dombokat, merészen elválnak egymástól a formák: az épület fala és tetőzete,
az erdők és a legelők, a fölszántott földek barázdái és a szőlőkarók fekete, szálkás
tüskéi. Az évszakok közül a tél az, amely a grafikai eljárások közül leginkább a
rézkarcra emlékeztet. Takáts Gyula Hideg-tű című versének is a tárgya, idő-koordinátája a tél.
A versnek nemcsak címe, tárgya emlékeztet a képzőművészetre, a költő látásmódja is „festői". Okkal. Hiszen Takáts Gyula h a — tudomásom szerint — n e m
készített is még rézkarcot, a képzőművészet iránti érzékenységéről számos tanulmánya vall, festői tehetségéről pedig grafikai lapjai, tollrajzai, pasztellképei és festményei tanúskodnak. Csak a rajzban járatos, a vonalak, a színek, a plasztikus formák iránt érzékeny, vizuális tehetséggel megáldott művész lehetett a vers alkotója.
Olyan költő, aki látja a rajzlapfehérségű téli táj és a fekete sziklákként fölmeredő
örökzöld fák ellentétét, aki az ujja begyében érzékeli a hegy gerincének derékba
tört vonalát, aki körzővel számtalanszor lemérte m á r a rajzon két pont távolságát,
aki ismeri a márványlépcsők plasztikus ritmusát, aki megpróbálta m á r a nádazott
kaptárak térbeli formáját a síkban visszaadni.
Takáts Gyula azonban most nem képet rajzol. A képet, a valóságos látványt „a
legnagyobb mester", a „dermesztő tél acél-tűje" teszi eléje. De ahogy a látvány
mögött a legnagyobb mester, a legnagyobb alkotó hatalom, a természet munkál, a
vers mögött is ott van a költő személyisége. Csak neki nyelvi eszközökkel, szavakkal, metaforákkal kell visszaadnia, „lefordítania" a képet.
Az idő mellett a másik koordináta, amelyre a vers ráfeszül, a tér tengelye.
A költeményben megidézett helyszín egyszerre kézzelfoghatóan reális, a valóságban
tettenérhető, és bárhol előforduló, elemeiben általánosított. Ami benne dokumentálisan hiteles, térképen is lokalizálható: a Kaposvártól délre elterülő Kaposvölgy, a
folyó jobb partját kísérő, szőlővel beültetett, hullámzó dombvonulat, fehér falú présházakkal, teraszosan megművelt szőlőkkel, gyümölcsösökkel. Ami benne általános:
az antropomorfizált természet. A költemény természetábrázolásának modernségét az
adja, hogy a konkrét helyszín a versben visszahúzódik, szinte csak valamiféle „lírai
hitel" szerepét tölti be; a vers valójában az emberarcúvá stilizált téli természet
rajza, emberi, morális tartalmak kifejezője. A Hideg-tűben nem a látvány visszaadása a fontos, hanem a látvány által előhívott, mögöttes emberi tartalmak megszólaltatása. Ami a versben igazán eredeti, az az ember és a természet kapcsolatának ú j f a j t a ábrázolása. A költő nem kívülről szemléli a világot, a téli tájat, hanem
benne él, azonosul vele.
A Hideg-tű a mesteri szerkesztés példája. A vers négy, körülbelül azonos terjedelmű része: négy kép, egy téli utazás négy állomása. Az utazás a völgyből indul,
először a parkok és az erdők örökzöld fáit (közülük is egyetlen óriás tiszafát kinagyítva) látjuk, azután a hegy gerincén átvezető utat m u t a t j a be a vers, m a j d föl54

érve a havas tetőre egy pincébe lépünk, majd ismét a völgybe, az erdő alá érünk,
ahol tíz nádazott kaptár körül egy róka ólálkodik.
Az antropomorfizálásnak, a természet megszemélyesítésének, emberarcúvá stilizálásának számtalan eszközét fölfedezhetjük a versben. Az örökzöld fák „elénk állnak", „szívük" van, „okosan válaszolnak", emberi tulajdonságokkal rendelkeznek:
„Nincs bennük se hiúság, se büszkeség", „szembenéznek", „Tudják a sorsukat". Így
jut el a költő az első rész végén valamiféle emberi „tanulság" kimondásáig, pontosabban csak megéreztetéséig: a legnagyobb értékek (az örökzöld fák) is „tudják"
sorsukat, vállalják a múlandóságot.
A második rész a szőlőhegyet személyesíti meg: gerincén „a meszes csigolyák"
kilátszanak. Míg a vers első részlete inkább statikus képet állít az olvasó elé (a fák
állnak; feketék, akár a sziklák; „Egy óriás tiszafa már le is rogyott"), a második
részlet csupa mozgalmasság: a hegy gerincét „Derékba törte az élet", a hegyen
„magaspartú út" kanyarog, az úton „kocsi zörög", „Visszhangzik a tört gerinc fala".
Míg az első részben a színek (fehér, zöld, fekete, tarkaság) dominálnak, a másodikban a hangoknak (kocsi zörög, visszhangzik) jut szerep. A második részben a szőlőhegy legmagasabb pontján keresztülvezető útról van szó. Nem nehéz kiolvasni a
képből a példázat erejű tanítást, Lao-ce, illetve a Tao Te king gondolataival egybevágó igazságot: az életben is a legrövidebb út a legmeredekebb, a legmagasabb gerincen át vezet.
A harmadik rész a hegy gerincén, a havas tetőn álló présházat mutatja be.
A présházhoz óriás méretű carrarai márványlépcsőkre emlékeztető szőlőteraszok vezetnek. A pincébe bárddal ácsolt szemöldökfa alatt kell belépni: a homlok meghajtásával, aztán a térd meghajtásával a pince forrása előtt. Mert — így szól a harmadik rész emberi üzenete — a tiszta forrásokhoz mindig csak alázattal, a homlok és
a térd meghajtásával lehet eljutni.
Az utolsó részlet talán a legelevenebb, legmozgalmasabb. A téli örökzöld fák, a
hegy gerincén átvezető út, a havas tetőn álló présház képe után a völgy egy részletét látjuk. Az érzéki benyomások közül — a színek és hangok után — itt az illat
és az íz kap hangsúlyt. A téli metszeten élőlény bukkan föl: a nádazott kaptárak, a
méhek és a méz körül róka ólálkodik. Ahol édesség, szépség van, ott a tolvaj is
megjelenik — ezt sugallja az élesen metszett kép.
A költemény utolsó sorai mintegy összefoglalják a vers egészét, újból rögzítik a
négy képet: az örökzöld fák, a legmagasabb út — legrövidebb átjáró, a márvány
lépcsők és a mézet szimatoló róka képét. A metszetet a tél tette a költő elé. De az
alkotó, a mester nem látható, nincs sehol. „Sehol senki." A vers egyetlen évszakot
idéz föl, mégis benne van az idő múlása, az idő változása. Ez a versbeli tél nem
egyetlen évszak: az emberi élet tele is. Az antropomorfizált természet rajza így jut
el az emberi létezés egyik alapvető kérdésének, a múlandóság élményének a kimondásáig: „Minden oly világos és minden egyre / dermesztőbb a mester körül." A természet és az emberi élet összekapcsolásának ez az ú j minősége arra a művészi látásmódra emlékeztet, amellyel például Csontváry a cédrust a modern ember elmagányosodásának a jelképévé tette.
A Hideg-tű több szereplős költemény. Megszólal benne a költő egyes szám első
személyben („elém", „érzem", „köszönjem", „mozdulhatok" — mind a vers negyedik
részében), használja a többes szám első személyt („elénk", „vettük" — ezzel indítja
a verset), de az uralkodó forma az egyes szám második személyű megszólítás („veled", „láttad", „lépnél", „lemérted", „eléd", „előtted", „feljutottál", „homlokod", „térded", „vagy", „eléd", „nézd csak", „láttad"). Nyilvánvaló, hogy az „én" is, a „mi"
is, a „te" is egyaránt a lírai szubjektum kivetülése. Vagyis a versben ábrázolt utat
a völgyből a völgybe nemcsak látja a költő, hanem maga is megteszi, nem regisztráló, hanem résztvevő kalauz. Ez a kevert, egymásba áttűnő forma, ez a bizonytalan
lírai szituáció a versben esztétikai minőséggé alakul: sajátos, finom, érzékeny homályba burkolja a fölmutatott képet.
55

S ezzel még nem is merítettük ki a versben szereplő személyek körét. A költő
kérdéseket fogalmaz meg, kérdéseket intéz valakihez, illetve valakikhez. Az első
részben többes szám harmadik személyű alanyt használ („észre sem vettük őket?"),
a második rész kérdései hiányos mondatok („Hová?"), a harmadik részben a megszólítottak egyrészt „Költők, társaim, nézzétek", másrészt „Emberek, barátaim, nézzétek", azaz többes szám második személyű alanyok. A költő ezzel azt érezteti meg,
hogy verse nem magánbeszéd, szavait mások is hallják, másokhoz is intézi. Ugyanakkor a kérdések egy része nem kíván címzettet, a költő önmagának fogalmazza
meg őket, a belső meditáció kifejezői: „De ki lakik ott, azon a havas tetőn?" „Hogy
köszönjem és kinek?" Ez a kettősség tovább fokozza a versbeli homályt: a kérdések
hol előhívják, hol homályba burkolják azt vagy azokat, akikhez a költő szavait
intézi.
A vers nyelvét jobbára a hagyományos költői kifejezőeszközök szövik át. Takáts
Gyula él a tagadással, a szójátékkal („De csak a színük, nem a szivük"), ellentétes
tartalmú jelzőket illeszt egymás mellé („fehér" — „fekete"), szóismétléssel, költői
kérdéssel nyomatékosít („oly" — „olyan", „se", „Hová?" — „Hová?"). Kedveli a teljes, kötőszóval kifejezett hasonlatot: a költeményben összesen kilenc, kötőszóval
nyomatékosított hasonlatot használ. Közülük négyet a költemény első részében a r á nyosan megkomponálva, tükörszerű elrendezésben, mintegy az első részt keretbe
foglalva helyez el: „mint" — „akár" — „akár" — „mint".
Ami a kifejezés igazi újdonságát és eredetiségét, a szólás költői erejét adja, az a
leírás fölbontása, „dramatizálása". Említettük, hogy a Hideg-tű több szereplős vers.
A leírást minduntalan kérdések és megszólítások szakítják meg. Ezeket az invokációkat a költő formailag hol önmagához, hol másokhoz, valójában mindig önmagához intézi. A kérdések és a megszólítások látszólag dialógussá fejlesztik a verset, a
költemény ténylegesen megmarad egyetlen hatalmas monológnak. A párbeszédes
forma a természetleírást újszerűvé teszi, s a vers intenzitását, drámai feszültségét
táplálja.
A költemény formája a vers és a próza határán lebeg. A sorok hosszúsága kötetlen, többnyire 12 és 15 szótag között mozog. Néha egy fél-, máskor egy egész
soron átüt a magyar nyelv ritmusához, hangzásához oly jól illeszkedő jambikus lüktetés („az őszi tarkaság után", vagy: „le is rogyott. Tudják, kivesznek mind, akár").
Érdekes, disszonáns zenei hatást ér el a költő a formai és a nyelvi határok keresztezésével: főként a negyedik részben találunk számos példát az alany és az állítmány, a jelző és a jelzett szó, a kötőszó és a többi mondatrész sorvégi szétválasztására. Takáts Gyula sosem ragaszkodik merev formai szabályokhoz; a verspróza
tágasságában olyan formát talált a maga számára, amelyben az élőbeszéd közvetlensége, a hiányos tartalmú kérdések, a befejezetlen, elharapott végű mondatok éppoly jól megférnek, mint a köznapitól eltérő, emelkedett hang, a hasonlatokban gazdag, választékos nyelv.
A szerkesztési remeklés, a konkrét valóságtól elszakadó, általánosító ábrázolás,
az antropomorfizált látás, a leírást fölváltó drámai hang és a formai kifejezés ú j szerűsége együtt teszi a Hideg-tűt a modern magyar természetlíra egyik szép és
emlékezetes alkotásává.

56

ALFÖLDY JENŐ

Élni a hagyománnyal
KISS ANNÁRÓL

Azt hiszem, Kiss Anna az első a magyar költészet történetében, akinek verseibena népiesség nem program, hanem önkifejezés, természetes megvalósulás — anélkül,
hogy naiv művész volna. A paraszti műveltségnek olyan tartalékaiból merít, melyekhez hasonlót előtte irodalmunk legföljebb itt-ott a próza műfajában, vagy Illyés
Gyula és Tamási Áron farce-jellegű színpadi játékaiban használt föl. A lírában hozzá
hasonló közvetlenséggel és következetességgel talán csak Sinka István emelte műköltészetébe a sokévszázados népi kultúra hagyatékát; de míg Sinka inkább személyiségmítoszt teremtett belőle, addig Kiss Anna meseszerűségében is realisztikus
életformát és észjárást honosított meg munkáiban, úgy, hogy ez az ő legszemélyesebb
észjárása, mégis minden pontján egy évezredes kultúrához kapcsolódik. Nem ötvözi
a folklórt és napjaink modern műköltészetének valamely irányzatát (például a szürrealizmust, mely másod-, sőt harmadvirágzását éli), hanem minden eddiginél tárgyiasabb és — az ellentmondás csak látszólagos — személyesebb változatát adja a.
népiességnek. Nem hajszol egy előre elgondolt költőszerepet, hanem keresetlenül
m u t a t j a föl, ami az övé, egyszersmind az egész nép lassankint feledésbe merülőöröksége. Nem állítja szembe haragos prófétaként a régit az újjal, még nosztalgiát
is ritkán éreztet; magától értetődő mozdulattal tárja elénk az egykori, veszendő teljességet, mely benne, különös szerencse folytán, ép maradt. Az újrateremtett, vagy
inkább magával hozott harmonikus világképet nem szegezi szembe a mai világ gyarlóságaival, átmenetiségével, nem akar felrázni, megszégyeníteni, fennsőbbséget hirdetni az egyszerűség vagy a patinás befejezettség nevében; művei legföljebb az
olvasói élmény kísérőjelenségeiként hatnak így, szemben az akarati mozzanatot előtérbe állító irányzatokkal, például a romantika bizonyos fajtáival, melyek imperatívusza meggyőzésünkre törekszik. Zárt, realisztikus, bohókás-tündéries mesevilága
különb a miénknél, a valóságosnál, melyet naponta elrontunk, s amelynek jobbítására oly sokszor alkalmatlannak bizonyulunk, mégis megajándékoz azzal az érzéssel
s tudattal, hogy az ő világa mindnyájunkban jelen van, akkor is, ha eddig nem vettünk róla tudomást. A mindenkiben élő gyermekről van szó. A gyerekvilág teljessége más, mint ami a felnőttek tudatában él: szabadsága tágasabb, korlátozatlanabb,.
védettsége viszont zártabb és törékenységében is biztonságosabb. A gyermeki képzelet nemcsak a saját méreteire alkalmazott világot épít, mint az ókor templomrakói,
hanem pillanatnyi szükségletei, ha úgy tetszik, szeszélyei szerint változtatja mértékét, hasonlóan, mint akik a görög mitológia isteneit, e felnagyított embereket
költötték.
Ha azt mondom a gyereknek: Óperencia, nemcsak a távolságot kapja kezébe,
„mint üveggolyót", hanem arra is képes, hogy önmagát óceánokon keresztülláboló
óriásnak gondolja, mint a János vitéz óriását. Ilyesféle alapon játszódhat le Kiss
Anna néhány oldalnyi költeményében a világ teremtése, a bábosbódé kelléktárában
válogató, zsémbes Teremtővel, viháncoló ördögökkel, s a gyanútlan első emberpárral,
akikkel nem „Az ember tragédiája", hanem „az ember komédiája" kezdődik el.
És így lehet egy réztányérból Nap, a pont-pont vesszővel ellátott tojásokból pedig
fejek.
E szeretnivalóan bensőséges világ azokat a „jóféle" démoni erőket sem rekeszti
ki magából, melyek minden egészséges gyerek lelkületében föllelhetők. A gyerekek
— érdekes módon az értelmesek, életrevalók és jóérzésűek — gyakran igen csúfon57"

dárosak, fékezhetetlenek, szabadszájúak. Megmarják egymást, hogy aztán simogathassanak, vagy élvezhessék a békekötés kis katarzisait. Kiss Anna verseiben sokszor
találkozunk gonoszkás, komiszkodó figurákkal, trágárkodókkal, botrányhősökkel, mihasznákkal, széltolókkal. Olyan emberek, vagy emberi módon viselkedő lények —
rókák, ördögök, kutyák, virágok —, akik természetükhöz híven viselkednek: öntörvényűek. Maradéktalanul azonosak önmagukkal, ezért a teljességet éreztetik, s roszszaságaik ellenére sem kártékonyak vagy veszélyesek. Igazában ők éreztetik Kiss
Anna költészetében, hogy ebben a világban béke uralkodik. Persze, hogy ez megkreált világ, a valóságostól elütő. A Gross Arnold grafikáihoz hasonló zsúfoltsággal
benépesített színhelyeken, a középkoriasan rajzolt — vagy utópisztikus — városkákban, falusi vásárokra, búcsúkra, fonókra, ünnepi játékokra emlékeztető összejöveteleken, szinte minden egyes figura úgy él, beszél, viselkedik, hogy belőlük a költő
színes egyéniségének valamelyik alkotó részét, árnyalatát ismerhetjük meg, rokon•és ellenszenveit, egész kedélyvilágát.
Első kötete többet árul el személyes életútjáról, a vándorévek megpróbáltatásairól, mint a második, de mindemellett a Fabábu verseinek olvastán már gyakran láthattuk a független szemlélő helyzetében. „Egyik ember házat épit abból, hogy nem
gondolkodik, a másik ül a parton, és nézi ezeket a házakat" — a „nem gondolkodásból" házat építőkkel szemben ő a szemlélőt, ezt a távolságtartó, nem felháborodó,
de önmagát az erkölcstelenségeken egyértelműen kívülre helyezőt vállalja. Ez a
szemlélődés érlelődött a második kötetben szemléletté. Megtalálta azokat a visszacsatolási pontokat, ahol az ő kreált világa nemzeti történelmünkhöz kapcsolódik.
Például: „ (...) elbitangóit vagonok jönnek teli sapkarózsával. / Villámfa cserdül. /
Tűzfa, élet fája. / kilencmillió marék földre jeges eső zuhog" (Szentek, molnárok s
•egyebek). Tragikusan végződött forradalmainkra utaló képe igazi telitalálat. Játékos
paradoxonai mélyértelműek, elgondolkoztatóak már az első kötetben is: „Csak a
szerelem olyan, mint a forrás: / Magad nem látod benne, / Tiszta az."
Ennek a különösen karakterisztikus költőegyéniségnek egyik legjellemzőbb s a j á tossága a csillogó humor. „Külföldi tudósítónk jelenti: Kikerics ha feltúrja a földet,
kösd batyuba a göncöket, tavasz van, a bodza mindent tud, szamártövisben soha
nincs hiány" — itt a parasztkalendáriumok szellemében mond tréfás intelmet. Másutt így játszatja egybe a növények világát a modern hírközlés világával: „Hazai
híreink: Gázolt a közismert kamillavirág". És ki ne venné észre ebben a tréfás
mesebetétben a mai vonatkozást: „Uborkafák. Kivágatta a város, hogy, hogy sem,
újranőttek". Szükségtelen volna például „szamárlétrára" fordítanom az „uborkafákat". Humora nemcsak a vidám, csavaros eszű célzásaiban, a kópéságokban és
nevettetően bumfordi részletekben van, hanem egész szemléletmódjában érzékelhető
(noha vannak súlyosan komoly megnyilatkozásai). A világ lekicsinyítése, az ellentétek, tragédiák tompítása, a konfliktusok gyermeki vagy mesés megszelídítése, egész
költői világának stilizáltságát meghatározza
Hogy a népkultúra eleve adottság számára, bizonyítja az első kötet — például
az Egyszer-volt falu ciklusával, mely „versciklusnak" aligha nevezhető, mikroszociográfiának inkább, de költészetnek mindenképpen. Realisztikus leírásai csak néhány ponton váltanak át babonásan szürrealisztikus hangulatra; kezdése például a
magyar — alföldi — települések pontos megjelenítéseként hat: „Falu a sziken. /
Egyik végén a temető, másik végén vályogvető gödör, úgy sorjáznak a házak, mint
a kukoricaszem", és a mondat folytatása, ha csak játékosan is, a mítosz irányába
mozdul el: „hogy a falu két vége soha össze ne érjen".
A népkultúra, melybe Kiss Anna szinte „beleszületett", olyan adottság számára,
melyet tudatosan szélesít, s egyre gyakrabban találja meg párhuzamait más népek
folklórjával, művelődési hagyományaival. Hogyne fogadnánk hát költészetét megkülönböztetett figyelemmel, olyan időszakban, amikor a népkultúra sorsa — a határainkon belüli kulturális intézmények ú j és ú j kampányai, sőt divatjai ellenére —
egyáltalán nem mondható megnyugtatónak.
Több mint harmincöt évvel ezelőtt írta Németh László: „Néprajzosaink mind
58

azzal ragadnak fegyvert, fényképezőgépet és fonográfot, hogy ez az utolsó pillanat
(...) Ügy érezzük s ez elég ok: ami veszni készül, menteni, az emberiség emlékezetébe. A népkultúra emlékeit azonban nemcsak múzeumokban lehet összegyűjteni,
van egy belső gyűjtés, szervesebb leltározás: magunkban, műveinkben (...) Nálunk
a paraszti kultúra jutott most el a teremtő haldoklás szakaszába. Mielőtt az új, akár
nagyvárosi, akár szocialista világnak végleg megadja magát, nem természetes-e, hogy
törvényeit mégegyszer átpillantja, hogy ami elmúlik, mint élet, mint alkotás hasson
múlhatatlanul."
A háború és az ú j társadalom alakításának láza, majd kulturális életünk évekig
tartó megmerevedése tizenöt-húsz é w e l késleltette ennek a programnak a megvalósítását. A néprajztudomány és a népi ihletésű művészet fejlődése, s nagyranőtt tekintélye nyomán a folklórnak a hatvanas évek óta sokkal mélyebb rétegei ismerhetők fel a különböző műfajokban, mint Németh László megállapítása idején. Mégis
úgy érzem, a megelégedettség kényelme nem volna indokolt a jelen helyzetben, a
vitathatatlan eredmények birtokában sem. A népi közösségek felbomlásának gyors
üteméhez képest nem fejlődik megfelelő arányban a hagyaték átmentése az úgynevezett magaskultúrába és mindennapjainkba, úgy, ahogy a modern, városiasodé
életforma keretei között ez egyáltalán elképzelhető. S itt nemcsak művészetről, műveltségről, hanem többről: kultúráról van szó, szokásokról, erkölcsökről, közösségi
szellemről, az egyén tartásáról és egyebekről is. Sárközi György 1935-ben írott szavai
lelkiismeret-ébresztően visszhangoznak a mai értelmiségi tudatában: „Nagyon sokan
élnek a magyar fővárosban olyanok, akiknek életútja a faluból kanyarodott be a
pesti uccákba, s itt sem jampecekké nem vedlettek át, sem falusiságukat nem akarj á k csupán zergetollas kalapjukban őrizni, hanem szívük és elméjük visszajár a népi
világba. De sokan vannak a bérházak szülöttei közt is földrajzilag és lelkileg tágabb
szemhatárúak, akik nem bírják elviselni a nagyvárosi szellemiség magábazárt dölyfét (...), s munkájuk, életük értelmét a nemzeti élet teljességébe állítva tudják csak
elképzelni." Ez a művelődési egységfrontprogram vajon kiteljesíthető-e még, az
utóbbi negyven év hátráltató történelmi és kulturális fejleményeinek gyászos ismeretében? — Rajtunk áll vagy rajtunk múlik. Amikor Erdei Ferenc a „nem lenni
parasztnak" programot hirdeti meg volt osztályosainak, nem a parasztkultúra eltemetését sürgeti, akkor sem, ha a társadalmi forradalom szándéka természetes türelmetlenséggel tölti el. A falusi élet zártságát, szegénységét, maradiságát, „bornirtságát" akarja megszüntetni, a városi és a falusi ember egyenlőtlenségét. Ha azonban
a városi ember „nyitottabb", akkor miért is ne fogadná be mindazt az értéket, amit
a „törékeny falvak" megőriztek magukban?
A művelődéstörténeti általánosságok mezejéről ideje visszatérnem azokra a műfaji kérdésekre, melyek vizsgálatából — remélem — kitűnhet: a költő nemcsak a
műkoltészetben újszerű ihletésével, nemcsak különös egyéniségével, észjárásával és
humorával, hanem formateremtő készségével is ú j a t hozott a magyar lírába.
Első jelentkezéseinek idején — a hetvenes évtized elején — bevallom, nem látszott még számomra határozottan: vajon a szó aggályosan felfogott műfaji értelmében költészettel van-e dolgom, vagy csupán egy egészen ritka érzékenységű gyűjtővel, aki lírának álcázva mutatja föl eredeti folklorisztikai tudását. Ami költői, nem
föltétlenül költészet egyben. Baudelaire szerint e két dolognak éppenséggel semmi
köze egymáshoz; József Attila is hasonlóképpen nyilatkozott. A tételt megfordítva:
a költészet sem föltétlenül „költői". Vas István szerint a költészet mindig váratlanul
jön. Hogy is van ez Kiss Annánál?
Első kötetéről írott kritikámban — sokkalta kezdőbb kritikusként, mint amenynyire ő kezdő költő volt — fotóművészhez hasonlítottam, aki a természettől készen
kapott ritka szépséget megörökíti, artisztikus keretbe foglalja. Vagyis: a „költőit"
keresi, de még nem költészetet teremt. Ilyen munkáira gondolok: „Ezerjófű: ezerféle
nyavalyára, / füvek királyasszonya / Menta: mindig feledésre, asszonyoknak orvosa /
Kakukkfű: a szerelemre / Fehérmályva: bába-gond / Sziki fű: többnapos sebre" —
és így tovább — majd így zárja a füvesasszonyi tudományok felsorolását: „Sárák,
59

Zsuzsannák, Erzsébetek: / Hajdani füvet tudó / Mostani füvek". Más példa: „Álmatlan bokor: félelem / Béka a szíven: ártás / Ólomfejű madár: bánat / Sárkányt látni:
csend" stb.; a felsorolás alig észrevehetően, de egyre fokozódik, s az utolsó álomfejtő sor végső poénként zárja a verset: „Törött tál: legmagasabb ágon / aranyalmába írva neved" — az álomfejtő szöveg azért „költői" önmagában, mert az
álomképeket szükségképpen meghagyja homályukban és bizonytalanságukban, hogy
a „megfejtést" sejtetéssel intézze el. Mindez a műköltészet szempontjából, úgy érzem,
inkább nyersanyag, mint feldolgozás.
Költészetének fordulópontját ott érzékelem, ahol a készen kapott örökséget egyéniségén keresztülbocsátva, ú j dimenzióba állítva tárja elénk. A külső formára nézve,
a prózavers és a dramatizált szöveg keretében valósítja meg újabb törekvéseit.
A „prózavers" a mese valamilyen változata, a dramatizált szöveg pedig — mint
Radnóti Sándor állapította meg régebbi, Tiszatáj-beli tanulmányában — olyan kompozíció, amelyben a szereposztás és a szerzői utasítás a lírai mű szerves alkotóelemévé lényegül át; a kritikus joggal nevezte ezeket a munkákat „pszeudo-drámáknak". De nem minden esetben. Néhol egyértelműen vásári bohózatot, bábjátékot,
fölidézett népi játékot ad, láthatóan előadásra szántat. S ha előadják a művet, a
forgatókönyv minden eleme — a használati utasításokkal együtt — nem érvényesülhet a műalkotás szövegelemeként. De a Teremtés drámai miniatűrjét például csak
nyomtatásban szemlélve fogadhatjuk be teljességgel: a szövegkép életfát ábrázol.
Jelenetei hol vidám rögtönzésnek, hol gyermeki felelgetősnek érződnek. De mintha
nem az volna Kiss Anna elsődleges célja, hogy munkáját valamilyen műfaj szabályzatához igazítsa, mintha semmiféle „célja" nem volna vele egyéb, mint az, hogy kitöltse a saját hajlamát a játékra, saját kedvét egy elképzelt világ megteremtésére,
s ezt a lelki szabadságát megossza velünk.
Irodalmunkban nem Kiss Anna az egyetlen, aki „különbejáratú" világot varázsol magának, s azoknak a gyerekeknek és gyermekké átalakulni képes felnőtteknek,
akik szívesen vele tartanak játékországába. Kortársai közül elsőül Tandori Dezsőt
említeném, dialektikusan kiegészítő művészrokonaként. A nagy különbség — amiért
épp olyan ellentétei egymásnak, mint kiegészítői — az, hogy Tandori részben a hétköznapi környezetére (az otthonra, író- és műfordító-műhelyére) alapozza képzeletvilágát, Kiss Anna pedig egy egykor volt, s ma már csak maradványaiban létező
közösségi kultúra hagyatékára építi a magáét — mesteremberek, parasztok, javasasszonyok, vásári komédiások kivesző nyelvére, stílusára.
Van, aki szembenéz a valódi világ dolgaival, s így formál költészetet; ők egy
másikat, lakhatóbbat teremtenek a valóságos helyett:

CSŰRÖS MIKLÓS

Tandori Dezső: Még így sem
Tandori költészete egyszerre mutatkozik talányosan ígéretesnek és sokakat botránkoztatónak, egyszerre látszik kiutat mutatni a modern líra egyik-másik folyondáros problémájából és táplál kételyt a megoldás illúziójával szemben. Hatását, fölszabadító vagy megkötő példáját olyan idősebb és ifjabb költőtársain sem nehéz
kimutatni, akik lényeges kérdésekben határolják el magukat programjától; megannyi
vers (s néhány fontos megállapításokat tartalmazó költői, írói, kritikai esszé) tanúskodik gondolatainak kihívó, alapkérdéseket végiggondoltató jellegzetességéről, arról
az akár vonzó, akár taszító erőről, amely szívósan rákényszeríti magát a befogadóra
60

s választ, döntést, ellenállást hív elő belőle. Értekező és publicisztikus prózaírói
buzgósága, bőven áradó novella- és regénytermése, a sokat írás, a „hivatásos" módon
szabályozott produkció külön viták tárgya lehetne, de természetesen a verseiben
fölvetett gondokhoz is kapcsolódik; viszont a föllépése óta eltelt időben ez utóbbiak
maguk is bokorszerűen bonyolultakká és elágazókká váltak, hiszen a pálya fordulatossága nála sem jelenti a korábbi szakaszok megtagadását, gyökeres revízióját. Tandori portréjáról mindmáig nem tűntek el az első kötetekben kirajzolódó vonások; a
Töredék Hamletnek bölcseleti elvontsága, választékos ezoterizmusa, vagy az Egy
talált tárgy megtisztítása kísérletező sokfélesége, tobzódó ötletgazdagsága átalakulva
és föloldva benne van A padlótól a mennyezetig kötet véglegesebbnek föltűnő világképében, egyénivé párolt ízeiben, hogy az ez idő szerint utolsó verseskönyv, a Még
így sem már az egész korábbi életműre vonatkoztatható címében jelezze a folyamatosan érzett szomjúság, kielégítetlenség, mást akarás jelenlétét.
Elviselhetővé tenni valahogyan az életet, csiszolni a bántóan éles kiszögelléseket, melyek a létezőt lépten-nyomon fölhorzsolják, berendezkedni (rendet teremteni)
legalább a közvetlenül hozzánk tartozó környezetben: ezek-az ősi és elemi emberi
igények alkotják a kötetből kitűnő szemlélet alapját; még egyszerűbben a szorongás
és a szorongás leküzdésének vágya. Ügy közös-emberi ez az alapélmény, hogy túl is
mutat a csak emberin s a létezők egyetemességével teremt kapcsolatot, úgy „filozofikus" vagy intellektuális, hogy értelem előtti vegetatív rétegek sejlenek föl a
mélyében. „Miért áll, miért tartja szét a szárnyát, / miért néz így, félrefordított
fejjel" — olvassuk a „legfölöslegesebb kérdést" egy színes albumban reprodukált
sebesült pingvinről, amelyet prédaleső rablósirályok vesznek körül. A halál, a múlás,
a búcsú aracionális szomorúsága köti össze a kötet számtalan — látszólag merőben
különböző, széttartó — motívumát. Utazásokról esik szó, s egyszerre megerősödik a
szorongató fölismerés, hogy „ott vagyunk még, és mégis mintha arcul / ütne a dob:
hogy többé nem leszünk ott" (a kurziválás csak kiemeli a szövegben amúgy is meglevő kétértelműséget); minden szép élményt beárnyékol a tudat és érzés, „hogy
megint valami jón / lehetünk túl; itt s most, és általában". „Igazi" halottakat, emberi veszteségeket is fölidéz Tandori, utal szívfájdító kórházi látogatásokra, az elárvulás tapasztalatára, közli az öngyilkos színész sorsa, választása fölötti meditációit,
de az élmény szerkezete ilyenkor sem más, mint ha például valóságos vagy akár
álomban látott madarak „összefüggéstelen" halála a vers „témája". Világa érzéki
elemein ú j r a meg újra átüt „a legfőbb magán-közhely: a halálfej" középkorias vagy
barokkos emblémája, látásmódja ehhez képest lényege szerint allegorikus: „alkalmi"
benyomásait közvetlenül, egyértelműen köti össze általános és már rögzített tapasztalatokkal, idézeteinek, irodalmi-bölcseleti utalásainak (nem utolsósorban a klaszszikusokhoz, Hérakleitoszhoz, Dantéhoz, Shakespeare-hez, Goethehez fűződőknek) egy
része is a változás, a halál, a lét szépsége és reménytelensége nagy örök közhelyeihez kapcsolódik. Ehhez a fölfogáshoz sajátos, paradox idő- és térérzékelés társul; a
folytonos változás kétségessé teszi ott és akkor fogalmait, minden helyszínt szétszabdal az „eztán", „azelőtt" örök kettőssége és váltakozása; még és már, ugyanott és
másutt megkülönböztetése kényszerű, de végső fokon használhatatlan kölönc, melyről csak olyan lakonikus, de követhetetlen tanácsok mondhatók, mint: „Hagyd ott,
ha tudod!" és „Ne tudj róla inkább".
Ezekből a nagyon általános filozófiai, létérzékelési premisszákból Tandori merész gondolatmenettel egy ú j f a j t a személyesség és önérvényesítés igazolásához merít
érveket. Ha élet és halál végső dolgaiban úgyis a közös sorsszerűség mozzanata határoz, miért ne lehetnénk az átmenetiekben kihívóan egyéniek; ha abban, ami vár
ránk, egyöntetűek vagyunk, az utak, a módok, az átélés változatai hadd hordozzák
az ízlés, a szeszély, az egyéniség lenyomatát. Az Emléksorok Kosztolányinak
látszólag ellentmondó két m a x i m á j a — „legyenek a dolgok egyféleképpen!" és „Legyenek
a dolgok sokféleképpen!"
— talán azért nem oltja ki egymást, mert az első az
összességre, a második a részekre érvényes; ki-ki épen maradhatna, ha a maga
módjára éli, amit él, de ez már különbözést, megoszlást föltételez, a „kié" és „kié
61

nem", a többiek és az én oppozícióját. Hasonlóképpen a helyszínek és az idő relativizálódása, valamint „ugyanannak" a történésnek különböző nézőpontokból való
szükségképpen eltérő átélése, az „azonosságkülönbség" is arra figyelmeztet, hogy „a
széthullástól, egybeolvadástól" semmi sem védheti meg az eseményeket, legföljebb
a szubjektív átélő, a „foglalatként" létező személy, s ő is csak ideig-óráig. Burkoltabb
érzelmességgel, mint Kosztolányi, kevesebb követelő-lázadó agresszivitással, mint
Szabó Lőrinc, Tandori is az „egyedüli példány" jogait védelmezi, „az Egy álmait"
fogalmazza újjá, s mint elődeiben (akik közé dedikációkkal és reminiszcenciákkal a
független nyugalom után sóvárgó Aranyt is beiktatja), benne is eleven a törekvés,
hogy a személyesben köz-tényt kutasson s egyedisége kibontakoztatásától közhasznot
reméljen. Mert az a belátás, hogy „ember és ember másmilyen", nemcsak eltávolíthat, hanem kötéseket nyithat: „Csak úgy hasonlíthatok rátok, ha / nagyon különbözhetem, ha nyugodtan / különbözhetem. Akkor folytonosan / találkozhatunk" —
fejti ki ezt a gondolatot a Régi Ady-motívumban,
s nyomatékosításul, hangsúlyozásul (valamint a kötet szerkezeti egységének egyik biztosítékául) minden nagyobb
ciklus élére Ottlik-idézeteket helyez, az emberi magány és összetartozás dialektikájának megkapó és pontos megfogalmazásait az Iskola a határon-ból.
A definíciók közül, melyekkel a kötet lírai alanya (nem „hőse, de nem is „antihőse") önmagát jellemzi, közvetlensége és vallomásos nyíltsága miatt talán egy
hosszabb vers záró mondatából tanácsos kiindulni: „Én nagyon egyszerűen és csendesen szeretnék élni, / a magam örömeivel, amelyek nem bántanak senkit és végük."
A feltételes igemód sugallta nosztalgikus és elégikus hangulatiságon vagy a v á r a t lanná álcázott utaláson az örömök végére aligha fog valaki is megütközni; az egyszerűség és a csend emlegetésére a beavatatlanok talán fölkapják a fejüket, de nyilvánvaló, hogy Tandorinak nincs köze azokhoz a konzervatív világképekhez és poétikákhoz, melyek látszatra hasonló ideálképeket vetítettek a közönség szeme elé. Vitát
leginkább a másokhoz fűződő, ha nem is ellenséges, de mindenképpen passzív és
távoltartó viszony lobbanthat, annak az embernek a provokálóan őszinte vallomása,
aki társas kapcsolataiban beéri a „ne bántsak", „ne sértsek" semleges n o r m á j á n a k
vállalásával. A „Felőlem l e h e t t e k . . . " mottójú magatartás körülírása, elemzése, polemikus védelme a kötet sűrűn és sokféleképpen visszatérő szólama. Az idevágó versek egyik csoportja a társasélet hagyományos praxisának bírálatából bontja ki érveit
a védekező intimitás életformája mellett. A telefon berregése, a kényszerűen udvarias párbeszédek hátráltatják a munkát, szétforgácsolják a fontosabbakra szánt időt;
a céhbeliekkel való összejövetelek, a véletlen költőtalálkozók „unásig ismert gorombaságokba" fulladnak s mindig „a köz- s szakmai / kérdésekbe rejtett magándüh- /
tartalmak" kitörési terepévé fajulnak. Mindez a nemesebb részvevőt is lealacsonyítja,
mert akarata ellenére „ellenféllé" kell válnia és lényéhez méltatlan ingerültségre
hangolódnia. Másfelől Tandori a klasszikus — és a r á j u k épülő modern — etikákban
eddig vitathatatlan értékekként elfogadott beszélgetést és barátícozdst tartalmilag is
kikezdi, romlékony, támadható oldalukat keresi, küzdeni akar kényszerítőnek érzett
hatásuk ellen; „nem mintha nem tudnék elbeszélgetni" — írja —, „de ez az el: ott
van, ha nincs is ott; / s a találkozgatásban — észrevenni? — / túl számosak a képzők és ragok, / a mit-tudom-én-mik." Máskor a lényeg, a titok, a kimondhatatlan
megóvása érdekében tartózkodik a találkozástól, „hogy beszélni / ne kelljen, amikor
nem mondható, // amiről szó esne; hogy ne lehessen, / ha nem lehet" stb. S ez nála
nemcsak a kommunikáció általános modern válságának kritikája, hanem, ha szabad
így fogalmazni, örök gondja az „a-kori élőktől" gyötörhető művészeknek és irodalmi
hősöknek, mint egy éppen Aranyhoz, a mondanivaló allegorikus bújtatásának mesteréhez címzett verséből kitűnik.
A Tandori-vers egyik sajátossága (a személyesség válságából és megmentésétől
sem függetlenül) valamely felemás módon rehabilitált epikai jelleg lett, olyan emlékező és elbeszélő aspektus, amely megnyilatkozása pillanatában kétségbe is vonja,
netán el is törli önmagát. A szerepcsere című szonett kérdő formában fogalmazza
meg a lírai minőségnek ezt az átalakulását: „Vallomások helyett: emlékezések?"
62

A műfaji probléma igazi gyökere az „elválasztó idő" elégtelensége, hogy tudniillik
„nem ad lehetőséget a személynek, // hogy kibontakozzék úgy-amivé-lett; / s minden már emlék; és mássá tesz;" — de a módosulások, a szerepcserék alanyából az
azonosság mozzanata sem hiányzik, így az emléksorolás, a maszkok folytonos „félrecsúszása" mégis az igazi, az egyetlen arc vonásait idézi föl. Nem mintha Tandori
visszavonná vagy gyöngítené az előző köteteiben körvonalazott „ismeretelméleti"
kritikát az emlékezés korlátairól. A szót továbbra is elégtelennek érzi a „természetes élmény" eredeti gazdagságának visszaadásához; meghatározható a helyszín, a
napszak, utalni lehet egy-egy érzékletre vagy cselekedetre, de „a többi: nem megy!"
kiált föl „a régi Auteuil" emlékét visszaállító kísérletei kudarca láttán. E logika
szerint leginkább még az időben közelire, az éppen megtörténtre lehet visszaemlékezni, a kötet „elbeszélő" rétege nem kis részben ilyen közelmúlt tapasztalatokból,
alig hogy tovatűnt pillanatokból épül föl. Mivel ebből a közvetlenségből szemlélve„minden" megörökíthető, esetlegességét leplezendő „minden túláradóan esedékes",
Tandori vállalja a tárgyak, az „alkalmak" kihívását, mintegy „Egyszeres / nagyítót
ajánl közeinézetéhez", válogatás nélkül, egymásutánjuk spontaneitásában rögzíti észleleteit, rafináltan egyszerű megoldással helyezve át így a hangsúlyt az emlékezés-,
tárgyáról annak alanyára s változtatva az elbeszélő tárgyiasságot a szubjektív egzisztencia működésének lenyomatává. Ennyiben könyvére is érvényes, amit az Elősző
Paul Klee-hez című versben a festő albuma kapcsán jegyez meg: „Itt nem valahonnan valamerre fogunk menni, / bár egy élet rajza is kirajzolódik; / dehát' a rajz
rajzolódva a legvalódibb. / Itt minden úgy: adódik."
Ami az elbeszélt tartalmakat, a kirajzolódó életrajz minőségét illeti, jelentéktelen események, magánérdekű időtöltések, a hobbi, a szórakozás, az állatokkal, tárgyakkal, játékokkal kialakított bensőséges, de szűk sugarú kapcsolatok assszociálódnak a köztudatban Tandori világához. A Még így sem lapjait is koalák, verebek, és
kaktuszok „népesítik" be, róluk, vagy egy-egy zsebrádióról, fényképezőgépről talán
statisztikailag is többször, de minden bizonnyal meghittebben, melegebb hangon történik említés, mint egynémely embertársakról. Ez a jelenség nyilván a társaság- ésemberkritika fonákjaként is fölfogható; ha „A világ idegenebb lett, / áttételei bensőségesebbek", akkor a költő az utóbbiakat választja, szinte az emberen kívüliben
próbálja átteleltetni a humánus értékeket és érzelmeket (a barátság terminológiája
sem szorul ki nyelvhasználatából, csupán funkciót cserél, a játékmackókkal való
kapcsolat jelölésére szolgál). Az emberiség lelkiismeretét amúgy is súlyos felelősség
terheli az állatvilág pusztításáért, a természet visszaszorításáért, rongálásáért: h a
őseink a „kiváltságuralom" jegyében gyilkolták a koalákat, Tandori teremteni (élettel, gondolattal, mitológiával átitatni) akarja őket, ha pusztuló verebekkel vagy ellenük támadó antropomorf ösztönökkel találkozik, a védelemnyújtás, a táplálás, a nevelés hajlamai ébrednek föl benne. Az innen eredő különc szokásrendszer makacs
védelmezésének leggyökeresebb indoka mégis a lételméleti: csak a növényekkel,
állatokkal, tárgyakkal alkotott kapcsolatai igazolják abszolút értelemben a személy
létezését, csak ezek a tőle függő lények szorulnak rá igazán tevékenységére, életére.
,Lényegesek — a medveféleségek, / ők, akik meg-megkövetelik:
éljek, / s akik —
mert úgy mindent jelentenének! — / nem jelképek. Mind csak feltételez." A játékosan bizarrnak látszó s egy-egy óvatlanul túlzó megfogalmazás alapján néha az ember iránti közönnyel is gyanúsítható gondolatmenet tehát az életben maradás megtalált igazolásává válik, olyan eszmévé és életgyakorlattá, mely hatékonyan hárítja
el az öngyilkosság Tandori versvilága, lírai gondolkodása mélyén búvópatakként kanyargó és változatos szituációkban felszínre törő alternatíváját. Szubjektíve ennyi
elég, hogy a koalákhoz és a többiekhez igazi köze legyen az én-nek, hogy minden
hozzájuk fűző apróság a jelentős dolgok rangjára emelkedjék, s a velük folytatott
beszélgetések, összebólintások, kártyacsaták és autóversenyek, vagy a verebekről,
növényekről való gondoskodás tervezgetése és végrehajtása elvonják a figyelmét,
elvegyék a kedvét az emberi szférának tőle függetlenül létrejött és működő részétől,,
mindattól, „amibe eleve nem avatták" s ami ezért nem igazán érvényes személyére.
63

Ugyancsak kimeríthetetlen forrása az önéletrajzi „epikumnak" az írás, az író-,
költő-, műfordító-hivatással összefüggő események és gondolatok rendszere, a legáltalánosabb filozófiai magyarázat keresésétől az elrontott piszkozat papírkosárba
hajításáig. Az azonosságtudat legfőbb hivatkozási alapja maga a feladatain dolgozó
professzionista, „ez itt", aki „ül és gépbe veri a sorait"; ezt a szerepét vállalja, erről
a működéséről fölismerhető. A költői gyakorlatot körülszövő metaforái arra vallanak, hogy az irodalmi pályán még az úgy-ahogy mérhető teljesítmény etikája is
vonzaná, ha nem tapadna hozzá alig leválasztható szívóssággal a versenyszellem, az
összemérés kényszere: „De ez nem versíró-távvilágrekord;" — szabadkozik „pár
napos makacs folyamatossággal" végzett költői munka után, és megbántva fordul el
a „Miért küzd?" s még inkább a „Ki ellen?" kérdés hallatára. Tud ugyan leróni
való, kötelező versenypályakörökről, de az írás Nessus-ingét egyedül a személyes
megváltódás reményében ölti magára: „én csak így részegedem le", vallja be túl
józan munkalázáról, s a révület, a szakadatlan munka révén elért misztikus megkönnyebbülés képzete a kötetben többször előforduló „ima"-hasonlatból sem hiányzik. A Mesterség (Tandori írja nagy betűvel a Rilke-fordulóban)
nem holmi részterület, nem eszköztár vagy technika, amely a megszólalás előtt, annak feltételeként
külön elsajátítható, hanem alázatos gyakorlat, áhítatos készenlét: „Felkél, napként,
de csak ha teljes árnyul / kész elfogadni lény a fényeit; / akkor felkél, hátrébb,
sugallatán túl —". Ezért nem lázadozik a műfordítás kényszere ellen sem („fejezeteken és versszakokon / tartom ébren a képességeimet,"), a kapcsolat személytelenségében pedig, abban, hogy a másik fél itt nem érez vissza, értékes többletet talál.
Témává válik maga a versírás, úgy is, „hogy ily szerzők mit ülnek az írógépnél!"
(és mit esznek, isznak, mire gondolnak közben, hogyan viseli el a próbát a vállízületük), úgy is, hogy a mű formát öltése, elejének és végének elkészülte, a rímhelyzetek kitöltése, a versszakhatárok következése stb. verbálisan is kimondatik a
szövegben vagy lábjegyzetben. Az önmagára reflektáló irodalom, a „vers a versről"
legszebb példáiban vers és élet analógiás érintkezését fedi föl, a „szonettidő" elsődlegesebb és fájdalmasabb végességgel vág egybe, a rímek paradoxona (a hangalaki
azonosság a ritmikai különbségek miatt igen és nem, plusz és mínusz ellentmondásaként írható le) más belső meghasonlottságok példázatává finomodik.
Az értékek közül, melyeket ez a líra vállal és igényel, a közvetlen környezet
bensőségén meg a megszállottan végzett munka gyötrelmén-boldogságán kívül a m ű vészeti, irodalmi kapcsolatok szövevényét, a hagyománnyal való aktív szellemi érintkezést szokás még kiemelni. A megszólítások, idézetek, hivatkozások, netán „régi
mesterekkel" és irodalmi hősökkel folytatott viták elsősorban a tartalmas kapcsolat,
az optimális találkozás lehetőségét jelzik („írás visszhangja csak írás lehet. / Én
állandóan csak felelgetek."), lévén hogy nem köznapi, hanem alkotó, értéket teremtő
mivoltunkban kerülünk egymás közelébe. Az ilyen viszonyban az ember aktívnak,
hatékonynak érezheti magát, hiszen átdolgozza, a saját képére formálja, már olvasatával a magáévá asszimilálja az idegen művet. „Aztán a múlt mindig jól alakul" —
ahogy az Hommage Il.-ben olvassuk, a szeretet mentes lehet a nyugtalanság, az
izgalom, a kényszerítő realitás elemeitől, s ebben a jelen kuszaságának, szenvedélyes
zavarosságának és romlékonyságának ellentéte: „Könnyű annak, aki már vissza látszik!" Az olvasmányélmények nem a szó hagyományos értelmében „hatnak" Tandorira (még ha Villontól Weöresig, életstílusoktól tipográfiai megoldásokig fölhasználja
is az előzményekből mindazt, amire szüksége van), hanem folytatódnak, tovább
élnek benne, bővítik a megszólalás ürügyéül szolgáló asszociációs hálózatot: ellenben
a társművészetek inspirációi, a belőlük merített tanulságok olyan elvontak és áttételesek, hogy könnyebben vállalhatók. A zenében a jazz improvizatív szabadsága, a
tervezés meg a rögtönzés egybeolvadása bűvöli el Tandorit, főként a Hard bop
„érdes, kemény, nyugtalan" hangja lebeg előtte példaként a szívélyesség és behízelgő
modor elvetésében. A képzőművészetből mintha a bújtatott, az ábrázolt világba
költöztetett személyesség érdekelné leginkább, a látásmód realizációja, mely tárgyá64

tói függetlenül tetszetős és tanulságos: festőkre nem a témájuk, hanem a „tekintetük" jellemző, „egy textúra s nem valamiféle textus jegyében" emlékezünk rájuk.
Hogyan vihető át a zenei vagy a grafikai elv az irodalomra? „Próbálj meg úgy
írni, mintha nem írnál" — emeli ki egy cikluscím Tandori ars poeticáját; bevallja,
hogy szonettíráshoz leülve dehogy szokta előre tudni, mit fog írni; mert nem annyira
kiírunk magunkból valamit, mondja másutt a költészet funkciójáról, hanem „egyre
inkább beleírjuk magunkat valamibe". Ismert és újonnan kitalált szavak kerülnek
egymás mellé, s a gondolat, mely bántja, foglalkoztatja az embert, szinte szándékolatlanul fogalmazódik meg az írás folyamatában. Így lesz a „téma" mellékes a variációkhoz, a variáláshoz képest, s a történetek kisszerűsége, banalitása öntudattal
vállalt sajátosságként igazolódik: „minimális anyagból transzponálni" épp olyan specialistaság, mint bármi más, az ilyesmire hajló alkatot csak az előítélet minősítheti
hátrányosan. A kötetben legsűrűbben előforduló versforma a szonett, előírt (és
Tandoritól gyakran tréfásan megfricskázott) jambikus lejtésével, kötött rímképletével, hagyományos arányaival már önmagában pikáns ellentéte-kiegészítője a kötetlenség és lazaság tendenciájának. Pedig jócskán átalakul Tandori praxisában; mindenekelőtt elveszíti tradicionális zártságát, a költő nem is törekszik megőrizni a
forma szükségszerűségének látszatát, inkább olyan ironikusan kezelt keretként fogadja el, amely a beléje zárt kép formabontó merészségétől függetlenül a patinás
tartósság képzetét sugallja. S ha ez a sugallat már megvan, a vers lehet rövidebb
vagy hosszabb tizennégy sornál, esetleg éppen kétszer annyi, elhagyott három sora
„a rend kedvéért" pótolható a következő szonett elején, mondandója folytatható
vagy ellenpontozható a ciklus környező darabjaiban, a szöveg betűvel jelölt részéhez
csatolt lábjegyzetben. Többnyire a nyolc- és hatsoros részek feszültsége, dialektikája
sem érvényesül a szokásos módon; a szonett vagy egyetlen kérdésre keres választ,
egyetlen tézist akar példázni (mint a „Miért csináljuk?", „Abba lehet-e hagyni?",
„Olyanok vagyunk, mint az ügyelet" kezdetűek), vagy két-három motívum fonódik
benne össze, de nem a strófaszerkezet külső-formai rendje szerint. Ezt a nem drámai, inkább meditatív karaktert mondattani és versmondattani sajátosságok is fokozzák, az állítás és a kétségbevonás váltogatása, a részek, szakaszok egymásba nyitása, a szavak áttörése a sorvégeken, a hangsúlyok kurziválás általi kiemelése, a cím
és a vers szoros nyelvtani, szemantikai összekapcsolása és hasonlók. Az oly jellegzetes, bonyolultan precíz, pontosító megkülönböztetéseket halmozó modornak egyszerre
példája és önjellemzése a Mi nem, ez című szonett, melyben az egyszerű alapeszme
— az élet önkéntes vállalása a játékmedvék kedvéért — olyan tudatosan összekuszált
nyelvi köntöst kap, hogy a textúrán át megnyilatkozó mondanivalót inkább az érzelem és gondolat bevallásának, kifejezésének nehézségében sejtjük, mint magában a
vállalásban. A százszámra folyó szonettek háttere előtt magányosan, de inkább kisebb-nagyobb csoportokban ütköznek ki a más műfajú vagy versformájú versek,
hosszabb jambikus kompozíciók, refrénes balladák, disztichon és egysoros szójáték,
egy ciklusra való — novellisztikus elemeket földolgozó — verssorokká tördelt
„próza". A sokféleségben nem a technikai virtuozitásra vagy a formák, stílusok objektív belső tartalmainak kibontására irányuló szándék a döntő, hanem az egység
reprezentálásáé; minden kezdet a folytatáshoz szükséges, minden eltávolodás a viszszatérést készíti elő, szonettre, tercinára, versforma-„választásra" is értendő a program : „egyelőre [...] bízd magad lazán manőverező // nem-is-tudod-miféle közegedre".
Az anyagot — a forgácsot is — megbecsülő mesterek nyomán Tandori a veszteség csökkentésére törekszik, figyel az ötletek, a véletlen gondolattársulások szeszélyére, fölhasználja, kikerekíti munkája „maradékát". Játékossághoz is vezet ez a
takarékoskodás, de a játékosság komolyan vett fajtájához, némi mérnökien kombinatorikus árnyalattal. Az írásjelek kultiválása, a sokasításuk révén elérhető intellektuális és vizuális hatás mindenütt jelen van verseiben, de ki is emeli, elvonja és
abszolutizálja is ezt az effektust, például egy olyan szonettben (e. e. cummings sírversében), amelynek minden szava idéző- és zárójelbe kerül s valamennyi sorvégen
más — írógéppel leüthető — nyelvi árnyalatot kitüntető vagy matematikai-műveleti
5 Tiszatáj

65

jel bukkan föl. Némely versei bővelkednek betűkombinációkban és olyan „pángrammatikus" műfogásokban, amilyenekhez hasonlókra a manierista, konceptualista irodalmi hagyományt bemutató szakmunkákból és antológiákból emlékezünk. Efféle
ötleteit is szereti szaporítani, sorozatba illeszteni. A Világnyelv a legprimitívebb e m beri kommunikáció nemzetközileg érvényes „szótárát" dolgozza föl a „ H a h a . . . há !"tói az „ Á á á á . . . á !"-ig, de hasonló viccszkémára ismerünk rá a Nevetökészlet..
.-ben
is; az egyik versben a rímhívó sorok a válaszok puszta magánhangzóit előlegezik, a
következőben egyetlen mássalhangzó, a zümmögő „z" ismétlődése hozza létre az első,
versindító sort, megint máskor a „Querr estéu vézéikszi pszilon!" abc-széria tölt be
hasonló szerepet. Az egy napon keletkezett versek betűkkel való megkülönböztetése
jó apropót kínál a jelekkel való technikus játékra eleve hajlamos ösztönnek: a Kleemotívummal kapcsolatos 1976714/r—Villa R jelzésű szonett (már a címében négyszer
fordul elő a kiejtett „r") lehet a mintapélda, a szomszédos vers az „s"-témát domborítja ki, a következő napi termésben csupa „e"-ből és „f'-ből (a nyögés és a vacogás hangjának jeléből) alakul egy-egy száraz intellektuális humorra valló „mű". Az
elmén átfutó tartalmak puszta jegyzőkönyvezésén túl ezek a verstípusok az érzelmi
közvetlenség lehetetlenné válásáról, az értelmi áttételezés és bonyolítás szükségéről
szóló gondolatok következményeiként is interpretálhatók, mert — prózában m o n d j a
valahol Tandori — „minden annyira összekuszálódott, hosszú idők során, hogy nem
lehet egész egyszerűen... és emberien".
Bevezetésül közölt megjegyzésében a szerző a „verseskötet-írás" folyamatának
serkentésében jelöli meg műve egyik célját, a „Könyv" megteremtésének igényét a
kritika is Tandori jelentékeny, sokat ígérő újrafölfedezéseként t a r t j a számon. A Még
így sem ciklusai nem meghatározott és egymástól elszigetelt élménykörök, témák,
versformák alapján egységesülnek, s lemondanak a zárt, végleges nézőpontból megszerkesztett világ, a „mikrokozmosz" elvéről is, amely a megkomponált részbe nem
illő elemek szigorú kizárását követelné meg. Ehelyett fölépítését a változatok, ismétlések sokasága, a belső utalások szövedéke jellemzi, „az írások litániázásának egy
tágas ritmusú előre és visszajátszása, rímelése, refrénmozgása" (Fogarassy Miklós).
Ahogyan az életrajz rajzolódik, ugyanúgy a szerkezet is „szerkesztődik"-, azaz a célkitűző tervezésen kívül a véletlen adományai, az alakulás organikus fejleményei is
megtalálják benne helyüket és szerepüket. Végeláthatatlan, pontosabban: a még nem
látott vég felé folyamatosan haladó fríz bontakozik ki az olvasó szeme előtt, ami
közelről nézve tárgynak, eseménynek, gondolatközlésnek hat, az távolabbról valamely — egyszerre tartalmi és dekoratív — egységbe is beleolvad, a szellemi életműködés mintázatává áll össze. A külső tagolás szimmetriája (három — egyenként
három-három kisebb fejezetre lebontott — ciklusból áll a könyv, mindegyiket az
említett, azonos forrásból származó mottók vezetik be s jelzik gondolati egységüket),
valamint a létgondok, tárgyi elemek, irodalmi-művészeti allúziók „tartalmi" motívumrendszerén átsejlik valami elemibb pulzálás, a ritkulásnak és a sűrűsödésnek,
a szünetek, sőt az abbahagyás utáni vágynak és a teljesítmény hajszolásának lüktető
váltakozása. Nemcsak másodlagos jelzés és nemcsak epikai fogás, ha a költő m á r a
címben föltünteti az aznapi opuszsorszámot, hanem az önmegfigyelés, az önkontroll
igénybejelentése is, valamiféle biopszichikai teljesítménygörbét eredményező teszt,
amelyben — elvileg — még az önismétlésnek, a fáradt pillanatok emlékét őrző szöszszeneteknek is meglehet a maguk viszonyító és jelző funkciója. Az első ciklusokban
Tandori mintha fokozatosan belehajszolná magát és belebonyolódnék a penzumok
vállalásának, a napi teljesítmény növelésének önkéntes kötelékébe; a kötet közepén
(kilenc kisciklus közül a mértanilag centrális helyzetű ötödikben) kezdődnek a többékevésbé pontos dátum- és sorrendjelölések, majd a két utolsó fejezet némiképp
enyhíti ezt az aszkétikus gyakorlatot, kevesebb vers jut egy-egy napra és nem
minden vers kap időpontjelző számot. Nem közvetlen, mégis érezhető korrelációban
ezzel a bontakozással egy árnyalatnyit módosul az emberről, a közösségi kapcsolatokról tett észrevételek hangneme is: az első fejezetek egyik-másik darabjának szomorkás vagy vallomásos családiassága (gondoljunk a feleséghez, az apához szóló,
66

vagy az anya emlékével kapcsolatos versekre), majd a kapcsolatoktól megcsömörlött
oszlopszent kivonuló, elhárító gesztusai után a jellemző című Remélem,
tényleg
ciklus befejezésül mégiscsak fölmutatja a „Néha, meglepő, milyen jól megvagyunk: /
az »-ember-« az »emberekkel«;" élményét, a megvesztegethetőség ritka hangulatát,
amikor „bekapcsolódunk a beszélgetésbe, / és hozzászólunk a tragédiához, / személyes tapasztalatból", s egy lépcsőfordulói gondolatcsere jóérzése észrevétlenül egybefolyhat az Ottlik-regény bizakodóan emberi vezéreszméjével.
Az „alapok" koncepciózus átgondolása meg a kivitelezés részleteiben folyamatosan bizonyított nyelvi lelemény, ötletgazdagság ellenére nem aggálytalanul elfogadható, nem ellenállás nélkül magunkévá tehető költészet a Tandorié — „még így
sem" és itt sem az. Csak éppen a fenntartásokat könnyebb megérezni, az ízlés ellenállásaként észlelni, mint fogalmi világossággal kifejteni. Igaz, szemléletét érték és
érik bírálatok, a szociológiai megközelítés a saját világba bezárkózást, a kapcsolatok
elszegényedését mutatja ki, az eszmék kritikája relativizmust emleget, lemondást jelentős és jelentéktelen, kis és nagy dolgok érték szerinti megkülönböztetéséről; a
művekben megformált személyiség vizsgálatakor az idegenség, a rejtőzködés, a hűvös
távolságtartás attitűdje került szóba. De önismerete és kifinomult logikai készsége
révén Tandori maga is tudatosítja, találékonyan megmagyarázza ezeket az ellenvetéseket, s emberi-költői minősége szerves alkotóelemeiként tud szólni az említett
tulajdonságokról. A bíráló érvek belátásának és elhárításának mechanizmusát magát
is beépíti a műbe, önironikus verscímektől a kötetszerkezet „nagyon hosszú kombinációjáig" a legkülönbözőbb rétegekben építi ki aktív védelmi rendszerét. A sajátosan értelmezett tabuelv, a döntően fontos tartalmak művészi célzatú ki nem mondása egyfajta kötetlen verbalizmust, a másról beszélés áradó könnyedségét is fölszabadította lírájában. Ennek a fejleménynek a szintaktikai, grammatikai újítások
sokasága, az intellektuális érzékenység kifejező eszközeinek gyarapítása lett a fontosabb eredménye, de magával hozta a rutinnal, a már gyakorolt megoldással szembeni engedékenység csábítását is. Ha a vers (mondjuk a Savanyuvizes kutad, Dániel)
egy szép és várakozást keltő akkord leütése után máshová is odaillő „gegekkel",
erőltetett rímekkel folytatódik, hivatkozhat a költő „Régi rossz vicc megelevenedett /
példájára", sőt mondhatja — máshonnan idézve egy félcímet — hogy a dolog „olyan
komoly, hogy jobb, ha komolytalanul nem érek vele semmit", mégsem szűnik meg
a befogadó első impressziója: sűrűbb közegből ritkábba, a szuggesztíven élményszerűből az önismétlőén szellemesbe került át. Némi monotónia és élményhígítás természetesen megint csak magyarázható a gyöngülő emlékezet teóriájával, megokolható a „hézagtalanság", az árnyalatnyi eltéréseket is rögzíteni akarás esztétikájával,
s mint semleges háttérnek valóban lehet is, van is szerepe a megrendítő revelációkból, vagy egyszerűen csak a ritkább, egyedi élményekből született versek kontraszthatás általi kiemelésében. Talán így válhatnak emezek megjegyezhetőkké, anélkül,
hogy kizárólagosságuk megmásítaná, a drámaiságra, a katarzisra való hajlam és
állandó készenlét jegyében „elrajzolná" a lírai önarcképet. Egyik emlékezetes versében Tandori a konyha homályában folytatott matatásról ír, csésze mellé töltött
kávéról, reszelt sajtba köpött cseresznyemagról, a helyszín és közérzet ingerlő idegenségéről, amelyet a megvilágosodás váratlan és ajándékszerű kegyelme oszlat el:
„egy lámpa, mely fel volt kapcsolva végig, / csak nem működik kapcsoló szerint, /
felgyúl, nagy tejfehér burája fénylik". Sejtve bár, hogy az efféle lámpák nem a
zsinór rángatásától vagy az égő csavargatásától szoktak fölszikrázni, az olvasót
mégis a fej fölött kigyúló „nagy fény", a vártnak és a meglepőnek, a köznapian
konkrétnak meg a sokértelműen jelképiesnek újra meg újra álmélkodásra késztető
összevillanása vonzza a költészethez, s bizonyára Tandori következő köteteit is minél
több hasonló világító emlékű élmény reményében veszi majd a kezébe.

5*

67

BULGÁRIA
FODOR

ANDRÁS

Nino Nikolovról
Egy évvel azután, hogy Nevena Sztefanova váltótársaként, kulturális cseregyerekként Nagy László Szófiába került, 1950-ben — még tizennyolcadik évét be sem
töltve — érkezett a budai Eötvös József diákszálló ajtajához a trojani születésű bolgár fiú, Nino Nikolov. Két súlyos bőröndöt cipelt föl a Gellérthegy lejtőjére, melybe
anyja minden hasznosnak vélt holmit belerakott, ö t évvel később ugyanezzel a két
bőrönddel búcsúzkodott, de ekkor már — írja visszaemlékezésében — „azoknak a
magyar íróknak, költőknek a könyveivel tömtem tele őket, akiket fordítani is kezdtem, és azzal a néhány füzet verssel, melyekből később első verskötetem, a Megosztott percek formálódott".
Néhány szabályt erősítő kivételt nem számítva, a hazai tapasztalatból úgy tudjuk, kiváló versfordítóvá az válhat csupán, aki költőként is meg tudja fogalmazni
magát. Bulgáriában sincs ez másként.
Nino Nikolovnak nem volt könnyű útja a lírai önmegvalósításig. Nemcsak a
Magyarországon töltött évek, de a Moszkvába, Varsóba, Párizsba, Londonba, Helsinkibe, Afrikába és Amerikába vivő utak, az újságírói, diplomáciai életforma, a
szófiai Kulturális Kapcsolatok Bizottságában, majd a Bolgár Fordítói Szövetségben
viselt felelős tisztségek gazdagították ugyan a kortárs világra szomjas fiatalember
létezésélményét, írói képzeletét, de nehezítették is az otthoni irodalmi közegben való
érvényesülését. Hiszen a kritikus pillanatokhoz kötöttség Gulliver-fájdalmát, a tengerészvárosok kéthazájú, különös magányát, az óceánnak nekilendülő, elszámolatlan
sorsú madarak röptének kockázatát társaiénál erősebben kellett átélnie. Ám a múló
idővel viaskodva mégis, mind határozottabb benne a saját érzékenység-sugallta hit:
a teremtő ember természet és társadalom formálta világa megtartható, átörökíthető.
Éppen ezért örökös számadásra kész odaadás jellemzi szülőföldjéhez való ragaszkodását is.
Az 1959-ben kiadott első verskötetet kilenc követte. 1977-ben válogatott verseit
is publikálhatta. Megbecsült tagja immár annak, a hazájában áprilisi nemzedék ként
emlegetett, közös antológiában is föllépett nemzedéknek, melybe a nálunk m á r önálló kötetből ismert Ljubomir Levcsev, vagy a gyakran emlegetett Parvan Sztefanov,
Marko Gancsev, Szláv Hrisztosz Karaszlavov, Petar Karaangov, vagy Matej Sopkin
tartozik.
«
Nekünk magyaroknak több okból is közel van szívünkhöz Nino Nikolov. Csaknem egy évtizedet töltött köztünk. Nem közömbös számunkra a Hortobágyon gyalogló ifjú, akit a még kimondatlan legszebb dal honvággyal súlyosbított belső kényszere emészt, akit 1957-ben meghitten fogad vissza Buda, ahonnét szerelme, egy
magyar lány, felelőtlenül kisodródott a nagyvilágba. Más bolgár költőknél szorongatóbb az ő reagálása a pécsi bolgár katonatemető láttán, de kuriozitásnál több m á r
az is, ahogy diákként, a Tisza menti szőlőben látja a hegedülő cigányt „akárha óriás
kedély lobogna . . . "
68

A szívünkhöz közelség indoklására személyes emlékeket is említhetnénk. Barátkozó és szervező tehetsége révén az ő igazgatása idején a budapesti Bolgár Kulturális Központ nem egyszer tágabb, meghittebb otthonává lett a magyar íróknak,
mint amilyet bármely más hazai intézmény kínált pályatársainknak az elmúlt évtizedben.
Amiért pedig a jövendőre vetítve is leginkább becsülnünk kell Nikolov működését, az éppen a magyar irodalom, a magyar líra Bulgáriába közvetítésének állhatatos szolgálata. Nem csak a bolgár Petőfi-kötetben vállalt nyolcvan verset, nem
csak József Attila-fordításait adta ki önálló kötetben, Nagy Lászlót is ő szólaltatta
meg legodaadóbb munkával. A fiatal magyar költők bemutatkozó kötete, Garai Gábor versgyűjteménye, de a 19., 20. századi magyar költők ötödfélszáz oldalas antológiája is az ő szerkesztői, fordítói, fiológusi gondját dicséri.
Nikolov válogatott verseinek készülő magyar kiadása szerény törlesztés is tehát
mindazért, amit ő a „magyar pegazus" balkáni domesztikálásáért végez.

NINO NIKOLOV

Tombolnak a napszelek
Nikola Furnadzsievnek

A hosszú tél-víz-ár után, ím, nem tavasz
buja esők alatt nyár sincs, úgy érzem —
az ősz, az ősz tombol
zablázhatatlan,
tombolnak a napszelek az égen.

van,

E napban élek én, és ő meg énbennem él.
Kitöltjük egymást adakozva, mig
a pillanat aranysárgába, rőtbe, zöldbe tér.
Fest az ősz. Üjra váltja színeit.
Madárrajként szétröppennek a lombok.
Fellegek úsznak el, s marad a kék világ.
Drótok neszét, amely az oszlopokon
zsongott,
énekszavakká változtatom át.
Gazdag vagyok, mert bennem minden érzés
színné duzzad, mielőtt
tovazeng;
nem hágy el addig, míg hanggá nem ért, és
visszhangzik bennem, míg föl nem kereng.
Tombol a napszél,
topolyalevéllel
árasztja el a vedlő hársakat,
mint tavaszból sütő, utolsó, tiszta
a napok ágain almák
virítanak.

fényjel,
69

Cigány a Tisza menti szőlőben
E nyáridőn honnét került vajon
a víg hegedűs, ki a hurkolt,
zsibongó, idegvékony
húrokon
fogja vonóját, mint az ostort?

Végül arcába lötykölte
borát,
két vállába törölt
kezével,
majd vonóval a húrt úgy fogta át,
minthogyha lovat kötne épp el.

Fullasztó délben miként
jöhetett
alkonyfekete
hangszerével,
átszelve annyi irdatlan teret,
Gangesztől míg e partra ért el?

Kettőt rántott s már vihar
kerekült,
mennydörgés vad robaja kélt, és
a két húron felhők serege gyűlt,
gátat szakítva fújt a szélvész.

Lelkét a sztyeppe síkján lopta, de
küllemre Himalája-alkat
—,
az életének nem volt kezdete,
hisz vége sincs sosem a dalnak.

Pendelyre pendelyt kanyarítva
sötétbe fúlt a Nap derengve,
a fojtott Puszta alélva hőkölt,
mint amikor villan a penge.

Poros mezőn
mint lótolvaj,
akárha óriás
jött lélegzőn

S dúlt irgalmatlan, tombolt a vihar,
belétiport a gabonákba,
láttam, ahogy tépázva hullt a gally,
láttam a rétet szétzilálva ...

mezítláb
baktatott,
vigyázva,
csendben,
kedély lobog,
c. füstös ember.

Szőlőbe érve meghajlott
kicsit,
töltött, nem várva kínálatra —,
Tiszából este lovak isznak így,
kortyolva, hars foguk
mutatva.

Kiáltva szinte sírni kezdtem
ott,
hogy átkozva az ég vad lelkét,
e zord estében, mint a magyarok,
higyjem, a kétszer kettő nem négy.

De kacsintott a habókos cigány,
ki csak játszott a zivatarnak, —
mert vihar nélkül nincs muzsika,
bánat nélkül dal sem fakadhat.

s tán

Szeged, 1957

Én kis Kolombuszom !
Én kis Kolombuszom!
Nincs neked háromárbocos hajód,
karcsú táskával járod a földet
keresztül-kasul.
S nem akadtál új
kontinensre.
Parányi lakkcipőd sem
hagyott nyomot az örök homokon.
Mit ér,
hogy annyi tengert
hogy riksán vitetted

fönt

áthajóztál,
magad,

csárdást roptál, s hogy
láttad a fehér
éjszakákat,
a Big-Bent,
minareteket...
Tündöklő hajnal
seholsem várt téged.
Bulvárok,
utcai órák,
röpke
találkozások.
Gyors válás,
kurta
levelek...
Űznek, elérnek téged
idegen
pályaudvarokon,
de megkérdezni
félnek:
nem vagy magad?
Hallgass rám, kis
Kolombuszom:
ne kergetőzz tovább a széllel!
Hazátlanotthontalanúl
nincs boldog út a földön.
Tegnap Budán
körülvettek a régi barátok,
az összehajló levelek, ágak hosszan
— Lám, te visszajöttél,
és ő?

súgdostak:

Budapest, 1957

Van aki terveket sző, majd újra szövi más,
míg körben a világ forog hiába:
az utcán meg, akár igéző kihívás,
lépked egy kicsi lány, csupasz a lába.
Töprengés nélkül, vígan tör be ő,
csupasz remény gyanánt a sokaságba;
a fényes csizma és a sok drága cipő
megáll, hadd menjen, hisz csupasz a lába.
A lüktető utak mohó kockaköve
vár mind a meztelen
talpsímulásra,
de száll a perc, ördögbe is! vele
repül a lány, kinek csupasz a lába.
Stoplámpák villognak, tülkölnek a dudák,
három szemmel villog a jelzőlámpa.

A keréknyomok is nyakukat
nyújtanák,
csókolva őt, kinek csupasz a lába.
Megiramodik és nem fordul vissza se,
elfödi egy sarok, egy atya válla,
de emberek vagyunk, egyként űzi ugy-e
szemünk a lányt, kinek csupasz a lába.
Hosszan ragyogjatok pászmás
reflektorok,
csillogjon minden fénylő kapu tárva —,
pénz, dicsőség nélkül, ki győzött,
hódított
úgy mint e lány, kinek csupasz a lába.
Város? Vidám pokol, ha
végigjárhatod,
ezt, azt, valamit fizet valahára,
és mindent megtanul, mindenről tudni fog
a kicsi lány, kinek csupasz a lába.
Mígnem a sors nagy, lakkos sarkokat
ád a csupasz talpakra, ekként edzve
a sugárúthoz, mely merő jóindulat,
mint rossz tanár, ha példás volt a lecke.

Őseim
Őseim konok hegylakók, — az arcukat
nélkülözések szabdalták tele, —
két lóval indultak el a töretlen,
barázdálatlan tág mező fele.
Szekéraljban lapultak mind a gyerekek,
s házukban, melyet odahagytak
eképp,
széjjelkúszott a csend, a sárga sikló, —
érezve már a nyirkos ősz lehét.
Tűzhelyük hűlt hamuja szállt a szélbe
még mielőtt az eső megeredt.
Ablakukra, akár vakok
szemére,
nyargaló köd tapadt, meg
szürkület.
Majd hó roskadt a fákra, minden öreges
fekete ágkezet fehéren
összefont,
és mint a vézna viaszgyertya
égett
kicsiny hegyi falu fölött a csonka hold.
Nincs vakkanás, nincs röffenés,
csupán
macskaléptek nyomára néz a virradat.
Az utolsó kis állat is elhagyta lám,
az éhségtől csikorgó falakat.

FODOR ANDRÁS fordításai

Fodor András: Futárposta
Kritikánk és költészetünk viszonyáról a párba fogott, de egyenlőtlenül húzó«
lovak jutnak eszembe. A magát kímélő ravaszabb nem bánja, ha a másik megszakad. Szerencsére az analógia ezúttal sem pontos: a költő nyer is azon, ha a kritikus dolgát is végzi. Meg is szoktuk: ha egy-egy műről — kivált ha Babits, Németh
László vagy Rónay György, Vas István idejében termett — a kortárs véleményét,
akarjuk tudni, először a szépírók kritikáit nézzük meg. Most, Fodor András Futárposta címen egybegyűjtött írásai olvastán is folyton arra kellett gondolnom: mi
mindent felvállalt, ami a kritika és az intézmények dolga volna. Ha Fülep Lajos
vagy Németh László már csak a világból érkező sértő ingerek elviselésére tartalékolta erejét, Fodor és néhány társa még el tudta velük hitetni, hogy nélkülözhetetlen szellemi nagyhatalmak. Ha fiatal költők úgy érezték, sose érnek ki a beérkezés
útvesztőiből, Fodor — a maga biztató, hiteles figyelmével — tartani tudta bennük
a lelket. Írástudók, akikre sokszor süketségként ásított vidékük csöndje, általa,
hangos és tiszta akusztikához juthattak. S nem tudom, rajta kívül megkísérelte-e
valaki az élő irodalom és a mai zene közötti távolság áthidalását, nyomon kísérni
mindazt, ami az Űj Zenei Stúdió és a táncházak között történik. Műfordítás, képzőművészet, film, színház, muzsika, ha egyszer majd kíváncsiak lesznek, hol szakadtak
el attól a közönségtől, mely hittel és szorgalommal velük ment a végsőkig, a Futárpostát haszonnal tanulmányozhatják.
Mikor Fodort az eszményi közönség példájává avatom, a céhbeli alázatával
teszem. Másképpen szólva: amibe ő magát beleártja, abból olyan szinten is vizsgázik, amelyet bármely szaktestület megirigyelhetne. A zenészek például azt a fejtegetést, melyben a szimfonikus zenekarba iktatott citera képességeiről, társulásának
lehetőségéről beszél; a műfordítók a Rózewicz-tanulmány összevetéseit, a filológusok
a József Attila halálának tisztázásához hozzájáruló írását, — e sorok íróját a Ház
Normandiában című Kormos-vers elemzése ejtette meg annyira, hogy aztán a kötet
minden sorát bizakodó figyelemmel tudta olvasni.
Tehát a szakszerűség! Természetesen ez is a költőre vall. Szempontjaival nem
hivalkodik, nem bonyolódik terminológiai vitákba, nem közöl grafikonokat. A közvetlen benyomásokból indul, a vers tárgyi világának eseményeit követve, azok változásaiban észleli a lényeg felé haladás jeleit. A vers belső mozgása: mondattana,
ritmikája, képei így, a tárgyi világ elváltozásaiként kerülnek szóba, tehát a szervesség logikája szerint. Ha kinagyítva figyel meg egy-egy részletet, magyarázatában,
analógiáiban a lehetséges iskolát (a film, a szürrealizmus) is tetten éri, de fő célja
a teljes jelentés kifejtése marad, a kiemelt részlet varázsát is ennek: a sosem volt
sajátosság pontos kifejezésének tulajdonítja. Az olvasó alig veszi észre, hogy a kifejlő egyetlen dráma folyamatát követve, annak mozzanataira figyelve látni és jellemezni képes a vers színterét, hangvételét, ennek változásait; a színtérben realitás
és képzelet szerepét; a színtér földrajzi vonatkozásainak értelmét, a verset benépe73-

.•sítő állatok érzelmi, hangulati funkcióját, ezek változásaiban a távoli pólusok közt
létesülő feszültség jeleit; ugyanebben a folyamatban a színek, s a napszakok változásait; a konkrétumok s a sejthető dolgok viszonyát, a képek kapcsolódásában az
•elemek természetét, közelségét, távolságát, társulásuk könnyedségét, spontaneitását;
a dikció hullámverését, a mondatok grammatikai sajátosságait, a látvány dimenzióit,
"tárgyiasság és személyesség viszonyát, a kép áttetszőségében a hangok szerepét, a
szóösszevonások meglepetéseit, s végül — mert nem e szempontok szerint tagolja
'előadását — felismeréseit így sűríti átfogó summázatba: „ez (vagyis a vers titka
K. F.) a költő hangjának frekvenciákkal kifejezhetetlen belső rezgése, emberi minősége, a nyelvi gesztusoknak már-már zenei érzékenysége, ahogy rátalál a dombkötél•táncra, a szegről lecsattanó rézserpenyőre, a mohahomály lélegző puhaságára, a
denevérszárnyak testetlenségükben is foghatóvá írt kényszermozgására; ahogy szomorús, tiszta lírába tudja oldani a legprózaibb tárgyakat, ahogy egy ú j Trisztán és
Izolda töredékben akaratlanul is föl tudja mutatni — kikezdhetetlen igaz monument u m k é n t — esendő sorsunk teljességét."
Ahol nem elemez ilyen tüzetesen, egy-egy tömör és találó jellemzéssel, ott is
-meggyőz figyelme alaposságáról. Illyés mondatszövésének ama furcsaságaiban például, melyekben csak körmönfontságot észlel a türelmetlen olvasó, Fodor András a
minden ízében élő próza pszichológiáját fedezi föl. Ahogy egy Csoóri-vers ambivalenciáktól feszülő sorának értelmét egyetlen mondatban megnevezi, abban a m ű értés és megnevezőképesség összefogása tanulmányértékű.
Műértés és jóakarat úgy dolgoznak egymás kezére ebben a kötetben, hogy ott
"is fedezik a véleményt, ahol hitele kétségesnek látszik. Ez azért lehetséges, mert
Fodor András a súly, az érték arányának, fokának jelzését nem érzi kötelezőnek, s
ha dicsér valakit, csalhatatlanul rátalál a példákra, melyek jellemzését igazolják.
Így aztán csak az avatott sejtheti, hogy költői közül ki a jelentős és ki jelentősebb.
Mentsége nemcsak a kitűnő hallás, mellyel példáit kiszemeli, vannak magasabb
indítékai is. Fodor András józan és fegyelmezett természet, dionüzoszi szenvedélyek,
"Esti Kornél-i szeszélyek vonzásának nem enged, istenkísértés, démoni játék és borzongás mámora nem nyűgözi, emigrálnia tehát nem volt hova, mikor a tisztességes
jelenlét feltételei megromlottak: se égi, se alvilági narkózisokba. Menedéke a szövetkezés lett, a jobbakkal való társulás, a jobbak szolgálata — mondanám, ha hihetném, hogy szolgálni lehet ilyen odaadó figyelemmel és okos felelősséggel. Vita című
•versében ugyan még azt panaszolta: „Több lett az élet, mint a mű", bizonyára mert
•nem tudta, vagy nem hitte akkor még, hogy az élet is mű. A Futárposta ennek a
műnek a térképe, a formálódás erkölcse és vonatkozásrendszere olvasható le róla.
"Felbontva, tüzetesen az, amit Hűség című versében költőnk így tömörít:
Türelmek szirtje, fegyelem
törvény és kín bálványa,
szikár hűségemet.

bolondja,
hordozom

Ez a hűség természetesen a tapintat, a megbecsülés és a tisztelet hajlamait m ű velte s avatta az érintkezés alapkészségévé. Termékeny hajlamokat tehát, kivált ott
látszik ez, ahol egy-egy mű vagy magatartás megértése vagy védelme a feladat.
.Zavart akkor okoznak, ha a megvilágított jelenség körül homályt létesítenek. Így
válik ki például Sárosi Bálint dühök és értetlenségek homályából, s lesz a népzene
.kivételes józanságú, szabad lelkületű szaktekintélye. S ebben nem az a baj, hogy
szolid ismeretterjesztő könyvek okán kerül Sárosi ilyen fénybe, hanem hogy olyan
tendenciákkal szemben, melyek a népzene és cigányzene érték és talmiság szétválasztásában tisztább munkát végeztek.
Pedig Fodor András ismeri a közeget, melyben alakjai léteznek, de annak értelmezésében hol félszeg, hol bátortalan. Sokszor utal például a számkivetettsége
éveire, de sehol sem kísérli meg akkori élményei elemzését, gondolatokká való kiképzését. A folyamatok feldolgozásával még ott is adós marad, ahol veszély nem
174

fenyegeti, s példája modelljelentőségű. Sok helyen beszél például a modern zenéről, a
legmodernebbekről is az avatottak biztonságával. Pedig nem a gyerekszobában kezdődött ez az ismeretség. Milyen érdekes lenne, ha feltárná ennek színjátékát! Nem
lehetett konfliktusmentes. Az Utolsó széttekintésben Németh László is beszámol egy
közös zenehallgatásról, Schönberg Mózes és Áronja volt műsoron, s azonnal arról
is: tűnődtek, miért találták még Bartóknál is érthetőbbnek. Fodornál nem fejlik,
nem éleződik problémává a zeneértés gondja, tájékozódása az angol, a lengyel irodalmakban, jelenléte a mai kultúrában. A homo novus ismerősebb változata bizonytalansága miatt hallgat az ilyen gondokról, Fodort talán a szemérem feszélyezi. Nem,
nem a volt szegények mai csetlését-botlását hiányolom (ennek van szakértője épp
elég), hanem a megakadt (elvetélt?) honfoglalás drámáját, hiszen erkölcsi-szellemi
értékek rendszerével érkeztünk, s a Futárposta tartalmazza is ennek az Odüsszeiának
az elemeit (Nagy Lászlótól nem véletlenül elemzi épp a választott verset), a folyamat, a história azonban alig tapintható bennük.
Valami gátlás más természetű kapcsolataiban is tapasztalható, a súrlódásokról,
amelyek ember és ember érintkezésénél elkerülhetetlenek, jobbára hallgat. Pedig
figyelme ilyen remek vázlatok rögzítésére képes: „Nem annyira botra támaszkodó
bicegése volt feltűnő, hanem ahogy a lépés közben hátrafeszült váll, mell, arc körül
valamiféle hőköltető atmoszféra támadt, valamiféle szigorú méltóság és függetlenség
légköre." Talán mondanom se kell, Nagy Lászlóról van szó. Fülep Lajosról, Németh
Lászlóról, Vekerdi Lászlóról hasonlóan pontos megfigyeléseket rögzített, s más témáiban is sok hiteles adalékkal szolgál, de talánnyá nem avat senkit, fölzaklató
meglepetés nem éri. Ez a homo novus annyira tiszteli az értéket, hogy röstellné, ha
gyermeki kíváncsiság támadna benne, még inkább, ha kaján éberséggel szemlélődne.
Nem felderíteni, társulni igyekszik, bizalmat kelteni, örömet okozni, s ezt a szándékát mindig munkával hitelesíti. Ha csak kritikus lenne, bíráló éllel írhatnám mindezt, de intézmény is: „futárposta", aki a torzító közeg ellenére is tisztán veszi és
közvetíti tér és idő roppant távolságain át a fontos üzeneteket. (Szépirodalmi.)
KISS FERENC

Tanulmányok a Nyugatról
Ha egyszer elkészül a Nyugat utóéletének krónikája, bizonyára fontos helyet
kap majd benne Komlós Aladár egyik — 1952-ből való — polemikus í r á s a „Haladó
hagyomány-e a Nyugat?" — kérdezte m á r cikke címével a kiváló esztéta. Az apológia költői kérdését akkor a polgári dekadencia megbélyegző vádja ellen védekezőn
kellett megfogalmaznia. Azóta változott az idő: bátor kiállása, személyes példamutatása egész irodalomtörténetírásunk feladatává lett, valóságos közüggyé bővült. Az
első Nyugat-konferencia (1972-ben) még inkább legendaoszlató jelentőségű volt.
Portré- és műközpontúságával bizonyította, hogy a folyóirat dolga elválaszthatatlan
legnagyobb XX. századi íróink alkotói pályájától. Kétségbe vonta a Nyugat „két
szárnyáról" alkotott dogmatikus hipotézis érvényét. Az 1978-as újabb tanácskozás —
melynek anyaga az Irodalomtörténeti Füzetek századik, jubileumi számaként R. Takács Olga gondos szerkesztésében és Bodnár György eligazító előszavával most jelent
meg —, már a konkrét elemzés, a tárgyilagos számbavétel kezdetét jelenti. Évfordulós pátosztól mentesen, a szemlélet sine ira et studio elfogulatlanságával.
A kötet húsz tanulmánya: eleven, izgalmas vitaanyag. Torzító prekoncepciókat
föllazító, invenciókban, ötletekben gazdag. A polémia sarkpontja: mi is volt tulajdonképpen a Nyugat névre elkeresztelt jelenség? Írók társulása, „erős művészegyé75

niségek egészen laza asszociációja" — mint Bori definiálja —, melynek legföljebb
iránya van, esztétikai programja azonban nincs? Vagy irányzat helyett inkább „közintézmény", aminek súlypontja — mint Kenyeres írása állítja — m á r az Osvát—
Hatvany párbaj idején áttevődött az irodalomról az irodalom életére, az esztétikumról az organizátori szerepkörre? Netán mozgalom, az igényes irodalom egységét megteremtő, iskolák, táborok, csoportok iránti toleranciával (Sőtér)? Szabolcsi a Nyugatot „irodalmi áramlat-hordozónak", azaz megjelenési fórumnak nevezi, Komlós
szerint viszont sokkal több, mint irodalom: „egy egesz művészi korszak", melybe
Rippl-Rónai festészete, Bartók zenéje és a Thália színházi vállalkozása ugyanúgy
beletartozik, mint Ady lírája és Móricz prózája. A fogalmi vita könnyen átvihető
volna a Nyugat történetének periodizálására is. Vajon a szerkesztői koncepció változásai nyomán jelölhetjük-e ki a folyóirat korszakait, vagy ennél fontosabb szempont a nemzedékváltások időrendje, a történelem mozdulása? A terminológiai véleménykülönbségek másik vetülete lehetne, hogy a Nyugat mennyire fedte át a kortárs magyar irodalmat. Egyesek szerint csak az első: az Ady—Babits nemzedék vállalhatja igazi otthonaként, mások viszont a második-harmadik: az Illyés és Weöres
fémjelezte generáció beilleszkedését is viszonylag problémamentesnek érzékelik. A mi
fölfogásunk, hogy a Nyugat szerepét nem lehet parciálisan, beszűkítően értelmezni.
A Nyugat korszakonként más és más. Társulás, irány, organizáció, mozgalom: a
folyóiratban kezdettől meglevő, lappangó vagy fölerősödő adottság. Lehetőség, melyet
sors, történelem hív elő, idéz meg. A viszonyok alakulásától függ e képességek sorvadása vagy virágzása, arányváltozása. (E „sokoldalúság" egyébként a Nyugat hosszú
életkorának is a titka.) Kezdetben az alapító fiatalok orgánuma; nemzedéki tömörülés, melyet a szimbolista-impresszionista esztétika, valamint a progresszív gondolkodás kovácsol többé-kevésbé egységessé. Majd az irodalmi autonómia jelszavával
— újabb és újabb törekvéseket asszimilálva, eszméket és stílusokat egymásra rétegezve — mozgalommá terebélyesedik. A húszas évektől azonban fokozatosan zuhan
vissza önmagába: egyre kevésbé mozgalom, egyre inkább csak folyóirat. Amit a
Válasz vagy a Szép Szó végez, már rajta kívül zajlik. Küldetését: hogy ne csupán
nemzedéki lap legyen, hanem az egész magyar irodalom műhelye, m a j d csak a Magyar Csillag lesz képes újra betölteni.
A tanulmánykötet szerzőgárdájának érdeme, hogy a Nyugatot történeti folyamatként írja le. Legnagyobb korszaka e szerint az 1919-ig terjedő: nem annyira a
fölfedezései, mint inkább az összegezés, betetőzés okán. A lapban a politikai progresszió és a művészi modernség programja kapcsolódik össze. A teljesítmények —
amelyek valóban rendkívüliek — az egyéniség normává avatásával függnek össze.
„Különbözöm, tehát vagyok" — írja Ignotus a stílusromantika jelszavát mottóként
szinte a kor irodalma fölé. Esztétizmus és baloldaliság ellentmondása egységbontó
tehertétele volna ennek az időszaknak? Komlós fejti ki, hogy ekkor még a Tart
pour Tart is „a harci kedv álarca", s még a vers rímei is politizálnak. Az értekező
próza színvonala elmaradna a szépirodalométól? Vannak kivételek is: Sőtér a modern esszé születését most konstatálja, Rónay László pedig a zenekritika kivételes
európai mértékét. A Nyugat mindkét forradalmat vállalja; igaz, — és e dologban
József Farkassal szemben Kiss Ferencnek adunk igazat —, ez inkább volt „kilengés
a szemlélet súlypontjaihoz képest", mint utólag is vállalt magatartás. A Nyugat második korszaka: az Osvát haláláig tartó — a legnehezebb. A folyóirat defenzívába
szorul, a megőrzés és védekezés mozdulataival. A mögötte álló tábor megbomlik, a
második nemzedék csak az avantgard vargabetű után csatlakozik a laphoz. Mégis
hiba volna hanyatlásról beszélni. A kritikai rovat javul, a világirodalommal való
kontaktus helyreáll. Találóan jegyzi meg Kiss Ferenc: a lapban nemcsak a hűség,
de az újrakezdés drámája is folyik; a nemzettudat korszerűsítése az a mag, amely
körül az irodalom szerveződik. A harmadik korszakban, 1929 és 1941 között a Nyugat
az öregedés tüneteit mutatja. Habár a gondolati színvonal emelkedik, a novella is
virágzik benne, mégis ekkor veszti el monopolhelyzetét. A Tanú, a Válasz, a Szép
Szó — Sőtér fölfogásával ellentétben — nem „túlcsordulás", hanem exodus. A „hősi
76

korszak" a Nyugat agóniája után a Magyar Csillag tevékenysége. Általa áll helyre a
magyar irodalom urbánus-népies álellentétekkel szabdalt egysége. Csökkentenénk
értékét, ha pusztán „hattyúdalként", „utójátékként" ábrázolnánk. Az Illyés szerkesztette lap a szellemi ellenállás központja, igazi műhely, „eszményi köztársaság". Béládi helyesen pontosítja a „szekértábor" metaforikus jelentését: több mint védekezés, a jövő előkészítése is! A babitsi klasszicizmus és a népi irodalomszemlélet szintézise, szociográfia és nemzetkarakterológia egyensúlya, a kritika felnövekedése.
A Magyar Csillag: nehéz időben a szellem tisztaságának megmentése.
A tanulmánykötet másik újsága a Nyugat kapcsolatrendszerének föltárása. Érvényes-e a folyóiratra a megkésettség, a XIX. századiság legendája? É témában
elsősorban Láng Gusztáv írása tartalmaz megkerülhetetlen eredményeket. Igazolja,
hogy a Nyugat szimbolizmusa közelebb áll az avantgarde szellemiségéhez, mint a
nyugat-európai, sőt: hasonló szerepet tölt be a . magyar lírában, mint másutt az
izmusok költészete. E hipotézist támasztja alá Rába György, midőn Babits objektív
lírájának és Eliot álarcos verseinek párhuzamát megfogalmazza, s ars poéticájában
James pszichológiájának és Bergson ismeretelméletének ihletését fölismeri. Továbbá
Karátson Endre, aki Ady szimbolizmusát — hangsúlyozván, hogy ő a szimbolizmust
nem csupán adaptálja, hanem „az élet dinamikus nyelvére" fordítja le — megkülönbözteti a franciákétól, a Baudelaire—Verlaine—Mallarmé típusútól. Hasonlóképpen
úttörő jelentőségű — a Nyugat és a világirodalom tárgyköréfien — Kántor Lajos
tanulmánya. A folyóirat kelet-európai tájékozódásának problémáját vizsgálja: hogyan ítéli meg a kisebbségi irodalom létállapotát, a transzilvánizmus programját,
milyen képet rajzol a szomszédnépek kultúrájáról. Megállapításait adatszerűen egészíti ki Rákos Péter, Karol Tomis és Vujicsics D. Sztoján komparatisztikai közlése.
A tanulmányantológiában persze nemcsak dicsérni-, de vitatnivaló is akad bőven. Mintha még mindig túlságosan retusált képet adna a Nyugat arculatáról. Alig
esik szó a folyóirat válságairól, bizonytalanságairól, nehéz helyzetben meg-megtorpanásáról. így például arról, miképp következhetett be az 1914-es háborús szám
világnézeti megingása, vagy olyan alkotók, mint Móricz, József Attila és mások
kívülrekedése. Továbbá megkerüli, válasz nélkül hagyja a Nyugatból kimaradt vagy
vele idegenkedő írók — nem is teljesen alaptalan — bírálatát, Szabó Dezsőtől Kassák Lajosig, Németh Lászlótól Szabó Lőrincig. Nem derül ki világosan, hogy a
Nyugat képtelen lett volna a heroizmusra, ami a Magyar Csillagnak megadatott.
Ezzel együtt azonban a kötet a merevségéből oldódó, szemléletében és módszereiben
egyre hitelesebbé és érzékenyebbé váló újabb magyar irodalomtudomány jelentős és
iránymutató teljesítménye. (Mégis győztes, mégis új és magyar.
Akadémiai.)
GREZSA FERENC

Újraolvasva Simon István verseit
Megvárhatnánk talán Simon István születésének vagy korai halálának valamelyik
kerek évfordulóját, mégis a költőre emlékezés legméltóbb alkalma verseinek újbóli
megjelenése. Az egész lírikusi pályát végigpásztázó válogatás és összerendezés munkáját még maga Simon István végezte, aztán kényszerűen posztumusz könyv lett
1976-ban legteljesebb versgyűjteménye. Nehéz erre nem meghatódottság nélkül gondolni még most is, mikor a kötet anyaga minden változtatás nélkül a 30 év sorozat
népszerű formájában ismét napvilágot látott (Gyönyörű terhem, 1979). Másfajta,
inkább szívet melengető érzés lesz az emberen úrrá, hogy ugyanekkor alkalma van
kézbe venni a jövő versbarátai, a gyermekek számára élvezhető és értelmezhető
77

Simon-költemények kis könyvét is ( A sümegi vadgesztenyék,
1979). Kérdés viszont,
föltétlenül jót tettünk-e a poétái életmű hosszabb távú népszerűsítéséért azzal, hogy
mindezek sarkában nagy gyorsan megjelent egy másik válogatás, igaz, méltó helyen,
a Magyar Irodalom Gyöngyszemei sorozatban (Simon István válogatott versei, 1980).
A Balaton-felvidéki kis falu és a nagyvilág közé feszülő életpályára, erre az
önmagában is jelképes ívre a magyar irodalom ismert „mecénása", a szegényparaszti
sors irányította a költő Simon Istvánt. Ebben az oly sokaknál ismételhető tényben
viszont van egy jellemző momentum: az időpont. A felszabadulás után a negyvenes
évek második, jobbik fele ez — a „fényes szelek" kora. Tehetségek egész raja indult
a vidékről a fővárosba, most már nem szerencsét próbálni, hanem reális történelmi
erőpróbára. Az időnek előtte eltávozott B. Nagy László elmélkedett erről szépen:
Simon István, Juhász Ferenc, Nagy László, „mint a mesebeli három fiak" rugaszkodtak neki a maguk, egymástól ugyan szétváló, de egyazon származású, sőt közös
origójú útjukon. Vándortarisznyájukban a hamuban sült pogácsa mellett mindnyájuknak ott volt a kétkezi plebejus ősök ezeréves elszámolnivalója.
A háborút, a hadifogságot is megjárt fiatalember-Simonnak biztató, de egyben
szorító ez az elkötelezettség, s az marad mindvégig. Bazsi, a szülőfalu és környéke,
a maga természeti adottságaival és emberi karaktereivel, mindig is fontos a költőnek. Az itteni poétái lehetőségeket akár egy egész életre, akár egy teljes életműre
elegendő alkotói ihletnek tartja. Még Reismann János szép fotóinak az alkalmát is
megragadja, hogy erről valljon (Bakony, 1973). S talán csak Móricz volt az, aki ilyen
tudatosan és belső szükségletből visszajárt újból és újból megmerítkezni a plebejus
indulat igazságaiban, a népi önérzet rejtelmeiben. Simon István sohasem feledkezett
meg arról, hogy a gyalogúiról indult a világba, hogy egyik későbbi prózai gyűjteményének jelképes címét idézzük (Gyalogúiról a világba, 1970). Küldetéstudata folyvást
izgalomban tartotta társadalmi-történelmi-erkölcsi érzékenységét. A paraszti közösségekkel versben is átélt örömei, gondjai, kétségei tudományos apparátusú szociológiai tanulmányok és szociográfiák egész sorát helyettesítették és pótolták is a maguk
idején. Több volt ő mint egyszerű tanú, ahogy egyik korai verskötetének címében
ígérte (Tanú vagyok, 1950). Gondoljunk csak a többi között olyan költeményeire,
mint a Zeng a fűrész, vagy Az a nehéz, s nézzük meg alattuk a dátumot is, 1951
és 1953!
Simon István intenzív természetélménye nemcsak kerete lírájának, hanem t a r talma is, mint a parasztembernek mindennapi realitása, félelme és öröme az időjárás, a vetés, a kert, a jószág. De költői szárnyalását nem egy alkalommal némileg
meg is köti, hogy a természet a saját életét éli költeményeiben. Kötelességérzetén
csüggve nemegyszer vissza is fogják a társadalmi valóság, az átalakuló falusi létforma közhelyei. Mai versolvasói tudatunkban mégis az teszi Simon Istvánt naggyá,
hogy képes átlépni önnön határait: a familiáris téma az életformaváltás példájává
nemesül, s szülőföldje parasztjai, iparosai egyetemes emberi gondokat hordoznak.
A költő nem esik sem a panteista szemlélet, sem az impresszionisztikus tündöklés
csapdájába. Lírai életanyagának köznapi jellege az érzékeny megfigyelő belső sajátja és a valósághoz kötött rendkívül gazdag képiség.
Közérthetőnek maradni, okvetlenül — ez is parancsolóan hozzátartozott Simon
István elkötelezettségéhez. Költészetének realizmusát, magyaros-hangsúlyos verselését összevethetnénk a pályatársak másfajta teljesítményeivel, igazságosabbak leszünk
azonban mindnyájukhoz, ha önnön vállalásaik eredményességét mérjük. Megkockáztatjuk ugyanis a föltevést, hogy Simon István Petőfihez kötődése nem az egykor
divatos jelszón múlott, Petőfi otthonról került az ő lobogójára. Simon falusi-kisparaszti környezetében is épp oly természetes hagyomány lehetett a 48-as emlékőrzés, a magyar szabadságharcos nonkonformizmus szelleme, mint Vajda Jánosnál,
Juhász Gyulánál, Erdélyi Józsefnél, Illyés Gyulánál, hogy felsoroljuk mindazokat a
lírikusokat, akik közvetlen hatását nála még emlegetni szokták. De persze hogy
olvasta ő József Attila szegényember-verseit is! Simon István viszont megértette a
magyar progresszivitás azon kivételes helyzetét, amikor nemcsak a forradalmi lobo78

gással, hanem a győzelemmel, annak eredményeivel ugyancsak azonosulni kell. Innen
a sok idill, derűs harmónia, megannyi kedves zsánerfigura és egészséges életszerelem
költészetében. És ezért a munka apoteózisa is mindenütt verssoraiban. Olvassuk csak
ú j r a a költő A munka azért készül című lírai remekét!
Simon István poézisének intellektuális-érzelmi horizontja bizonyos sávokban a-.
hazai vidékkel lehatárolódni tetszik. Igaz, az ilyesfajta provincializmusból is nőtt
már ki világirodalmi teljesítmény. A költő azonban másképp érezte az „egyhúrúság""
veszélyét, s tudatosan nyitott a nagyvilág felé. Két formában is.
Először is mint kulturális delegációk tagjának lehetősége volt számos távoli
országba eljutnia, a szülőföldtől keletre és nyugatra egyaránt vezetnek a fölfedező
utak. Kínai, vietnami, koreai utazásainak versélményeit külön is megjelentette
(A Jangce vitorlái, 1959). Útirajz formájában láttak napvilágot afrikai és latin-amerikai impressziói (Forró égöv alatt, 1969). Külön öröm elolvasni az Asszuán fecskéi
című költeményét. Azonban nem is az utazási benyomások itt a lényegesek, hanem'
az, amit mentalitásban hozott haza: az egzotikus külsőségek alatt és mögött a társadalmi feszültségekre figyelt, az emberekre, a közösségi akaratra. Miként nemes/
hazafisága és internacionalizmusa egyazon forrásból táplálkozott, az alkotáslélektani'
indítékok most is ugyanarról az indulatról fakadtak. Vagyis: a diszkrimináció irántiérzékenysége, a nyomorúsággal, kiszolgáltatottsággal szembeni kérlelhetetlensége, a.
hazai és nemzetközi viszonylatok alakulása fordítja figyelmét a szabadságra, felszabadulásra vágyó népek sorsa felé.
Másodszor arra kell figyelnünk, hogy az ötvenes-hatvanas évek fordulója utánegyre inkább fölfokozódik Simon István belső igényessége. Poétái érzékenysége mind
nagyobb költői teret igényelt, s a világlíra hagyományosan nagy kétségei, vívódásai,
felé igyekezett tájékozódni. Igaz, ő elődeinél és kortársainál jóval kisebb intenzitással engedi át magán a világirodalom szellemiségét, kevésbé is foglalkozott ennek a.
tolmácsolásával, önálló versfordítói gyűjteményt nem adott ki, bár mind a klasz—
szikus, mind a modern orosz, német, osztrák költészet magyar közvetítésében vannak szép pillanatai. így többek között Heine, illetve Nyekraszov, Nyikitin fordításában voltak kisebb-nagyobb vállalásai. Ezeknél azonban sikeresebb az ötvenes évek:
legvégén a kortárs morvaországi Louis Fürnberg, vagy a valamivel idősebb cseh
Jozef Hora teljesebb igényű hazai bemutatása.
Mindenkor a népszerű költők közé tartozott Simon István. Az irodalmi közélet:
sem volt szűk markú a megbízatásokkal, feladatokkal, a kritika pedig meglehetősen
bőven mérte az elismeréseket. Lírikusi fejlődésében talán csak egy rövidebb periódust, az 1956 utáni esztendőket szokták visszaesésnek minősíteni, mondván, hogy ez.
volt a leegyszerűsített reflexiók, a jegyzetszintű poétái megnyilatkozások válsága,
nála. Nyilvánvalóan érzékelte ő maga is alkotói problémáit! Nem véletlen, hogy a
már említett világirodalmi tájékozódása ennek áz időszaknak a végére esik, s ekkor
kezdenek sokasodni lírai önelszámolásai, a saját teljesítményeivel való szembenézései
is. Jellemző, hogy ilyen önelemző és ars poética igényű költemény került 1959-ből a
posztumusz kötet címlapjára is: Gyönyörű terhem. Garai Gábor, a költőbarát, aki
többször és szeretettel írt róla, pontosan látja ennek a versnek az értékét:
önmagának, költői programjának és közemberi életvitelének megfejtése egyszerre"..
Simon István tisztában volt vele, hogy a költészet az alkotót körülvevő világ, társadalom ingerhatásaira reagál, „hogy a régi felfedezéseket a maga ú j észrevételeivel
gyarapítsa, hozzáragassza a tegnapi ismereteinkhez a jelenkor lényeges ú j ismérveit.
Kolombuszi út ez, a szél h a j t j a a vitorlát, de a hajósnak, aki a megsejtett ú j út.
felfedezésére indult, az irányt magának kell meghatároznia, s az a szerencsés, aki
közben ú j világrészt is felfedez, jelen esetben a költészet számára" — írta Simon
István invenciózusan tanulmánykötetének egyik fejtegetésében (A virágfa
árnyékában, 1964).
Simon Istvánnál a hatvanas-hetvenes években a korábbi spontán versfakadás
tudatosan visszafogottabb lett. Az életképszerű költői jelenetezést felváltja egyfajta
bölcs szemlélődés, a filozofikus hajlandóság kiteljesedése. Egyre inkább foglalkoz79

tatja az időélmény, s ezen belül kimondva-kimondatlanul nagy nála az elmúlástudat
reveláló hatása. Látszólag alkotáslélektani ellentmondás ez: a halálfélelem legyőzése
"hozza létre a gondolati-érzelmi nyersanyagból a legszabályosabb reneszánsz versszerkezeteket. Simon Istvánnak volt alkotói bátorsága a szonettforma szorításában
próbára tenni gondolatait! Simon István lírai életművének kvintesszenciája található
rapszódiáinak szonettciklusaiban: Rapszódia az időről, Nyárvégi rapszódia, Téli rapszódia. A fölindult lelkiállapot szaggatott, tehát rapszodikus gondolatmenete itt nem
• a szokott romantikus kötetlenségbe csap át, hanem a belső szenvedély tisztasága
formai fegyelmet is parancsol.
Sokat elmondtunk, megannyit talán el is hallgattunk Simon Istvánról élete t r a gikusan rövid negyvenkilenc esztendeje alatt. Munkásságának ú j a b b és ú j a b b ki.adása ismételt perújrafelvétel. Több vonatkozásban is az, de kettőben mindenképp:
az alkotói indulatok újfent szembesülnek a történelemmel, az irodalmi értéktudat
pedig megint csak számba kényszerül venni lírai megnyilvánulásainak sajátosan
újratermelődő szellemi-politikai-esztétikai izgalmait. Simon István tudniillik megvalósítja mindazt, amit az iskolában a közéleti-politikus költőtípusként emlegetnek,
s jóval több is ennél a sémánál, hiszen mindig belső emberi lendülettől kaptak tempót és hitelességet versei. Egyaránt mondhatjuk rá, hogy az ötvenes, a hatvanas, a
hetvenes évek jellegzetes magyar lírikusszemélyisége, mert dinamikus korunkban
többször, is képes volt megújulni, s gondolatrendszere ma is érvényes. Lírai szívdobbanásai napjainkban is inspiratív erővel hatnak a nagyközönségre, elsőképpen az
-ifjúságra. Becsülnünk és értékelnünk kell azt a nosztalgiát, amely változatlanul szorosan fűz hozzá bennünket. Ez persze egy pillanatig sem jelentheti, hogy az irodalomtörténetnek ne lenne számvetése életművével, személyiségének nagyszerűségével, egyéniségének szeretetreméltóságával.
BORBÉLY SÁNDOR

Takáts Gyula: Polgárjelöltek —
Színház az „Ezüst Kancsó"-ban
A két regényt időben tizenkét év választja el egymástól. Együttes megjelenteté•süket az indokolta, hogy mindkettő kritikáját a d j a a kisvárosi kispolgáriságnak.
Közös keretük és anyaguk a „komplett" kisváros. Irodalmunkban sokat és sokszor
írtak már erről, de Takáts műveiben mégsem ismétlődik semmi a korábbiakból.
Az elsőnek már a címe is jelzi az eredeti nézőpontot; Takáts. látta meg, hogy a két
világháború közötti polgáraink csak „polgárjelöltek", s hogy ebből a felemás helyzetből következően a nyugati irodalmakban ismert típus ki sem alakulhatott. Korábban ebben vagy tragédiát, vagy komédiát láttak. Takáts viszont egyiket sem kereste,
mégcsak nem is szatirizált, hanem metsző művészi pontossággal a mélyebb valóságot
fedte fel, kihozta a helyzet valódi jelentéstartalmát: a
tragikomikumot.
Két oldalról közelítette meg alakjait. Egyikről bemutatja a kispolgáriság legsajátságosabb tüneteit, a másikról pedig az ennek következményeként „teremtett"
légkört. A polgárjelöltek egy álmos somogyi kisváros lakói, akiknek van ugyan tisztes polgári foglalkozásuk, de a megelőző paraszti lét vonásaitól nem tudtak (vagy
.nem akartak?) megszabadulni. A foglalkozási képlet ekként felemás; már nem teljesen falusi, hiszen van kereskedő, iparos munkájuk, de az utóbbiak mégsem illenek
teljesen rájuk, mert nem találták meg bennük a szépséget, a megelégedettség forrását. A lényeget tekintve nem polgárok, de a külsőségeket, a felfelé törekvő rangés címkórságot már megtanulták.
80

Megfestetik életnagyságú portréikat, címert rakatnak a kapuboltozat fölé, mindig
jólértesültek s „kritikát" tudnak mondani mindenről. Kirívó eset, hogy a Polgár-

jelöltekberi

a városkát izgalomban tartó gyilkossági esetről szakvéleményt

monda-

nak. Megállapodott, álmos nyugalmukban igénylik az izgalmat, s mivel mást nem
tudnak tenni, elmennek a bíróságra egy kis izgatószerért. Érdekes vonás, hogy amikor a bíró felismerve az ügy hátterét, gyors ítéletet mond, felháborodnak — nem
az ítélet tartalmán, hanem gyorsaságán.

Az egybefűzött regényekben Takáts többször és hosszan szól a kisvárosi légkörről, mert az határozta meg, hogy az ott élőknek mit lehet és mit nem szabad cselekedni. Ez irányítja az egyéni életet. Az is kiderül, hogy végső soron társadalmi
gondról van szó, mert ez akadályozza a változtatásra irányuló, előremutató tetteket.
Sámson Felicián, a Polgárjelöltek tragikus sorsú hőse akart valamit, amivel túllépett volna a köznapiságon, ami — ha keveset is — mozdított volna a városon, de
a nyomasztó légkör megakadályozta tervei végrehajtásában. A város, ahogyan „polgárai", az alakulás stádiumában volt; hagyományok, kialakult szokások nélkül, hiányoztak a távlati tervek, átgondolt elképzelések, s mindent a pillanat, egy adott
hangulat döntött el. Sorolhatjuk a jelzőket: álmos nyugalom, süket csönd, zavartalanság, szűklátókörűség, haladás iránti érzéketlenség a jellemzői. A nyugalom érdekében vezetői például megakadályozzák, hogy arra épüljön a vasúti fővonal. Ekként
izolálják a rohanó világtól! Nagyiparról hallani sem akartak, horizontjukba csak a
kézművesség fért be. Nem volt pezsgés, sem fejlődés, de volt nagyfokú, mindent
elsöprő kíváncsiság.
A jelzett közegben a lakók egyik elsődleges ténykedése volt, hogy konzerválják
a kialakult hierarchiát s féltékenyen vigyázzanak a „ranglétrára", hogy mindenki
azon a fokon álljon, ahová valamikor, valamilyen okból besoroltatott. (A pénzügyigazgató például újságcikkben oktatja ki, akiket illet, hogy adódíjnok ne utazzon
főnökével egy fülkében.) Mert hová is lenne a világ — gúnyolódik az író — ha
mindenki ott utazna, ahol akar. Mozdulatlan, már-már (továbbélő?) feudális rendet
igényelt a kisvárosi légkör, olyat, ahol mindenki végérvényesen besoroltatott valahová, ahol minden embert visszavonhatatlanul elhelyeztek a létra valamely fokára.
Ez a tragikomikumra épülő kritika a „polgárjelöltekről" nyilvánvalóan társadalmi indíttatású, s szerepe volt benne annak a korigénynek, amely kendőzetlenül,
igazi minőségében, illúziómentesen kívánta látni és láttatni a polgárt, osztályként és
individuumként egyaránt. Egyik esszéjében Szentkuthy Miklós írta, hogy a polgár
— alig tudni miért — tipikusan senki. A nemesség, melynek allűrjeit, rossz szokásait másolja, és a dolgozó osztályok, amelyekhez közeledni restellt, egyaránt rendelkeztek tartással, sajátos arculattal, amivel a polgár nem bírt. Leginkább idomult,
egyikhez is, másikhoz is. Az irodalomban régtől élt a szándék, hogy a polgárt helyzetére rádöbbentsék. így vizsgálva Takáts regénye a társadalmi gondok felszínre
hozásához nyitott utat. Ugyanakkor utalni kell arra is, hogy az író meglehetősen
zárt körben mozgott. Tulajdonképpen Sámson Felicián egyéni tragédiáját mondta
el, olyan történetet írt, amelyik különösségével meghökkentő, s épp ezért egyedinek
számító eset. Az egyéni és a társadalmi szál a regényben persze nem válik szét élesen, hiszen a főhős tragédiájában épp a kisvárosi légkör a meghatározó.
A Polgárjelöltek cselekménye sokágú, meséje alig követhető, fordulatos, de nem
detektívregény értelemben, hanem úgy, hogy a mindennapi banális, már-már kisszerű eseményeinek egészen különös, váratlan távlatot és értelmet ad. A valóság és
az író által teremtett világ között laza a kapcsolat, jellemző rá a színek és a formák
harmóniája, a festőiség. Leírásai, természeti képeinek színes, impresszív elevensége
vérbeli költőre vallanak.
A Polgárjelöltek először 1945-ben jelent meg, s ezután mintegy tizenkét évnyi
szünet következett az újabb Takáts-(kis)regény, a Színház az „Ezüst
Kancsó"-ban
kiadásáig. A kispolgári erkölcsi normák és életforma kórképelemzése és bírálata
különös aktualitású akkor, amikor történeti-eszmei elemzésekből nyilvánvaló lett
ennek az ellentmondásos gondolkodás- és magatartásformának a továbbélése és
£ Tiszatáj

81

0

hatóereje. A Polgárjelöltek totálisabb képével szemben a második regényben az író
elsősorban arra figyelt, ami továbbélt a felszabadulás után.
Olyan könyvet írt, amely szerényen, szinte óvatosan mondja el a maga tragikumát. Az igazi írói művészet bájával beszél, nem ülteti át a valót, hanem humoros
groteszk módon teremt feszültséget, ad ironikus társadalomképet. Kivagyiság, r á t a r tiság, úrhatnámság, alap- és oknélküli büszkeség, felszínesség, külsőségek iránti
nagy respektus az előtűnő vonások. Az „úri becsület" a legelső erkölcsi kategória.
Bakádon — a kisregény színhelyén — már társadalmivá dagadt a Polgárjelöltek ben
egyénileg meglevő címkórság (megnyilatkozott például abban, "hogy — bár nincs
okirat a városi címről — minden idegentől elvárták, hogy megadja ezt a titulust,
kenegesse a sárba ragadt büszkeséget). Érdekes módon itt sincs semmiféle „tett",
ami átlépne az egyéni érdeken. Cselekedet is mindössze egy, Ladilla József, a vándorszínész társulat zongoristája megvív a primadonna kegyeiért a helyőrség egyik
hadnagyával...
Takáts hatásos villanásnyi jelenetekben idézi Bakád társadalmának sajátos alakjait: a népi igazságot mély bölcsességnek tudó szakácsnét, a reménytelenül szerelmes
és borravalóra leső főpincért, a zsugori, titoktartásra képtelen kalaposmestert, a Monarchiából visszamaradt katonatisztet, ki az úri „szokások" és „becsület" kiváló
ismerője, majd Jácint atyát a ferences rendfőnököt, aki közhelyekkel nyújtott lelki
vigaszt. Láthatólag mind tőről metszett kispolgárok. Ök adják a hátterét a jelzett
cselekedetnek, a végzetes párbajnak.
A jellemzés, az alakok rajzolata rokonítható Krúdy Gyula művészetével. Leginkább az úrhatnámság kidomborításában van egyező vonás a két író között, valamint még abban, hogy mindketten szívesen karikírozták a „gátlástalan úr" alakját.
Takáts regényében helyet cserél a becsület és az „álbecsület" (azaz, a becsület látszata), s ezen alapszik a cselekmény. Ladilla korábbi becstelen életmódját szeretné
feledtetni azzal, hogy valamit a becsület törvényei szerint h a j t végre. Az író átcsoportosította, ú j megvilágításba helyezte a valóságban létezett összefüggéseket. Sajátos
humor és az irónia eszközeivel igazolja, miért leleplező a helyzet.
Íme a lezárás tragikomikuma: a zongorista meghal, de a bakádiaknak erre —
az értelmetlen — halálra „szükségük volt". Mert ekként — visszasüppedve hétköznapjaik állóvizébe — azzal a „megnyugtató" tudattal élhetnek, hogy valaha egy
„nagy esemény" részesei v o l t a k . . .
Utaltam már arra, hogy mindkét regényt költő írta. így nem meglepőek azok a
részletek, amelyek akár versbe tördelve is idézhetők lennének. Emellett utalni kell
még arra, hogy mindkét műben megnyilatkozik Takáts világot teremtő
képessége.
Könyveinek egy-egy részlete könnyen azonosítható a somogyi kisvárosok jellemző
vonásaival, motívumai eltéphetetlenül kapcsolódnak azokhoz, de a mű egésze elszakad, kitágulva kap különleges színezést. Mondhatjuk úgy is, hogy impresszionisztikus
jegyeket mutat, ami következik Takáts festői hajlamából. Az írói impresszionizmus
egyik jellemző megnyilatkozási módja, hogy maga is részese a regények cselekményének, ott mozog a kisvárosok alakjai között, de csak addig, amíg eljut a fűszálhoz.
Az impresszivitáshoz nyilván saját szemével kellett látni az eseményeket, s amikor
azok már önmaguktól gördültek tovább, akkor az alkotói személyiség háttérbe szorult. Az események — szó volt róla — sajátosan pannon környezetben játszódnak.
A Polgárjelöltekben
a köztudatban meggyökeresedett somogyiság helyett árkádiás,
görögös életmódról ír (ami nyilván összefügg az akkori pályaszakasz lírai törekvéseivel), bizonyítva, ez is lehetséges a somogyi dombok között.
Takáts mindkét regényében úgy beszél, hogy a líraiság azonnal szembetűnik.
Nemcsak képekben és színekben, hanem a próza ritmusában is. Epikájának egyik
jellegzetessége a líra és a próza közötti határvonal feloldására törekvés, ami a két
regényben úgy kapott formát, hogy ezzel prózairodalmunkban is jelentős, egyéni,
Takáts Gyula-i világot teremtett. (Magvető.)
LACZKÓ ANDRÁS
82

Közösen alkotni
SZEGEDI ÉPÍTÉSZEK ÉS KÉPZŐMŰVÉSZEK KÍSÉRLETE
A MEGVALÓSULÁS ÚTJÁN

„Igényli-e korunk építészete a képzőművészetek
többi, hagyományos
ágazatának
közreműködését?
Ha igen, a művészetek
bekapcsolódásának igénye csökkenő
vagy
emelkedő tendenciát mutat-e a múlthoz képest?" — teszi fel a kérdéseket A szép
emberi környezet című alapkönyvében dr. Pogány Frigyes professzor. A régi nagy
korstílusok, példás szintézisek századokat átfogó időszaka lejárt. A mai építészet ritkán ad helyet a képzőművészetek hagyományos műfajainak. Ám egyre több példa
bizonyítja, hogy a modern építészet mozgásiránya, fejlődési tendenciája egy ú j szintézis létrejöttét igényli. Ez a művészetek olyan társulását feltételezi, amely nem
hasonlítható az elmúlt korok példáihoz.
„Együttműködésünk
lényege, hogy építész, belsőépítész és társművész
együttműködjön a tervezés kezdeti szakaszától azzal a céllal, hogy megoldást
keressen
épület és társművészeti alkotás szerves kapcsolódására...
Első lépésünk a tapasztalatszerzés lehet minden vonatkozásban. Ezért az első munkánál nem
törekedhetünk
a lehetőségek teljes kibontására, ez a további feladatok során fokozatosan
valósítható meg..." — írta egy 1977. szeptember 20-án keltezett feljegyzésben három szegedi alkotó, Nóvák István építész, Szekeres Mihály belsőépítész és T. Nagy Irén
szobrászművész.
Az első konkrét feladat nem is váratott sokáig magára. Nóvák István 1978-ban
megbízást kapott a Csongrád megyei Tanács Oktatási és Továbbképzési Intézetének
megtervezésére. Az építkezés befejezésénél tart. Érdemes visszapergetni az elmúlt
néhány esztendő képzeletbeli filmszalagját, tanulságos rendszerezni és összegezni az
eddigi elméleti tanulságokat, gyakorlati tapasztalatokat.
*

(Nóvák István apai nagyapja egy időben a szentesi gimnázium kőműves főpallérja volt. Gyakran hallhatta apjától, hogy: Látod, ezt nagyapád építette! Bizonyosan ez is hatott rá, mert már akkor építész akart lenni, amikor azzal sem volt tisztában, mit takar ez a fogalom.)
„Akkor még nem tudtam, hogy egy-egy ház létrehozása hány és hány ember
közös munkája; nem tudtam, hogy a tervezés milyen gyötrődő, önemésztő
folyamat
és hogy a végcélig, egy-egy ház megszületéséig mennyi kompromisszumra
kényszerülök; milyen sok évnek kell eltelnie ahhoz, hogy olyat alkothassak, amit magaménak érzek. Azzal sem voltam tisztában, hogy nincs még egy mesterség,
amelyben
annyi hamis, buta, s visszahúzódó kuruzslás folyna, és nincs még egy olyan mesterség, mely annyi tiszta örömöt nyújtana az alkotónak, mint az építészet. Azt sem
tudtam, hogy az építészek munkájába vetett egykori bizalom mennyire
megingott
napjainkra, és mennyi energiát kell pocsékolnom arra, hogy elhiggyék nekem az
emberek: legjobb tudásom szerint őket szolgálom."
A szegedi építőipari technikumban került emberközelbe a szakmával. Érettségi
6*

I

83

után a Budapesti Műszaki Egyetem építészmérnöki karára került, diplomaterveit
1961-ben védte meg. Mágnesként vonzotta az Alföld, a szülőföld. így egyéves kivitelezői gyakorlat után nem véletlenül került Szegedre, a Csongrád megyei Tervező
Vállalathoz.
„A múltban a magyar építészetre jellemző volt, hogy a nagy európai
stílusáramlatokból csak azt ültette át o maga világába, ami a magyar ember sajátos
gondolkodásmódjának megfelelt. A házak rendszere, formája magától értetődő,
anyagukban
tisztán fogalmazott. A fehér parasztházak világa több évszázadon át kialakult
életformát tükröz. Kevés kivételtől eltekintve
szegényesek, a maradandóbb
anyagból
épült házak sem voltak cicomásak. A magyar szűrön keresztül még a barokk is előjelet váltott. Környezetkultúránkban
tehát az egyszerűség nem mindig
szegénységet
jelent. Olyan módszereket próbáltam keresni, amely megőrzi, továbbfejleszti
a sajátos alföldi város településszerkezetét,
beépítési rendszerét, különleges
hangulatát."
Nóvák István pályájának első időszaka — 1962—67 — a tapasztalatszerzésé volt.
Ezekből az évekből nagyobb munkája a csongrádi bútorgyár irodaépülete és a Makó
főterén álló lakóház, mely első eleme volt a „csipkeházak" sorának. Az épület tervezésénél együttműködött Stefániái Edit iparművésszel és Borz Kováts Sándor belsőépítésszel. Az első épület folytatására, továbbfejlesztésére született terveik nem
valósultak meg. A folytatásra Nóvák egyik főnöke „kapott" megbízást, aki a meglevő épület és az ú j feladat továbbfejlesztése helyett az utánzást, a másolást
választotta.
„A teljesség igénye vezetett pályám elején is. Falusi egészségügyi
létesítmények
mellett községrendezési tervek készítésével is foglalkoztam. A szakma makacs skatulyaszemlélete szerint az építésztervezőnek
nem fontos érteni a városrendezéshez
és
a városrendezőre sem vár épülettervezési
feladat. Én ezzel nem értettem egyet, s
épülettervező létemre megszereztem a városrendezési szakmérnöki
képesítést."
Az újszegedi rendelőintézet, az orosházi MNB-székház és lakóház, a hódmezővásárhelyi, a nyíregyházi, a kecskeméti, a kiskunhalasi, a bajai és a mátészalkai
szakmunkásképző intézetek, a békési városközpont jelzi Nóvák tervezői munkásságának második, a hetvenes évek első feléig tartó periódusát. Szakmai továbbfejlődését
segítette, hogy feleségével, N. Juhász Mártával több pályázaton vett részt. Díjat
nyert a szegedi olajközpont, az orosházi és a Szeged, Északi városrész tervezésére
kiírt országos pályázatokon, első díjat a Csongrád megyei családi ház, a szentesi
kultúrház és a szentesi főtér rendezésére meghirdetett tervpályázaton.
„A szentesi főtéri ház igen nehéz feladatot jelentett számunkra: 96 lakás, 21 üzlet, iroda, kiállítóhelyiség homogén, a meglevő adottságokhoz alkalmazkodó,
a kisváros növekvő igényeit kielégítő tervet kellett elkészítenünk.
Arra törekedtünk,
hogy
ne „öljük meg" a kis görögkeleti szerb templomot, de alkalmazkodjunk
a főtér
jelentős tömegű épületeihez is."
A harmadik, a hetvenes éveket felölelő időszak m á r nemcsak szép és izgalmas
feladatokat hozott, hanem elismeréseket, kitüntetéseket is. Néhány munka a hosszú
sorból: 600 férőhelyes diákotthon tornateremmel és 1000 adagos konyhával Csepelen;
nagykereskedelmi raktárbázis Szegeden, ugyancsak itt szakmunkásképző, Békéscsabán lakások, a földszinten kiállítótermekkel, üzletekkel.
„A tapasztalatok birtokában egyre világosabban láttam, hogy a társadalom
szüntelen változó igényeinek kielégítéséhez
beruházási és tervezési gyakorlatunk
nem
képes alkalmazkodni, hanem rögtönöz a területtervezés és a közvetlen alkotás
szintjén is. Tapasztalhattam, hogy sokan nem tudják: a tervezők csak igényeket
elégítenek ki és nem fogalmazzák azokat. Iskolatervezési gyakorlatomban
bízva
bekapcsolódtam egy program megvalósításába, mély az alap- és középfokú
közintézményellátást kívánta a társadalom új igényeihez igazítani. Az adott helyzetben
logikusnak
látszott az az ésszerű és gazdaságos megoldás, hogy a hagyományos, tiszta
funkciójú
középületeket
— iskola, könyvtár, művelődési ház, sportlétesítmény
— az elszórt
telepítés helyett egyetlen létesítménybe összevonja. Az első ilyen kísérlet,
melynek
építésztervezője voltam, a hódmezővásárhely-népkerti
oktatási együttes volt. Sajnos,
84

az üzemeltetés rákfenéje az „én házam az én váram" még mindig élő szemlélete.
A beruházók egy része már rájött az összevont intézményegyüttesek
telepítésének
gazdasági előnyeire, a közös használatból eredő előnyök felismerése egyelőre azonban még várat magára."
Az utolsó, ma is tartó periódus újabb jelentős és érdekes építészeti feladatokat
adott a tervezőnek. Elkészült a kisvárdai szakmunkásképző, és befejeződött a békéscsabai feladat megvalósítása. Épül a megyei KÖJÁL-székház és a 624-es szakmunkásképző Szegeden, a hódmezővásárhelyi főtér, valamint e cikk apropója, a Csongrád megyei Tanács Oktatási és Továbbképzési Intézete. Az utóbbi két évben négy
tervpályázaton kapott díjat: Szeged, termálvízhasznosítás; Nagyatád, Kazincbarcika
és Baja városközpontja. Jelenleg az Ópusztaszeri Nemzeti Emlékpark múzeumi épületének kiviteli terveit készíti.
„A társadalmi munkamegosztás
fokozódása az épülettervezést
sem kerülte el.
A zenekar egyre nagyobb lesz, az építész dolga mind bonyolultabbá, nehezebbé válik.
Közel húszéves együttdolgozás öszekovácsolt egy eredményesen munkálkodó
együttest. Hadd említsem meg munkatársaimat,
a teljesség igénye nélkül: Szabó László
(építész), Szekeres Mihály és Belő Pál (belsőépítészek), Nagy Gáspár, Sántha Gyula,
Kádár Ferenc (szerkezettervezők),
Selmeczky Ernő, Csala Mihály, Kecskeméti
Sándor
(épületgépész tervezők), Balázs László (elektromos tervező), Bottyán Antal és Almásy
András
(közművesút-tervezők.)"
*

— Véletlen-e hármójuk találkozása, vagy szemléletük
rokonsága,
szándékaik
hasonlósága szinte szükségszerűen hozta létre a randevút, mely immáron
folyamatos
alkotói kapcsolattá nemesedett? Ki milyen indíttatásokkal
tarsolyában érkezett erre
a találkozóra, melyek azok a gyökerek-források,
melyekből szemléletük
táplálkozik?
A közösen végzett munkák csiszoló, gazdagító műhelye előtt kik formálták
gondolkodásmódjukat,
művészi-tervezői
hitvallásukat?
T. N. I.: Főiskolai mesterem, Borsos Miklós művészetoktatási koncepciójának
lényege az volt, hogy a mindennapi természet utáni stúdiumok — alakrajz, mintázás
— mellett különböző szobrászi anyagokkal ismerkedtünk, dolgoztunk. Az iparművészeti főiskolán a szobrászképzés célja az volt, hogy építészethez kapcsolódó szobrászi
feladatok megoldására képezze a hallgatókat. Ezért építészeti alapismereteket is
kaptunk. Szemléletünk alakulását az is befolyásolta, hogy Borsos és munkatársa,
Schey Ferenc, az ötvenes évek hivatalos művészettörténeti szemléletének hiányait
pótlandó, megismertették velünk a 20. századi avantgard törekvéseket, azok helyét,
szerepét az emberi kultúra fejlődésében.
N. I.: Körülbelül egy időben jártam egyetemre T. Nagy Irénnel. Azokban az
években kellett volna megkapnom az életre szóló szakmai indíttatást, amikor az
építészek egyes köreiben világszerte egyre nyilvánvalóbbá vált, hogy a CIAM által
képviselt modern építészeti mozgalom válságba került. Abban az időben — az azóta
sokat bírált hibás kultúrpolitika miatt — jókora késéssel a funkcionalista modern
irányzat emlegetése újdonságnak hatott. Mivel erre magyar példa igencsak kevés
volt, útravalónk egyenlő volt a „folyóirat-építészettel". A modern építészet apostolainak — Gropius, Wright, Mies Van Der Rohe, Le Corbusier — munkásságát tanárainkkal szinte egy időben ismertük meg. Érthető tehát, hogy az újdonság ízlelésének eufóriájában elmaradt a kritikai hang, az elemző munka. Az életre szóló útravaló két lényeges hatásból tevődik össze. Egyik az az emocionális kötődés, mely az
Alföld felé vonzott. A szakmai indíttatást pedig a közelmúltban elhunyt Pogány
Frigyestől kaptam, gondolatait munkásságom alapjának tekintem.
Sz. M.: Soha nem felejtem el Pogány Frigyes környezetesztétikai előadássorozatát. A professzor úr előadásain az egész főiskola ott szorongott a földszinti kis előadóban. Ma, tizenkét év távlatából világosan látom, hogy tervezői szemléletem kialakulásában legnagyobb élményt és hatást ezek az előadások jelentették. Az oktatás
és az említett előadások kiegészítették egymást, összekapcsolódtak munkánk során.
85

A szép emberi környezet komplex kialakításában közösen tevékenykedett az építész
tanszék minden tagja.
T. N. I.: A hatvanfis évek elején úgy tűnt, mindaz a sok szép szándék és értelmes ötlet megvalósulhat Szegeden, amit magunkkal hoztunk. A többféle műhely és
m ű f a j egymás melletti működésével szerettük volna elérni, hogy a m ű f a j i jellegzetességek, különbségek megismerésével, szakmai felkészültségünkkel kapcsolódni tudjunk az építészethez, közösen oldhassuk meg a feladatokat. A műhelyek megvalósulását szinte sugallta az akkoriban indult képző- és iparművészeti szakközépiskolai
képzés, hiszen az ottani műhelyek megfelelő felszereléssel alkalmasak lettek volna
nyári művésztelepek kialakítására. Szegeden akkor nem volt megfelelő táptalaja és
pártfogója ennek az átfogó művészeti programnak. Miután nyilvánvalóvá vált, hogy
terveink megvalósítására nincs mód, a csoport tagjainak többsége elhagyta Szegedet.
A visszhangtalanságban nem volt értelme a programot ébren tartani. Magam mit
tehettem? Választott műfajomat, a faintarziát igyekeztem olyan irányba fejleszteni,
hogy kapcsolódhasson az építészethez.
*

AZ ÉPÜLET

(Szekeres Mihály annak a generációnak tagja, mely egyidős a felszabadulással.
Csepelen született 1945-ben, s az azóta eltelt 35 év nem pusztán kiteljesedő művészpályájának időszaka, hanem a szocialista magyar képzőművészet önmagára eszmélése és gazdagodása. Sőt, a belsőépítészet elismertsége és izmosodása találkozott Szekeres alig több mint egy évtizedes munkásságának útkereséseivel. Az iparművészeti
főiskola első reformévfolyamának egyik hallgatójaként szerzett diplomát 1968-ban
olyan tanárok irányításával, mint Németh István, Vas Antal belsőépítészek, Jánossy
György, Jurcsik Károly és Szrógh György építészek. A rajzot Jakuba János és
Gulyás Dénes, a mintázást és formatant Józsa Bálint tanította.)
„A főiskolai oktatás, vagy inkább a főiskolai munka lényege a komplexitás
volt,
célja a szép emberi környezet alakítása, a mai ember igényeihez igazodva
magas
fokon és előremutatóan. Olyan környezet teremtése volt az eszményünk,
amely a
változó ember változó igényeit igyekszik kielégíteni. A környezetformálás
eszközeivel
és módszereivel nevelni, alakítani, formálni, gazdagítani az embereket."
1969 első napjaiban érkezett Szegedre Szekeres Mihály belsőépítész. A Szegedi
Tervező Vállalat volt első munkahelye. Első megbízása pedig az MTESZ szegedi
86

Technika Háza. Teli lelkesedéssel, ambícióval, tervekkel látott munkához, szentül
hitte, a főiskolán tanultakat egy az egyben át tudja ültetni a gyakorlatba. Kollégái
meglepetésére az épületet kezdte tervezni, nem a berendezést. Igyekezett optimális
helyekre eredeti műalkotásokat kijelölni. Az előcsarnok és klub téglafal raszterébe
kerámiaalkotást képzelt, a falon folyondárként kúszott volna a motívum. Az első
emeleti tárgyalóba panno és textil, a középfolyosók végfalára sgraffito vagy betonplasztika szerepelt a tervekben. A művészeti alkotásokra az igényt a tervezés folyamán bejelentették. Reagálás: majd ha az épület „olyan készültségi fokon lesz, lejönnek", megnézik, s majd ők megmondják, mi kell oda, ki készítse. A szegedi kirándulás a mai napig nem jött létre!
„Miközben készült az épület, rá kellett döbbennem, semmi sem készül el azokból
az alkotásokból, amit kértünk, amit javasoltunk. Mindössze Farkas Gabriella textiljét és gobelinjét tudtuk az utolsó pillanatban elhelyezni. Így azután
magánszorgalomból — a kivitelező és beruházó hozzájárulásával — elkészítettem egy
betonplasztikát
és a sgraffitot. Pataki Ferenc festőművészt
sikerült megnyernem
az ügynek, egy
munkát közösen készítettünk, s ö egy önálló alkotással is gazdagította az épületet.
Mindketten társadalmi munkában, melyért — ma is kevesen hiszik — egyetlen fülért
sem kaptunk. Ezek után, de később a többi munkám révén is rá kellett
jönnöm,
hogy szinte teljesen lehetetlen az épülethez szervesen kapcsolódó
képzőművészeti
alkotást
készíteni."
Tevékenységének alig egy évtizedében Szekeres Mihály több mint negyven belsőépítészeti munkát készített, mint a Szegedi Tervező Vállalat, majd a CSOMITERV
tervezője. így született meg a szegedi Fejlesztési Bank klubjának sgraffitója és plasztikus falburkolata, a röszkei határátkelő több mint 100 méteres festett fafríze, a
Munkaügyi Minisztérium kollégiumi termének fából készített spirálplasztikája, a
szentesi tanácsterem borítása, a Hági étterem kötélkompozíciója, fafaragások, képek.
„Megkerestem én sok művészt, ők is engem. De a tipikus
„valamitkénemárcsinálni" szalmaláng indulatán soha nem jutottunk túl. De minden álomképen és légvárépítésen túltett egy hivatalos levél, amit a hódmezővásárhelyi
házasságkötő terem
terveinek kialakítása után kaptam. Az történt ugyanis, hogy az illetékesek
leültek
egy helyi idős szobrásszal, s nélkülem, úgymond döntöttek, ki mit csináljon ebbe a
térbe. Konkrét javaslataikat levélben hozták tudomásomra:
a bejárattal
szemben
négy fafaragást, a hátsó falra gobelin vagy falkárpit, a bejárati falra két
festmény,
a főfalra fémplasztika. Mindezt egy 6X24 méteres térbe és annak ellenére, hogy terveimben a burkolati rendszeren szervesen kapcsolódó táblaképeket javasoltam,
melyet el is fogadtak. Így hát azt hittem, viccelnek. Gondolom, felháborodásom
nem
volt indokolatlan, amikor megtudtam, a levél halálosan komoly. Visszaírtam,
csináljanak amit akarnak, de terveimet nem használhatják föl. Mégis, valami csoda — no
és sok utánajárás — nyomán mégiscsak megvalósultak
terveim. A
festményeket
Németh József készítette. A tér még ma is befejezetlen, a főfal pannója nem készült
el. Átadás után kaptam egy kritikát a Művészetben. Azt írta Bán András: „... a
képek körül a tér túl harsány. Nem alkalmazkodik
a képek hangulatához..."
De
hát a mai tervezési rendszerben honnan tudhattam volna, milyen hangulata lesz a
képeknek, amikor arról sem volt fogalmam, ki fogja azokat festeni.'?"
Természetesen ennek is voltak kikerülhetetlen tanulságai Szekeres számára. Szerencsésen találkozott a szándék T. Nagy Irén nyitott, építészethez kötődő művészetszemléletével. A hódmezővásárhelyi tanács vb-termének tervezési munkálatainál már
együtt dolgoztak, s a művészi alkotás költségei részei voltak a kivitelezési költségvetésnek. Ez a tér — eredményeivel és továbbfejlesztésre sarkalló lehetőségeivel —
már magában hordozta az együttgondolkodás értékeit, belsőépítész és képzőművész
kapcsolatának harmonikus egységét.
#

— Egy világszerte megbomlott kapcsolat, az építészet és a képzőművészetek
széttartó fejlődésének új mederbe terelése, a kor kínálta új lehetőségek keresése felelősség-

teljes és szép, ma még úttörőnek tűnő jeladat. Ez viszont együttgondolkodást
és munkálkodást jeltételez és kölcsönhatást eredményez. Az építészeti feladatkör
fegyelmezi
a képzőművészt, a szobrászt és festői munka befolyásolja az építészt. Üj eszköztárra
van hát szükség, hogy a műalkotások ne applikációk vagy a hibákat elleplező
dekorációk legyenek, hanem az épülettel szerves és homogén együttest képezzenek.
Hogyan valósul ez meg a mindennapok gyakorlatában? Milyen gátjai vannak az egységes szemlélet és a közös munka kialakulásának? Melyek a legfőbb teendők
ezen
a téren?
T. N. I.: Első felismerésünk az volt, hogy az általunk választott tervezési gyakorlat a megszokottól eltérő szemléletet kíván építésztől, képzőművésztől egyaránt.
Eleve úgy gondolkoztunk, hogy az első adódó alkalommal a tervezés első pillanatától
többen együtt dolgozunk. A másfajta szemlélet elsősorban szakmai beidegződéseinkre
vonatkozik, hiszen a csoport minden tagjára vonatkoznak Gropius szavai: „Le kell
győzni természetes hiúságunkat!" Alá kell vetni magunkat a feladat követelte korlátoknak, el kell fogadnunk az alkotótársak egyenlőségét, ezen belül az építész
karmesterszerepét.
Sz. M.: Ez annál is inkább fontos kérdés, mert a képzőművészeti főiskolán még
ma is rajzolni, festeni, mintázni ugyan jól tudó, de a maguk lehetőségeit nem mindig ismerő, kiállításra dolgozó művészeket képeznek. Ma Magyarországon ijesztően
magas a kiállító képzőművészek tábora, és elenyészően kevés a létszámhoz viszonyítva a nagyméretű, építészeti alkotáshoz vagy köztérre szánt nagyméretű alkotások száma. Képzőművészet alatt ma általában szobrászatot, festészetet és grafikát
értünk. Régen a képzőművészetek felsorolását az építészettel kezdték. Igaz, akkor
még szép szintézisben és harmóniában éltek együtt a művészetek.
N. I.: Az építészetről szólván még a legkiválóbb művészettörténészek jó része is
megáll a 19. század első felénél. Nem tudnak mit kezdeni a klasszicizmus utáni építészettel, pedig az ú j építészet is hordozója az esztétikumnak. A technika rohamos
fejlődése mellett a ma építészetének is lényege az állandó változás. Ennek a változásnak követése csak ú j módszerekkel, eszközökkel lehetséges. De például az a tény,
hogy a teherhordó és térhatároló fal elválik egymástól — üveget, flexibilis szerkezeteket alkalmazunk —, a klasszikus murális művészet — mozaik, freskó, secco,
dombormű — visszavonul, vagy ú j feladatokat vállal. Ezt a társművészeteknek is
figyelembe kell venni. A tervezésnél a környezet — a tárgytól a városegészig —
területén ú j műfajoknak, ú j munkamegosztásnak kellene minden eddiginél intenzívebb eszközökkel ú j szintézist teremteni. Ehhez meg kellene szervezni az érdekeltek
együttdolgozásának lehetőségeit, megteremteni a komplex munka feltételeit, s nem
utolsósorban meg kellene találni azokat az építészeket, iparművészeket, képzőművészeket, akik hajlandók és alkalmasak egy-egy ilyen feladat együttes végrehajtására.
Akik ismerik egymást vagy legalább megvan bennük az igény a megismerésre.
T. N. I.: Az építészet és társművészetek szorosabb együttműködése régi óhaj.
Különösen sürgetővé vált az utóbbi időben, amikor nyilvánvalóvá lett, hogy az
emberek nagy többsége nem érzi jól magát a modern építészeti környezetben.
A szakmából egyre többen világosan látják: ahhoz, hogy az építészet formagazdagabb környezetet tudjon kialakítani — sok egyéb feladata mellett —, változtatni kell
a tervezés gyakorlatán. A régi gyakorlatnak megfelelő szervezési formák viszont
nem adnak lehetőséget az ú j számára. Ha viszont cselekedni akarunk, nem v á r h a t tunk a szervezeti forma megváltoztatására, hiszen az csak az életképességét bizonyító ú j gyakorlat hatására változhat meg. Ezért a meglevő tervezési keretekbe
oltottuk be „magánkezdeményezésünket". Vagyis Nóvák István és Szekeres Mihály
saját vállalatuknál, a CSOMITERV-nél kapott tervezési feladat megoldásába vontak
be engem, mint kívülállót. Mégpedig a tervezések első vonásaitól kezdve. A tervezés
kezdeti szakaszában, a konkrét lektorátusi megbízatásokig részvételem és közreműködésem nem honorálható. Erre a jelenlegi szervezeti keretek nem adnak módot.
Sz. M.: Itt kell megjegyeznem, mennyi buktatót, nehézséget rejteget ez a m a
még szokatlan csoportmunka. A társművészek nagy többsége nem ismeri a meg88

valósulás törvényeit. Azt például, hogy a mai terv csak két-három év múlva lesz
valóság. Számukra nem az egész, csak a személyükhöz kapcsolódó rész a fontos:
milyen méretű lesz a kép, ki fizet, mikor és mennyit. A beruházói magatartás is
ellentmondásos. Adja a feladatot, diktálja a programot, adja a pénzt, jóváhagyja a.
tervet. Sokszor igényli a művészi alkotást, de fél a megvalósítás nehézségeitől, főleg,
a költségkihatásoktól. No és a bürokráciától.
Túl hosszú és nehézkes ez a beruházó számára, akinek egyébként is sok emberrel, hatósággal kell egyeztetni. A fentiek miatt a tervezőnek ritkán van lehetőségealternatív tervek produkálására, meditálásra, anyaggyűjtésre, hisz szembe kerülhet
vállalatával, sok esetben még a társtervezőkkel is.
T. N. I.: A magam részéről abból indultam ki, hogy ha a tervezés kezdetétől
akarok a munkába bekapcsolódni, az eddigiekhez képest ú j feladatot kell vállalnom.
Olyat, ami már az indításnál feladatot jelent. Hiszen a jelen gyakorlatában a művész mindig egy falat kap, amire ráakasztja, felviszi saját műfaját. Ha egy adott
falfelületen csupán a művészi alkotás elhelyezése a cél, akkor nyilván az építész
feleslegesnek ítéli, hogy már a kezdeteknél bekapcsolja a társművészt a tervezésbe.
Borsos-növendékként kaptunk bizonyos építészeti alapképzést. Az ott szerzett ismereteimet igyekeztem tovább bővíteni az elszigeteltség évei alatt is. Meggyőződésem,
hogy egymás területének alaposabb ismerete nélkül nem jöhet létre együttalkotás..
Vallom, hogy a kezdő közeledő lépéseket nekünk, képzőművészeknek kell megtennünk, hiszen mi vagyunk függőbb, vagy az alkotói célok tisztázása tekintetébenbizonytalanabb helyzetben.
*

(T. Nagy Irén szobrász szakon végzett Borsos Miklós növendékeként az iparművészeti főiskolán, 1958-ban. A diploma megszerzése után egy évig ösztöndíjas volt
a főiskolán, majd Szegedre költözött, azóta itt él és dolgozik. Mint egy régebbi beszélgetés alkalmával mondta, 1962-ben, jórészt más lehetőségek hiányában kezdett
foglalkozni intarziával. Talán nem is véletlenül. Ismert a Borsos-iskola anyagelvű
szemlélete, épített emberi környezethez kapcsolódó igénye. T. Nagy Irén intarziához
kötődő művészete is több egyszerűen ezzel a technikával megalkotott műveknél. Egy
törvényszerű művészi fejlődés bizonyítéka. Sokakban ma is úgy él, hogy az intarziakészítés letűnőben levő asztalosmesterek felségjelvénye vagy sok szabad idővel rendelkező dilettánsok hobbija. Nyer-e korunkban ú j tartalmat, formát, funkciót ez a
régi technika, megtalálja-e éltető kapcsolatait, igazi közegét gazdagodó emberi környezetünkben? A választ — egyelőre néhány építész baráttal, de mégis magányos
harcosként — T. Nagy Irén igyekszik megadni. Ügy tűnik, mind figyelemre méltóbbsikerrel.)
„Az intarzia fénykorát Olaszországban élte, az 1500-as évek közepe táján. Teljes
jogú, egyenrangú társa volt a többi művészeti ágnak. A reneszánsznak ezekben az
években készített bútorain találhatók a legszebb intarziaképek.
Világosan
látszik,
hogy a művészeket ebben a műfajban is a tér problémái izgatták. Elsősorban épületeket, belső tereket ábrázoltak. Az intarzia sík felületei ezeknek a térproblémáknak
megoldására voltak alkalmasak. Az sem véletlen, hogy éppen ebben a korban élte
virágkorát a műfaj: az intarzia bizonyos technikai felkészültséget igényel. Gondolok
itt elsősorban a vékony falemezek vágására, ragasztására. Az is jellemző, hogy az
intarziaművészet
szoros szálakkal kapcsolódott az építészethez."
T. Nagy Irén intarziaművészetét táblakép méretű és igényű munkákkal kezdte.
Ám mindinkább nyilvánvalóvá vált, hogy a művész számára a táblaképméret, a
funkcionális tárgyformálás-díszítés kissé kényszermegoldás. De igen kevés a nagyméretű, építészethez kötődő megbízás. Az pedig ismét ténykérdés, hogy gyakran —
különösen ilyen tudatos és következetes művészpályán — a kis méretek, a szűkös
lehetőségek válnak a kibontakozás korlátaivá. Eddig, a pálya két évtizedében mindössze két muráüs munkája valósulhatott meg: a hódmezővásárhelyi tanács vb-termének intarziás mennyezete és a szegedi Véradóállomás falburkoló intarziakompozí89

ciója. No, és természetesen a folyamatban levő sokszálú tevékenység, a továbbképző
'intézet munkái adnak számára szép feladatot.
„Magához az intarzia műfajához az a meggondolás is vezetett, hogy a jelen
építészetének anyagai — beton, üveg, fém — meglehetősen ridegek, hidegek. Ezért
szükség lenne, különösen a belső terekben melegebb, intimebb anyagokra,
műfajokra.
Mindezt azzal próbáltam elérni, s a fa alapos megismerésével arra törekedtem,
hogy
az anyag jellegzetességeire építsem kompozíciómat. Ez a törekvés eltávolított a ha.gyományos festészeti témáktól és kompozíciós keretektől.
A megismert
anyag új
műfaji megoldásokat kínált szÁtnoTTtTd. Az XQCLZX Icompozícios L E H E T O S C Q E L C és aflTUZfc
másfajta kifejezésben sajátosságai azonban csak konkrét murális feladatnál
bonta•koztathatók ki. A továbblépés záloga tehát kizárólag az építészek és társművész
kapcsolata lehet. Jó néhány évvel ezelőtt ismertem meg Nóvák Istvánt és Szekeres Mihályt. Hamar felismertük egymás gondolkozásában és munkájában a hasonlóságot, a
szemlélet azonosságát, a szándékok rokonvonásait. Az egymásratalálás a továbblépés
lehetőségét kínálta számunkra, hiszen tudtuk, elképzeléseink
csak
csoportmunkában
valósíthatók meg."
T. Nagy Irén művészetének lényege a falapocskák színében, erezetében, árnyalataiban megbúvó életnek, természeti valóságnak és a művész által szerkesztett szi:gorú logikának, művészi rendnek a harmóniája. Tévedés lenne ezt pusztán optikai
játéknak vélni. Ezekben a geometrikusán komponált, szigorúan szerkesztett síkokban
ott él és munkál az alkotó egyéniség varázsa és etikai tartása. Annak ellenére, hogy
nem ábrázoló jellegű művészet, hogy nem jelenít meg emberi figurákat, távol áll a
természet formavilágától — humánus művészet ez.
„A geometrikus díszítésű görög vázán sincs figura, mégis mennyire emberi, milyen sok mindent elmond a korról, a népről. Egy-egy műalkotás humánuma
nem
föltétlenül abban rejlik, hogy ábrázol-e embereket vagy sem. Sokkal inkább
abban,
hogy a mű tükrözi-e az alkotó ember szervező gondolkodásának
örömét."
*

— Tervdokumentációból,
szakértői javaslatokból, makettről, a félig kész épület
'alapján és a beszélgetéseinkből
ismerem a megyei oktatási és továbbképzési
központ épületét. Újszegeden, a Tárogató utca és a Közép fasor találkozásánál már befejezéséhez közeledik az építkezés. A létesítmény tömegével, formarendjével,
erőteljes plasztikai hatásával, optikai megjelenésével összekapcsolja a külső környezetet, a
Tisza-parti környék családi házas és társasházas övezetét, a teraszokat és kerteket a
belső terekkel. Ez a megvalósítás mindenekelőtt szemléletformáló
erejű, hiszen nem
pusztán önnön formáival, de arányrendjével,
emberközpontú
léptékeivel,
stílusával
tartalmi mondandók
hordozója is. Kibontakoztatják
a szerkezetből
kínálkozó
és
•ahhoz kapcsolódó formarendet. A földszint plusz két emeletes épület három, jól elkülöníthető részből áll: az oktatási, a szállodai és a kiszolgáló szárnyból. A kétszázötven személyes előadóterem mellett L-alakú folyosó-zsibongó-társalgó-pihenő
szervezi, kapcsolja egybe a tereket, a többi kisebb előadót, a kiszolgáló helyiséget, a fogadórészt, konyhai szárnyat, a szállórészt. Hogyan alakult, formálódott az épület, s
vele együtt a belső térformálás, a művészeti alkotások helyének, műfajának
megválasztása? Milyen érvek, meggondolások, esetleges viták előzték meg a döntéseket?
Sz. M.: Amikor 1978-ban Nóvák István barátom megkapta- ezt a megbízást, jelezte, hogy itt a lehetőség egy teljes értékű épület megtervezésére. Az előző években
kialakult dac úgy fogalmaztatta meg velünk az első reakciót: Igenis kell tudnunk
csinálni egy épületet, ami meglevő igényeink szerint teljes! S ez a feladat alkalmasnak látszott, hogy maximális tudásunkkal és erőnkből telhetően a legjobbat készítsük el. S ha ez megvalósul, a vereséget is könnyebben viseljük, hisz jobbat jelen
"felkészültségünk és lehetőségeink szerint úgysem tudunk. A helyzet már könnyebb
volt, hiszen ismertük a társművészeket, a beruházót, a tervezőt és bizton számítottunk a lektorátus támogatására is.
N. 1.: Ez a feladat jelentette első közös munkánk, együttműködésünk keretét.
90

Maga az épület tartalmi meghatározója is inspiráló erő volt. Ma, a tudományostechnikai forradalom korában a pedagógus-továbbképzésnek ez a megyei bázisa
olyan ú j funkciókat igényel, mely magában hordja építész, belsőtervező és képzőművész közös munkájának fontosságát az első gondolattól, az első ceruzavonástól
kezdve. így elérhető, hogy az együttes munka eredményeként ez a komplex
feladatokat ellátó épület a vizuális nevelést, a személyiségformálást is szolgálja
Közös tevékenységünk négyirányú volt. Kollégáim ötletekkel, gondolataikkal befolyásolták, alakították a születő épület funkcióit, képét, rendjét; megpróbáltuk létrehozni
a plasztikus tömeg és a homlokzatformálással egyenértékű belső terek rendszerét;
kijelöltük azokat a gyűjtőpontokat, ahol a különböző képzőművészeti alkotások az
épület szerves részeivé válhatnak; az egyes alkotások tervezését az épület tervezésével azonos időben képzeltük el, ezért képzőművészeket is igyekeztünk bevonni a
munkába.
Sz. M.: Már a kiviteli tervek készítésekor kértük a társművészetek képviselőit,
készítsenek vázlatokat, elképzeléseket. T. Nagy Iréntől, Szalay Ferenctől és Kovács
Júliától kaptunk rajzokat. Együtt dolgozni azonban, rendszeresen és folyamatosan
csak T. Nagy Irénnel tudtunk. Részt vett az előadóterem külső falelemeinek alakításában, ez segített abban, hogy az előadóterem belső terét teljesen újszerű eszközökkel tervezzem meg. Az előadótermi szárny térkapcsolatai, az erre felfűződő oktatási termek lüktető ritmusa az esztétikai élményen túl maximálisan szolgálja az
épülettel szemben támasztott követelményeket.
N. I.: Az épület egésze jellegzetes szerkezettel, egységes és visszafogott anyaghasználattal, így szolid megjelenéssel készült. A tervezés igényességét nem a megjelenés gazdagságával hangsúlyoztuk, hanem a részletek szakszerű és gondos megmunkálásával szeretnénk biztosítani. Ez a koncepció kijelölte azokat a fontos pontokat, melyek képzőművészeti alkotást igényelnek, sőt, meghatározta ezek karakterét,
szerepét, méretét és anyagait is. Javaslatunkban így szerepelt az épület fő homlokzata elé kerülő szabadtéri, mobil, acél, plasztika, mely azonban a zsűrizés után statikus műanyag térelem lett. Ezt Paizs László készítette. Ezen a bejárati részen kell
megoldani a feliratok és a tájékoztatás kérdését. A főbejárattal szemben plasztikus,
gipszből készült köpenyfal fogadja a látogatót. E munkára Szekeres Mihály kapott
megbízást. A főfolyosóról nyíló intim társalgóba egy textil pannót képzeltünk —
Gulyás Zsuzsa készíti. Az éttermet a folyosótól áttetsző maratott üvegfal választja
el, Kovács Júlia üvegtervező művész munkája. Az épület legcsendesebb pihenő-dohányzó-társalgó részébe kerül egy intarziabetétes szekrény és pohárszék, a lezáró
falszakaszra az előbbihez kapcsolódó plasztikába hajló dekoráció. Mindkettőt T. Nagy
Irén készíti.
T. N. I.: A feladatban az látszott gyökeresen ú j megoldásnak, ha a kezdeti lépésektől arra törekszünk, hogy az épület bizonyos lényeges és jellegzetes pontjait megpróbáljuk a semlegességből kimozdítani. Abban vállaltam társszerepet, hogy a sík
felületeket plasztikusan mozgassuk meg. Nem úgy, hogy később ráakasztunk valamit, hanem úgy, hogy maga a fal plasztikus. A művészeti alkotások kijelölésénél
két szép feladatot kaptam. A szekrénysor intarziakompoziciója az egyik legkötöttebb
feladat, vállalom és hangsúlyozom a funkciót. Ehhez a feladathoz formai gondolkodásban kapcsolódik a plasztikus falburkolat. Kezdettől tisztában voltunk azzal, hogy
ezzel az első munkával egyszer és mindenkorra nem oldjuk meg építészet és képzőművészet kapcsolatának minden kérdését. A továbbiakban összegeznünk kell a menet közben felmerült problémákat, tapasztalati tényeket, melyek segíthetnek bennünket és másokat is a továbblépésben.
N. 1.: Ahhoz, hogy eddig eljutottunk, sokak együttérző figyelme és támogatása
kellett. Kísérletünket el sem kezdhettük volna a szándékokat értő és feladatot támogató mecenatúra nélkül. Legtöbb segítséget a megyei tanácstól, személy szerint
Szabó G. László tanácselnök-helyettestől, illetve a lektorátustól, kijelölt szaktanácsadónktól, Fekete György Munkácsy-díjas iparművésztől kaptunk. Talán elkezdődött
91

valami, mely egyszer túlmutat a konkrét épületen, országos hullámokat ver, s a
maga szerény eszközeivel segíti egy ú j magatartásforma, egy ú j szemlélet, egy ú j
művészi alapállás kialakulásában.
•

(S hogy ez a szándék és terv mielőbb általánossá, gyakorlattá, természetes m u n kastílussá váljon, az alkotócsoport tagjai megtették a következő lépést is. A Csongrád megyei Tanács V. B. mellett működő Művészeti Tanácsadó Testület egyik ülésén
előterjesztették javaslatukat a környezetalakítási tevékenység szintézisének megteremtésére Csongrád megyében. Érdemes kipróbálni ú j elképzeléseiket. Az lehetne a
puding újabb próbája.)
TANDI LAJOS

SZÍNHÁZ

Holló és sajt
THURZÓ GÁBOR DARABJÁNAK ŐSBEMUTATÓJA
A SZEGEDI NEMZETI SZÍNHÁZBAN

Magyar színmű ősbemutatóját hirdette meg a Szegedi Nemzeti Színház, hogy
kielégítse a közönség kíváncsiságát, és eleget tegyen egy évadműsor íratlan törvényeinek. Az alig egy éve elhunyt író életművének csúcsa és fókusza A szent című
regény. Ebben összegződnek mindazok az eszmék és eszmények, morális és etikai
kérdések, amelyek valamennyi alkotásában megtalálhatók. „írtam egy regényt —
nyilatkozta Thurzó — a hitről és a hittel való visszaélésről..."
A Holló és sajt című komédiájának értelmezésekor sem lehet elkerülni ezt a
„kulcsregényt",' mert mindazok a gondolatok, amelyekkel emberi-írói harcát vívta,
itt kuszán homályos — és némileg vulgáris — megfogalmazásban jelennek meg.
A dramaturgia törvényeit, a dialógusépítkezés és a jelenettechnika fortélyait kiválóan ismerő író most brechti hagyományokhoz nyúl. Erre utal az alcím is: Komédia
hat krónikában. A krónikás mint narrátor, a szándékolt anakronizmusok, nyelvhasználatunk divatos kifejezései, az eseményeket előre jelző feliratok a brechti elidegenítő hatás felszínes kellékei. Az ötlet egy nagyszerű komédiát, a példázat vagy
történelmi analógia pedig komoly tanulságokat ígér.
A darab cselekménye a X. századi Itáliában játszódik, amikor is a hatalomért
küzdő városállamok mindegyike megválasztatta a maga jelöltjét pápának. Hamadan
ben Jazid, szaracén herceg is elhatározza, hogy megszerzi a világ feletti uralmat.
Baldassaréban, a bátor, erős és vakmerő lótolvajban véli fölfedezni az alkalmas
„partnert". Ámbátor Baldassare csak a szabadságot és a lovakat szereti, az akasztás
és a pápai trónus közül — érthető módon — az utóbbit választja. A herceg serege
biztosítja az utat Rómáig, s a Lateránban fogva tartott és kiéheztetett bíborosok —
némi ellenkezés után — hatodszorra hirdetik ki Róma népének: „Habemus papam!"
Mihez kezd a herceg és a lótolvaj a hatalommal? Úgy tűnik, ez sem az író,
sem a figurák számára nem tisztázódott! A szaracén már megbánta, hogy beleavatkozott a kontinens belügyeibe, s ettől kezdve hol az apuliai őrgrófnőt, Oriánát szeretné meghódítani, hol pedig felhalmozódott sajtkészletén igyekszik túladni. Baldassare mint II. Donus pápa egyelőre gyakorolni kívánja hatalmát, de ebben először az ellenpápa serege akadályozza meg, később pedig nem tudja eldönteni, hogy
a hivő lelkek vagy a hitetlen fejedelmek felett uralkodjék.
E szoros csomóba kötött bonyodalom így már az első részben szétesik, újabb
témák, konfliktusok bújnak elő, s kelnek önálló látszatéletre. Baldassare kacskaringós karrierje s a krónikás — valamennyi urat kiszolgáló — figurája sem képes
egységben tartani a cselekményt, szerkezetet. Az első rész viszonylag fordulatos és
gyorsan pergő eseményei után a második lelassul, csupán a szereplők jönnek-mennek, hogy egymásba akasszák az újabb és újabb eszmehorgokat.
Egy szellemes párbeszéd kedvéért az író indokolatlanul hosszan elidőzik az őrgrófnő és megunt szeretője kettősénél. Baldassare vívódását (hogy tudniillik a szőrcsuhát — isten helytartójának a szerepét — vagy a selyemköntöst — a világi hatalmat — válassza-e) akkor mutatja be az író a szabó és a krónikás jelenetével, amikor már régen tudomásunkra hozta a „pápa" döntését. Ahogy szétesik a cselekmény
és logikátlanná válik a jelenetek sora, úgy halmozódnak fel a példázatból kikerekedő ironikus-keserű kérdések: hogyan rontja meg a hatalom az eredendően tiszta
93

és jószándékú embert; várható-e az égiek jeladása, vagy az embernek önállóan kell
döntenie; mennyiben aljasul a hit a politika eszközévé; szükségszerű-e, hogy az
egyháznak világi hatalommá kell válni, hogyan élnek vissza az egyházi tisztségekkel; tehetetlen bábbá válik-e a tömeg az egyház irányításával, vagy csak közönyösen elfordulva a mindennapokkal törődik?
Tehát ismét felmerednek mindazok a kínzó kételyek, amelyekkel az író hasztalanul birkózott eddigi műveiben. Az elkomoruló komédiában felhangzik a narrátor
szájából Thurzó Gábor vallomása: „A szellem ajándékaiért törekvő ifjúságom után
öregségemre a zűrzavar kellős közepébe kerültem. Szolgálni nehéz. Ezt nem szokták
figyelembe venni, akik parancsolnak." Ez a néhány mondat — amely egyébként az
író egész életét elkísérő vallomáskényszerből fakad — elegendő lenne egy teljes
dráma vagy tragikomédia alapanyagának, itt azonban csak a megfejthetetlen „üzenetek" közé sorakozik fel.
Ilyen összekuszálódott eszmegubancot végül csakugyan egy istenküldötte holló
tud kibogozni! Baldassare számára hirtelen minden megvilágosul, bár a titkot nem
isten, nem is a holló, hanem a váratlanul előkerült bíboros, Sebastiano súgja a
fülébe: el kell fogadni a körülmények hatalmát. A lelkek fölötti uralmat csakis az
anyagi javak birtoklásával lehet megtartani.
Ha a legnagyobb kérdésen — hogy miért ezt a talányosan hevenyészett darabot
választották ősbemutatónak — túltesszük magunkat, és gondosan elolvassuk az
egyébként dicséretesen javuló műsorfüzetet, akkor némi támpontot kapunk a komédia megértéséhez. A rendező, Seregi Zoltán néhány gondolat felerősítésével igyekezett karakteresebb és egyértelműbb előadást formálni.
A brechti eszközök helyett inkább egy tudatosan vállalt eklektikus színpadképet és játékot teremtett. Fekete, romos díszletfalak veszik körül a teret. A komor
háttér groteszk ellentéte két egyforma pianinó rózsaszín hangulatlámpával, a színpad jobb oldalán a „Csigolyatörő Lépcső" félelmetesen nyikorgó ajtóval, alatta pedig
egy kecske ropogtatja a köréje szórt szalmát csendes megadással. Az orcheszterből
felemelkedik a karmester és beint — a kecskének; mire a hangszóróból felhangzik
egy édesbús amerikai sláger, s az egyik zongoránál ülő csontváz nyilván eltűnőcffk
az élet múlandóságán.
Ez a nyitány színben, képben és figurában hangütése egy groteszk komédiának.
Ám a továbbiakban ezt nem sikerült konzekvensen végigvinni, csupán egy-egy szereplő játéka, jelmeze, néhány jelenet megkomponálása, az egyes képeket összekötő
— idegenül bolyongó — hegedűs alakja s a giccses sláger emeli az abszurd szintjére
az egyébként unalmasan hömpölygő komédiát. írói invenció és színpadi akció hiányában a rendező néhány emlékezetes tablót tudott színpadra állítani. Ilyen a lateráni pápaválasztás „első fordulója", amikor a lila süvegben és ornátusban fejvesztetten rohangáló bíborosok között nyugodtan eszeget egy chicagói gengszter: F e r r a r a
hercege; ágyasa, Simona pedig egy musicalsztár allűrjeivel követeli, hogy csecsemőjét kiáltsák ki pápának. A rövidke jelenetben Rácz Tibor és Fekete Gizi elegáns
iróniával jeleníti meg századunk megszaporodott zsarolóinak hollywoodi változatát.
Hasonlóan izgalmas kép kerekedne ki a fejőlányból lett őrgrófné és a gályarabból
avanzsált jószágigazgató kettőséből, ha volna helye és értelme a darabban. így csupán egy színészi magánszám előadására ad alkalmat. Máriáss Melinda kipróbált és
eredményes eszközökkel építi fel nagyjelenetét: pontosan annyit hisztériázik és
szenveleg, amennyit a szerep kíván és kínál. Kevéssé talált partnerére Szántó Lajosban, aki a kackiás lovaglósapka és -csizma ellenére sem tudja elhitetni férfiúi és
üzletemberi kiválóságait.
Hamadan ben Jazid, a kedves és ostoba herceg — Király Levente alakításában
— a mesék világából lép elő, ezért nem lehet komoly ellenfele és parancsolója
maga kreálta pápájának, félelmetes ura Itáliának, szilárd részvényese a sajtmonopóliumnak. Vass Gábor eredendően emocionális, nagy indulatokra képes alkatával,
fizikumával természetesen kelti életre Baldassare figuráját. (Hősi szerepekre alkalmas egyéniségét érdemes kamatoztatni színházunkban!) Alakítása kissé elhalványul
94

a második részben, amikor belső vívódását és visszafogottabban sugárzó hitét kellett volna érzékeltetni. Kellemes meglepetésként hatott Bertram, a krónikás szerepében, Gyürki István árnyalt szerepformálásával. Ö volt a játék „szürke eminenciása", aki kívülről és belülről egyszerre irányította és kommentálta az eseményeket, könyökvédős hivatalnoki öltözékével könnyedén simult bele a történelmi komédiába.
Hatásos és egyértelmű színpadképpé „írta át" a rendező a darab jellegtelen
befejezését. Baldassare rádöbben tévedésére, fegyvereseivel háta mögött kierőszakolja részét a monopóliumból, elhárul az akadály az egyezmény megkötése elől.
Miután minden üzletfél megkapta a maga részét: a hivők az egyetlen pápát, a
hatalmasságok pedig a részvényeket — lehull a szőrcsuha a lótolvaj válláról; és
egy elegáns Bicska Maxi foglal helyet az ú j pápa oldalán, míg az őrgrófnő és a
szaracén ünnepélyesen felvonul a győzelmet jelképező lépcsősor csúcsára.
Erről a szimbolikus csúcsról sikerült néha a rendezőnek elrugaszkodnia — jól
megírt darabbal talán fel is szárnyalhatott volna.
NÓVÁK MARIA

KÉPZŐMŰVÉSZET

Nagy László Kajári Gyuláról*
Kedves Közönség, Barátaink! Csodálatos akaratot látunk itt megnyilvánulni, a mélységből feltörő erőt, ami végül is igazi művésszé avat egy embert.
Példás lenne figyelemmel kísérnünk a művész pályaszakaszait s a tények igazával bizonyítani, hogy miképpen győzi le az akarat a lehetetlent. De itt és
most az ünnep perceiben elégedjünk meg az általános igazsággal: minél nehezebb az út, annál meghatóbb a diadal. Mielőtt azonban átadjuk magunkat a
kiállítás hangulatának, tegyünk föl egy kérdést: miért döntött úgy a művész,
hogy itt a szülőföldön rendezi meg első önálló kiállítását? A megtalált felelet
bizonyára tanulságos lesz. Én azt gondolom, hogy ez a döntés törvényszerű.
Induljunk ki abból a belső igényből, ami minden művészre érvényes, amit
Ady Endre oly tökéletesen megfogalmazott: „Szeretném magam megmutatni /
hogy látva lássanak / hogy látva lássanak." Jelentik ezek a szavak azt is, hogy
a művészi alkotás csak egy közösségben létezhet mint esztétikai tény, egyébként, bár objektíve létezik is, hatástalan és haszontalan. De a jelen esetben
nem csupán erről van szó. Kajári Gyula ezen a tájon született, itt élte ifjúságának legérzékenyebb éveit — sanyarú sorsban, mostohaságban. Az ifjúkor
élményei meghatározó indítékok a művészetben, és tudjuk, hogy az ábrándnak
olyan hatalmas lökést adhatnak, akár a kilövőhely a mindenséget járó rakétának. Kajári ábrándja a szabadulás volt — ehhez kapcsolódott később egy tudatos program az emberi mostohaság leküzdésére, immár a sokmilliós közösség javára. Csak a hamuban sült pogácsa volt útravalója, mint a mesehősöknek. És hányféle sárkánnyal kellett megküzdenie a tudásért, hogy tehetsége
kivirágozzon! Íme, elérkeztünk ide, hogy a föntebbi kérdésre is bátran válaszoljunk. A megbántott fiú nem akart sértődötten távolmaradni, de a szellem
értékeivel visszatérni — fizetni a kőért kenyérrel. Nemes emberi gesztus ez, de
nem is tehet másképpen az ember, akit magasrendű cél vezérel. Kívánjunk
neki egészséget a munkához, és további sikereket, hogy későbbi műveit szemlélve is megállapíthassuk: akarata nem változó, akarata változtató.

Elhangzott 1968. május 25-én a Veszprémi Vegyipari Egyetem aulájában Kajári Gyula grafikusművész kiállításának megnyitásán. A szöveget a költő távollétében Csohány Kálmán olvasta föl. Nagy László írását a Csohány Kálmánné tulajdonában levő — géppel írt, tollal javított — kéziratról közöljük. G. F.
96

