tiszatáj
2000. SZEPT. * 54. ÉVF.

Csorba Győző, Juhász Ferenc,
Kukorelly Endre, Marno János,
Podmaniczky Szilárd versei
Novellapályázatunk díjazott alkotásai
Tanulmányok
Márai Sándorról és Faludy Györgyről
Beszélgetés Csetri Lajossal
Kass János metszetei

tiszatáj
IRODALMI FOLYÓIRAT

Főszerkesztő:
OLASZ SÁNDOR

Szerkesztő:
HÁSZ RÓBERT

A szerkesztőség tagjai:

ANNUS GÁBOR
(művészeti szerkesztő)

DOMÁNYHÁZI EDIT
(nyelvi lektor)

HAJÓS JÓZSEFNÉ
(szerkesztőségi titkár)

tiszatáj
Megjelenteti a Tiszatáj Alapítvány Kuratóriuma
a Csongrád Megyei Önkormányzat, Szeged Megyei Jogú Város Önkormányzata,
a József Attila Alapítvány, a Soros Alapítvány és a Nemzeti Kulturális Alap támogatásával.
Felelős kiadó: Tiszatáj Alapítvány.
Szedés, tördelés: Tiszatáj Alapítvány.
A lapot nyomja: Officina Tannyomda, Szeged.
Felelős vezető: Dr. Kékes Tiborné.
Szerkesztőség^ 6741 Szeged, Rákóczi tér 1. Tel. és fax: (62) 421-549. Levélcím: 6701 Szeged, Pf. 149.
Terjeszti a HIRKER Rt. és az N H Rt. Előfizethető a hírlapkézbesítőknél és a Hírlapelőfizetési
Irodában (Budapest, X m . Lehel u. 10/A, levélcím: HELIR, Budapest 1900), ezen kívül Budapesten a Magyar Posta Rt. Levél- és Hírlapüzletági Igazgatósága kerületi ügyfélszolgálati irodáin,
vidéken a postahivatalokban; közvetlenül vagy postautalványon, valamint átutalással a Postabank Rt. 11991102-02102799-00000000 pénzforgalmi jelzőszámra.
Egyes szám ára: 120 forint.
Előfizetési díj: negyedévre 360, fél évre 720, egész évre 1440 forint.
ISSN 0133 1167

Tartalom
LIV. ÉVFOLYAM, 9. SZÁM
2000. SZEPTEMBER
JUHÁSZ FERENC: A magányos villanymozdony .........
CSORBA GYŐZŐ: Utóidény; Meghalt Hamvas Béla;
Kórterem; [Itt voltam-e még…?] .............................
MARNO JÁNOS: Exszcéna; A salak napja; Kínai por;
Lábfejmosás; Nélküle ..............................................
JUHÁSZ ANIKÓ: Hangszerek; Mikor az ember néha…;
A halottkém; Túltöltötték… ...................................
KUKORELLY ENDRE: Köszönöm szépen, hogy kicsit
lebiggyesztette az ajkát ............................................
PODMANICZKY SZILÁRD: A Királynő-csel; borbélyház; Napozó; Távoli bomba; Látszik, hogy túléli
(beöntés); Hug (3) ....................................................
PARDI ANNA: Bolyai János Domáldon bolyongó éjszakái .......................................................................
HONTI MÁRIA: „teli jázminnal, teli ólmos éggel”
(Gergely Ágnes: Egy magányos mesterhez) ............
KASS JÁNOS: Tiszatáj-díj Juhász Ferencnek ..................

3
8
14
17
20

25
28
30
35

A Tiszatáj novellapályázatának dijazott alkotásai
DEMETER SZILÁRD: Medvevadászat ..............................
LATZKOVITS MIKLÓS: Az angyal ..................................
MEZEY DÁNIEL: Hallották már Glaumber úr kintornáját? ........................................................................

37
41
54

TANULMÁNY
FRIED ISTVÁN: „Én mikor leszek szabad?” (Jegyzetek
Márai Sándor Szabadulás című regényéhez) ............
SZEKÉR ENDRE: Faludy György költői tárlata (Perzsa
költészet – Perzsa miniatúrákkal) ...........................

70
85

KRITIKA
SZABÓ GÁBOR: Vissza a jövőbe (Esterházy Péter: Harmonia Caelestis) ....................................................... 90
SZIGETI LAJOS SÁNDOR: József Attila nyomában (Péter László válogatott írásairól) ................................. 96
ZSÉLYI FERENC: Szimbólumtár (Jelképek, motívumok, témák az egyetemes és a magyar kultúrából) 102

„A Tisza-parton mit keresek?”
HOLLÓSI ZSOLT: „Túlélésünk sikertörténetében saját
sorsomra ismerek” (Beszélgetés Csetri Lajos irodalomtörténésszel) ....................................................... 111
Szerkesztői asztal ........................................... a belső borítón

ILLUSZTRÁCIÓ
KASS JÁNOS metszetei a 13., 16., 19., 24., 27., 36., 40., 89.,
95. és a 124. oldalon

JUHÁSZ FERENC

A magányos villanymozdony
Magányos villanymozdony
robog át a vashídon
feketén a februári kopár
alkonyatban,
a töltés két válla között az ezüst vashídon,
csattog, zörög, szuszog, sikít, s holddá lesz a holdban.
Rombuszváz-test áramszedője kék kristályidom,
csillagokkal pettyezett méhü test-szögletesen:
fordított szánként csúszik hálós áramhídon,
mint falevél-talpú vizipók
vízbőr-feszesen.
A ramszedője zöld
szikra-csalánlevélcsomót,
sárgakék törpe páfrány-agancsokat
köp tűzből,
mikor átrohan a hídon s emyő-léghólyagot
fúj üveges doboz-orrával a híg jéghegyből.
Jaj, gyermekkor, jaj ifjúság ti
villanymozdonyok!,
nehéz békében, vastag háborúban
duruzslók,
szerelvényt húzó áram-szívű
páncélrovarok,
potrohszelvény alakú kerekes zöld vas- ollók!
Hányszor vittetek, hoztatok faluból
városba,
városból faluba, s a bejáró falu-népet!
Fülkéitekből, mint nőstény darázs petét ontva.
S fénykúp-agyarú fejetek túrta a sötétet.

tiszatáj
A zöld vaskerekekhez csavart piros lendvasak,
mint vízszintes villámok cikáztak a sín fölött,
s füttyögtek, mint a nomád fü-horda
íj-lovasok,
s péppé törték a havat, a ködöt, a lét-időt.
Békében. Háborúban, mikor
vagontetőre
ragadva vinnyogtunk, mint enyvpapíron
légykupac,
s néztünk ponthalmaz-köb szemekkel a más-jövőre,
mert tél volt és fagy volt, kék ég és nem volt még tavasz.
S egy leszakadt hüvelykujj-vastag sodrony
villanydrót
a mellettem-fiú lábát combtőnél levágta,
s hevert a nadrágos, zoknis, cipős láb, a csak-volt,
mint egy szöcske combtőnél letört
ugró-villája.
S a vérlavórban a herezsák, heretojások, apró vesszőcske,
mint disznóöléskor belsőrészek
zománc-tálban,
s a vérvirág gyermek-nemiség
pamut-cipőcske
lét-tág asszonyhüvely alatt a születés-bálban.
S oly gyorsan hullt le az a láb, mint a csönd-áldozat
tuskóra hajtott feje, ha pallos, bárd, nyaktiló,
fejsze, kard levágja, s röhög a tömeg-átkozat,
s babos a lefejező-gép, mintha vágtat a ló.
S a fiú vigyorgott, szemében őrület helyett
rovamézés-közöny
térrács-gömb
tapló-kürtökből,
ült, mint barlangi kőoltáron
Buddha-révület,
rózsa-romokon, bajszos mosolya ős-jövőből.
Féllábú márvány-emberisten:
a munkásfiú.
Talán élő még, talán halott már, nem is tudom.
Körötte a kék napsütésből fenyőkoszorú.
Es hab-hatalom a szélfütty
vagontető-úton.
Fényképen láttam egyszer térdeplő elitéltet,
nyakát a suhogó kardpenge úgy metszette át,

2000. szeptember

5
hogy levegő-kekelyben fejét, a lemetéltet
a fény fogta, s a fej nézte vér-szökőkút nyakát.
A nyakról lecsúszva a nyak mellett állt hozonttal
a levegőben, hajtalpa vérkorong kör-síkból,
s az árva fejes nyakrész a fejtelen nyakcsonkkal
érintkezett: pénzérmék pereme alvadt bronzból.
Az a térdeplő hulla! S a fej a levegőben
a balál-térdeplés vulkánláng-nyakcsonkja
melett:
hajcsillag-állat, tajték-kan, nyitott szeme kőben:
anyjából kicsúszott csikó, szalmája
enyv-dermedt.
A csöndfej a levegőben, mint műterempolcon
gipszfej, s mellette a tarkólappal
egyvonalban
a térdeplő kéreg-szobor nyakcsonkja, s vérbolyhon
vér-ing. Levágott rózsa. S éj a test-űr alakban.
Mintha egy lenyúzott emberfej mellett az űrben
lenyúzott embertest térdepelne vérselyemben:
izmok, inak, erek téresipkeborgolás-tömbben,
s kesztyű, cipő a lehúzott bőr a boncteremben.
S mint görög bronzszobrok szemgödrében
zománcgolyók,
kék kristály-szilvák a szemek a bronz-koponyában,
topáz egresek, arany pupillával
ámulok:
világított az üresség a fej-kocsonyában.
így láttam én a lábat a mocskos vagontetőn.
Mint keresztfa-részt, amit keresztes-hordák hoztak.
Ültem táskám ölembe szorítva vérlepedőn.
S kenderzsákokban rózsamalacok
visítoztak.
A láb! Skarlát rezgett szarvasbogár-hát
temetőn,
s lefolyt a kocsi-oldalon s a koszos ablakon:
hínárosan erezve szét a jégvirág-mezőn,
mint szemgolyóban a gömbtér
hajszálér-csipkelomb.

11

tiszatáj
S darázsfürtként a peronlépcsőn lógó utazók!
S barátom kizuhant a ködüst-tél
nagykanyarban.
Ferde hinta-lendület rúgta a kapaszkodót.
S ott feküdt a fehér szem fenék
szakadék-aljban.
Kiszakadt baloldalán a mellkasába
láttam:
a lila tüdőszivacsok közt szive még kettyent,
mint láz-óra, mielőtt leáll vér-ájulásban.
Koporsóját vittem
hullaszag-fátyolköpenyben.
A koporsó résein szivárgó vak muszlin-bűz
öltöztetett dög-édesémely gyász-ingbe engem,
5 pontszem-tömb szemem, mit görbe kitin-ráccsal
a légy-arc: irizált kristály fénytörés selyemben.
Az ezüst vashídon úgy robogott a magányos
villanymozdony
a február-mészfüst
alkonyatban,
hogy csattogott a lila-halmaz
holdkőzet-város,
s sercegett a drót-csókja csáp szikra-taréj okban.
Mint ősiprérin hímbölény, vastag bölénybika,
mindenség-agancsú szarvasbika ezüst tavon,
vaddisznó-kan hold-rejtelem alatt: düh-tátika.
Mint szorongó elnyomás-súlyban a forradalom.
Mintha jégkorszakból olvadt volna ki ősmamut,
s fénylő, fehér, csontláng gigász-horog agyarai
fölött csöpp szeme: katicabogár, kazettás kút
parázsból. A fej feketepettyes
vérpontjai!
/

O, az a béke! Gyárimunkás-kamaszkor!
Vonat!
O, az a háború! Égő
márványmáglya-pokol
a szívben, gyomorban, a beg-májfoltos térd alatt.
S a félelem, mint emyő-pillás köd-tőr
hattyútoll!
Sa háborúban épp e töltés kúp-oldalára
rettegve ragadtam: fűz-ágra
levelibéka,

befűz

2000. szeptember

7
arcom száraz füszőrbe merítve, föld-bajába.
S bomba-sikoly, mint rázott bádoglemez, jaj-létra.
Mint a pokolba lökött bűn-angyal özöncsóva
sikoltozása, káromkodása, őrjöngése,
légynyafogás-nyüszítés
tüfok-gégekorsóval,
és szétnyílt a föld, tüzvibar, fém-láng öldöklése.
S nyitott szemeim a fűszárak tört rácsrendszerét,
a fűtövek csöpp vulkánjait látták iszonnyal,
s penge-élek szemgolyó-vizemen, kis drótkefék,
levegő-százlábúak a látástér-takonyban.
Szemgolyóm görbe könny-sírjára kis hangya ragadt,
s ott sírt csuklós, rézcsipkehorgolás-talpú lábak
özönével, vulkán-pontgyűszű csáp-orra alatt
a szemkása gombja, mint szép szivemben a bánat.
Meddig még, élet? Nézem múltamat, az ős-holdba
robogó magányos villanymozdonyt
a vashídon:
mintha tojássárgájába kék darázs fúródna.
S a halál-ablakot éj-űrtér csöndre kinyitom.
S a bennem-úrtér csillagköd-magánya a kívül
tomboló tűztér-magánnyal faggyá összeolvad.
Hisz a hold után a világegyetem is kihűl!
Es ebbe a magányos Isten is beleborzad!

8

tiszatáj

CSORBA GYÕZÕ

Utóidény*
I
A kései vendégek is mint a kései levelek: ritkák és tétovák már. A hibátlan szépségű ősz (ily tömény gyönyörűséggel a pusztulás ajándék) csak fokozza bizonytalanságukat. Nem bújnak, nem menekülnek – állnak és
bámészkodnak, csupán ha egy-egy árnyék csapódik rájuk, vagy szél suhan el mellettük, gyorsítják meg mozgásukat, válnak céltudatosabbá.
II
Lesem a nőket. Úgy választottam figyelőhelyet, hogy ne
sokáig lássam őket, csak rövid szakasznyi úton, melyen
járásuk tiszta, céltalan. A kanyar után házak vannak,
boltok, busz-megálló és ezek ellenségeim. Addig viszont
odamennek, ahova én akarom, s valamennyien értem
andalognak a ritkuló tetejű sétányon. Árnyékban s hűvös széllegyintésben értem melegszik meg szemük.
III
Öregek, gyerekek, szerelmesek. Betegek, szórakozók, kíváncsiak. Fájdalom és unalom űzöttjei. Ezer embernyi
ősanya a táj. Mindenki a maga tejét szívhatja belőle. Ez
a délután ezer szín alatt megy széjjel a világba, s nem
lesz kéz, mely – varázslóé akár – egyszerűségét összerakja ismét.

*

A költő Hátrahagyott versek című, a Pro Pannónia Kiadónál megjelenő kötetéből.

2000. szeptember

9
IV

Rangrejtve járok. Csupa szem, fül, orr vagyok, kétlábú
érzék, érzékelés. A csonka ág is szép, a vízbe hulló test
otromba csobbanása az egyetlen, bontatlan kék búra
fönt, s az égő kerti gaz fanyar szaga. Szép, mert valóság,
valóság. Melegszik a didergő lélek. Talán az üdvösség is
az, hogy a határolt lény visszatalál és elvegyül. Mily
győzhetetlen, aki már föld!
V
Rangrejtve fekszem idegen ház idegen ágyában. Fél szabadulás. Részrehajlás nélkül várom, jöhetnek tilos vendégeim megint.
1964. VII. 11.

Meghalt Hamvas Béla
Segítenek a felhők s az eső
gyászolni megsiratni
holott ő fény volt
s amihez hozzáért ragyogni kezdett
lett légyen az a kínai
filozófia vagy az absztrakt művészet vagy a bor
vagy a sonka vagy a káposzta vagy a répa
a szentendrei kertben
Egyenrangú minden hatalmasokkal:
a Lélek a Szerelem az Igazság
a Szépség a Halál s az Élet
egy asztalnál ültek vele
ó áldott oligarchia

10

tiszatáj
A Halál is –
Fölösleges tehát
gyászolni és siratni
hiszen egyéb se történt
csak annyi hogy a Halál félrehívta
mert hosszabban kívánt vele beszélgetni…
1968. XI. 15-16.

Kórterem
I
Távolodó téli tömeg –
Krákogások és köhögések
fogyadoznak majd végre csönd lesz:
Rideg idegen befagyott tó
csak olykor csattan rajta át
vad rianás: pár ferde jajszó
II
Lassan meghalni
nagy hiba
legtöbbnek itt
kár várnia
Ki egyszer dúsan
bőven élt
így megalázni
ó miért
III
Nemsokára róluk pedig
csak csontvázuk árulkodik

2000. szeptember

11
IV
Emlékek gúzsába kötve
emlékekkel összefogva
emlékekkel etetődve
emlékekkel megitatva
egy nap tíz nap harminchárom
nem mindegy már vén barátom?
V
Megszelídült az ember: sereg vonul föl érte
legyen akármilyen-kórtól-támadt szegényke
Megszelídült az ember? – Minél többet bír ölni
annál nagyobb plecsnit fognak a mellére bökni
VI
Azért itt is a halál-mezsgyén
halkan
végig-muzsikál rózsákon zengvén
egy dallam
A falon át is és ha van szív
s rezdül
meleg borzong az ízein
keresztül
VII
Hát persze hogy a csonka-bonka
az épnek nem lehet bolondja
Ránéz előbb részvét szemében
aztán fondor
undor
terem helyében
VIII
Alighanem kimerültek
poklok poklába lemerültek

12

tiszatáj
csöndes szuszogás fon át
mindent-bíró éjszakát
padló alatt összetörve
alszik a jaj mindörökre
IX
Erre ifjabb ott egy vénebb
új beteg került közibétek
Riadt nagy szemeit kimereszti
alvását már előre veszti
Mi lesz az éjjel? Ti meg tőle
ti is ketten féltek előre
X
Kórház
kór és ház
pedig ez nem a kór háza
inkább a kór pusztulása
hogy ahány van elszaladjon
még írmagja se maradjon
XI
Tudós orvosok kaparásznak bennem
kifordítani szeretnének engem
hogy elég legyen néhány pillanat
s fölismerjék nyomorúságomat
Dehát ez nem megy így aztán tovább
kopogtatnak szurkálnak át meg át
világítják mellem tüdőm agyam
s gyógyszert tanácsot adnak boldogan
1988. II. 10–12.

2000. szeptember

13

[Itt voltam-e még…?]
Itt voltam-e még vagy a másik parton?
Lélegzetem ki-bejárt
S érzéketlen érzékeim kitartón
érzékelték a hold-bársony homályt.
Maradtam volna ott túl (ha valóban)
gyűretlen semmiség!
De csalt a gyűrött föld hívogatóan
és visszajöttem ezt azt tenni még
1986. I. 28.

14

tiszatáj

MARNO JÁNOS

Exszcéna
Csigavér. Íme, a meztelen
igazság maga. Falnak döntöd a kerékpárodat, gyomrod forog, tegnap mit ettél,
semmit. Indulsz a nővéred sírja felé,
fél percet ott töltesz, ismered betéve
egész temetőt, akár a tenyeredet.
De zavarba kerülsz, ha hogyléted felől
kérdez valaki, s azt mondod, elégedett
vagy. Elfoszlanak fölül a viharfelhők,
száraz a bőröd is, estig még kihúzod
zokszó nélkül. De mit eszik egynémely dög
a kövön, és mitől leszel olyan nyúzott.

A salak napja
Nem jutsz elhatározásra. Hanem
szítod a viszályt az elmédben hanyatt, alsóra vetkezve a napsütötte ablakban.
A szél elül és feltámad, de nincs meg már
benne a dühödt harag, és hullámokban
omlik be hozzád az édes süteményszag –
szavát a lélek nem állja. Légy kemény csak
vele, biztat éjente, és kész idegroncs
úszik az ember az ágyában reggelre.
A szagot a szomszéd gyártja. És pár perced
volna még hátra, s elpártol tőled a nap,
könnyebb távozni, hogyha nehéz a salak.

2000. szeptember

15

Kínai por
Kínai kel. Nem is rohadt még el
egészen, de a hülyéje azért kidobta.
És nem így megyünk-e el, ma én, te maholnap,
egy koszos filmsikátorban. Vadul dobogni
kezd a torkod, förtelmes csöveket tuszkolnak
le rajta egy ragyás üvegtábla mögött, szemüveged megduplázza a szemöldököd. Nem
is vagy még annyira öreg. Kamrádban ki kell
cserélni az égőt, hetek óta ez üldöz,
hogy idegenként csak hunyorog. Porrá őrlődsz.
És felkavar a hírtelenség – ha rossz jönne,
ennél az is jobb – ha lefekszel, majd ellepődsz.

Lábfejmosás
Mondd már. A fejed a gyomrodban,
s kerülne lejjebb, de nem megy, hanem megnő
a duplájára. Elszabja lélegzeted. S ez még mindig a kezdet. Hátravan
még egy éjszaka, s amint megvolt, lesz még
egy, meg még egyszer egy, egybefolyva,
mint Strattfordban a hideg és a meleg. Sosem jártál arra. De képzeld egy mosdóba
lábfejed, melybe a múlt éjjel vizeltél, s most
be van dugva. A dugó nyelét puha ezüstlánc tartja kéznél, lefekvés előtt állsz, sok
nem lehet hátra, a hártyádat emészted.

16

tiszatáj

Nélküle
A többit elvégzi a természet.
Élvezi bizalmadat. Sejted, hogy visszaél vele, de már megszoktad, egyenesség
csak összezavarna. Már így is épp elég
gáncsot vetsz magadnak. Persze, a természet
ebbe is besegít, éjszaka kiforgat
magadból, reggelre pedig ott hagy egy vad
idegen lakásban egyedül. Nem tudod,
hol kezdődik a fejed és hol ér véget
a lábad. Egyáltalán, különbözik-e
egymástól mennyezet és padló. És mennyi
időt kapsz rá, hogy nélküle tisztázd magad

2000. szeptember

17

JUHÁSZ ANIKÓ

Hangszerek
A csembaló, a brácsa és az üstdob pokolbéli
kedve, ahogy jönnek mind sorban egymás után
térre, utcára tekeredve, ahogy ráül mindenre e
hangszerek disszonáns szája, mintha lennének
ők Doktor Faustus csábító Faustinája, ahogy
a lombból kiesik az élet, s a test világos tudattal
a művi pokolba réved, s gondolja: ó, az életre
itt maradt legtisztább szegények!; mikor Frau
Schweigestill az utolsó szavakat mondja, s
karjában a beteg fejének lombja s gondja,
amikor a fákról is leesnek a fények, s haladékot ők,
lásd, már álmukban sem remélnek, amikor a
gyereknek is felnőtt lesz a váza, hogy azt az élet
már alaposan rázza, akkor a csillagok még fehér
televények, nagy, kicsi, közepes – fémszerű edények.

Mikor az ember néha…
Mikor az ember néha, távozás helyett, átadja
magát a töprengő Napnak, s a mozgó sínekhez
érve önmagát nyújtja még kavicsnak, erdőnek,
tájnak, tavaszi gyors pataknak, mikor a régi
képréteg felett festéket bont a hajnal ujja, s az
ember a pillanatban még önmagát újra megtanulja, akkor a változás mögött már szétfutó
tengerár, az Idő meg egy csomóban élő
rózsaszín kisbogár, ki felröppenhet még, hogy
a legbelső tájaknak ízeit-íveit lássa, és
azt hiszi, éppen csak benne él füveknek
téli nagykabátja –, ám ha szárnyait a táj

18

tiszatáj
túl hosszan bontogatja, s tudja, hogy hidegbe
érve az embernek lesz még csúcsos, nagy
kalapja, talajhoz illeszt fákat, pontos dombot
s egy másik térfelet, ahol az ész magában
állhat, s mindig a csúcson integet, akkor
ő szárnyait leoldja, és két csomóba rakja,
ez itt a tenger árja, az meg a nagy kalapja.

A halottkém
A halottkém mindjárt megérkezésekor észrevette,
hogy a szoba most éppen halott, a sifonér
egyik fiókjában elhasznált ingek, fehérneműk,
rég lejárt meghívók, a sarokban pedig
lezárt bőröndök sorakoztak, mintha időtlen idők
óta várnának erre a percre, egy más létrendbe
való átnyúlásra, ahol a mennyország felső
betétében már minden egyenes vonalba keskenyül,
a sudár fenyők magukban érzik a sötét vizeket,
s a neonlámpa fényében mintha Isten
háta mögött már egyetlen kézmozdulatba
összerántva történnének a dolgok, selyemköntösét egy sodorba fonná az ég, egyetlen
vonalban feküdnének az órán a számlapok,
s magát már senki el nem kiáltaná, hogy
pontban kilenckor reggeli, s aztán majd jön a
tó vizéből kikelő pillanat gyönyörűsége.

Túltöltötték…
Túltöltötték az időt, alig huszonnégy órája volt,
s most tessék, harminchatórázik már megint.
Duzzadó melle félig meztelen, a tó erdős
partjait már követi a fű tavaszi kedve, minden irányból

2000. szeptember

19
idetekereg a tér, megélénkítve integet az ősz,
s valaki merőkanállal öblögeti torkán az időt,
miközben kis, fehér abroszokkal játszik, s éppenséggel
összébb is húzhatná már magát. A szimmetriában ma
senki sem jártas, valami fékevesztett zűrzavar árad
a planétákból, ők az idő zsoldosai, kik ma fölös
teret ragadnak önmaguknak, nincsenek pontos
nézeteik, nincs bennük elegendő megfontolás,
a gyerekben is csak az orrvérzés heves zubogása
dolgozik. Mindenki a szabad mozgásban leli
kedvét, s ha beszélhetünk pompás verőfényről,
akkor a mai nap keretét is roppantja-tépi már valami.

20

tiszatáj

KUKORELLY ENDRE

Köszönöm szépen,
hogy kicsit lebiggyesztette az ajkát
666
Mutatták a tévében, hogy egy kisgyerek
kezét lerágta a patkány. Nem mutatták,
csak bemondták. Nem a kezét, hanem
az egyik ujját, amputálták az ujját
annak a gyereknek. Egy kórházi ágyat
lehetett látni távolról, meg egy házat,
relatív közelről. Egy putrit. A szülők
nem álltak, úgymond, a kamera elé,
nem vállalták ezt a izét. Nyilvánosságot.
Be volt zárva az ablak. Zárva
voltak az ablaktáblák. Lejött félig a
fal, ez jól látszott. Így állt
a ház, ez azoknak mutatom, ha
valaki esetleg nem látta. Tegnap este
adták a híradóban. Beszélt egy csávó,
hogy ő kis mérget adott a
patkányoknak, meg a polgármester, aztán más
téma következett. Most jön tizennyolc jambikus
sor. A mindenit.
Ez egy
káromkodás.
A minden
itt káromkodás,
vagy szinte az. Talán
egy felkiáltójel még

2000. szeptember

21
kellene ide. Úgy este fél kilenc
felé volt.
Úgy látszik, bármi van.
Úgy van, hogy
bármi látszik.
Úgy van, hogy bármi
van: vagy az,
vagy annak tűnik fel.
Vagy minden
annak tűnik épp,
ami.
666
Tudtam annak a nevét, aki a
fölöttem lévő ágyon aludt. Az összesnek
tudtam a nevét. Mindenféléket tudtam róluk,
ez viszonylag sebesen ment, kiderült, elmesélték,
mások mondták róluk meg ilyesmi. Most
eszembe jutott, hogy Rostás. Ez a
Rostás egy kecskeméti gyerek volt, és
a Dózsának drukkolt, és mikor szórakoztunk
vele, vigyorgott, és azt mondta, hogy
mög köll nézni a tabellát. Vagy
taböllát, ezt elfelejtettem. Tabella, ö-vel. És
hogy Bönö Föri, töszi-vöszi. Volt
egy Rátki is, de nem Rátki
volt, csak ez jut eszembe róla.
Vörös orrú Rátki. És volt még
a Rácz, nagydarab, terenyei lakos, mély
hangja volt, ő volt a golyószórós.
Golyószóróval nem lőttem, csak kétszer vagy
háromszor. Rossz szag volt benn, de
csak ha éjfélkor visszaértem a kimaradásról,

22

tiszatáj
máskor nem. A kályha mellett túl
nagy a meleg. Jó volt visszaérni,
levetkőztem, lefekvés, nem kellett a cuccot
rendesen összehajtogatni. Elindulni otthonról, az szar
volt, várni a tizenkettes busz megállójában,
de aztán beértem, és nem is
éreztem annyira büdösnek a körletet, csak
a fölöttem levő, akinek nem jut
eszembe a neve, az horkolt úgy,
hogy nagyon, de aztán felrúgtam a
sodronyra, akkor abbahagyta. Volt egy Meglécz
nevű is Nyírbátorból, az, na. Béla.
Bélának hívták, gyorsan beszélt, és csak
a pináról volt hajlandó. Pina, és
brrr. Eléggé emlékszem mégiscsak a nevükre.
Csak aki fölöttem aludt, arra nem.
666 999
És akkor nem a szemembe nézett
az a gyerek, a hátvéd, hanem
ide, és mutatom is a helyet,
hogy hová, a homlokomra, itt, mutatom
a homlokomat, a homlokomra nézett, mondom,
és akkor egyből elpirultam, mert eszembe
jutott, hogy a múltkor is pont
így meséltem, ez a pirulás könnyen
megy nekem, inkább nem is megy,
hanem jön, könnyen jön, aztán meg
úgy marad, könnyen elpirulok, nyilván bőrvastagság
kérdése, vagy erezet, így lettek ezek
szerint az erek belehúzva a bőrbe,
jön egy kis vér pluszban, némi
felesleg, mindjárt kijelzi, csak az a kérdés,

2000. szeptember

23
hogy miért jön annyi vér és
mit jelez, nyilván azt jelzi, hogy
most meg minek a francnak mesélem
el már megint, hallom a hangomat,
ahogy mesélek, ugyanaz a hang, ugyanolyan
magasságon mondom, ahogy a múltkor valaki
másnak, vagyis hát akkor megintcsak magamnak
mondom el, nem?, mindenkinek külön úgyse
megy, vagy egyszer egy valakinek, vagy
sokszor saját magamnak, hát ettől jön
biztos a vér, na mindegy, akkor
már legjobb, ha befejezem, persze nem
volna muszáj befejezni, nyugodtan abba is
hagyhatnám, valamit kitalálnék, belekezdenék valami másba,
vagy csak fölállok mindjárt, és kimegyek
innen, szóval ahogy elkezdtük a játékot,
ők támadtak, a labda a mi
térfelünkön, meg a bíró is, én
pedig álldogálok elől, és akkor odasétált
mellém ez a valaki, a védőm,
egy alacsony, inas proligyerek, jött belőle
kifelé a nikotinszag, odalépett és belém
rúgott, csak úgy, egyszerűen belerúgott a
vádlimba, mondtam, és megint elpirultam, mert
miért mondtam, hogy vádli, miért vádlit
mondtam, amikor nem azt akartam mondani,
hanem lábszárvédőt, na mindegy, múltkor lábszárvédőt
mondtam, mert az volt, a lábszárvédőmbe
rúgott bele, pontosabban a sípcsontomba rúgott,
de ott van a lábszárvédő, tehát
mégsem csak úgy a sípcsont, nem is
nagyon fájt, viszont belém rúgott, igaz,
hogy nem a vádlimba, és akkor erre

24

tiszatáj
én azt mondtam annak a proligyereknek,
baszd meg, hogy baszd meg, haver,
rugdosás nélkül is el tudod te
venni a lasztit, és erre, de
ezt már meséltem, a csávó nem
nézett rám, vagyis rám nézett, viszont
nem a szemembe, hanem a homlokomra,
ezt találta ki, megtalálta, hogy hova
kell, átnézett rajtam, mint aki nincs
is ott, mintha nem lennék ott,
és én akkor nem is voltam
ott, megtalálta a megfelelő helyet.
2000. január 23.

2000. szeptember

25

PODMANICZKY SZILÁRD

A Királynõ-csel
Mint derült
égből a száraz labda úgy
pattant elő. Bele kell férnie ebbe a csillagászati évszakba. Bele, hisz nem
ütött agyon senkit, így a keze
se dagadt fel akkorára, hogy ne
férne bele. Semmi se történt.
Paplanostól lennék az irodalomba ágyazva? Az Isten se mossa
le rólam ezt a sok nyomdafestéket?
Azért jó lenne egy kis
nyugi. Biz', így megy ez (Kurt
Vonnegut után bilincsben).
Legyek. Legyek. Legyek.
Csak egyszer legyek
szőlőskerti királynő.

borbélyház
lenin éjjel borotválkozott
vékony vászonnadrág volt
rajta papucs felsőteste
mezítelenül emelkedett
egy lezárt kéziratanyag
kemény kartonborítójához
támasztott tükör fölé
a szomszédos szobában
a társművészet kereste
forradalmi pillanatát

26

tiszatáj

Napozó
megy a bogár a hátamon
dobog a kő, a szívtelen
fut a lány a napszünetben
jó volna egy lángos
tejföllel
csak ne kéne fölkelni

Távoli bomba
Olyan távol vagyok tőled, hogy már
ki sem nézek
az ablakon. Egy szénszemű lánnyal a buszpályaudvar tüzénél melegszem. A bugyidat
elhasználtam. Sokszor álmodok veled.
Főleg kedden.

Látszik, hogy túléli
(BEÖNTÉS)
Minden almát meg kell enni.
Valaha ezért küzdtek az emberek.
Nem tudom, hogy mit mondjak neked.
Rosszul nézel ki és már
napokkal ezelőtt elveszítetted a fonalat.
De azért holnap megint
elmegyek hozzád és
kihozzuk sodrából a folyót.

2000. szeptember

27

Hug (3)
Leteszem három, ad három nővérem a buszról,
a kórház, az egyiknek a mellével van valami,
a másik a szájában talált egy égő szivarnyomot,
a harmadiknak ment, ez a hiszti hug, aki a csábítást
hullarablásnak nevezi, gyerünk, operáció, de mi az
orvosilag, hogy én fenn, a buszon maradtam
a tulajdon csontvázammal.

28

tiszatáj

PARDI ANNA

Bolyai János Domáldon bolyongó éjszakái
Bolyai János excellens elméjén olyan sugarak
haladtak keresztül, amelyek nem találkozhattak kora
értő érdeklődésével.
Mert más a használatos geometria, más a képzetes,
a használatosban a párhuzamosak sose találkoznak, míg
a képzetes geometriában minden határon túl közelednek
egymáshoz a párhuzamosság
irányába és korlátlanul
távolodnak az ellenkező irányba
***
Bolyai János a pszeudoszféra ismerőjeként
a pszeudo tudatszféráknak is nagy beavatottja volt,
az emberiség fejlődésében képzetesen bízott.
Nála még a szellők is egyenlő hajtásúak voltak
egy egységesedő világszellem parancsára a csodálatos,
sorsképző csillagok alatt. Ki ötévesen játékból
az ég sok csillagát
megtanulta, felnőttként
új geometria alapjait bizonyította.
***
A tér igaz tudománya, mint a szív igaz tudománya,
axióma és rejtély. A megszomorított napok csillaghalmaz
nagy száma egy mellőzött tudós elméjében dúlt.
Haladó emberiség? Keleteurópai ország szegénységében
Erdély kies tájain egy férfi haladt csak igazán széna,
virágillatban a negatív állandó görbület felületek
nyomását nemcsak a földön,
hanem a lelkekben is
újra meg újra átélve.
***

2000. szeptember

29

De Bolyai János erős lelkületet kifejlesztve,
a geometriai, érzelmi szimbolizmusok útján jól haladt,
Domáldon bolyongó éjszakáiban.
A kis birtok rozzant épületei közül, a káprázatos
földgömb nagy felületcsalád sugarai közé kiszabadulva,
múlttal, jövővel egyként vívott ama ősi szablyával,
amint mesélték családjában:
nagyapja farkassal telt erdőn
lóháton kivont karddal suhant.
***
A férfias bátorság adta karakter, a saját értékből fakadó
rögeszme, az ész, őt az Appendix lován űzte, a közönnyel,
Gaussi lekicsinyléssel teli számerdőn.
Bolyai János matematikai küllők közé forgatta be
a domáldi, álmosan döcögő kerekeket. Elmaradt falusi,
fekete vállkendős parasztasszonyok közt merengett;
a nem euklidesi geometriában
nincsenek belső ellentmondások!
Amint nincsenek a nemcsak
emberi, hanem Istenhez kapcsolt
VILÁG ÉS ÜDVSZEMLÉLETÉBEN SEM!

30

tiszatáj

HONTI MÁRIA

„teli jázminnal, teli ólmos éggel”
GERGELY ÁGNES: EGY MAGÁNYOS MESTERHEZ
Egyetlen jázmin-könnyűség a hold.
A templomtorony héja csupa szöglet.
Barlangba vágyó embrió-kobold,
a hold a torony oldalára görnyed,
a toronyívek lassan elfödik,
vad, ragadozó éjjeli növények,
körbefogják s az égbe földelik
azt, ami benne pillanatnyi lényeg.
És a torony a holdra menekül.
Szétfeszülnek az ívek, csúcsra futnak,
s a díszítmények gátlása mögül
akkordja szól a barokk mélabúnak –
zúgnak a fémes domborulatok,
teli jázminnal, teli ólmos éggel.
„A hold ma oly kerek” – valaki így dadog.
És minden tornyot a földbe pecsétel.
A mesének külön világrendje van. Ha ezen zománcrepedés esik, az a valóság széthullását jelzi.
(De miért is szólok elsőként épp erről e vers olvastán? Hiszen sem címe,
sem intonációja, sem képi világa nem indokolja ezt… Be kell vallanom, hogy
az első olvasáskor figyelmem egyetlen szó táján hosszan elidőzött, mert itt,
pontosan e helyt kezdte otthonosan érezni magát. A megrendültség és elveszettség titkolt elegyében, melyet csak gyerekkorunkból ismerünk. Amelyről nem szoktunk beszélni. Talán akkor a felnőttség szűkölő előérzete volt ez,
az első tapasztalat arról, hogy a rémület többé már nem tudhat bánatba menekülni. Életemben először jött velem szembe ez az elhomályosulatlan, ám eddig
nevetlen gyermekkori emlék. Nevén nevezve, a vers harmadik sorában.)

2000. szeptember

31

A mese világát mindössze egyetlen stíluselem képviseli a szövegben, egyetlen metaforikus szó – a kobold. Ám nem egyszerűen, magában állva, hanem
egy fanyar-bizarr szóösszetételben: embrió-kobold. E képben a gyermeki és a felnőtti optika mintegy összecsúszik – jelezve, hogy a mesére, a játékos fantáziára
rátelepült a kemény, racionális tudás. A metafora egész szövegre ható feszültségét növeli sajátos jelzője, amely egy kifejtetlen mondatból szökött ide jelentésének terhével. E mögöttes mondat egyetlen szerkezetbe préselődött:
,,barlangba vágyó”. Ez az utalás sejteti, hogy valami megbolydult, a mesei rend
szerint csintalan kedvű kis varázsló eleve kiűzetett a maga természetes világából: nem pajkos játékra szökik, hanem barlang-menedékre vágyik. „Barlangba
vágyó embrió-kobold”. E sűrű, ám kibontatlanul hagyott sorban rejtőzik
a vers atommagja, általa robban be a szövegben a törvény helyébe a képtelen.
A vers kezdetén szinte világos háttéren, „fiatalon”, karcsú illatok varázsában
pillantottuk meg a holdat, vagy a holdfényben a tavaszi kertet: „Egyetlen jázmin-könnyűség a hold.” De a negyedik sorban az égi vándor képe már a görnyedő roskadás képzetét jeleníti meg. A vers égboltja képtelenül gyorsan, lágy
és puha átmenetek nélkül sötétül el: erőszakos alkony települ a hold és a torony
köré. Mintha az első holdnegyedet egyenesen a harmadik követné.
Az éjszakában a lenti, külső, durván reális világ csap össze a fenti, belső,
rebbenő szürreálissal. A földi sötétségben a növényi jóságot, a „jázmin-könynyűség”-et „vad, ragadozó éjjeli növények” váltják fel. Az inverz közbevetés
– mint grammatikai „rendbontás” és váratlan szókapcsolás – tömör, titokzatos
nyelvi jelzése annak, hogy a világ elszakadt természetes törvényeitől. Már
minden fordítva „viselkedik”: mert nem lehet egymástól független a benti és
a kinti világ. Az első szakasz harmadik sorától kezdve antropomorf elemek
szövődnek a stílusba, ezek a tárgyi-természeti világ állapotának és viselkedésének metaforái: vágy, görnyedés, vad ragadozás, később a menekülés. Innentől
a vers nagyobb részt szürreális vízió, amelyben azonban egyre nyilvánvalóbb,
hogy a hold és a torony „története” emlékeket, emberi sorsképeket idéz, egymástól elszakított, mégis egymásra utalt, egymáshoz menekülő sorsok képeit.
A fenyegetettség, az űzöttség és a szorongás fogja egységbe a mesei, a reális
és a szürreális képi síkokat. A képtelenség fokozódik. A hold nemcsak elveszíti
könnyű lebegését, hanem a maga égi létét a földi toronyra bízza: „a torony oldalára görnyed, / a toronyívek lassan elfödik / …körbefogják s az égbe földelik
/ azt, ami benne pillanatnyi lényeg”. Az eltűnt, az elsötétült hold képe ez, az
újholdé. Az „égbe földel” mint újabb dichotóm jelentéskapcsolás egyszerre sugallja a halál menedékének vágyát és képtelenségét, a „lényeg” „pillanatnyisága” viszont egy végsőbb igazság esélyét előlegezi. A szürreális látomás logikája nem válik el a valóságétól. A küszöbén vagyunk annak, hogy megsejtsük
Gergely Ágnes költői képalkotásának és világlátásának összefüggését, mondhatnánk: stílus és morál sajátos kapcsolatát. Költészetében semmi sem irreális,

32

tiszatáj

ami látomásos, és semmi sem öncélúan bizarr, ami metaforikus voltában illogikus. Ha a való világban az abszurd válik természetessé, akkor a szürreálisban
az illogikus a logikus. Mert a torony különös „viselkedése” épp képtelenségével hiteles: a rá görnyedő holdat visszaadja az égnek, az eltűnt holdra menekül,
szögletei íveltre válnak, az ívek nem összetartanak, hanem szétfeszülnek, teste
nem ünnepélyességet zúgat, hanem mélabút. S végül magával menekíti a földi
világ hangulatilag legtávolabbi két vetületét:
„teli jázminnal, teli ólmos éggel”.
„Életem képe ez”, sejlene föl az olvasóban – az idő mélye, a „barokk mélabú”
miatt is talán –, a távoli allúzió, egy régi magányos mester, Berzsenyi jeles
mondata. De huszadik századi költő így már nem beszélhet. Gergely Ágnes
ezúttal még a tőle megszokottnál is jobban tartózkodik a közvetlen személyességtől. Mégis: a két párhuzamos szerkezetű, de ellentétes hangoltságú metaforát bízvást tekintjük egy élet diszkrét önképének. S egyben szemérmes dedikációnak: a jázmin és az ólmos ég finom rejtőzködéssel idézi József Attila rokon
verspillanatait a Hazámból és az Elégiából. Valóban: költőnk a „kemény lélek”
és a „lágy képzelet” lírai birtokának egyik örököse. Morális szellemi alkata
számára a racionális és az irracionális, a tragikus és az ironikus egybeférése,
a gyengéd és a bizarr egymásba való áttűnése, a józan tapasztalatra és a transzcendenciára való egyidejű nyitottság: életfeltétel. És persze az ítélőerőt folyton
folyvást készenlétben tartó állapot. Ezt az összetettséget mutatja a most vizsgált vers második fele is.
A fordulatot egy kapcsolatos kötőszóval kezdett, ám zeneileg lezárt, magában álló mondat vezeti be, amely szinte evidencia gyanánt kezeli a képtelenséget: „És a torony a holdra menekül.” Azt, hogy a versben ez után sűrűsödik
a vallomásosság, finoman jelzi a stílus. Az első két szakaszban jellegzetesen vertikális irányú nagy képi mozdulások történtek. Mostantól horizontálisan is tágul, mélyül a kép, együttesen jellemzi a mozgást az emelkedés és a távolodás:
megtörténik a versbeli tér teljes birtokba vétele. A szorongás ellenében a lendület szervezi itt a képeket: ívet húz bennük az igék dinamikája és az inverziók
gondolati feszítése. Mozgás és látvány, tapintás, zene meg illatok, elvont és
konkrét között oszcillál a fantázia.
„Szétfeszülnek az ívek, csúcsra futnak,
s a díszítmények gátlása mögül
akkordja szól a barokk mélabúnak –
zúgnak a fémes domborulatok,
teli jázminnal, teli ólmos éggel.”

2000. szeptember

33

A szinesztéziák szinte minden lehetséges változatának egymásba fonódása
dús asszociációkkal tölti föl e sorokat. Ott feszül bennük a törekedés: túlemelkedni a puszta szorongás világán.
A toronnyal talán maga a totálisan fenyegetett emberi kultúra emelkedik,
és menekülne is minden szépségével. De a képzelet „jázmin-könnyűsége” nem
vonható ki a világból, nem menekíthető magában sehová. Mikor az esztétikai
és erkölcsi szépségre a világ silányabb, lenti fele agresszióval válaszol, a jobbik
rész veszélyzónába kerül. A „magányos mester” ilyen a határhelyzetben dadogja el legendás mondatát: „A hold ma oly kerek!”. Az emblematikus idézet
– amellyel a vers új perspektívából láttatja a hold képét – valójában a szorongás
racionalizálása felé tett lépés, morális gesztus. Gergely Ágnes egész költői
életműve makacs következetességgel tanúskodik amellett, hogy csak a hitelesen megőrzött és mélyen feldolgozott hagyományban lehet egyetemes választ
találnunk a határhelyzetek egzisztenciális kérdéseire. S hogy a választ csak a kultúra anyanyelvén lehet méltóképpen megfogalmazni. Most vizsgált versével
azokat hívja szellemi szövetségbe, akik meg akarják érteni a csoda és a valóság
érintkezésének keskeny sávjában őrködő reménységet. Azt a helyzetet, amelyben az ember a kétségbeesés végső határán még egyetlen reális elemből is képes
újraépíteni magában, legbelül egy kerek világot: „Ó, hogyha hinni tudnám:
nemcsak szivemben hordom / mindazt, mit érdemes még, s van visszatérni
otthon…/…de hisz lehet talán még! a hold ma oly kerek! / Ne menj tovább
barátom, kiálts rám, s fölkelek.” A Radnóti-vers kontextusában a hold kereksége a tökéletességnek és a világosságnak egyedüli, maradék realitása. S épp
ezáltal az irracionális remény fogódzója. Az egyetlen kimondható érv amellett,
hogy a végsőkig keressünk a világban valamit, ami elvehetetlen birtokunk. Az
„Erőltetett menet”-ből felidézett hold az élet nevében ellenálló, az épségét őrző
lélek kifoszthatatlanságának szimbóluma lett Gergely Ágnes versében. Üzenet
arról, hogy embernek maradni fontosabb, mint életben maradni.
Valóban? Akkor is, ha ismerjük a „magányos mester” sorsát? Akkor is, ha
bizonyosságunk nem lehet többé a változékony hold s a képzelt ég, csak a földből kiásott Bori notesz? Érv lehet egy versben egy elpusztított költő exhumált
mondata? Gergely Ágnes válasza abból értelmezhető, hogy verse nem a sorsszerű történés példáját idézi a magányos mester alakjában, hanem a cselekvő
szellemi erőt. A verset záró sor lefelé ható, szinte zuhanó mozgása idézhetné
a tehetetlenség, a földre rogyás képzetét. De fel kell figyelnünk rá, hogy a záró
sor – az egyetlen rejtett alanyú mondat a szövegben – erős cselekvő igével állít,
mégpedig egészen nagyszabású tettet. S aki ezt végbeviszi, az együtt lehet
a hold és a rá föltekintő, beléje kapaszkodó ember: „És minden tornyot a földbe
pecsétel.” Ebben áll a megidézett tragédia, amely mégis csoda: a halálig végigvitt
élet erkölcsi minősége múlhatatlanul nyomot hagyott.

34

tiszatáj

Kissé el kell időznünk az utolsó sor szemantikai összetettségénél. Mert
a csoda a versben természetesen mindig a szöveg nyelvében esik meg: a képekben, a zenében és a kompozícióban. Erkölcsi – s nem egyszerűen stílusbeli –
bátorság jele ezúttal az ige és tárgya közötti rendkívüli jelentéstani távolság leküzdése. A versben fedezete van annak, hogy valaki tornyokat pecsétel a földbe:
hiszen a torony előbb a holdra menekült, a hold viszont tökéletessége teljében
fénylik a vers utolsó részében. A kerek hold fényfoltja mint kerek pecsét: hitelesítő jel. A pecsételő mozdulat a fölhatalmazottság méltóságtudatát idézi,
s egyúttal a valamely ítélethozó erő képzete is társul hozzá. A hitel, a méltóság
és az erő konnotációs jelentésköre együtt kell ahhoz, hogy a vers csattanó zárlatában a pusztulás ellenében a maradandóság kerekedjen felül. Azonban e maradandósághoz – mert minden a földbe, s nem pusztán a földre pecsételődik –
hozzákapcsolódik a halál visszafordíthatatlanságának tudata és az itt maradók
sebzettségének érzése. És ez így hiteles.
A „minden torony” lenyomatában, negatívjában megtestesült, szinte térszerű dimenzióban tapintható hiány nemcsak e versnek, hanem Gergely Ágnes
egész költészetének egyik vezérmotívuma. „Emléke napszínű falakban. / A falak hűlt helye a Napban.” – áll egy évtizedeken át érlelt késői verse élén. „Mert
minden fal több falrakást takar, / mert minden fal kezdettől otthonos, / mert
kastélyfalak hiányaival / préri, puszta, sivatag, ugar / fel van szabdalva…” –
indul erős képekkel egyik legutóbbi műve, A kastély előtt. Azonban a költő
szinte mindig az építés gesztusával válaszol a hiányra. Számos versében a metaforák forrása maga az építés mint emberi tevékenység, az építmény mint emberi mű. De ezt tanúsítja a versek belső ívén az arányérzék biztonsága is, s a finom részletekben a mesterségbeli műgond. Erről beszél a nyíltan vállalt kapcsolódás az irodalmi hagyományhoz. S talán emiatt érzékelhető Gergely Ágnes
lírájában az erős vonzódás a tiszta szerkezetű zenei műformákhoz is. Némely
kötetének, számos nagy versének jellemző sajátsága a fúgaszerű komponálási
mód, az ellenpontozás, a modulációk gazdagsága. Maga az életmű is szinte
nagy fúga módjára épül, mert az egészet a téma és a válasz tonális feszültsége
tartja egyben: a hiánytudatra mindig felelő értékteremtés.
Leginkább talán ez kapcsolja Gergely Ágnest a magyar irodalom nagy magányos költőinek sorába. Mester, magányos, és mégsem társtalan.
2000. márciusában

2000. szeptember

35

Tiszatáj-díj Juhász Ferencnek
„Ecce poeta!” – Hatvany Lajos e szavakkal köszöntötte pályája kezdetén az ifjú
költőt, az alig húsz éves Juhász Ferencet. Most Szegeden Juhász Ferencet köszönthetjük, és a Tiszatáj végvári vitézekként küzdő szerkesztőségét. Juhász Ferenc Tiszatájdíja önmagát minősítő döntés.
A város nemcsak a vízzel küzdött meg, de fölépítette saját jövőjét, a mai jelenünket! A Tiszatáj döntésében a legjobbak, az elődök, Szent-Györgyi Albert, Klebelsberg
Kunó, Bay Zoltán, Szőkefalvi-Nagy, Móra Ferenc, Baka István, Zoltánffy tehetsége,
zsenije, európaisága, emberi nagysága munkál. Van egy híres fotó, ahol a múzeum lépcsőin Juhász Gyula, Móra Ferenc, József Attila áll egymás mellett. Beszédes jelenet!
A tönkretett Tisza, a méreggel, ciánnal telített folyó szimbolikus üzenet.
Mégis van remény. Ez a Tiszatáj üzenete!
Az ismétlődő, az állandóan megújuló nehéz időszakok figyelmet, sebészi pontosságú helyzetelemzést követelnek. A Tiszában most víz helyett valami keserű lé folyik.
Ez az évszázad változatos módon és módszerekkel igyekezett életünket megnehezíteni.
A vigaszt, a reményt, a lét értelmét hol kereshettük? A magyar irodalom, a költészet
segített át a meg-megújuló nehézségeken, amely mindig előre vetítette, majd összefoglalta az eseményeket. Balassi, Vörösmarty, Petőfi, Ady, József Attila költészetéből
pontos képet kapunk korukról. Ár és apály váltja egymást: a Tiszatáj-díj is a védőgát
része.
A magyar költő már nem vátesz többé! – halljuk.
Márai nemcsak műveivel, de személyes sorsával, 80 évével, az egész megélt XX.
századdal bizonyított az utókornak, és költőnek lenni nem életbiztosítás, de élni ebben az országban mindig is „veszélyes üzem” volt!
Költőink életét és munkásságát vizsgálva elgondolkodtató, hogy mi vár rájuk
a Habsburgok és Metternich korában – hiszen ismerjük a kancellár híres mondását:
„Európa az én íróasztalomnál végződik”, értsd, hogy ezen túl vége a civilizációnak – és
mi várna, mi vár rájuk a mi korunkban… József Attila például mit felelt volna, megismerve jelenünket?
A Juhász Ferenc-i életmű nekem a pusztaszeri hatalmas Feszty-körkép, a Honfoglalás méreteit idézi. Csak 360 fokon körbeforogva mérhetjük fel monumentalitását,
majd a részletek bensőséges szépségét.
A rá és ránk nehezedő sok évtizedes tektonikus nyomás a kitörő, felszökkenő
gázra és olajra emlékeztet, a fúrófejek ferdén hatolnak be a föld alá itt Szegeden, hogy
a felszínre hozzák ezt a sok vihart kavaró nyersanyagot.
Juhász Ferenc hatalmas eposza, a Gyermekdalok, a Szent Tűzözön regéi is erről szól,
s a nedves és örökké párás ősvegetációban lassan mozgó spielbergi dinoszauruszok
lábnyoma is.
A gramofon végtelenül ismétlődő gyermekdala is a láncreakció része, mint Bartók
Gyermekeknek szóló műve vagy Kurtág Játékok-sorozata.
Valóban egy új nemzedék, egy új generáció számára szól a dal! A költőt a XXI.
század, s az új évezred fogadja majd be s építkezik a költő méreteiben is goethei életművéből.

36

tiszatáj

A mi horizontunk a tenger szintje felett alig száz méterre van. Műholdként kéne
felemelkedni, hogy átlássuk gondjainkat s lehetséges jövőnket.
Mi itt Közép-Európában folyóink sorsához kötöttek vagyunk, a nagy árvizek határozzák meg sorsunkat. A Duna gátakkal van elapasztva, a Tisza holt vízként folyik,
akár Észak-Itáliában a Po folyó, ahol az iparosítás már a hetvenes években kiirtotta
a folyó élővilágát.
Nincs tanulság, mert pohárban a tiszta víz, az élőbeszédben az egyenes beszéd, napi
létünkben az önfegyelem, sőt az aszkézis lehetne a kulcs a megoldáshoz. A provincializmus helyett pedig a nagy távlatok, a jövőben gondolkodás, a művek által fémjelzett
emberi magatartás kellene, hogy a mérce legyen.
A juhászi életmű úgy építi fel önmagát, mint az inkák Machu Picchu-ban óriási
monolit kövekből a városukat. A pontosan illeszkedő hatalmas tömbök, amelyek közé
késpenge sem fér, kötőanyag nélkül egymást támogatják.
Juhász kötetei évtizedek óta épülnek egymásba, egymást támogatva és értelmezve
egymást.
A Tiszatáj díjat e művek sora fémjelzi.
A Tisza árad, majd apad, a jelen kitisztul.
A Tiszában még fognak úszni a halak.
A költőt nemzedékek fogják olvasni.
Nekünk – nekem – a Juhász Ferenc-i életmű hatalmas biztatás, működő energia.
Életem, mindennapjaim fontos része. Profánul hangzik, de akár a nagy oktánszámú
benzin a motort, segít az értelmes célok felé száguldani.
Köszöntöm a Tiszatáj kitüntetettjét, a nagy költőt!
2000. március 31.

Kass János

2000. szeptember

37

A Tiszatáj novellapályázatának díjazott alkotásai

DEMETER SZILÁRD

Medvevadászat
(I. DÍJ)
A földből kinőtt emberek házatáján sohasem egyenesedik fel a fű, mondja
a falusi néptanács elnöke, kezében az út döccenőinek ritmusára himbálózó pálinkásüveg látványa mintegy letörli képét a belső visszapillantó tükörről, a sofőr mellett ülő elvtárs kétségbeesetten bámul előre. Nem ám, apjuk kínjában
körbecsúszta hason a házat, míg magját a földbe tudta ereszteni, aztán medvebőr alatt erjedtek a gyerekek, emlékezik a néptanácselnök, mint ki szemtanúja
volt az eseményeknek, pedig nyilvánvalóan hazudik, azt még a megyeszékhelyről érkező párttitkár is hallotta, hogy lólábú asszony gyermekei a földből
kinőtt fiúk.
Erőt, egészséget, húzza meg szilvapálinkáját az elnök, nem kérne maga is
egy keveset, igyon no, biztatja felettesét, nem, borzad az össze, méreg, méreg
az esze tokját, sértődötten visszahúzódik a sarokba, maguk, városiak, azt sem
tudják, mi a jó, hát akkor fázzon, többet egy szót sem szól, hiába kérdi a sofőr,
merre menjen, a méteres hó miatt alig tudja megkülönböztetni az utat a patakmedertől. A titkár szorosabbra vonja maga körül a bundát, fagyos leheletéből átkokat formál, ajándék medvebocsot a legfelsőbb lénynek, ilyen marhaság
miatt didereg ezen az isten háta mögötti helyen, ahol tavasz helyett tél van,
felhőkön tapodnak a pásztorok, és a fenyvesekből reccsenve szakad ki a rettenet.
Éles kanyar után csöppnyi tisztáson farol az autó, megérkeztünk, mondja
a sofőr, aggódva vizsgálja az ablakokat, kibírják-e az őrjöngő juhászkutyák ostromát. Ezek a medvét úgy megfogják, mint a fene, büszkélkedik a tanácselnök,
de kiszállni az autóból ő sem mer, most mi lesz, csavarodik derékból a titkár,
mi lenne, valaki csak itthon van, válaszolja az elnök, s hanem megvárjuk, míg
hazaérkeznek, mert ezek a dögök elevenen széttépnek. A kutya úristenit, riad
fel a sofőr, alig kétlépésnyire tőle valami vagy valaki emelkedik ki a hó alól, az
idősebbik fiú, nyugtatja a tanácselnök, majdnem rámentem, bassza meg, mérgelődik a sofőr, nézi, amint a földből kinőtt fiú lerázza magáról a havat, közelebb lép, véreres szemeivel bebámul az ablakon, csak mikor a néptanácselnök

38

tiszatáj

bátortalanul odaint a pálinkásüveggel, melegedik emberibbé a fiú tekintete,
mindenesetre most másképp lát, mintegy visszaemlékszik, morogva csendesíti
kutyáit, a titkár kényelmetlenül fészkelődve nézi, ahogyan a fekvő testmelegétől felolvadt helyen fonnyadt sárga fűcsomók között víz szivárog. Szálljon ki,
Lajos bátyám, nehezen formálja a szavakat, elveszi az üveget, egyhajtásra kiissza, megrázkódik, van-e még, kérdi, van hát, a tanácselnök egy kétliteres kólás palackot húz elő a tarisznyájából, hát ez meg mi a franc, műanyag, mondja
az elnök, külföldi, neked adom, ha kell. Azok meg mifélék, int az autó fele
a fiú. Medvebocs kéne nekik, megfizetik, kezével a távolba int a férfi, medvebocs, hümmög a fiú, a ház fele indul, hát az van ide egy órányira, éppenséggel
el lehet hozni, de meg kell várjuk az öcsémet, mert egyedül nem bírok az
anyamedvével. Hallom, beteg az apátok, szaporáz mellette a tanácselnök, elmaradni fél, az, hogy dögölne meg immár, csak nyűgnek van, semmit sem csinál. Öcséd hol van, kérdi az elnök, lement bálba, asszony kéne ide, az öreg helyett főzni. Miért nem szállnak ki, visszafordulva kiállt az autó fele, azok ketten bent a kutyáktól félnek, mondja az elnök, városiak, beszariak, jó, mondja
a fiú, majd bejönnek, ha nagyon akarnak. Üljön le, állítja fel a durva fenyőfa
asztalt a fiú, kicsit mulattam én is az éjszaka, a halálomra ivott, nyög fel a sarokból az apja, adj’ Isten, Lajos, én megdöglöm, ideje, fortyan fel a fia, na, na,
csendesít az elnök, fogadj’ Isten, Bandi, hát mi a bajod, mikor ősszel lejárt a faluba, nem kapott 42-es gumicsizmát, és mezítláb kellett kaszálnia, megfázott,
meg vén is, válaszol apja helyett a fiú, ti miért nem hoztatok neki, ha már bálokba jártok, neki kell, járjon utána, veszi el a tanácselnök tarisznyáját, szalonnát, hagymát pakol ki belőle, enni kezd.
A titkár is kiszáll az autóból, a sofőr fedezéke alatt óvatoskodik a ház fele,
a kutyák ügyet sem vetnek rájuk, nézze, sofőrje lábával kaparja félre a havat
egy kisebb halmocskáról, mit nézzek, üvegtörmelék, idegeskedik a titkár, ezek
kékszeszt isznak, címkés üvegdarabot húz közelebb a sofőr, mit, kékszeszt,
ismétli türelmesen amaz, jókedvre deríti a felfedezése, ezek nem is emberek,
mondja, és a másik kezébe veszi át a hátizsákot. Na, mi van, kikecmeregtek,
kérdi a fiú, mit hoztak. Konzervet, pálinkát, ilyesmiket, a asztalra borítja zsákjuk tartalmát a sofőr, jó napot, köszön a titkár, az öregnek is bemutatkozik,
hogy van, kérdi, az jól, válaszol ismét apja helyett a földből kinőtt fiú, már vizet se kér.
Van-e szivarjuk, böffent az evés végeztével a fiú, csak vegyen nyugodtan,
a titkár tele csomag Kentet tesz az asztalra, a fiú leharapja a szűrőt, kiköpi, rágyújt, szóval medvebocs kéne, néz a titkárra, az, megfizetem, jó, bólint a fiú,
meg kell még várjuk az öcsémet, addig igyanak. Nem lehetne begyújtani, kérdi
a titkár, minek azt, tápászkodik fel a házigazda, hatalmas termete szinte teljesen betölti a teret, jön az öcsém, pillant ki az ablakon, asszony is van vele, dörmög megelégedetten. Öccse ugyanolyan magas, mint ő, csak a szakálla rö-

2000. szeptember

39

videbb valamivel, rosszkedvű, asszonyát belódítja az egyik sarokba. Medvebocs kell nekik, int fejével a nagyobb, megittad az összes pálinkát, ront neki az
öcs, van még, ezek hoztak pár üveggel, gyere, menjünk.
Fejszét ragadnak, kifordulnak a házból. A nagyobbik fiú viszi a pálinkát is,
ezt nézd meg, külföldi üveg, nyújtja hátra a palackot, és ebben mi a jó, lapogatja öccse, nem törik el, ha földhöz vágod, tiszta bolondok azok a külföldiek,
válaszolja az, iszik, hát az asszony, lassít a báty, váll váll mellett haladnak szűk
erdei ösvényeken, hát, bementem a bálba, verekedés után nézem ezt a lányt,
hogy néz-e, hát néz, no, odamegyek, kérdem, ejszen szeretsz, ühüm, mondja.
Kapom, kivittem a csűrbe, kezdem matatni, s egyszer nézem, hát szopik. Na,
mondom, te leszel a feleségem. S az apja, testvére nagyon élvezi a történetet, az
apjának vittem egy üveg köményest, megittuk, csak annyit mondott aztán,
hogy templomba’ ne házasodjunk, miért ne, lepődik meg a társa, merthogy
összeveszett a papokkal, mikor a feleségét nem akarták eltemetni, mi a fenéért
nem akarták, mert felakasztotta magát, s asszongya, a papok akasztott embert
nem engednek be a temetőbe. S akkor mit csinált vele, kérdi a nagyobb, mi
mást, bevetette a disznóknak, azok megették, felnevetnek, a disznóknak, hitetlenkedik a nagyobb, azoknak hát, az istenit, röhög fel ismét a nagyobb, a disznóknak.
Sziklás hegyoldalon másznak, disznó, disznó, üvöltenek át egymásnak, kétoldalról közelítik meg a barlangot, így biztos bent marad a nősténymedve.
Bent van, szimmant az öccs, bent hát, igazolja a másik is, na, én bemegyek, kicsalom az anyát, s te itt a bejáratnál elbújva fejbevered, jó, fogadja el a tervet
a másik, miért nem hoztuk inkább a kutyákat, minek, hogy aztán két hétig ne
kerüljenek elő, legyint az idősebb befele indulva. Ej, komám, te félsz, fordul
hátra, fél a nyavalya, miből gondolod, háborodik fel a másik, reszket az árnyékod, öcsém, ne járjon annyit a szád, inkább hallgass, szól vissza a leselkedő,
híjnye a szentségit, ez már itt van, üvölt fel a csali, rohan kifele, ahogy csak
bír, üssed, üssed, kiabál, ütöm no, csak legyen mit, a fejsze fokával odacsap
a medvének, a báty is megfordul, ketten csépelik, vágják a saját vérétől megvakult állatot. Megdöglött-e, meg az, ne foglalkozz, igyunk erre, s menjünk be
a kölykei után, kettő kell legyen, nétené, kapja össze a lábát az öccs, a medvebocsok pánikba esve próbálnak kitörni, harapna az istenadta, vigyorodik el,
no, induljunk, markolja el a másikat tarkóján a testvére, még lemegyek a faluba velük, veszek két láda szeszt, lakodalmazzunk.
A ház előtt már megfordult az autó, a titkár kucorog az első ülésen, a sofőr
az elnökkel halkan beszélget. Mi van, torpan meg a két fiú, apátok meghalt,
szól ki a lány, meg-e, kérdi az öcs, na itt van, fogja, nyújtja a sofőrnek a remegő állatot, mi csak egyet kértünk, húzódozik az, nem kell, visszük vissza,
fordulna is már, nem, nem, szökken ki a titkár is, megvesszük mind a kettőt,
itt van, né, ötezer lejt adok értük, majd a faluban ideadja, kászálódik be a ko-

40

tiszatáj

csiba az idősebbik, lemegyek pálinkát venni magukkal, és a két bocsot lába
közé szorítja. A sofőr vállát vonogatva indít, ide ne szarjanak nekem, morog,
a titkár ránéz, fogja be a száját, ez pártmunka, mondja csendesen. Mielőtt beérnének az erdőbe, az idősebbik földből kinőtt fiú kinyitja az ajtót, veszek egy
disznót is, kiabál hátra az öccsének. Az nem válaszol, hitetlenkedve nézi a ház
háta mögé kerülő asszonyának patkó alakú nyomait.
Szeged, 1998. december

2000. szeptember

41

LATZKOVITS MIKLÓS

Az angyal
(II. DÍJ)
1979. február 18-án teljesen mezítelen férfire bukkantak Hamburg egyik
kihalt mellékutcáján, hajnali négykor. A férfi arccal a földön feküdt, tarkóján
alvadt vér, egyik – törött – szárnya pedig furcsán a hasa alá gyűrődött. A járőröző rendőrök jelentése szerint az angyal halottnak látszott, de egy hamis riasztásról érkező, s teljesen véletlenül épp arra hajtó mentőautó orvosa megállapította, hogy még életben van. A test hordágyra emelésekor a legnagyobb
problémát a szárnyak jelentették, no meg az az egyszerű tény, hogy angeológiával egyáltalán nem foglalkoznak az orvosi fakultásokon, amiért is Hans
Krüger, a mentőautó orvosa eleinte határozottan tanácstalan volt. Végül úgy
döntött, hogy a sebesült ellátásakor nagyjából azokat az alapelveket fogja alkalmazni, melyeket egyéb esetekben is alkalmazna, de azért a dolog ettől sem
lett túlontúl egyszerű. Azt mindenesetre feltételezte, hogy az angyalnak nincs
gerincsérülése. Mármost ha tekintetbe vesszük a különféle mitológiák vonatkozó híradásait, melyek szerint az angyalok jobbára sok-sok emelet magasságban szoktak röpködni, ez a feltételezés módfelett merésznek, sőt, egyenesen irracionálisnak tekinthető, ám az orvosnak, amint ez később egyértelműen bebizonyosodott, igaza volt. Ő maga – az újságíróknak adott riport során – szerényen megérzéseire hivatkozott csupán, „melyek kora gyermekkora óta rendszeresen befolyásolják komolyabb döntéseit”. Az angyalt tehát bal oldalára
fektetve, „stabil oldalfekvésben” emelték a mentőautóba – eredetileg hasa alá
gyűrődött jobb szárnya így teljes biztonságban volt –, s miután Hans Krüger
vénát biztosított a jobb kézfején, a kocsi szirénázva elindult a baleseti sebészet
felé. Hó és jég nehezítette az utat. A pokrócba bugyolált angyal ereibe száz
milliliter izotóniás sóoldat csorgott le azalatt a valószínűtlenül rövid idő, alig
tíz perc alatt, amíg a kórházhoz értek, a sofőr pedig boldognak és jónak, szinte
ártatlannak érezte önmagát.
A kórház kezelőjében az angyalt hasra fektették, részben a szárnyak, részben a tarkóján található seb miatt. Az anamnézis felvétele alatt – a mentőautó
orvosa ekkor nyilatkozott először e rendkívüli esetről, mely nyilatkozat jóval
hitelesebb volt, mint bármelyik későbbi, tehát semmi lényeges nem derült ki
belőle –, szóval az anamnézis felvétele alatt az egyik asszisztens megtisztította
és fertőtlenítette a seb környékét és felületét. Az egyszerű horzsolásos seb veszélyesnek semmiképpen sem volt tekinthető, kórházi ápolást sem igényelt

42

tiszatáj

volna, egyedül az látszott furcsának, hogy eredetileg igen erősen vérezhetett.
Ezt követően az ügyeletes orvos elrendelte a szükséges vizsgálatokat, melyek
kettős értelemben is meglepő eredményre vezettek. Egyrészt bebizonyosodott,
hogy az angyal emberként történő kezelése ésszerű és lehetséges. Az angyalnak
volt tüdeje, szíve, csontjai, vérkeringése, a vérképelemzés használható, reális
értékeket adott, ahogy az EKG vizsgálat, a koponya röntgen, a koponya CT,
meg az összes többi ilyenkor kötelező vizsgálat is. Ha az ügyeletes orvos pusztán ezeket az eredményeket ismeri, a legkevésbé sem gondolta volna, hogy
azok egy angyal vizsgálati eredményei. Viszont arra sem gondolt volna – és ez
szintén furcsa volt –, hogy egy betegtől valók. A szakértők eleinte mindebből
arra következtettek, hogy az angyalok minden közös vonás ellenére mégiscsak
másféle élőlények, mint az emberek, amely következtetés módfelett logikusnak látszott, viszont a későbbiekben túl egyszerűnek bizonyult. Mert a vizsgálatok az angyal gyógyulása után is pont ugyanolyan eredményeket produkáltak, mint korábban, s egyúttal pont ugyanolyanokat, mint az egészséges emberek esetében, ami újabb találgatásokra adott alkalmat. Egyesek úgy vélték,
hogy az angyal valójában egyáltalán nem is volt beteg, hogy csaknem három
héten át tartó eszméletvesztése az angyalok normális életének átlagos velejárója, amolyan téli álom, tehát az angyalság fiziológiai értelemben vett lényege
egészen máshol keresendő. Elméletüket alátámasztandó azokra a statisztikákra
is hivatkozhattak, melyeket Hugo Kollar készített egy orvosokból álló szakértői bizottság felkérésére. Kollar hatalmas anyaggyűjtésen alapuló kimutatásai
szerint az elmúlt hét év Nyugat-Európában regisztrált (de komolyan eddig sohasem vett) vizionáriusai az esetek kilencven százalékában nem február hónapban léptek érintkezésbe e túlvilági lényekkel, sőt, az „angyalaktivitás” épp
e hónapban a legalacsonyabb. Az ellentábor képviselői – szintén képzett orvosok – egyenesen felháborítónak nevezték a probléma ennyire dilettáns megközelítését. Szellemes megjegyzésük szerint eszméletlen angyalt még sohasem
szállítottak egyetlen város kórházába sem, tehát az a bizonyos „angyalaktivitás” épp februárban tűnik a legnagyobbnak. Másrészt – s immár a realitások talajáról fogalmazták meg kritikájukat – elfogadhatatlan, hogy „ilyen ügyekben”
holmi víziókról készült statisztikák bármiféle szerepet is játszanak, hisz a hamburgi angyal a legkevésbé sem vízió, hanem nagyon is valóságos, egy öntudatlan állapotban kórházba szállított, beteg angyal, akinek betegsége a kórház műszereivel nem mérhető, egyelőre legalábbis nem mérhető, és angyalságának fiziológiai értelemben vett lényege épp ebben áll. E nézet képviselői természetesen újabb és újabb vizsgálatokat sürgettek, a remélt eredmények azonban
rendre elmaradtak.
Persze február 18-án reggel hat órakor mindezt még nem tudhatta senki.
Anna Hildenreiter, az ügyeletes orvos ekkor mondta ki a döntő szót, observanciára utalta a beteget, majd hozatott magának egy hatalmas csupor kávét, és

2000. szeptember

43

nem válaszolt a hozzá intézett kérdésekre. Arra gondolt, hogy hazaérve kávét
fog inni, hatalmas csuporral, és majd arra fog gondolni, hogy látott egy igazi
angyalt, talán segített is rajta. Aztán mégsem ment haza. Fél kilenckor ő is
részt vett azon a consiliumon, melyet az angyal lábánál tartottak, és most már
válaszolt a hozzá intézett kérdésekre, minthogy ez alkalommal a főnökei kérdezgették. Az angyal most a hátán feküdt. Hatalmas, ekkor még koszos és vérfoltos szárnyait kihúzták alóla, s hogy ne essenek a földre, az ápolók mindkét
oldalon egy-egy széket toltak az ágyhoz. A kórház igazgatója nem nyilatkozott. Nagyon-nagyon öreg ember volt, öt évvel a nyugdíjaztatás előtt, és egy
szót se szólt, még az sem derült ki, hogy honnan szerzett tudomást az éjszakai
eseményekről. Így hát az intenzív osztály vezető főorvosa értékelte a helyzetet, mondandóját humoros, olykor pikáns fordulatokkal kísérve, de a viccein
senki sem nevetett, mert lehetetlen olyan ember viccein nevetni, aki kizárólag
áhítatból mesél vicceket. Aztán Anna Hildenreiter is hazament, megivott egy
hatalmas csupor kávét, és közben arra gondolt, hogy látott egy angyalt, talán
segített is rajta.
Az intenzív osztály munkatársai az elkövetkező napokban a szokottnál is
nagyobb odaadással végezték munkájukat. A főigazgató írásos utasításának megfelelően – „jelen pillanatban az angyal egészségi állapotának a szigorú diszkréció használ a legtöbbet” – tehát ezen utasításnak megfelelően kizárólag családtagjaiknak beszéltek a dologról, mely – lévén teljesen hihetetlen – csak igen
szűk körök számára vált ismeretessé. Három hétig, tehát addig, amíg az angyal
eszméletlenül feküdt, egyetlen újságíró, egyetlen politikus és egyetlen püspök
sem kereste fel a főigazgatót, ami egyértelműen a dolgozók magas szintű felkészültségét, odaadását dicséri. Az osztály élete látszólag a megszokott módon
folyt. A betegek fele néhány nap alatt továbbra is meghalt, néhányan állapotuk
javulásának függvényében a kórház más osztályain nyertek elhelyezést, egyeseket a rettenetes elfekvőkbe szállítottak át, ahogyan azt a kezelés szabályai
előírták, mégpedig világosan és könnyen betarthatóan, számolva minden eshetőséggel. Illetve majdnem minden eshetőséggel. Tudniillik beteg angyalok ellátására vonatkozóan a kórházban nem léteztek szabályok. Ebből adódóan viszont az orvosok kénytelenek voltak improvizálni, például egy-egy erősítő infúzió bekötését elrendelni, de egyúttal tehetetlenek is voltak. Rendszeresen
mérték az angyal rendszeresen normális testhőmérsékletét, rendszeresen normális vérnyomását, az adatokat gondosan feljegyezték, s bár titokban valamennyien arra vágytak, hogy akkor térjen majd magához, amikor éppen ők
viszik az ügyeletet, ennél semmivel sem jutottak előbbre. Hogy az angyal netán meghalhat, arra furcsa módon sem az orvosok, sem az ápolók soha egyetlen percig sem gondoltak. Rengeteg munkájuk volt, különösen napközben, de
ha idejük engedte, azonnal az angyal ágyához siettek, és reménykedtek, szorongva és boldogan, hogy végre talán felnyitja a szemét. Így hát három hétig

44

tiszatáj

szinte alig történt valami említésre méltó. Február 20-án, amikor már egyértelmű volt, hogy az angyal állapota stabilizálódott, nedves szivaccsal átdörzsölték a testét, majd a szárnyait is megtisztították. Mindezt Arnold Sywottek
doktor rendelte el, méghozzá önző módon az éjszakai ügyeletben, mikoris jóval kevesebben tartózkodnak az osztályon, mint a nappali órákban, ami az
eseménynek kétségkívül bizonyos fokú intimitást kölcsönzött. Az orvos egyedüli segítsége Marie Schneider volt, a Köztársaság leggyönyörűségesebb ápolónője, akibe még a nők is első látásra beleszerettek. Az izmos, kifejezetten arányos testalkatú angyal harminc éves férfi benyomását keltette, jóllehet angyalok életkorának meghatározásában Sywottek doktor – teljes joggal – nem tartotta magát kompetensnek. Az angyal szárnyai, melyek összecsukott állapotban a fejétől egész a sarkáig értek, megdöbbentően súlyosak voltak, és szinte
teljességgel lehetetlennek látszott, hogy velük bárki is a levegőbe emelkedhet.
Közvetlenül a lapockák alatt, a gerinc vonalától egy-egy tenyérnyire eredtek,
fesztávolságuk bőven meghaladta a három métert. Marie Schneider langyos
vízzel mosta le a szárnyakat, melyek – ez csak most derült ki – elképesztően
koszosak voltak, viszont a rengeteg sampon kápráztatóan fehérré varázsolta
őket. Marie Schneiderrel kapcsolatban meg kell még emlékeznünk egy kisebb
szabálytalanságról is, melyen a harmadik hét vége felé kapták rajta az ápolónőt. Már az első napokban valamennyien észrevették, hogy az angyal közvetlen környezetében kis sziget keletkezett, ahol csak igen kevéssé érződött a különféle gyógyszerek és fertőtlenítők szaga. Néhány nappal később világossá
vált, hogy az angyalnak kellemes, édeskés illata van, hogy ez az illat lassan beborítja az egész osztályt, jóllehet legintenzívebben az angyal ágyánál érezhető.
Egy újabb consilium alkalmával a főigazgató kijelentette, hogy „ez bizony
ambrózia, semmi más”, és a beosztottjai fenntartás nélkül hittek neki. Amikor
reggelente beléptek a haldoklók közé, nagyot szippantottak a levegőből, mely
a szépség és a halhatatlanság illatával volt tele. Március 5-én éjszaka Marie
Schneidert az ügyeletes orvos rajtakapta, amint fejét az angyal mellkasára
hajtva, csukott szemmel, egészen átszellemült arccal szívja magába az angyal
leheletét. Az ügynek nem lettek komolyabb következményei, egyrészt azért,
mert Marie Schneider valóban szép nő volt, másrészt pedig azért, mert semmi
olyasmit nem tett, amit ne szerettek volna megtenni valamennyien.
Március 8-án délelőtt tíz órakor, a consilium kellős közepén, amikor szinte
mindenki ott állt az ágya mellett, az angyal felült. Az osztályvezető orvos
helyzetelemzése abban a pillanatban félbeszakadt, és olyan csend lett, amilyen
csendben ennyi ember egymás mellett talán még nem állt soha. Aztán valaki
felzokogott, az öröm és a boldogság sóhajai, kiáltásai törtek elő mindenkiből,
és szép volt az a nap, mert szépnek kellett lennie. Az angyal valószínűtlenül,
szinte fenyegetően kék szemében nem látszott sem öröm, sem félelem. Okos
tekintetét körülhordozta a társaságon, nyugodtan, mintha egy fényképet néze-

2000. szeptember

45

getne, majd könnyedén megemelte, szétnyitotta hatalmas szárnyait. Nyújtózkodott. Aztán hasra fordult, és elaludt. Az egész nem tartott tovább egyetlen
percnél, de ez az egyetlen perc ezer és ezer kérdést termett, melyek egyelőre
megválaszolhatatlanok voltak. Az azonban bizonyos, hogy néhány órával később több országos rádió hírműsora is beszámolt az angyalról, s bár a kórház
nevét egyelőre nem említették, fotósok és újságírók hada rohanta meg az épületet. Hogy mindez miért pont ekkor és miért pont így esett, az örökre titok
marad.
A kezdeti eksztatikus öröm mindenesetre gyorsan szorongássá, sőt, félelemmé változott. Az intenzív osztály dolgozói pontosan tudták, hogy sürgősen cselekedniük kell, ha az angyalt nem akarják elveszíteni, csak éppen azt
nem tudták, hogy mit kell tenniük, meg hogy helyes dolog-e, hogy az angyalt
nem akarják elveszíteni, továbbá hogy mit jelent az, hogy az angyalt elveszíteni. Azt azonban tudták, hogy ennek fennáll a reális veszélye. Az osztályon
katasztrófahelyzet alakult ki. Az egyik (menthetetlen) beteg állapota hirtelen
válságosra fordult, bármelyik pillanatban meghalhatott, másfél órával korábban viszont tényleg meghalt egy betegük, és még mindig nem intézkedtek.
A főigazgató a fedélzetre rendelte az összes dolgozót, bár az otthonlévők közül
is kizárólag csak azoknak kellett telefonálni, akik nem hallották a rádióban
a híreket, a többiek maguktól bejöttek. Néhányan tehát az emberbeteggel foglalkoztak, teljesen rutinszerűen és nem túl nagy odaadással, mások pedig cipekedni segítettek. Az angyal megkapta az osztályvezető orvos szobáját, az
egyetlen tágas és kifejezetten jól, kényelmesen berendezett helyiséget, melyet
az intenzív osztályon keresztül is meg lehetett közelíteni, sőt, elsősorban így
lehetett megközelíteni. A szobának mindazonáltal két ajtaja volt, ezek egyike
egy szűk és sötét folyosón keresztül a főlépcsőhöz vezetett. Tudniillik az nyilvánvaló volt, hogy az angyalt nem dughatják el, nem sajátíthatják ki teljesen,
tehát be kell majd hozzá ereszteni idegeneket, márpedig idegenek az osztályon
nem mehetnek keresztül. Mialatt meghalt a második emberbeteg is, a szobát
műszerekkel tömték tele, ezzel óhajtván reprezentálni szakmai kompetenciájukat, jóllehet biztosan tudták, hogy az angyal a későbbiekben semmiféle ápolásra sem szorul. A szoba lakószoba jellegét is sikerrel őrizték meg, jelezvén,
hogy felkészültségük nem csak műszerezettség terén kielégítő. Az újságírók
távoltartására ekkor már a kórház rendészeit kellett bevetni, tehát végképp elérkezett az ideje, hogy az angyal új helyére kerüljön. De amint megmozdították az ágyát, az angyal ismét felült. Tekintetét körülhordozta a társaságon,
majd könnyedén megemelte, szétnyitotta a szárnyait, aztán meg felállt, mindenféle erőlködés nélkül. Tizennégyen voltak körülötte, plusz kis fülkéikben
az eszméletlen betegek, meg a két halott, és ő mégsem szégyellte meztelenségét. Amikor fenyegetően kék szemének pillantása keresztezte a szintén kék
szemű Marie Schneider pillantását, a lány orrcimpái kissé megremegtek, de az

46

tiszatáj

ápolónő hamarosan feltalálta magát. Odalépett az angyalhoz, szelíden megfogta a kezét, és az egész társaság megindult az osztályvezető orvos szobája
felé. Az angyal azonnal felfogta, hogy ezután itt kell majd laknia, egyáltalán
nem tűnt úgy, mintha bármi kifogása is lenne a dolog ellen, sőt, nagy kíváncsisággal fogott hozzá a műszerek szemrevételezéséhez, majd az egyik polcról leemelt egy véletlenül ottfelejtett levelezőlapot, melyen kis, szárnyas Puttó volt
látható. Az angyal sokáig, elmélyülten nézte a képet, aztán megszólalt.
A hangja leginkább madárcsicsergésre, vagy talán éneklésre emlékeztetett, de
azért beszéd volt, igazi angyalbeszéd, amit senki sem értett.
Fél órával később a főigazgató (az osztályvezető főorvos jelenlétében) fogadott három újságírót, a legnagyobb lapok munkatársait. Igazolványaikat a titkárnő előzőleg elkérte, adataikat gondosan feljegyezte, majd a főigazgató
(ügyelve arra, hogy szavai teljesen hiteltelenek legyenek) azt is tudtukra adta,
hogy a kórházban semmiféle angyalt sem ápolnak. Pontosan tíz perccel később újra hivatták mindhárom újságírót, igazolványaikat a titkárnő újra elkérte, adataikat újra gondosan feljegyezte, majd tudatták velük, hogy egyikük
lefényképezheti az angyalt. A főigazgató csatát nyert, az elkövetkező napokban pedig – ragaszkodván a kezdeti stratégiához – háborút. Mert soha senkinek, egyetlen minisztériumi tisztviselőnek, egyetlen vallási vezetőnek, katonai
szakértőnek, újságírónak, vagy civil szervezetnek, tehát soha senkinek egyetlen percre sem jutott az eszébe, hogy az angyal elhelyezésének kérdésében illetékesnek érezze magát, hisz a háttérben mindannyian ott érezték a titkot, a nagyon súlyos és komoly titkot, ami természetesen nagyon súlyos és komoly
döntések sorát feltételezte, előzőleg meghozott, jól átgondolt és felelősségteljes
döntések sorát, hisz óriási horderejű dologról volt szó. Ráadásul az újságok világosan megírták, hogy az angyalt melyik kórházban ápolják, Hans Krügernek, a mentőautó orvosának nyilatkozatából az is kiderült, hogy mikor szállították oda, tudniillik jó néhány hete, s nyilván alapos oka van annak, hogy
azóta is ugyanott kezelik. Az idegenek látogatását pontosan koreografálták.
Terminust mindenkinek a főigazgatói titkárságon kellett kérnie. A befolyással
nem rendelkező kérelmezőket „a lehetőségek korlátozott volta miatt” rendkívül udvariasan elutasították, kérésre azonban az angyalról készült fényképek
xeroxmásolatait postázták az igénylők címére („a kezelőasztalon csukott szemmel fekvő angyal, amint gázmaszkot viselő, védőruhás ápolók veszik körül”,
„az angyal szárnyai”, „az angyal mosolya” stb.). (Egy hasonló fénykép, mely az
angyalt Rodin Gondolkodójának pózában, de a szamothrakéi Nikére emlékeztető, nyitott szárnyakkal ábrázolta, hamar népszerűvé vált a médiában, ám később egyértelműen hamisítványnak bizonyult.) A kellő befolyással rendelkező
kérelmezőket sosem utasították el, néhány nap alatt terminust is adtak nekik,
melyre általában szintén várni kellett néhány napot. A látogatókat a főbejáratnál a kórház rendészei fogadták, ha nem túl tekintélyes vendégről volt szó, az

2000. szeptember

47

iratait és az írásbeli engedélyt is ellenőrizték, majd a szűk és sötét folyosón keresztül elvezették a főorvosi szoba bejáratáig. Ott két állandó ügyeletet tartó
rendész újra ellenőrizte a papírokat, s csak ezt követően kerülhetett sor – kórházi dolgozók felügyelete mellett – magára a látogatásra, mely általában tíz
percig tartott, de egészen különleges esetben is legfeljebb fél óráig. Egy parlamenti képviselő számára egy ilyen látogatás előkészítése körülbelül egy hetet
vett igénybe. Legszerencsésebbnek a svéd miniszterelnök mondhatta magát,
akinek autója már egy nappal az üggyel megbízott titkár első jelentkezése után
begördülhetett a kórház parkolójába. A miniszterelnököt, aki különben híres
volt cinizmusáról, nagyon felkavarta a találkozás. Úgy zokogott, mint egy alaposan eltángált gyerek, nagy, kopasz fejét többször a falba verte, s egyre csak
azt kiáltozta, hogy „nem akartam, nem akartam”, alig lehetett elvonszolni a rendészek asztalától. Aztán kapott egy nyugtató injekciót, s még aznap hazarepült
Svédországba, ahol az ügy kapcsán hamarosan kormányválság alakult ki.
Módszeres angyalvizsgálatokat tehát kizárólag a kórház munkatársai végezhettek, esetleg néhány általuk felkért specialista, az idegenek kénytelenek voltak a rövid látogatásokkal beérni. (Igaz, több tudományos intézet is jelezte
részvételi szándékát az eset kivizsgálásában, de a tárgyalások újra és újra elakadtak, minthogy az egyébként módfelett készséges kórházi vezetés makacsul
ragaszkodott az elképesztően magas összegű kaucióhoz, melynek visszafizetését csak hosszú távon tudta garantálni.) A legfontosabb feladatokat három csoportra osztották: 1, Az angyal kondíciójának biztosítása. 2, Kommunikációs
csatornák feltárása. 3, Műszeres vizsgálatok leíró angyalélettani célból. Ami ez
utóbbi feladatot illeti, az orvosok viszonylag gyorsan, április közepére elvégezték és kiértékelték a legfontosabb méréseket. A főigazgató ekkor fogalmazta
meg azóta méltán híressé vált diagnózisát, miszerint „az angyalok a lábujjuktól
a fejük búbjáig pont olyanok, mint az emberek, leszámítva persze a szárnyukat”, és ez a nyilatkozat az eredmények valóban reális értékelésének tekinthető. Az angyal egyébként nem zárkózott el a vizsgálatok elől, sőt, teljes aktivitással vett részt a kísérletekben. És ami a legérdekesebb, egyre inkább félreérthetetlenné vált, hogy szimpatizál a kórház dolgozóival, még ha nem is mindenkivel egyformán, de azért mindenkivel, gyakran a látogatók rovására is,
akikből hovatovább már közösen űztek csúfot. Március utolsó hetében például
felemelő, egészen megható jelenetre került sor. Sywottek doktor épp egy ciripelő, villogó műszer képernyőjéről próbálta leolvasni a mérések eredményeit,
mikor az angyal, aki mellette állt, s maga is a műszert tanulmányozta, jobb kezét az orvos bal vállára rakta, merő szórakozottságból, ami olykor előfordul jó
barátok között. A doktor saját bevallása szerint egy szemernyit sem aludt aznap éjszaka, annyira meghatotta ez az egész, s még napokig a vállán érezte az
angyal tenyerét. Az angyalság fiziológiai értelemben vett lényegének meghatározásához azonban ezzel együtt sem jutottak közelebb. Az orvosok csupán

48

tiszatáj

egyetlen elgondolkodtató felfedezést tettek, jóllehet ehhez nem volt szükség
műszerekre. Észrevették, hogy a szárnyak, melyek repülésre talán mégiscsak
alkalmasak, határozottan zavarják az angyalt helyváltoztatás közben. Amikor
ugyanis az angyal helyváltoztatás céljaira a lábát használta – márpedig mindig
azt használta –, szárnyai jól észlelhetően akadályozták a mozgásban, többször
megbotlott bennük, egyszer kis híján hasra is esett. (A főigazgató egy ilyen alkalmat sikeresen lencsevégre kapott, de a „botló angyal” xeroxmásolatait sosem postázták az elutasított kérelmezőknek.)
A kommunikációs csatornák feltárása terén végzett kutatások – legalább
részben – sikeresek voltak. Az előzetes várakozásoknak megfelelően bebizonyosodott, hogy az angyal kommunikációképes, értelmes lény, kiválóan utánozza az emberi gesztusokat, és meglehetősen gyorsan tanul. Az angyalnak érzelmei is voltak, ami nyilvánvaló igazolást nyert a képregényekkel történő kísérletek során. Az ugyanis már a kezdet kezdetén sejthető volt, hogy a kapcsolatteremtés folyamatában nagy jelentősége lesz a vizuális jeleknek, lévén a verbális kommunikáció lehetőségei módfelett behatároltak. Így aztán logikus módon jutottak el a különféle képeskönyvek használatán keresztül a kórház
pszichológusai által tervezett, de képzett grafikusok által megrajzolt „képregényekig”, melyek jobbára fűzetlen lapokból álltak, s minden egyes lapon csak
egyetlen jelenet volt látható. A rajzokban megelevenedő történetek főszereplőjét Heronak keresztelték, s széles arcú, kisportolt izomzatú, szárnyas férfialaknak ábrázolták. A szintén atléta testalkatú főhősnő, Mary, ugyancsak szárnyakat viselt, s szintén állandó szereplője volt a különböző epizódoknak, míg
a többi szereplő epizódonként változott. Az angyal Hero gonoszok felett aratott
győzelmeinek szemlátomást örült, a pozitív mellékszereplők halála viszont
könnyeket csalt a szemébe. Legjobban az a jelenet kavarta fel, melyben az atléta testalkatú Mary kis híján a gonoszok fogságába esett, de aztán a meredek
hegyi ösvényen mégis sikerült egérutat nyernie, üldözői egyre jobban lemaradtak, kivéve egyet, a leggonoszabbat és legkitartóbbat, aki végül súlyos kődarabot hajított a lány után. Mary térdre esett, vékony vércsík szaladt le az arcán,
a nyakán, aztán eltűnt hófehér inge alatt, hogy újra felbukkanjon a ruha szöveteiben, egyre vörösebben és egyre terebélyesedve, de akkor végre megjelent
Hero, és az angyal idegességében összegyűrte a papírlapot. Aztán felállt, néhányszor körbejárta a szobát, majd kijelentett, hogy „laurex, lauricis, masculinum”, amitől a jelenlévők ereiben azonnal meghűlt a vér. Ez volt az első eset,
hogy az angyal embernyelven szólalt meg, méghozzá latinul, amit az orvosok
egyenesen logikusnak találtak. Többször is visszahallgatták a magnetofon-felvételt, a dolgot nem lehetett félreérteni. Az angyal hihetetlenül tisztán előbb
egy nominativusos alakot mondott, majd némi szünet után hozzátette a genitivust meg a nemet, és akkor mindnyájan úgy érezték, hogy határtalan lehetőségek nyílnak meg az emberiség előtt, s hogy immár biztosan felépül az a bizo-

2000. szeptember

49

nyos szebb és jobb jövő, melyben embernyelven beszélő szárnyas angyalok
szeretik az angyalnyelven beszélő szárnyatlan embereket. Problémát jelentett
azonban, hogy a laurex szó kizárólag anyjából kivágott tengeri nyúlfiókát jelent, amiért is nem volt világos a közlés értelme. Egyesek szerint az angyal
– bármennyire furcsán hangozzék is e megállapítás – tulajdonképpen káromkodott, csak éppen az a különös, hogy e célból egy latin szó teljes szótári alakját
felhasználta. Mások épp ezért újabb adatok begyűjtését szorgalmazták, vagyis
annak a technikának a kidolgozását, melynek segítségével az angyalt ismét
szóra lehetne bírni. Csakhogy az angyalt soha többé nem lehetett szóra bírni.
Pedig próbálkoztak, kitartóan és szinte mindennel, még külső szakértőket is
bevontak a vizsgálatokba, de az angyal sem latinul, sem másképp nem szólalt
meg soha többé, legfeljebb csak csivitelt, azon a különös, éneklő angyalnyelven, amit továbbra sem értett senki. Az persze így utólag furcsának látszik,
hogy a pszichológusok csak az utolsó pillanatban szánták rá magukat, hogy az
angyalnak egy jelnyelvet megtanítsanak, amikor már késő volt. Talán a lelkük
mélyén mindannyian meg voltak róla győződve, hogy az általuk preferált
módszerek végül sikeresek lesznek, hogy az angyal egyszer csak megszólal,
esetleg latinul, és talán volt is némi okuk rá, hogy ilyesmiben bízzanak. Az angyal mindenesetre egyáltalán nem küszködött a kommunikáció nehézségeivel,
igényeit e téren tökéletesen ki tudta elégíteni, az pedig nem nagyon izgatta,
hogy a kutatók olykor határozottan zavarba kerültek.
Ráadásul a különböző kísérletek során kockákat, gömböket, gúlákat és
egyéb hasonló tárgyakat párosító angyal csak annyit árult el magáról, amenynyit az ilyen kísérletek során egyáltalán elárulhat az ember, tehát egyszerre
meglehetősen keveset. Viszont sokat elárult például április elején, amikor egy
tizenöt perces látogatás erejéig fogadta Hamburg katolikus püspökét, aki
– noha idősebb volt a főigazgatónál – a legkevésbé sem látszott öregnek, sőt,
kifejezetten tetterős, energikus próféta benyomását keltette, lévén égő fáklya
a sötétben. A püspök természetesen szintén sírt a meghatódottságtól, majd amikor sikerült kissé megnyugodnia, az üzenet felől kérdezte „a mennyei vendéget”. Az angyal ekkor heroikus arckifejezést öltött magára, ahogy a képregényekben látta, majd határozott mozdulattal az ég felé bökött, ahol ronda esőfelhőkön kívül semmi sem látszott, de a püspök váltig állította, hogy megértette az útmutatást. Amikor végre elment, az angyal jobb kezének mutatóujját a jobb halántékához emelte, a többi ujját behajlította, s csuklóját többször
oda-vissza megforgatta a mutatóujj hosszanti tengelye körül. E meglehetősen
illetlen mutatványt Marie Schneidertől tanulta, és a püspöknek egy következő
látogatás alkalmával szemtől szembe is bemutatta. A magas rangú egyházi méltóság, aki (egyébként elsőként) ekkor vette észre az angyal szárnyaiban megbúvó tetveket, valóban égő fáklyaként távozott, részben a szégyen, részben
a düh miatt, minthogy korábban nem volt alkalma megszokni az efféle pimasz-

50

tiszatáj

ságokat. Érthető, ha a kutatók bizonyos türelmetlenség okán a geometriai
alakzatokat rakosgató angyallal szemben határozottan előnyben részesítették
a püspököt kicsúfoló angyalt, tehát az egzakt kísérletekkel szemben az egyszerű
véletlent. Az sem elképzelhetetlen azonban, és ez szintén érthető, hogy egy kicsit féltek is. Attól, hogy egyszer tényleg feltehetik majd a kérdéseiket, ki-ki
a magáét, és hogy az angyal válaszolni fog ezekre a kérdésekre, melyeket régtől
ott hordtak a lelkük mélyén, még ha talán nem is pontos megfogalmazásban.
Az angyal fizikai kondíciójának biztosítása két hétig komoly gondot jelentett az orvosok számára. Szintén mindennel kísérleteztek, még magyaros ételekkel is, de az első két hét alatt mégsem jutottak semmire. Az angyal látható
örömmel és nagy lelkesedéssel rágta meg, amit eléraktak, a folyadékot is, aztán
mindent kiköpött, a folyadékot is. A megoldásra ezúttal is Marie Schneider
jött rá, aki csaknem állandóan az angyal mellett segédkezett. Nos, az angyal
a langyos kakaóba áztatott kalácsot nemcsak hogy nem köpte ki, de az első kísérlet után hatalmas bögrével fogyasztott belőle minden nap többször is, alkalmat adván ezzel a főigazgatónak egy újabb jeles megállapítás megtételére,
miszerint „a túlvilágon mindig kakaó és kalács az ebéd”. Ami a püspök által
felfedezett tetveket illeti, a főigazgató igen nagy hisztit csapott miattuk. Azt
mindenesetre gyorsan sikerült megállapítani, hogy nem túlvilági tetvekről, hanem egészen közönséges, evilágiakról van szó, úgyhogy fél órával a püspök látogatása után Marie Schneider egy meglehetősen bűzös folyadékkal alaposan
átdörzsölte az angyal szárnyait, s az elkövetkező napokban még háromszor
ismételte meg ezt a műveletet. A tetvek eltűntek, de a dolognak ezzel mégsem
lett vége. Mert kétségtelen, hogy az a részben érthetetlen rajongás, mellyel a kórház dolgozói csüngtek az angyalon, s melynek következtében elég hatékonyan
próbálták őt kisajátítani, szóval mindez alaposan megnehezítette a társadalom
számára a probléma értékelését. Az angyal média-sztár volt, ez tagadhatatlan,
viszont azok közül, akik tényleg látták, szinte alig beszélt valaki. A főigazgató
tett ugyan egy-két dodonai nyilatkozatot, Hans Krüger pedig egyre terebélyesebb történetekben mesélte el a kórházba szállítás históriáját, de a mérvadó politikai körök hallgattak. Az angyal nem volt politikai ügy, mégpedig azért
nem, mert az emberek életét kórházi ápolása a legkevésbé sem befolyásolta.
A hamburgiak, ha valaki a véleményüket kérdezte, jobbára csak a vállukat vonogatták, bár az angyalról publikált fényképeket gondosan kivágták az újságokból, és a munkahelyi kávézások alatt is leginkább róla beszéltek. Véleményük azonban nem volt. Pontosabban, túlontúl sokféle véleményük volt, és
ezzel ők maguk sem tudtak mit kezdeni. Persze azért akadtak fanatikusok is,
akik órákon át álldogáltak a kórház körül, különösen áprilistól, amikor már
melegebb lett az idő, de az emberek többsége kinevette őket. Aztán egy hamburgi tévéadó közvetítette a püspök felhívását, és a helyzet egyik pillanatról
a másikra megváltozott. A tévéadásra hajnali kettőkor került sor, tehát alig

2000. szeptember

51

látta valaki, de szinte azon nyomban mégis mindenki tudomást szerzett róla.
Mert a püspök utolsó szavait („konduljanak meg hát, testvéreim, a vész harangjai”) tett követte, és Hamburg összes katolikus templomának összes katolikus harangja zúgott reggelig. A püspök felhívásában őszintén elmondott
mindent. Beszélt az angyalnál tett első látogatásáról, meghatódottságáról, meg
arról, hogy akkor egész éjszaka azon törte a fejét, hogy a kórházban ápolt angyal vajon a Szeráfok, a Kerubok, vagy a Királyi székek, netán az Uraságok, az
Erősségek, vagy a Hatalmasságok, esetleg a Fejedelemségek, az Arkangyalok,
vagy az Angyalok rendjéből való-e. Aztán beszámolt a tetvekről. A püspök
sírt, zokogott a kamerák előtt, majd kijelentette, hogy a kórházban egy bukott
angyalt ápolnak, aki „az egekből letaszíttatott”, a mentőautó orvosának elbeszélése mindezt teljesen egyértelművé teszi. A harangok meg csak zúgtak,
egyre hangosabban zúgtak, s mivel az emberek nem tudtak aludni, az angyal
politikai üggyé változott.
Reggel hárman nyilatkoztak egyszerre. Egyrészt Hamburg szociáldemokrata polgármestere, aki kijelentette, hogy a püspököt csendháborítás miatt fel
kívánja jelenteni, másrészt Bonnban egy bíboros, aki a Vatikán álláspontját
képviselve közölte, hogy semmiféle angyalt sem ápolnak Hamburgban, továbbá a kórház főigazgatója, aki az angyalt ártatlan, szárnyas élőlénynek titulálta, tehát semmi ok a félelemre. Határozottan furcsa helyzet alakult ki. Mert
marakodtak a kórházban, marakodtak odakinn, egy dolog miatt, de mégis egészen másért. A kórházban Marie Schneider, a főigazgató, valamint az intenzív
osztály vezető főorvosa zöld utat kapott, viszont a többiek csak meghatározott
időszakonként láthatták az angyalt, praktikus okokból kifolyólag, és ez rengeteg konfliktus forrása volt. A kintiek is az angyal miatt marakodtak, de a legkevésbé sem azért, hogy egy pohár kakaót adhassanak neki. Igazság szerint
egyik marakodás sem volt jó marakodás. Hamburg katolikusainak kis csoportja már hat órával a polgármester nyilatkozata után a püspök mellett tüntetett (mellesleg engedély nélkül) a városháza előtt, majd a kórház elé vonult, és
– talán mondanunk sem kell – ez a tüntetés már a legkevésbé sem volt szimpátia-tüntetésnek tekinthető. A dolgot tovább bonyolította, hogy hamarosan
megjelent egy protestánsokból álló társaság is ugyanott, aztán elcsattant egy
pofon (tényleg csak egy, legfeljebb egy, de még ez sem biztos igazán), majd
megérkezett néhány rendőrautó, és mindenki hazament. Két dolog is történt
ezalatt. Egyrészt a Reperbahn közelében megfojtottak egy prostituáltat, gyilkosa stilizált angyalt rajzolt a homlokára, másrészt a kórházban az egyik röntgenorvos lassan és óvatosan, hogy senki se lássa, hófehér angyaltollat csúsztatott a zsebébe, és a szíve közben a torkában kalapált. Néhány nappal később
aztán a prostituáltak is eljöttek a kórház elé, valamennyiük homlokán a stilizált angyal volt látható, de azt nem lehetett eldönteni, hogy szimpátia-tüntetésről vagy az ellenkezőjéről van-e szó. A rendőrség a szokottnál is nagyobb

52

tiszatáj

erőkkel biztosította a helyszínt, minthogy az Egyesült Államokból épp ekkor
érkezett meg az a katonai szakértő, aki a katonai szakértők közül elsőként találkozott az angyallal. A szokásoknak megfelelően szintén sírt ő is, sőt, a szokásoktól eltérően a fejét verte a falba, ahogy a svéd miniszterelnök, de aztán
nem utazott haza, hanem megírta a jelentését, miszerint az angyal szárnyai
nem veszik fel a versenyt a modern vadászrepülőgépek szárnyaival, viszont
felderítési célokra talán adaptálhatók.
A kereszténydemokrata kormánykörök helyzete bizonyos értelemben
komplikáltnak volt nevezhető. Egyrészt azért, mivel a pápa kiadta „Primo in
natura” kezdetű bulláját, melyben pontosan meghatározta a kórházban ápolt
betegek angyalságának kritériumait, s egyúttal ismét hangsúlyozta, hogy a „hamburgi sebesült” nem visel szárnyakat. Másrészt viszont a Köztársaság nagyon
sok polgárát háborított fel a pápai állásfoglalás, amiért is a kereszténydemokrata párton belül a polarizálódás jelei voltak megfigyelhetők. Bizonyos ortodox körök a római egyházfő útmutatásához tartván magukat képtelenségnek
bélyegezték az egész történetet, ok nélküli tömeghisztériáról beszéltek, s közben furcsa módon a liberálisok személyében nyertek maguknak erős szövetségest, úgyhogy a szociáldemokraták közeledését bízvást elutasíthatták. A párt
másik fele elsősorban patrióta érzelmektől vezérelve az angyalról készült fényképek szakértői vizsgálatát végeztette el (a „Gondolkodó” angyalról készült
fotó hamisítvány voltára is ekkor derült fény), s végül a tények eltussolásának
szándékával vádolták meg a pápát, de a szociáldemokratákat ők is elutasították. A lavina elindult, és feltartóztathatatlanul söpört végig az egész országon. A részleteket mindenki el tudja képzelni. Az mindenesetre tény, hogy
a kórház előtt egyik tüntetés követte a másikat, a bejáratot már nem a rendészek, hanem a rendőrség kirendelt emberei vigyázták, a betegek túlnyomó
többségét pedig más intézetekbe szállították a hozzátartozók. Az épület egyre
inkább ostromlott erődítmény benyomását keltette. A kórház május közepéig
állta az ostromot. Május 13-án a főigazgató a teljes személyzetet berendelte az
épületbe, délután kettőre. Marie Schneider utolsóként, tíz perccel kettő előtt
ért a kórház előtti térre, és alig tudta átverekedni magát a rendőrök és tüntetők
közötti vonalon. Amikor a bejárathoz ért, valaki súlyos kődarabot hajított
utána. Akkor térdre esett, vékony vércsík szaladt le az arcán, a nyakán, aztán
eltűnt hófehér inge alatt, hogy újra felbukkanjon a ruha szöveteiben, egyre vörösebben és egyre terebélyesedve, de a rendőrök karon fogták, és bevonszolták
az épületbe. Pár perccel később az ápolónő ott állt a többiek közt az értekezleten, melyet az intenzív osztályon tartottak. Valósággal vágni lehetett a füstöt,
de senki sem szólt a dohányosokra, akik idegességükben egyik cigarettáról
gyújtottak a másikra, minthogy az osztályon napok óta egyetlen beteget sem
ápoltak. A főigazgató halkan és szomorúan beszélt, s mindenki jó előre tudta,
hogy mit fog mondani. Marie Schneider nem várta meg a szónoklat végét. Ha-

2000. szeptember

53

tározott léptekkel elindult az angyal szobája felé, a tömeg tisztelettel nyílt meg
előtte. Az angyal és az ápolónő szeretkezése legfeljebb öt percig tartott. Ölelkezés közben meg-megremegtek az angyal szárnyai, szinte alig észlelhetően, de
ők mégis mindketten a levegőbe emelkedtek, és egészen bizonyos, hogy Hamburgban soha nem szerette így a másikat még senki sem.
Néhány perccel később halkan kopogtak a szoba ajtaján. A főigazgató volt
az, és sírt, méghozzá nem azért, mert ebben a történetben egyszer mindenki
sír. A szokásosnál is öregebbnek látszott. Aztán kézen fogta a teljesen mezítelen angyalt, és kivezette a szobából. Május 13-án megnyíltak a kórház kapui,
a bejáratot vigyázó rendőrök pedig térdre borultak, és sírtak. A téren csönd
lett, hihetetlen csönd, amilyen talán Pompejiben lehetett ezer évvel a pusztulás
után. A főigazgató elengedte az angyal kezét. Hirtelen könnyű szellő támadt,
mintha sóhajtott volna az ég, és az angyal lassan elindult a lépcsőn, egyenesen
az emberek felé, akiket a következő mondatban majd csőcseléknek fogunk nevezni. A csönd pedig váratlanul, egyik pillanatról a másikra szétszakadt, hatalmas üvöltés tépte ketté, mely a csőcselék torkából akkor tört elő, amikor
meglengette hófehér szárnyait. A teret biztosító rendőrök szintén térdre hulltak, sisakjaikat bal hónuk alá szorították, mint hajdan a keresztesek, a liberálisok feltépték mellükön az inget, és bocsánatért könyörögtek, a Sátán Katonái
(teljesen kopasz, rossz arcú fiatalok) kereszt alakzatban terültek el a földön, és
sok-sok liter könnyet ontottak a szociáldemokraták. Ekkor az angyal a levegőbe emelkedett, és elrepült.
Egy héttel később a Köztársaságban már a rendes kerékvágásban folyt az
élet, és a kedélyek csakhamar megnyugodtak Hamburgban is. A kórház dolgozói közül sokan elhitték, hogy tömeghipnózis áldozatai voltak, utólag még
szégyellték is, hogy velük ilyesmi megeshetett, tehát gyorsan elfelejtették az
egészet. Egyesek viszont makacsul ragaszkodtak téveszméikhez. Hétvégenként
a főigazgató vidéki házában adtak egymásnak randevút, ahol angyaltollat, angyalhajat nézegettek, meg persze fényképeket, újra és újra átlapozták a régi
vizsgálatok dokumentációját, meghallgatták a magnófelvételeket, melyeken
egy szárnyas élőlény csivitelt, egyszer meg azt mondta, hogy „laurex, lauricis,
masculinum”. Boldogok voltak és szomorúak, határtalanul. De kilenc hónappal később Marie Schneider egészséges kisfiúnak adott életet egy nürnbergi
kórházban. A gyermeknek nem voltak szárnyai, teljesen átlagos, normális
testalkatú babának látszott. Az azonban furcsa volt, hogy nem sírt fel, amikor
megszületett. Mert tényleg nem sírt fel, hanem nevetett, fenyegetően kék szemekkel a nagyvilágba.

54

tiszatáj

MEZEY DÁNIEL

Hallották már Glaumber úr kintornáját?
(III. DÍJ)
A homályban még mit sem tudni, de amint Glaumber úr kintornája Szent
Vince ünnepének másodnapjába csöndben átgördül, egyszerre hajnalodik.
Tavaszelő havát mutatja a derengésben a verkli oldalára festett kankalin.
Most már láthatják Önök állani a városkánkat. Úgy csillog könnyű pirkadati fátylaiban, mintha éj nem lett volna.
Minek csodálkoznának?
Fülüket éri az első nesz is, a verkli kerekei most kezdik költögetni a kövezetet. Kísérik Glaumber úr sánta lépteit. Figyeljék csak, ahogy a különös imbolygás végigméri a városszéli sáncot, aztán a szendergő utcákra tér. Ha követik, előbb a vámház lesz látható. A mestersor ringatózik a lakatosok és tímárok műhelyeivel. Juharfák mögé bújik a mészárszék, palánkjait megérinti a derengés. Moccan a piactér, ha megállanak a párolgó lacikonyhák előtt.
Lassan megfordul a verkli kerekei alatt az egész város. A vendéglő is, a doktorék háza is. A posta után pedig már készüljenek.
Mert íme, a főtér tárul Önök elé az alvó Városházával, melynek ormán
márványból való Vince-címer dicséri a várost. És nem hiányoznak a zászlók
sem. A Báli tér, így nevezik. Ugye szép?
A hársak alatt e hajnalon sörsátor dől másnaposan a fölpántlikázott zenekari emelvénynek. Kiürült hordók fölött lampiont himbáló szellő emlegeti
a tegnapi ünnepséget.
Glaumber felemás lábain még imbolyog kicsit a szétszórt szalagok közt,
azután megállapodik. Most szemügyre vehetjük őt és hangszerét is.
Barna a kis hajlott ember kabátja, keménykalapja furcsa, apró szemek fölé
tart árnyékozó ereszt.
Ilyen Glaumber úr.
A lakkos deszka mályvaszínű, s kikelet havának kankalinja immár második
napja terjeszti róla olajmázszagát. És még egy kicsi tükör is van a virág levelei
között.
Ilyen a verkli.
De csakugyan, hallották-e már Glaumber úr kintornáját?
Mert ebben a pillanatban villan a doboz sárgaréz karja, mintha a megvirradt
nap a kezdésre aranyfénnyel maga adna jelt, Glaumber hunyorogva kalapját

2000. szeptember

55

emeli, kopasz feje elővillan, meghajol. És a koratavaszi levegő gyöngyözően
megcsendül.
Az első hang a kandeláberek közt gurul. Egy üveggolyó ütődik a Városháza
falának, mire a megelevenedő hársak fölött a toronyban fölriad hortyogásából
az éjjeli tűzvigyázó.
Gurul a második, s Glaumber egy szétcsapódó zsalu felé emeli kalapját.
A harmadik meghajlás a fűszeres Halápi borzongató ásítását üdvözli, a negyedik hang egy kapu nyikordulásával egy.
A tekerőkar forog, s a hangok egyre dülöngélnek a sípládából. Peregnek,
búgnak és pattognak. Mint mikor a hosszú sor dominóból egy megbotló föltartóztathatatlanul dönti magával a többit. Mint zárás után az Arany Túzok ajtajában Verőczey úr támolygó asztaltársasága.
Forog a kar, Glaumber úr egy ünnepi számát játssza.
A soron következő dallam alatt minden ablakban szellőzködő vánkosok
dagadnak már. Egy fuvaros szekér zörgését hallhatják az alsó városból, azután
a sétálóutcában Blauzing úr vonja föl rőföskereskedésének redőnyét. Cselédlányok lépdelnek kosárral a karjukon Vödreg mester hentes- és mészárosüzlete
felé, s igen, kihúzott derékkal szemléjét tartja Patak csendbiztos úr is. Vajszínű
az igyekvő hivatalnok urak vászonöltönye. Sulyom doktor egy súlyosabb
esethez siet.
Forog a kar, s mikor a kintornás a köré sereglett galambok kíséretében,
a szembe jövő úriasszonyok előtt hajbókolva a megelevenedett térről a Templom köz iránt indul, a fölszálló muzsika már egész a kémények szájáig fölér.
Lám, arany reggelt hozott az a kankalin.
Minden ékszerét fölöltötte már a nappal, amikor egy Szomorszegi nevű fiatal úr, lelkében sötét sejtelemből érlelt bizonyossággal, kilép az utcára. Elvakítja a fény, mert szeme homályhoz szokott a zsaluk mögött, hová a töprengés
száműzte napokra. Lakának ajtaja előtt akkor biceg el az öreg Glaumber. Forog a kar, a levegőt örvénycsigákkal bodorítja. Gurgulázik a doboz, és amikor
a gondterhes úr a szándéktól kergetve, hogy szörnyű aggodalmában végre választ találjon, lelép a lépcsőről, a körben forgó dallam éppen ahhoz a részéhez
ér, ahol mindig botlik egyet-kettőt, különösen. A hirtelen fölröppenő galamboktól nem látja a fiatalember, hogy a kis tükör a tavaszi napban csillan egyet.
Szomorszegi nekibátorodva a csendbiztosság felé indul. Siető alakja mögött
a kintornás mélyen meghajol.
Hetekkel ezelőtt éppoly távol állt lelkétől bármi gyanú, amint okos homlokától a komorság. Ám egy könyv akadt a kezébe. Afféle füzet. A borítója
rég leszakadhatott, a tartalma viszont így is érdekfeszítőnek látszott. De az olvasgatásból tépelődés lett, konok és izgatott, míg végül megpattantak a betűk
zárai, s a sorokból kivehette a figyelmeztetést.

56

tiszatáj

Aljas terv volt készülőben. Gyilkos merény sem lett volna eszeveszettebb,
vad vérengzés sem iszonyúbb. Hallott pedig gyerekkorában a cselédektől csecsemőket étető asszonyokról, s egy elvetemültről, aki hajadonok vérét vette.
És maga is megérintette annak a külországi bankócsinálónak a ruháját, akit,
hála a hatóságnak, épp az ő városukban lefogtak és a piacon megbilincselve kiállítottak.
Csakhogy más volt az, ami most küszöbön állt. Valami fajtalan és képtelen
összeesküvést forraltak valahol, a magátólértetődőség leplei mögött. Nem közönséges csirkefogók és nem is határvidéki haramiák garázdálkodásától tartott.
Talán még nem is léteznek annak az ismeretlen tettnek az elkövetői. Hiszen
ebben reménykedett.
Mindenesetre eltökélte, semmi áldozatot nem latolgat majd, hogy még idejében megakadályozva a gazság kiteljesedését megmentse a város ártatlan lakóit.
Pillantsanak az ifjú úrra, ahogy leszegezett fejjel halad a csillámlásban a városi közönség között. Csak Marcell tisztelendő úrnak köszön. Mindörökké,
édes fiam. A pap nyájasan bólint.
A csendbiztosság épülete előtti téren a duzzadt gégéjű rikkancsfiú kiabál teli
tüdőből. Bíztatja a járókelőket, vegyenek Halápi fűszerüzletében a most érkezett kitűnő füstölt halból, és a mindig friss mandulás süteményből. Halápi
neve biztosíték a kifogástalan minőségre!
De Szomorszegi semmit se hall, annyira gondjaiba mélyed. Így lép be a csendbiztosság kapuján is. Az öreg posztoló káplártól Patak főparancsnok úr után
érdeklődik, kissé követelőző hangon.
Ügyét illető minden kétsége eloszlik a hivatali helyiségek megnyugtató sürgése láttán. Egyenruhák feszülnek, az írnokok most állítják össze a délutáni jelentéseket. A tiszti szolga hívatja Szomorszegit.
Ohó, tisztelt Szomorszegi úr! Micsoda öröm!
Peckesre pödrött bajusz fénylik.
Íme, Patak főparancsnok úr.
A pamlagon kínál helyet a fiatalembernek.
Igazán, igazán! Hogy fontos, halasztást nem tűrő ügy?! Jaj, jaj.
Elnéző a mosoly.
Szomorszegi előrukkol mindazzal, amit a csalárd készülődésről tud. Beszél
összeesküvőkről, pártütőkről.
A mosoly rendületlen, a szemekben mégis megütközést láthatnak. Patak főparancsnok úr fölkel. A nyájasság közepette sem felejtheti a felelősség szigorát.
Ugyan, ugyan. Uraságod megfeledkezik mind az éber helytállásról, mind az
erőfeszítésről, melyet szervezetünk lankadatlan tanúsít a törvénytisztelő lakosok érdekében. És, ami még helyteleníthetőbb, nincs bizalommal polgáraink

2000. szeptember

57

józansága iránt sem. Hiszen gondoljon a mindenütt megnyilvánuló, megbízható emberi értékítéletre!
Patak főparancsnok úr a szemben lévő ablakhoz lép, s jelentőségteljes mozdulattal kitárja a bizalmatlankodó előtt. Beszökken a kikiáltófiú hangja.
Utóvégre csak elegendő bizonyíték önnek is városunk régmúltba vesző eredete, a régi családok fönnállása, s hogy örököseik, mi magunk, itt élünk, és kifejtve munkánkat gondoskodhatunk a gyermekeinkben mindennek fönnmaradásáról. És hogy van, ami ezt szavatolja nekünk.
E komoly szavak közepette a csendbiztos Szomorszegi felé mutat egy pecsétnyomót. Igen, rajta a városi címer.
A rikkancs még mindig kiabál.
Törvény, meggondoltság. Csakugyan.
A csendbiztos most egészen közel hajol. Elvégre a hit, a tudomány is ezt
igazolja.
A kiabálás csak most marad abba. A főparancsnok úr kissé még összevonva
tartja szemöldökét. De amint láthatják, így a legbizalomkeltőbb.
Szomorszegi csillapuló kedéllyel búcsúzik el a derék tisztviselőtől. A csendesülő utcán is érzi még a bátorító vállveregetést, eltűnődik a hallottakon.
Egy hazatérő szódásszekér zörgésében most száll alá az alkony. Csoszogás.
Fülke bácsi, a Városháza mindenese kászálódik le a létrájáról, kezében összetekert ünnepi zászlók.
Odahaza, a fűszeres Halápinál a mennyezetről egy kés ereszkedik le lassan.
Egy villa is alászállt már az étkezőasztalra a gerenda árnyékában várakozó
vaskos, barna bőrborítású könyv, néhány aranykeretes csíptető és vörös álszakáll közül. Fűzöld pettyes nyakkendők is himbálóznak ott.
Az asztalon nagy tál barackkal töltött kappan burkolózik orjaleves gőzébe.
Mellette csöves fánk és pite. Nyílik az ajtó, a kappan mintha most csukná be
gyorsan a szemét.
Halápi roppant vacsoráját láthatják.
És itt van Halápi maga. Föltűri ruhaujját. Leül. Kezébe veszi az evőeszközöket. És munkához lát. A felesége, aki egy kevés süteménnyel már jóllakott
az imént, a háttérből figyeli. A fűszeres nem szenvedheti, ha kiszedik elé a levest. Maga emel ki nagy darabokat a pecsenyéből is. Fenséges a fánk, fahéjjal
van meghintve.
Most beesteledik. Halápiné a hitvesi ágyat veti.
A hálószoba ablakán verklihang szűrődik be.
Az asszony eligazgatja a dunyhát, fölpúpozza a párnákat. Bejön Halápi is.
Levetkőznek, a férfi fölrakja bajuszkötőjét. Előbb őt nyomja el az álom.
S ahogy végül az asszony is álomra hunyja a szemét édesen horkantgató ura
mellett, már csak a kintornát látjuk, amint a tavaszi estéből kigördül.

58

tiszatáj

Nyár havát búzavirág hirdeti kéken a sípládáról. Meleg napokat tölt be az
olajmáz illata. Glaumber barna kabátjában áll és megemeli kalapját. Ünnepi
számait játssza.
Szomorszegit láthatják, ha a pinceablakokig hajolnak. Az áldozatkész ifjút
félelme űzte ide, amely azóta ismét föllobbant. Most kissé soványabb, halovány, mintha vérszegénység gyötörné. Napról napra keresi homályban, nyirkos zugban a talányt, hogy elrántva a rejtő leplet csírájára reábocsássa a tisztesség napvilágát. Hiszen birtokában van a becsület fegyvereinek, igen. És tisztában van már üldözöttje természetével.
Azt keresi, ami árnyékban iszkol szájában mentve önmagát. Ami vak önnön nemlétezése iránt, és így fakad létre. A fekélyes kelést, az üszkös vérfenét.
Jaj, elegendő egyetlen ellentmondást megtűrő pillanat, több nem kell egy képtelen lehetőségnél, és már fölütötte fejét.
De Szomorszegi készen állt bölcsőjéből kirázni idejében még, mielőtt szétterjeszthetné mérgét.
Tűvé tesz száz avas fiókot egy elrebbenő körvonal után.
Üldöz kulcslyukon átsurranó árnyat.
Ládát feszít, neszt hajszol.
Mintha hirtelen meglátna valamit, egy elhagyott szekrényhez ront, s kirántja egyetlen fiókját. De csak egy kicsi mintás női keszkenőt talál benne.
Ilyennek láthatják őt.
Ám figyelmüket ekkor Sulyom doktor úr vonja magára. Éppen Szomorszegi pinceablaka mellett szalad föl a lépcsőn. Szemügyre vehetnék, ha nem
nyitna be nyomban. Sürgősen hívták, az eset valóban nehéz. Mert Patakné
asszony vajúdik a házban, s tudvalevő, Patakék régóta várnak már óhajuk beteljesedésére.
A bába már ott van. Nagyon szenved a jó asszony, nyögését az ablak üvege
nem fogja föl. Az orvos orrára teszi aranykeretes csíptetőjét, föltűri ingujját, az
eléje rakott mosdótálban gondosan kezet mos. Ezalatt a ház tébláboló urát
a bába kitessékeli az előszobába. Vizet melegít a konyhán a szobalány, törülközőt hoz be. Patyolat lepedő várakozik széthajtva.
Patakné egyre nyög. Az orvos nagy táskájából műszereket szed elő, láthatják, a csíptető mögött mennyire összpontosít. A bába is avatott mozdulatokkal
teszi a dolgát, nyugtatja az asszonyt.
Az ablak előtti naspolyafán egy kicsi trombita figyel feszülten. Erősödik
a nyögés. Patakné igézett arca eltorzul, az ágy fejére különös sugallat száll.
Kint is hallani, ahogy a nyögés fölerősödik, majd elhalkul. A trombita csecsemőhangon fölcsilingel.
Forog a kar. Hallgassák Glaumber úr kintornáját! A Kishíd utcában búg
a doboz, a hangba belévegyül a rikkancs kiáltása. Most Dömötör úr korcsmá-

2000. szeptember

59

ját dicséri. Mert itt a csapszék az utcavégen, éppen az órás Selmeci üzletével
átellenben.
Egy átutazó idegen úr kocogtatja a macskakövet pálcájával, tanácstalanul
forgatja a fejét. Aztán odalép a guruló kintornához. Órásüzlet után tudakolózik. A keménykalap alatt mentegetőzők lesznek az apró szemek, mint akit tetten értek, az ajkak megrándulnak. Különben merev marad a viaszszínű arc.
S bár az öreg Glaumber sosem mondhat mást, mint amit lát, mert hiszen
néma, azért nem hiábavaló az utazó kérdése. Úgy mondják ugyanis, hogy a kis
tükör a kintorna oldalán minden kétségben választ ad. És csakugyan, az órásüzlet előtt elgördülő dobozon, épp a búzavirág közt megcsillan a nap, s a tükörben az úr megpillantja Selmeci cégérét. Ahá, mosolyodik el, s köszönve sarkon fordul.
Tessék megtekinteni Selmeci üzletét!
Megnyerő, deres úr az órás, és a mesterségében is nagy tekintélynek örvend.
Az üzlet félhomályában száz ketyegés közt ül. Hunyorítva tart szemén egy
nagyítót, s egy különös szerkezetbe tekint. Addig nem is mutatja, amíg az kezében tartott csipeszének egy mozdulatára izegve-mozogva el nem indul. De
így is ki érthetné?! Forgó kerék, fogasléc, megannyi rugó. Ennyi csavar közt
mintha a semmibe néznénk.
Ám egy lap kerül elő, fehér és tiszta, fekete számokkal. A sötétben világos
kör, rajta mutató egyszerre három is tüsténkedik, ahogy Selmeci most a fénybe
tartja. Takaros így valóban.
De úgy mennyibe kerülne?
Az órás a fejét rázza.
Ha várnak egy keveset, mást is láthatnak. Lám, kismadár rebben elő a kirakat napvilágába, s kakukkolni kezd. Egy doboz fedelén csilingelő muzsika hallatára apró emberkék táncba fognak.
Ha tetszik, ebből vegyenek!
Az utcán is minden cseng-bong. De Szomorszegi a nyári este fodrozódó,
fényesen lebomló leplei közt leszegett fővel indul haza. Így azt sem láthatja,
hogy vörös fürtök takarásából egy szempár kíséri útját.
Továbbfordulván már érett szőlőfürtök köszöntik a verklin szüret havát.
Glaumber úr tekeri a kart.
Szomorszegi fölgyűrt gallérral, magába temetkezve baktat a hűvösödő időben. Körül se néz. Egy bérkocsis épp hogy meg tudja állítani a lovait, éktelenül
káromkodik. Szomorszegi azt sem veszi észre, amikor az arra tántorgó Verőczey úr nagyot kurjantva kínálólag feléje tartja üveg borát. Szomorszegi már
csak komor gondolatai közt él.

60

tiszatáj

És egyre többet ért ellenfele természetéből. Érti mikéntjét közelgő születésének. És érti, minden késő már, ha az bekövetkezett.
Valami, ami nincsen, nem lévő cinkosára talál majd. Mintha volna neve,
megszólítja, abban a pillanatban, midőn hálából már választ is kapott. Így magyarázzák majd egymással magukat, önmagukkal egymást. Jobb kéz a balban
körbe állnak, és a létezést emígy megkaparintva ámító örvendezésbe fognak.
Mert elég, hogy hisznek immár. És létükre indokot csak maguktól várnak,
mert megszületett a dolog, amely az értelmével azonos. A fekély az értelem
testén, a kör jegyével.
Szomorszegi fűtetlen, poros szobájában álló nap görbed papír fölé, kezében
körzővel. Figyeli a szemfényvesztés köreit.
Látja a körző nyomán önmaga felé növekedni a még ártatlan íves csíkot,
látja érthető haladását. De azt a pillanatot akarja érteni, amelyben a testtelen
vonal egyszerre kiterjedést nyer. A balvégzet csúfondáros mozdulatára kíváncsi, az utolsó csillogó pontra, amely a kérdést alig szüli meg, már el is rejtette
a választ.
És ha valahol már ott lapul a gonosz síkidom?! Gyomrában vajon mit rejt?
Szomorszegi arcélét eszelős fény rajzolja, kérdő tekintetétől lángra lobban
a papír. Ám a tucatnyi körzőnyomot szóra nem bírhatja.
Összetör kerek tányért, fölpattint kerek zsebórát, de benne mit se lel. Fölkerekedik, s az utcán a kádárok kinnfeledett hordóiba les. A bognárműhelyek
körül ólálkodik, fürkészi, hogyan ütik a mesterek a küllőket a kerekek agyába.
De mindhiába.
A tépelődés kínzó szögeivel fölszórt útján végre egy vasárnap a templomba
indul, hogy meggyónjon.
A templom felé a Vince-kert mellett kell elhaladnia. Itt surran be háta mögött a kapun a doktorék fia.
Jártak-e már a város legszebb parkjában, a Vince-kertben?
Akár egy festmény. Fű, virágok. A tölgyek árnya tiszta padokat vesz karjába.
A sétány végében szoborként őrködő Szent Vince jóvoltából megláthatják
a színeket.
Itt vannak mind. Látni bíbort, kéket. Mályvaszínt. És fehéret. Ha szemük
útja a szépségen át vezet, az igazságról is többet megtudhatnak.
Ősz barnáján a rózsaszínt pillanthatják meg, ha észreveszik selyemruhájában, kalapjában Kotora kisasszonyt. A postamester leánya messzire tekint.
Foltok nyugtalan gyűrűiben mintha várna valakit. Bólintanak az ágak a szélben. A doktorék fia, az ifjú Sulyom tűnik föl amottan. Színek szökellése. Az
ajkak pirosát mutatja egy csók.
Szebb mi lehetne?

2000. szeptember

61

Egy csoport bokor mögé kerülnek, kézszorongatás és forró fogadkozás
mozdulataival játszik a sárguló lomb. A leány belékarol az ifjúba, sétáló alakjuk hol eltűnik, hol fölbukkan.
Mivel nagyon beteg már az öreg, nyugdíjazott postamester, a lány sajnos
ritkán jöhet el. A fiatal Sulyom lehajtott fejjel jár mellette. Az apja orvosnak
taníttatja, de ő eltökélte, művész lesz. Ahogy szemérmes ösvényükön szemközt fordulnak Önökkel, a fiatal Sulyom kabátja alatt fűzöld pettyes nyakkendőt láthatnak, amelyet szerelmesének kedvéért kötött föl, aki szereti, ha
egy kissé gyerekesen öltözködik. A leány kezében kicsi mintás, csipkés keszkenő van, kedvesétől kapta ajándékul. Ahogy kar karban lépnek, egymást
érintő vállukra különös igézet rebben. A fejük fölött két csengettyű lopva
megcsendül egy ágon.
A fasorban Ruzanics tanító úr vezeti a városi iskola elemista fiúcskáit.
Az özvegy tanító jó, melegszívű ember. Mennyire szerette feleségét! S a gyászév letelte óta már hányadik esztendeje nem visel feketén kívül mást. Feketén.
És fehéren. Amilyen fehér nagy lelke is, melyet annyi időn át asszonynak meg
nem nyitott, jóllehet fejét a dér még nem illette.
A tanító úr mindent fölismer, ami rossz, de a jóról még többet beszélhet.
Ezért vezeti a szoborhoz a gyerekeket.
Látjátok ezt az urat?
A márványból faragott, nevető arcú szentnek jogar van jobbjában, melynek
feje egy házat formáz, a baljával jámbor, elutasító mozdulatot tesz.
Ő az, ki a legenda szerint egyszer magasságos nagy csudát mívelt.
Mert történt, hogy egy tollatlan, csonttalan, vak sárkány képében közelgett
a pusztulás egy tucatnyi tehetetlen lélek felé, kik a végeláthatatlan pusztaságban étlen és kiszolgáltatottan tengődtek. Olyanok voltak magányukban, akár
a szélhányta kórók. A szörny torkában láthatatlan lidércfény kígyózott, s némán őrlő lépteinek emésztő ereje előtt nem lehetett készen semmi sem menekülni.
A szent akkor előlépett. S hitét sokszorossá megerősítvén karjának egyetlen
áldott mozdulatával megszentelte a szegény lelkek viskóját, amely pedig nemcsak szűkös volt, de olyannyira gyöngén állott, hogy falain, mint az aszaló levegőn, át lehetett látni. Úgy igaz, akár a semmi levegőn. És a férfiú bizalomra
intette a kétkedőket. Amazok vonakodva bár, de behúzódtak a düledező kunyhóba akarata szerint.
Így történt, hogy a rém hozzájuk jutott minden időktől fogva való néma
dúlásában. Megborzadtak hideg leheletétől, ahogy körülölelte őket. De mikoron hatalmát reájuk terjeszthette volna, éreznie kellett, hogy hiába már ködteste, ha végtelenjében kirajzolódott a földönfutók gyarló menedéke, hiába
örök csendje, ha benne elhangzott az ágrólszakadtak reménykedő sóhaja.

62

tiszatáj

Azután megparancsolta a szent férfiú, hogy higgyenek. Serény vigyázattal
emeljenek tehát erős falakat a megbecstelenített, halott rémen, akár ha jó, köves talajon, testté lett testéből vegyenek hozzá téglát pirosan kiömlő vérének
habarcsával. Avégből pedig, hogy a csoda illékony lelke immár el ne szökhessen, hanem átjárja az építkezők elméjét és szívét örökké.
S azok ím munkába fogtak legottan.
A tanító úr szavait a fiúk mind kabátgombnyira nyíló szemmel hallgatták.
Hát ő a mi városunk védőszentje.
Nézzétek a jogart! Varázslata, mellyel a szörnyet legyőzte, csak bennetek
válhat valóra. Ő elétek tárja mindennek az értelmét. Az igenét és a nemét.
Örül a szép gondolatnak, de az oktalanság is százszor és ezerszer inkább kedvére való, mint az, ha nem vélekednétek sehogyan sem.
Elétek nyújtja persze, mit is mondjatok a szeretetre, és miként vessétek
meg, ha lehet, a gyűlölséget. Mégis a leginkább attól óv benneteket, hogy valahogyan nehogy ne érezzetek semmit.
Mert ha nem éreztek semmit, akár a semmit is megérezhetitek.
Hát ekképp int benneteket.
Bizonyára tudjátok, ki az, akiről meséltem nektek.
Ruzanics tanító úr várakozón néz kis seregére.
Szent Vince!
A kőarcról, az örvendező száj szögletéből nem tűnik el a kis mosoly, úgy
méri végig a szobor a ragyogó arcú gyerkőcöket.
Glaumber bácsi!
Ezt a kis Petrók gyerek rikkantja, a vendéglős özvegy Petrókné eleven fiacskája. A tanító úr kedvteléssel bólint.
Mert valóban. A kintorna mintha szólni egy percre sem szűnt volna meg,
úgy jelenik meg búgva és peregve, s a hang nyomában a kintornás is előlép a szobor mögül. Kis örvendező mosollyal a szája szögletében szolgálatkészen hajol
meg. Szól a verkli a Vince-kertben. Glaumber úr szép őszi számait játssza.
Hallgassák őket! Ha pedig volna valami kérdeznivalójuk, ne feszélyezze Önöket a kintornás zavarba ejtő mosolya, és hogy csak annyit mondhat, mint
amennyit lát, mert hiszen néma, és ha kalapját úgy emeli is viaszfényű arca elé,
mintha valami takargatnivalója volna, akkor se zavartassák magukat, elvégre
ott csillog a kis tükör a sípláda oldalán mindig. Ha csak éppen tudni kívánják,
hogy mennyire jár az idő, bízvást kérdezzék meg azt is, a kis lapocska most
épp a toronyórára lát.
Meglátni a tükörben a választ mindenre.
Vagy talán nem hiszik, hogy ilyen egyszerű?
De most figyeljenek ismét Szomorszegire, aki elindult, hogy meggyónjon.
Az ősz festékei vállára hullanak, színezik szemét, arcát, ahogy sehová sem
nézve ballag. Hajadonfőtt van, nem érzi a lassan hidegre forduló időt.

2000. szeptember

63

A paplakhoz ér, zörget az ajtón.
Maga az? Marcell tisztelendő úr atyaian tekint a fiatalemberre.
Atyám, vétkeztem.
Igen, fiam.
Sokszor. Szüntelen.
Bizony hosszú ideje távol marad az ájtatosságokról, és engem is kerül. Isten
szolgálatát nem hanyagolhatja el! A pap beljebb tessékeli és maga mellé ülteti
az elbitangolt bárányt.
Hiszen szolgálat az, amiért elmaradtam, mondja a fiatalember.
A fény, amelyet szemében parázsolni látok, megijeszt. Olyan űzött, mint
aki hasztalan hajszol valamit. Meglehet, rossz helyen keresgél, gyermekem.
Szomorszegi bólint. Hallgat. Azután előadja keserves tudását az egyház
tiszteletreméltó szolgájának. Az kis vörös szakállát simogatva elnéző rosszallással ingatja fejét, mint aki tudta ezt, hiába. Amikor véget ér a beszámoló, így
szól.
Lám igaz. Bizonyságát adja eltévelyedésének és az úr iránti bizodalom elvesztésének, amint így beszél. Ha jól értem, önáltatásról szólt az imént?
Egy majdan egyre terjedő önámításról, igen. Amely falánkságában, s hogy
létét semmi se fenyegesse, egymás után kebelezi majd be ártatlan áldozatait.
Kezdetben csupán egy parányi csomó ez, melynek rejtekén a semmi fog
önnön létezésének magyarázatába belebonyolódván egyre-egyre csak terebélyesedni, mint valami gubacs. És meglehet, még nem volna késő letépni és kérlelhetetlenül tűzre vetni. Talán valaki kimondhatná még idejében a kemény
ítéletet. De én már erőmet vesztettem.
Szomorszegi megtörten hajtja le a fejét.
Meg kell vallanom a legsúlyosabb bűnt, atyám. Én meginogtam. Olykor
már nem is bánnám, ha beteljesedne a végzet. Bár ragadna el engem is az a hatalom, csak hadd tudjam meg, mi is ő, s létének mily titkos rendszerét rejti szívében. Bent, a kör mélyében. Ha beléje veszek is, de a határoló vonalán, egy
pillanatra hadd értsem meg, hová kerülök. Mert tudom persze, bent, az ő birodalmában már ismét semmit sem érthetek majd.
Az egyházfi bölcs iszonyodással hallgatja végig az ijesztő szavakat. Majd
tisztes szakállát elengedve ültéből szólásra emelkedik.
Engedd az ítélkezést annak, akire tartozik, fiam! Hagyj föl ezekkel az oktalanságokkal! Erős bennünk a mi hitünk, térj meg belé, s kívánd, hűtse le fölhevült, vétkező arcodat. Nézd a világi törvényt és a tudományt is, lám nekik is
hihetsz, mert az igaz bizodalom kenetét veszik magukra.
Most pedig mennem kell. Egy új bárány lép az egyház nyájába. Vagy talán
nem tudja, hogy a kis Patak fiú keresztelője érkezett el ma?

64

tiszatáj

Ősz télbe fordul tehát, amint az utcákon megjelenik a verkli oldalára festett
jégvirág. S hó látható Glaumber úr keménykalapján, hajlott kabátjának vállain.
Szállongó ezüstben forog a kar.
Télen sem kevésbé szépek a verkli dallamai, igazán.
Egy kabátgallérjába burkolózó alak tűnik föl mostanában a város eldugottabb részein. Mint aki eltévedt hulló gyémántfüggönyök közt, csodás sugallatok hallatán.
A lázas Szomorszegi egy nap a városi könyvtár Vince-termébe kér bebocsátást, hol a vastag diófa-burkolatú falak közt a tudós professzor urak szokták rendes eszmecseréiket tartani. Épp egy fontos tanácskozás közepén találja Szömjédi és Kevény urakat, és a neves Harsch professzort.
Szömjédi címzetes doktor úr leveszi szemüvegét, úgy néz a beóvatlankodóra. A fiatalember homályos tekintettel kezd a beszédbe, köszönni is elfelejt.
Alázatosan tudakozódik egy ügyben, amelynek végére szeretne járni, s ezért
kéri a tudós urak tanácsát.
Tettesekről és körről beszél, szavai olykor elakadnak. Meg-megtántorodik.
Kevény doktor úr kéri csak meg, üljön le végre. Szömjédi, bár lógó, fehér szemöldöke alól szigorúan tekint a merész ifjúra, örömét alig képes palástolni. De
a válasz lehetőségét a neves Harsch veszi magához. Vontatottan kezd beszélni,
magas homlokán nyugodt fény játszik.
Nos, uram, bizonyára valamely középkori körmágiáról szóló iromány zavarta meg a fejét. Korántsem meglepő. Ismerjük mindnyájan a példákat, amilyenek a bocskaszenti lúdvérckerékről terjedő híresztelések, vagy akár éppen
az apátszőlősi úgynevezett denevérmalom titokzatosnak vélt esete. Könnyen
meglehet, hogy az élelmes szerző éppen ezekből merítette témáját. De azon
sem csodálkoznék, folytatta a tudós, ha fölhasználta volna a düledezésében valóban meglehetősen szabályos kört kirajzoló Sepenyő nevű várromról alkotott
mendemondákat is. De mind a szóban forgó, mind az ezekhez hasonlatos vélekedések a sarlatán tudományok régen meghaladott területére tartoznak.
A csillagászat, a fizika, és maga a geometria biztos alapjairól már réges-rég fölszámolta a tudatlan kétkedés ezen hiedelmeit.
Szömjédi csak most jut szóhoz.
Így igaz, nyugtázza az elhangzottakat. A kuruzsló remeték isteni összefüggései, a kredényi fényfőzők és szerkeverők vegytana, és más efféle mesterségesen keltett bizonytalanságok már föl sem vethetők a tudomány mai, kiforrott
kérdései közt.
E szavak elhangoztán parányi neszek játéka, izgés-mozgás hallható, mialatt
a polcról, a temérdek rendben sorakozó könyv közül egy különösen vastag,
barna bőrkötésű példányt leemel a beszélő, fölüti, s szavainak nyomatékául fáradt fölénnyel rábök egyik oldalára. Az eres kéz a tiszteletreméltó képletek

2000. szeptember

65

közt nyugodtan tájékozódik. Azután a címzetes doktor, szigorából mit sem
engedve, folytatja.
A tudás eme biztos paragrafusai mellett akkor sem megtűrhetők holmi ködösítések, ha a nemes diszciplínák még várnak is további eredményekre. Ám,
uram, a legjobb, ha ezen területek átfésülését avatottabb főkre bízza. Amint
a polgári gondolkodás hétköznapi, józan és vallásos irányai is helyesen ezt teszik. Hisz a biztosítékaink éppen ezek.
Szomorszegi süketen és megnyugvásra képtelenül támolyog ki.
Szömjédi címzetes doktor visszailleszti szemüvegét, s a tudósok félbeszakított teendőikbe mélyednek ismét, a levegőben pedig ezer apró csengettyű buzgón folytatja táncát.
A nyugtalanító árnyalakkal találkozik Ruzanics tanító úr, mikor estefelé
a Pityer utcai, számára mostanában oly kedvessé lett kis ház felé igyekszik.
A világtalan kísértet hangok játékából válik ki, formák seregében vész el.
A Pityer utcában nyitott kapu és jó vacsora várja mostanában a tanítót. És
az özvegy Petrókné, aki föltűzte még hibátlan gesztenyeszín haját, mert emlékezett rá, hogy így hordta hajdan a megboldogult Ruzanicsné.
Jó estét, köszön Ruzanics a kitáruló ajtóban.
Valahára itt van, sóhajt az asszony, és nem rejti örömét. Jöjjön hát, megterítettem.
A tanító átfagyott kezében virág és kis doboz, úgy lép be.
Jaj, hiszen tudja, hogy nem kellett volna.
Az étkezőben két teríték vár az asztalon, egy palack bor is került a vendéglőből. És a kis Petrók gyereket ma korán lefektették.
Figyeljék csak, óvatosan, milyen komoly hallgatásban esznek, minden kanálkoccanásnak jelentősége van. Ruzanics melegen pillant föl.
Szép ez a ruhája, mondja kissé félszegen.
Petrókné mély mályvaszínű ruhát vett föl. Lám csak, törékeny még benne
az asszony dereka.
A kanalak tovább zenélnek. Petrókné is egyre jobban néz. Mégis várnunk
kell még.
Ruzanics most mintha ki akarna bökni valamit. De félrenyel. Hosszan, körülményesen köhög. Csak az első pohár után szólal meg újra.
Valéria.
Igen, István?
Így, most, végre, hogy bizonyos már... Összeházasodhatnánk.
Igen, István.
A kanalak most nem csörögnek. Ruzanics hálával tekint az asszonyra.
Sokat megértünk már, mondja.
Az asszony bólint.

66

tiszatáj

Mi, akiktől a könnyű hév már messze maradt, akik túl vagyunk annyi cifraságon, végtére meglelhetjük a szeretet tisztaságát.
Igen, István, felel Petrókné, szemében odaadó fénnyel.
Tisztelet, őszinteség, bizony ezek a fontosak. Ugye elhiszi, Valéria?
Persze, mondja az asszony, s hagyja, hogy a férfi megérintse kezét.
De hagyják most már magukra őket, hallgassák tovább a tél dallamait!
Forog a kar.
A kis tükörben Sulyom doktor gépies, komor léptei láthatók. És az öreg
Kotora barna, kis ablakú háza. Nehéz csönd üli meg odabent az emlékekkel
megtelő szobákat. A postamester, aki még nyugdíjazása után is csak a hivatására gondolt mindig, az utóbbi hetekben egyre többet beszél csomagokról, táviratokról. De leginkább a levelekről. Hivatalos értesítésekről és esküvői meghívókról, melyek a hivatalban az ő kezétől kapták meg a fontos pecséteket.
Mennyi levelet látott ő!
Ó, igen. A hívatlan tekintetektől borítékok mögé zárkózó komoly szavak,
és a nyílt lapokra kiálló dőre szavak.
És tudvalevő, mondta egyre gyakrabban a postamester, hogy az élet is szavakból áll.
Fénytelenedő szemmel megemlékezik leánya előtt a nyaralási beszámolók
erősebb és a szerelmes levelek gyöngéd illatáról. A vénleányok lila borítékba
csukott betűit, melyeket barátnéikhoz intéznek, a belőlük áradó mentaleheletről lehet fölismerni.
Bizony ennyi csupán.
A napokban pedig már magában is beszél. Szép mesterség volt, az igaz,
mondogatja, de e levelek mögül előszáll majd végül a dolgok igazi értelme.
Csak figyeljenek.
Figyeljetek, szól leányához is, és bizalommal megszorítja a kezét. Mert a valódi igazságra most fény derülhet.
A leány napjait e kérlelő kézszorítás tölti be. S a fájdalmas figyelem, mellyel
ez az apjától kapott utolsó megbízatás jár.
Magasra polcolt vánkosok között itt láthatják feküdni a postamestert. A betegszobába belép az orvos, aki utóbb egyre gyakrabban járt ide, de táskájában
most már nem sok mindent hozott magával. Kezet mos, megtörülközik. A beteg föl-fölnyög. A lánya mellette ül, a karját fogja.
Az ágy fejénél egy sugallat van elrebbenőben.
Sulyom doktor fertőtlenítőszert vesz elő, fecskendőt, valami szerrel próbálkozik, hogy majd jobban érzi tőle magát a beteg. Beadja a haldokló karba.
A lány a kihúzott tű nyomán egy kis vérgyöngyöt lát.
Ekkor a nyögés egy pillanatra más lesz.
Talán figyelni most kellene.

2000. szeptember

67

De a Kotora lány egy kendő után nyúl, hogy a vért letörülje, az orvos
a fecskendőt rakja dobozba.
Sóhajt az öreg postamester. Egy kicsi szalag, ami elszáll, borítékok átkötésére való talán, mielőtt bármelyikük odapillantana.
Odakünn Fülke bácsi kászálódik le a létrájáról, zászlókat tűzött ki éppen
egy kapu fölé. Hazaigyekvő lakatosok és didergő hivataltisztek járnak az utcán. Vödreg mester, a város legjobb hentes- és mészárosüzletének tulajdonosa,
kezében csomaggal, amelyben a szabótól hozta éppen az elkészült, mályvaszínű ruhát feleségének a közelgő ünnepre, egy hóesésből előváló, tündöklő jelenések között elenyésző kísértetalaktól hőköl vissza. A mester lába elől szalagot kap föl egy röpke szellő. Találkozik a bolygó árnnyal egy cselédlány is, és
Blauzing úr, a rőföskereskedő, aki ünnep előtti üzleti terveiben van elmélyedve.
Forog a kar.
A tükörben hol egy műhelyajtajának reteszével csörömpölő varga látható,
és a szembe dülöngélő Verőczey úr, aki készségesen nyújtja borosüvegét a jóember felé, hol ismét a házak, zászlók, utcafények csodájától megcsalatott, tévelygő alak tűnik föl.
Halápi odahaza, a város túlvégében épp szokott lakomáját üli. Túlzó dallam, ami most hallható.
A húsleveses- és főzelékestál üres már, eltűntek a pulykacombok. Az illatos
gőzöket eregető bánáti főtt oldalas az, aminek a fűszeres nekilát. Egy tepsi káposztás rétes vár az asztalon sorára.
A mennyezeten, a gerenda árnyékában érthetetlen mocorgás folyik.
Odabent a hálószobában pedig már ágyaz Halápiné.
Az utcán egy szalag tekergőzik a szélben, s a kárhozott alak is hazafelé tart,
miután eltévedve kísértett egész álló nap fagyos pinceboltokban, és furcsa, hiábavaló kérdésekkel ostromolta a városszéli töltéseket, ám továbbra is az járja
háborodott táncát föltűrt gallérja mögé zárkózó fejében, hogy a tettesek vajon
merre készülnek kitörni, s hol lelhetné meg valahára azt a bűnös, képtelen és
szemfényvesztő kört. De a kísértetet ekkor már csak egy vörös tincsek mögül
leskelődő szempár látja.
Tényleg, a tettesek. És hol, merre van a kör?
Hallgassák Glaumber úr kintornáját!
Meleg a délelőtt Ruzanics tanító úr és a vendéglős asszony esküvőjének napján.
A kikiáltófiú megemlékezik a nászról, de van egyéb dolga is.
Hiszen ma van az ünnep. Ma lesz a bál. Reggeltől fogva szól a zene.
Jár a rikkancs duzzadt gégéje. Sorolja az elkövetkezendő eseményeket és
látványosságokat. S nem mulasztja említeni Blauzing boltját, ahol délig fönt

68

tiszatáj

a redőny, s még nem késő, ha bárki valami csipkéről, pántlikáról elfeledkezett
volna.
A Városháza próbatermében már gyakorol a tűzoltók és az iparegylet közös zenekara. Szól a zene.
Az első hangra a munkások éppen fölállítják nagy üggyel-bajjal a sörsátor
egyik rúdját.
A másodikra begördül egy szekér, a ló alig vonszolja a rengeteg boroshordót.
Láthatják a város női dalárdáját, amint a harmadik hangra éppen fölsorakozik. A lacipecsenyések is áttelepültek a piactérről, készítik a nyársakat. Az aszszonyok és a kisasszonyok még nem mutatkoznak, ruháikat meglepetésnek
tartogatják a bál kezdetére.
A negyedik hang Patak csendbiztos úré, akinek szemléje ma sem maradhat el.
Pattognak a hangok.
Szól a zene.
Az ablakokon kiszálló dióskalácsillat a házormokon lengő címeres lobogókat simogatja. A korán kirakodott árusok réznyomatain is ott ragyog a Vincecímer mindenütt. Az egyik mandulatejárus háta mögött egy szalagot fúj el
a szellő.
Csak Szomorszegi rója odahaza a padlót gyötrődve. Egyre szűkebb a szoba,
ahogy faltól falig halad hosszában is, keresztben is.
Ekkor azonban megáll, tekintetének egy hirtelen lobbanása most perzseli el
szemén a hosszú hónapok hályogát. Már indul is.
Eltökélten siet a zajban, arcát a fölhajtott gallér szegi.
Kövessék csak!
A Templom köz után a főtér sokadalmába ér. Ringanak a lampionok. Javában áll már a tánc. Az emelvényen az iparegylet elnöke vezényli a zenekart.
Tündökölnek a napban a réztölcsérek, cintányérok, egy keringő ütemét méri
a dob. A párok forgásában jól kivehető Vödreg mester és neje. Járja Ruzanics
úr és ifjú felesége is, a gesztenyefürtökön de szép a menyasszonyi fátyol!
Megjelent a polgármester úr is a családjával.
A doktorék asztalához ülnek, leányukat egy bátor aljegyző nyomban fölkéri. Halápiék az órás Selmecivel beszélgetnek. Blauzing úr elégedetten borozgat egy hárs alatt. A szomszéd fa törzsénél Kotora kisasszonyt láthatják, gyászban jár, mellette viseli az illemet a fiatal Sulyom. Itt az egész város, egy teremtett lélek nem maradt otthon. A kisded Patak sincs távol, idetolták a szülei kerekes kocsiban. Még a tudós urak, Szömjédi címzetes doktor, Kevény, és a neves Harsch is itt áll tiszteletet parancsoló távolságban a táncolóktól. Odébb
Marcell tisztelendő úr nyugtázza atyai biccentéssel a látottakat.
Íme a bál.
Szól a zene. Fújják a kürtösök, a tuba nagyokat böffent.

2000. szeptember

69

A mulatság körének legszélén, a forgatag háta mögött pedig Glaumber úr
hajtja a kart.
Szomorszegi elszántsága ellenére is alig győzi átverekedni magát a tömegen.
De kezében érzi a talány pecsétjét, amelyet föltörni már egy könnyű mozdulat
is elegendő.
A táncosok meg-meglökik a fiatalembert, pörögnek a selymek. A nők ruhaderekán és a férfiak nyakkendőjén egyaránt a mályvaszín a legdivatosabb.
Végre átvergődik Szomorszegi a sokaságon. Nem habozik. Odaáll a kintornás elé, követelő tekintetét a savószín szemekbe fúrja, és rákiált.
Megvan hát valahára! Merre rejti a cinkosait, és az a kör hol van?
Szomorszegi remeg a felindultságtól. Glaumber riadtan hunyorog, igyekezne behúzódni a mályvaszín doboz mögé. Ámulva, értetlenül rázza a fejét.
A kérdés elhangzott.
A kintornás néma, ezért aztán a válasz mindig csak annyi lehet, amennyi
a szem előtt áll. A megcsillanó tükörben ott hullámzik és pörög a város.
S mialatt a körben forgó dallam újra meg újra ahhoz a részhez ér, ahol
mindig botlik egyet, különösen, a bezáródó esztendő Vince ünnepén tavaszelő
havába fordul észrevétlen.
Láthatják, amint egy vörös hajú lány erősen karon fogva táncolni húzza
a megmerevedett Szomorszegit, akinek feje fölött kicsiny csengettyűnyelvek
inganak békítőleg.
Forog a kar.
Egy tovasodródó szalag könnyedén lendül meg a kintornahanggal teli szélben.
Glaumber úr kalapját emeli, meghajol.
Ha tetszik, szagolják meg a kikelet olajszagú kankalinját a sípláda oldalán!
Búgnak, peregnek a hangok. Tartják az ütemet a rezesek is. Az emelvény
körül a polgármester úr személyesen intézkedik a bálkirálynő-választás előkészületeinek dolgában, már gyülekezik a bizottság, amely megtekinti a jelentkező hölgyeket. És ha jó a fülük, hallhatják, hogy a kikiáltófiú, megkísérelve
túlrikkantani az ünnepi hangzavart, méltatja Debreczky úr lángosos- és céldobósátrát, amelybe Önök is betérhetnek.
Egyszóval nem bánják meg, ha meghallgatják Glaumber úr kintornáját.

TANULMÁNY
FRIED ISTVÁN

Én mikor leszek szabad?"
"
JEGYZETEK MÁRAI SÁNDOR SZABADULÁS CÍMÛ REGÉNYÉHEZ
A Helikon Kiadó gondozta életmű-sorozat új darabjának1 utolsó előtti lapján töpreng így Erzsébet. Az író megjelölte regénycímet is értelmezi, a sokáig (kötelezően, de
sokak által még ma is – joggal – átérzetten) használt igekötős alakot módosítja a címadás, márcsak azért is, mert a mű főszereplője sem jelöli állapotát felszabadulásként,
csupán szabadulásként, amelyről még nem lehet tudni, hogy a szabadságot hozta-e el
valóban. Hogy lezárult egy korszak (nemcsak Erzsébet életében), azt a különféleképpen viselkedő-alakváltoztató figurák tanúsítják magatartásuk, beszédük fordulataival;
még nem sejthető, milyenné lesz a más világ, de már előre igyekeznek alkalmazkodni,
illeszkedni. Erzsébet „most már szabad”, de „nem tud ezzel a szabadsággal semmit sem
kezdeni”; az előadás bizonytalanságban hagy, hogy a továbbiakban Erzsébet gondolatai kapnak-e formát, vagy az elbeszélő közli: „ő sem, a többiek sem, a béna ember sem,
lenn a pincében, nem tud semmit kezdeni a szabadsággal, mert ember! –”; itt az előadás
egy gondolatjellel megszakad, az előadásról azonban nem tudható teljes bizonyossággal, belső monológ-e, helyzetleírás-e. A gondolatjel után már Erzsébettel történnek
az események, ő néz körül, számára „az utca közepén (…) a halott, aki olyan különösen ismerős és idegen egyszerre, mint eddig Erzsébet életében senki, soha még”: jóllehet a megnevezett szereplő nem ellentétes érzések között vívódik, inkább ellentétes
helyzetértelmezésekben kísérel meg eligazodni. Amit a Szabadulás figurái átélnek, történelem, sorsfordulat, a pincébe összezárva szinte leképezik a magyar társadalmat,
egykori élvezők és jelenlegi üldözöttek, nevüket kényszerűségből eltagadók és a tűnőfélben lévő világ egykori vesztesei: valamennyien történelmi személyiségekké válnak,
ám csupán annyira, hogy reprezentánsai egy bomló társadalmi szerkezetnek, képviselői a történelmi vákuumnak, szemlélői annak, hogy szó szerint a fejük fölött vívják
Magyarország, Európa, az egész világ sorsát eldöntő harcukat németek és oroszok, miközben maguk szemtanúi az áldozatok kiszolgáltatottságának. Erzsébet talán mindnél
tudatosabban éli mindezt át, apja néma magatartásban kifejeződő ellenállásától a hamis
papírral való bujkálásig, a haláltáborból menekült nő visszafogott információjától az
orosz katonával való megismerkedésig, majd hangos szó nélküli beszélgetésüktől a „szibériai” erőszakáig, onnan a szeme elé táruló látványig. „Előveszi a kölnivizes zsebkendőt, s gondosan aprólékosan tisztogatni kezdi a halott szeme körül a vérfoltokat”.
Mégis, nagyot tévednénk, ha Márai Sándornak a „Leányfalu 1945. július–szeptember.” datálással ellátott, posztumusz megjelentetett regényét be akarnók iktatni az 1945
után napvilágot látott ostromnaplók, szépírói följegyzések, történelmi számadásként
számon tartott írások, például Kassák Lajosé, Déry Tiboré vagy éppen Darvas Józsefé
mellé. S ennek nemcsak az az oka, hogy Márai Sándor „személyesen” kimarad a történésekből, idevonatkozó véleményét, „krónikáját” elsősorban 1943–44-es, majd 1945-ös
naplói őrzik.2 Azt nem állítom, hogy nincsen semmiféle átjárás a regény meg a naplók

2000. szeptember

71

között, jóllehet a megfeleltetés talán kevesebb, mint amire számítani lehetne. És talán
nem azért, mert Márai inkább elbeszélések alapján „rekonstruálta” Budapest „végnapjait”, hiszen őmaga Leányfalun élt át bizonyos tekintetben hasonlókat, mint a regény
szereplői. Az sem téveszthet meg, hogy a Szabadulást nem adta ki, sem otthon (ki
tudja, kiadták volna-e azt a művet, amelyben egy orosz katona – bármily költői eszközökkel történt is a leírás – megerőszakol egy fiatal nőt, aki egy – névvel meg nem
nevezett – történelmi személyiség álnéven élő leánya), sem az emigrációban, amikor is
a cenzurális akadályok elmúlni látszottak, s nem kellett tekintettel lennie különféle,
nem esztétikai természetű érzékenységekre.3 Márai regényt írt, valójában az 1940-es
esztendőkben kialakított regényszerkesztési módszerét folytatva, szűk térbe, csekély
időbe szorítva, a külső eseményeket vissza/előretekintéssel szinte csak jelezve, hogy
körüljárhassa a regénycímmel jelzett tematikát(?), személyiségértelmezést(?), történelem és ember viszonylehetőségeit(?). A cím annyit ígér, hogy nem történik határozott
állásfoglalás a talán legfontosabb kérdésben; hogy minek volt részese Erzsébet és a pincényi emberközösség, jórészt tudható, elbeszélhető, a történések „lineárisan haladó”
történetté formálhatók. Az sem marad homályban, hogy a korábbi eseményekből
szinte megjósolható volt az a helyzet, amelynek mindenki kényszerű szereplője. Sőt,
a felelősség kérdése sem kerülhető meg: a bujkáló zsidó elhurcolásakor hallgató emberek
mintegy „szimbolikusan” ismétlik meg a „társadalom” korábbi hallgatását, a cselekvéslehetőségektől megfosztottan (?) elhitetik magukkal ártatlanságukat. Egyszóval akár
„irányregény”-nek is olvasható lenne a Szabadulás, amely hasonlóan a pincei tömegszállástól, a mosdatlanságtól, az ostromtól, a garázdálkodó nyilasoktól, az országot
megszálló, pusztító németektől szenvedőkhöz, Erzsébettel is a szabadulást élteti át.
A női főszereplő a regény végén elindul befalazottan elrejtett apját megkeresni (hogy
egy szombatos, egy székely, tehát egy „kívülálló” rejtette el, s hogy a leány másodpercek alatt is szót tudott érteni a kevés beszédű székellyel, a regénynek fontos „üzenetes”
jelenetei közé tartozik); ám erősen kétséges: választ kap-e bárkitől is a benne feltoluló
kérdésekre. „Én mikor leszek szabad? – gondolja Erzsébet, és nem tud tovább menni.
Mi is lehet az, a szabadság?… A ködbe néz, a füstbe, a tűzbe.” Mindegyik jelképes lehetne, az elrejtettséget, a megközelíthetetlenséget, a veszélyt, az átláthatatlanságot jelölhetné. Miközben néhány utcával arrébb folyik még az ostrom, a jelen „tárgyi” hitelességét támasztják alá a helyszínt érzékeltető szavak, az sem mellékes tényező, hogy
Erzsébet nemcsak vagy nem elsősorban az ostromot, a harcokat, a szabadulást hozó
„jeleket” látja. Hiszen már a következő másodpercben az emberi testre kénytelen
nézni, „amely lába előtt hever, s akadályozza, hogy odébbjusson. A nappal szürke és
a tűz vörös fényében megismeri az oroszt.” Hogy mi a szabadság, arra a végképp hallgató emberi test felel, Erzsébet nem hatolhat át egykönnyen sem a nappalon, sem a tűzön. Nem mesék allegorikus figurája, aki próbatételek elé van állítva, hogy kiállva
a próbát, eljusson eleve kijelölt, vágyott, tudott, remélt céljához. Hiszen a kettős
kérdés tétovaságában szinte ott rejtőzik (talán nem az, hogy nincsen, nem is lehet cél)
a megválaszolhatatlanság; nem lehetetlen, hogy úgy és akkor tétetik föl a kérdés, amikor
még(?), már(?) sehonnan sem érkezhet felelet. Amit Erzsébet a pincében „megél”, jórészben az agonizáló világ csődje, a jövendő világ ambiguitása; amit a jelenben tapasztal: köd, füst, tűz, illetőleg a halál, amelyhez (Márai szívesen használt szavát kölcsönkérve) „köze van”, véres zsebkendőjét csavarva úgy véli, „mintha minden rendjén
lenne”. A többszörös elbizonytalanodás/elbizonytalanítás (mintha+feltételes mód)
legföljebb arról árulkodik, hogy Erzsébet „mintha” átérezné léte–élete sorsszerűségét,

72

tiszatáj

korántsem rendkívüliségét. S miként a pincében jellegzetes magatartásformákra döbbenhet rá, akként a vele történtek is részei egy aligha megírandó történelemnek, amely
kiszámíthatatlanul halad a maga útján. Bár ez az út meglepetésekkel ugyan nem, de váratlan fordulatokkal tarkított, azok az események, amelyeket Erzsébet számára tartogat, nem viszik közelebb céljaihoz. Igazi célját apja föllelésében határozhatná meg, lépései mégsem irányítják közvetlenül a nem oly messzi ház felé. A regényből aztán
nem tetszik ki: rábukkan-e Erzsébet apjára, az emigrált Tibor visszatér-e majd hozzá,
hozzájuk. Erzsébet útján egy orosz lovaskatonával találkozik, „ferde szeme az utca
mélységébe figyel, aztán – közömbös és hideg pillantással ahogyan csak az tud nézni,
aki nagyon messziről, nemcsak a tér, hanem az idő és az élet távolságából érkezik – lenéz a magasból Erzsébetre és a halottra.” A szabadulás nem lehet teljes: az első találkozás egy orosz katonával lenn történt, a pincében, az alsó szférában, az újabb immár
fenn; az alsó szférába leszállás Erzsébet és a szibériai közös tapasztalatává válik, míg a
felső szférában „szét”-rétegződnek e tapasztalatok. A lovas nem egyszerűen felülről néz
rá, hanem „összelátja” a halott katonával. A szibériai pincébe nyitásakor Erzsébetben
hajdani reflexek kezdenek el működni, még Tiborral együtt olvasta az Anyégint,4 egykori életének olvasmánytanúit hívja elő, a Háború és békét meg Csehovot, átvillan
rajta, amit huszonöt éve beszéltek a bolsevistákról. A benyitó katona „nagyon messziről” jött. „A távolság érzik rajta, mint ahogy a vándoron meglátszik az út pora.” Az
újabb ismerkedés végképpen ráébreszti, hogy valóban minden másképpen lesz ezután.
Immár nem a földrajzi távolság hangsúlyozódik, ettől a távolságtól Erzsébet nem félt
jobban – tudjuk meg –, „mint hogy ilyen helyzetben mindenki szurkolna kissé”. Önmagát vigasztalva gondolja tovább: „Ez a félelemérzés mellékes, természetes, leküzdhető…” A következő mondat már előrevetíti (nem a történendőket, hanem) a fölteendő kérdések tétovaságát: „De nem örül. S ez megdöbbenti”. Megint a címre utalnék, amely alig titkolt vita a „felszabadulás”-ként értelmezett helyzetértékeléssel;5 nem
kevésbé vita azzal a korán hangsúlyozott ideológiai jelszóval, miszerint a Szovjetunió
Magyarország felszabadításáért harcolt, ennek következtében a szabadságot hozta el.
Anélkül, hogy az 1945. esztendő második felében még csak igen kevés tényanyagot
ismerő és inkább a személyes élményeket és elfogultságokat, leírásokat közreadó beszámolókra reagálna a Szabadulás, Erzsébet sorsában a regény jelzi, ő is, a pincelakók is
miféle érzések között várják, remélik a szabadulást, s amikor eljön a pillanat, nem rendelkeznek kész válaszokkal a fölteendő kérdésekre. Nincsenek megnyugtató válaszai
Márai naplóinak sem, jóllehet ott határozottabban nyilatkozik meg, az egyes esetek
kommentárjaiból körvonalazódik a „szabadulás” fény- és árnyoldala. A naplójegyzetek
valóban megtörtént események megszerkesztett krónikáját adják, valamint szerzőjének történelmi tapasztalatát. Az 1943–44-es és az 1945-ös naplóknak egyik fontos jellegzetessége, hogy Márai mindazt, amit maga átélt, képes történeti távlatba helyezni,
szinte a (krízisfilozófusokra támaszkodva) történet bölcseleti perspektívából szemlélni.
A (nevezzük az egyszerűség kedvéért így) a polgári kultúra, az európai művelődés „alkonyá”-ról emlékezik meg, a maga számára nemigen lát vállalható helyet az eljövendő
új világban (ugyanakkor a „régi” szétesését messze nem rokonszenvvel kommentálja).
A Szabadulásban Márai kísérletet tesz arra, hogy a naplókban foglaltakat önmagától
eltávolítsa, történelembölcseletét szinte fogalomértelmezésbe rejtve, a szabadság-szabadulás problémakört a félelemtől a szorongásig feszítve, regényformában világítsa át
azt, amit az 1940-es évek jobban és kevésbé jól sikerült regényei (az 1946-ban megjelentetett A nővérrel bezárólag) körüljártak: szabadság és személyiség, ha úgy tetszik:

2000. szeptember

73

polgári világ és (1945-ös) „szabadulás” viszonylehetőségeit. Erzsébet maga jegyzi meg,
hogy polgári világban élt, tudós apja annak a tartásnak (Haltung), mintegy Thomas
Mann elgondolása szerint, megszemélyesedése, amely ellenállt a kordivatnak, a koreszméknek, beszédesen emelte a csillagokra tekintetét, és kimondatlanul az erkölcsi törvényt őrizte – a maga módján. Erzsébet kérdése: „Én mikor leszek szabad?” elsősorban
jelenére vonatkoztatható. Hangtalan beszédéből tudjuk: mennyire várta a szabadulást,
s amikor eljött, láttuk, nem örült. Pedig nagyon messziről érkezett, egy ismeretlen világból, amelyről nagyon sok rosszat hallott, és amelyről a „béna férfi” információi sem
nyugtathatták meg teljesen. „Az oroszok nem hoznak mást – mondja a béna férfi –,
csak azt, amit hozhatnak, ami lényükből, nevelésükből, felfogásukból, hatalmi céljaikból, társadalmi elképzeléseikből következik”. (A hatalmi célok jelölése elég lett volna
ahhoz, hogy ez a mű fennakadjon az 1946-os cenzúrán.) S bár Erzsébet tiltakozik
a béna férfi szavai ellen, méghozzá a szeretet nevében, a férfi szavai kijózanítják.
Az alábbi idézet mintegy Márai „ön”-idézete, a sértettség-sértődés ügyében önmagával
folytatott vitája, amelynek a regényben nem lesz folytatása; annál inkább jóval később:
„Csak egyféle szabadulás van – mondja gőgösen, hidegen és fellebbezhetetlenül. (…)
Ha valaki elég erős, hogy megismerje igazi természetében a valóságot (…), az ilyen
erős ember már közel jár a felszabaduláshoz. S elviseli, sértődés nélkül, mert valóság.
S amennyire ez ember számára lehetséges, hamis vágyak nélkül él. Ez minden, amit tehetünk.”6
Hogy a férfi gőgösen, hidegen és fellebbezhetetlenül „mondja”, amit mond, lehet
Erzsébet benyomása, ám összefügghet a történelembe kényszerített, ám onnan kívül
maradni szándékozó értelmiségi önvédelmi gesztusaival. Hiszen Márai szkepticizmusának és sztoicizmusának forrásaiból merít, mindenekelőtt kedves Marcus Aureliusától
és talán még kedvesebb franciájától, Montaigne-től, ilymódon a szembenállás és az ellenállás célszerűségét körvonalazza.7 Erzsébet és a szibériai jelenetének néma, meghúzódó tanúja marad, mintha kívül lenne a történteken, mi mást tehetne e csapdahelyzetben az erősen korlátolt mozgású szellemi férfiú, magatartását mégsem kívülállásként értelmezi az első indulatában őt gyávasággal vádoló Erzsébet. A béna férfit
Erzsébet és a szibériai katona kettőse kimozdította sztoicizmusából, szinte szembesítette előző szavaival, és tehetetlenségében olyannak tetszik, „mint aki szégyell és rejteget valamit… S Erzsébet most megérti, hogy ez az ember nem azt szégyelli, ami történt, nem is tulajdon nyomorúságát, hanem valami mást, valami mást…” Erzsébet
a sztoicizmust visszautasította, szeretethite érvnek gyönge volt, a béna férfi szégyene
azonban hozzá szól: „Szégyell valamit, azért födi el az arcát (…) Szégyelli, hogy ember.”
Mindezek előzmények a kérdésekhez. De ahhoz is, hogy az utcán lovagló oroszról
immár azt is tudja, hogy „az idő és az élet távolságából érkezik.” A lovas az utca ködében fog eltűnni. A sejthető távoli térből érkező egy másik, Erzsébet számára (is) különös, szokatlan idő meg élet küldötte. A szabadulásnak – láttuk – nem volt képes
örülni. A ráismerés megdöbbenti, mivel önmagától várt mást; a lenti találkozás annyiban nem hozott „fordulat”-ot, hogy Erzsébet szinte elébe ment annak, ami történt, jóllehet tudatosan nem számíthatta ki gesztusait, szavait a katona nem érthette, egyébként is hamisan csengtek. A fenti találkozás (először a halottal, majd a lovassal) a félelemérzést szünteti meg, a háború kérlelhetetlen bizonyossága és a lovaskatona pillantásának határozottsága ébreszti rá valójában Erzsébetet a „való”-ra. Ez az egy tekintet figyelmezteti, ez már nem azé, akihez köze volt, vagy akihez (bármikor) köze lehet.

74

tiszatáj

Hogy a lovas a halott katonával nézi egybe Erzsébetet (vö. följebb), az ő ismeretét
rétegzi tovább; a szabadulást hozók nemcsak egy más (földrajzi) tér, hanem egy másik
időszemlélet és még inkább egy másik élet(felfogás) küldöttei. Erzsébetet kérdései nem
hagyják nyugodni. Újra mondja, mintha csak kijelentené, mástól nem kérdezheti, önmagának, „hangosan” beszél: „Úgy látszik, szabad vagyok”. Hiszen a lovaskatona eltűnt „az utca ködében”; amikor az előbb kijött a pincéből, sem a házbizalmi, sem a házbizalmival érkező két orosz nem tartóztatja, sőt: „A biztonság, mellyel lépdel, a közöny, ahogyan nem néz egyikükre sem, kényszeríti az oroszokat, hogy félreálljanak
útjából: mintha valamilyen tisztelgő kettős őrség között haladna, úgy lép át a pinceajtó
küszöbén”. Hangos kijelentése inkább kétségeit érzékelteti, mint a szabadulás szabadságként való értelmezését. „De senki nem felel.” – emígy a folytatás. Mert nem tud,
nem lehet, nem akar, nem képes felelni? „Tanácstalanul áll még egy ideig.” Pedig apját
keresné föl, hogy megbizonyosodjék, túlélte a nehéz heteket. A tanácstalanság oka
a válasz elmaradása. Hogy más nem felelt, a helyzetnek tulajdonítható. De a pince meg
az utca között megtett néhány lépés, majd az utca néhány tanulsága („Megismeri a postafőtanácsost, aki egy fehérköpenyes orosz mellett szalad, s elfulladt hangon, rekedten,
lelkesen kiáltja: – Tovaris, erre, mindig csak utánam, tovaris!…”: Márai aláhúzásai roppant iróniát jeleznek), illetőleg az utcán az élet meg a halál konfrontálódása mintha beavatnák az immár saját nevével élhető Erzsébetet az új lét rendjébe; csakhogy előbb
kérdéseire igényli a választ. Ha korábban más papírjaival, nevefosztottan, „rangrejtve”,
alakoskodva kényszerült létezni, egyben ez az időszak beláttatta, hogy nem folytatódhat ott az élet, ahol abbamaradt. A minden másképpen lesz sejtése szinte szervezi a regényt, oly sokféle változatban, szituációban bukik elő, ám a nyitott befejezés ebben
sem igazít el, mégcsak célzás formájában sem derengtet semmit. Hacsak a régi rezsim
exponenseinek lassú színeváltozása nem előlegezi a másképp-lét körvonalait, ám a postatiszt gyors alkalmazkodása nem ígér biztató kibontakozást: hiszen a „pálfordulás”
sem az egyén (fel)szabadulását nem eredményezheti, sem nem hozhatja meg azt a szükséges fordulatot, amelyet Erzsébet olyannyira vár, amelyben reménykedik.8
A Szabadulásnak a terjedelemhez képest hosszú fölvezetése valójában az eseménytelen történet előtörténete, részint annak igazolódása, hogy a Történetből való kimaradás igyekezete miként válik tartássá, részint annak sugalmazása, hogy a fő cselekmény
a várakozásé lesz, a kényszerű passzivitásé, az egymásra toluló apró események elszenvedéséé, amelyekből viszont nemigen lehet következtetni: igazi személyiségtörténetté
válik-e Erzsébet jövője, vagy sem. Ugyanis a személyiségtörténet a múltban több oldalról vált fenyegetetté, mindenekelőtt a külső, az európai politikában veszedelmes
szerephez jutott erőkkel szemben marad csupán az őrzés, a beszédes csönd, a néma tagadás, ami meghatározott történelmi körülmények között ugyan hősiességként értelmezhető, sőt: értelmezendő, lényegében egy körülhatároltság tudatosulása, a szűkre
szabott lehetőségeken belül történő állásfoglalás. S ha Erzsébet apjának, a neves, nemzetközi hírű tudósnak pusztán ennyire telik, mivel többre nem telhet, s a menekülés,
az álcázás, az elrejtőzés az egyetlen cél- és ésszerű magatartás, mit tehetne a neve révén
veszélyeztetett végzős egyetemista leány, aki eddig a humánum védte bensőségességbe
burkolózva csupán közvetett ismereteket szerezhetett az űzöttségről, az individuumra
leselkedő veszélyekről. Ilyképpen helytállása, nevén keresztül egy hagyománynak, egy
elvnek mentése inkább a „harcok kényszerült”-jének (Ady Endre) gesztusait, cselekvéseit jelzi, mint a vállalható személyiségbe növekedés különféleképpen értékelhető tényezőit. Erzsébet személyisége nézetek kereszttüzébe került, az emigráló Tibor és itt-

2000. szeptember

75

hon maradó apja magatartáslehetőségei a személyiségőrzés alternatívái, mint ahogy
a pincében – bármily felületesen – megismert személyek az alkalmazkodás, a rejtőzés,
az áldozat szinte allegorikus figuráiként tetszenek előtte, a tapasztalatok semmiképpen
sem rajzolnak ki/elő követhető-követendő mintát. Mint ahogy a bizonyára gyökeresen megváltozó körülmények között is újragondolandó lesz mind Tibornak, mind apjának (jövőt előlegező?) válaszajánlata (nagy kérdés!) a történelmi kihívásokra. A lovas
katona az élet irdatlan messziségéből jön, és erre az irdatlan messziségre rádöbbenve
tétetnek majd föl a kérdések, egészen közvetlen Erzsébet saját szabadságára vonatkoztatva, ezzel szoros összefüggésben, ám kissé távolabbra gondolva, a személyiség újraépíthetőségével kapcsolatban. Mivel a régi világ megsemmisülése – erről a Szabadulás
mellett igen plasztikusan az említett naplók szólnak – totálisnak mondható, a jóval
korábbra diagnosztizált válság sem részleges volt, hanem egyszerre, egymásba hatóan
politikai, gazdasági, morális, művészeti és a személyiség lényegét érintő. Márai tájékozódása a pszichoanalízis felé nem annak elfogadását célozta meg, hanem a ma fölvethető, individuumra alkalmazható válságtünetek analízisét, amelyek regényeiben a polgár természet- és jellemrajzában tematizálódnak.9 A Válság Budán című regénytől
kezdve Az igazi kettős monológjáig még nem a világháborús határhelyzet állítja válaszút elé a Márai-művek aktánsait, pusztán a spengleri látomás időszerűvé válásában
kérdőjeleződnek meg a valóban polgári szerepek, a kultúrateremtés, -őrzés, a civilizációba dermedés és ezzel összefüggésben a személyiségteremtés-teremtődés körében. Hiszen a külső körülmények nem teszik lehetővé a szuverén személyiség teremtődését,
legföljebb az utóvédharcokat a személyiség őrzésére. Márai a nemzetnevelési röpirat
„utópiájá”-ban10 töpreng el a szuverenitását őrző Magyarország lehetőségein, elutasítva
a totalitárius államok és az elgépiesedett(elgépiesedő) civilizációk ajánlatait. A személyes szabadságnak (és polgárjogoknak), másképpen szólva: a polgári élet élhetőségének
jövője a többirányú fenyegetettséggel szemben fogalmazódhatna meg, amennyiben ezt
a fogalmazódást bármi, nyelv, társadalom, Európa-eszme, szubjektum-pozíció hitelesítené: csakhogy (egyelőre?) nem mutatkozik erő, szándék, lehetőség, amely valóban képes lenne hitelesíteni, amely maga „hiteles”-nek bizonyulhatna.
A nemzetnevelési röpirat prognózisa éppen azért utópikus, a helyzetértelmezés pedig a kortársak számottevő része számára azért tűnt naivnak, nem „szakmai”-nak, mivel olyan aspektusból tekinti át a múltat, a jelent, és jelöli meg a teendőket, amely annak a polgári magatartásnak következetes érvényesítéséből fakad, amely az 1940-es esztendőkben a szélsőségesek támadásainak volt kitéve, és amelynek realizálására (vagy
elvrendszerének „akceptálására”) már csak azért sem igen számíthatott Márai, mivel
a puszta tolerálás sem volt akkortájt probléma-mentes, még a valóban „használható”
és/vagy továbbgondolható elemek alkalmazására sem nyílt esély. A nemzetnevelési
röpirat A kassai polgárok, Az igazi, illetőleg a Kassai őrjárat meg a Sirály, valamint az
1943–44-es Napló kontextusában (is) olvasható, innen oda- és onnan idefordítható, korántsem csupán azért, mert egy írói pálya fél évtizedes történéseinek szövegei értelmezik egymást. Éppen a Szabadulás igazolja vissza Márai gondolkodásának következetességét, meg azt, hogy miféle történetbölcseleti, „állampolitikai”, szubjektumelméleti pozíciók jelentkeznek különféle műfajokban, ennek következtében más-más tónusban,
más-más részletekre vetve a hangsúlyt. A Szabadulás tematikailag a naplóhoz kapcsolódik, a benne megnyilatkozó írásmódot tekintve a szépirodalmi alkotásokhoz, a történetbölcseleti vonatkozásokat pedig a Kassai őrjárathoz lehetne szorosabban kötni.
Korántsem abból az okból kifolyólag, hogy a Szabadulás összegző mű lenne, „szám-

76

tiszatáj

adás”-jellege ellenére nem az; inkább azért, mert közvetlenül reagál arra a határhelyzetre, amelyet korábban szerzőnk már körvonalazott, különféle műfajokban tematizált (így például a maradás-elvándorlás, a szabadság-megalkuvás gondolatkörében); valamint az sem hagyható figyelmen kívül, hogy a párhuzamosan vezetett napló meg
a regény között (ismételten) viszonylag kevés a közvetlen megfelelés, márcsak az időbeli eltolódás miatt is. Így a cotextusok ugyan feltétlenül hivatkoznak egymásra, ám
olvasataikat el is távolítják egymástól. Anélkül, hogy értékelni kívánnám a Szabadulást, annyit kockáztatnék meg ezen a helyen (kissé elkanyarodva a gondolatmenettől):
a különleges szituációt szemlélő elbeszélőnek kiléte több megfontolásra kínál lehetőséget: helyzettudata többszörös áttétellel egyezik csak meg a szerzőével, a leginkább
a szabadulás értelmezésében mutatkozó bizonytalanság rokonítja a Márai-naplók meg
a Föld, föld!… „önéletrajziság”-ával,11 ugyanakkor az elbeszélői pozíció többrétegűsége
a regényességet állítja az előtérbe, a fikcionáltságnak afféle változatát, amely a részletek
„hitelességét” képes társítani a jelképiséghez, más szóval: a mikrovilágon keresztül engedi átderengeni a makrovilágot, további lehetőségként: a krónikaszerűségben rejlő
ambivalenciát tematizálja. Ezt úgy értem, hogy a történések egymásutánjából nem olvasható ki egyértelműen a történések jelentése, a címnél maradva: természetesen az
sem, hogy ki mikor szabad, miben különbözik a szabadulás a fel/megszabadulástól…
Márainak naplói, a naplókból összeállított, tovább-fikcionált önéletrajza, az 1947-es
Európa elrablása (amelybe naplórészletek is kerültek) az önéletrajzi hitelességet hívják
elő, így erre a hitelességre építve sugallják a történéseknek Történetbe fordulását.
A Szabadulás ugyan hasonlóképpen személyes és korkép (részint körkép), ám a személyesség rejtettsége, több közvetítő iktatása a feltételezhető szerző és a beleértett olvasó
közé az elbeszélésekből fakadó bizonytalanságérzést növeli, talán (lehet, hogy ez túlzás) a kiegyenlítetlenséget fokozza, a tudatosság és a naivitás között létező női főszereplő belső beszédének időnkénti szólamszerűségét. S bár messze nem oly mértékben,
mint a „Judit-regények” tézisszerűsége12, az előtörténet túlzott megalapozottsága, a körülmények és a háttérismeretek némi aránytalansága az életmű egykorú darabjainak fáradtabb ismétléseként hathat: a Szabadulás helyenként a naplóföljegyzések meg az önéletrajz „regényesített” változatának tűnik.
Mindez azonban (most már visszatérve Erzsébet kérdéseihez) egyáltalán nem teszi
sem korszerűtlenné, sem fölöslegessé a(z igazi?) szabadság és/vagy a személyiségteremtődés problémáinak regényi megfogalmazódását. S ami Márainak másutt is (viszonylag
kevesebbet méltatott) vonására hívja föl a figyelmet: regényeinek motívumstruktúrájában érzékelteti álláspontját azokban a kérdésekben, amelyekre az olvasótól is várja
a ráismerést, a legjobb művekben az „össze”-szerkesztést, azt nevezetesen, hogy a számára kimondhatatlant az olvasó legalább önmagának fogalmazza meg. Talán nem egészen helyénvaló a művek „nyitottság”-áról szólni, hiszen a látszólagos befejezetlenség
egyben az írói kompetencia behatároltságára engedhet következtetni. Esetleg olymódon, hogy a szerző íróként „abbahagyja” regényét, pontot tesz a szerinte utolsó mondat után. De az elbeszélő tisztában van azzal, hogy mint minden elbeszélés, ez is csak
töredékes lehet, a történések eleve az eseményeknek csak meghatározott csoportjával
lehetnek azonosak, ami azt is jelentheti, hogy megjeleníthetőségük, elbeszélhetőségük
kétséges kalandokra tereli az elbeszélőt. Ilymódon gyakorlati okokból ugyan valahol
elkezdődik, valahol befejeződik a történet, s a „technikai” kezdet és a „technikai” befejezés között is folyik az elbeszélés, valójában az igazi kezdet és az igazi vég mintha
megjelölhetetlen lenne, s a kétféle megjelölhetetlenség között ide-odakanyarog a Tör-

2000. szeptember

77

ténet, annak néven neveződése sem kétséget kizáróan fordítható le a hétköznapi „értés” tapasztalataira.
Nem kívánom a Szabadulást a modernségek után következő elbeszéléselmélet
„paradigmatikus” darabjává avatni, csupán annyit szeretnék állítani, hogy az „én mikor leszek szabad” kérdése valamikor a századfordulós modernségben kapott nyelvi
alakot (a nyelvi uralhatatlanság tudatosulásával és a nietzschei személyiségkritika,
a principium individuationis széttörése szépirodalmi földolgozásával egyidőben), és a
változott (történelmi) körülmények között sem vesztette el időszerűségét, mivel immár nem a művészlét létrehozhatóságának dichotómiái között bolyong az alkotó, hanem az egyetemessé váló létrontódás-létfeledtség téteti föl az egzisztenciára vonatkozó
kérdéseket. Márainál a személyiség értelmezésébe belejátszanak részint a századfordulós modernség olvasmányaiból, elsősorban a bécsi századfordulónak (a szó legtágabb
értelmében vett) irodalmából leszűrt nyelv- és személyiségelméleti vonatkozások, ilyen
értelemben a Rudolf Kassner bölcseletére reagáló Rilke korai és késői „élménye” maradt, részint a krizeológia oly „klasszikusainak”, mint Oswald Spenglernek és Ortega y
Gassetnek kultúrafelfogása, amely Márai esetében egyként megnyilatkozik a hiteles és
a nem hiteles beszéd megkülönböztetésében (a hiteles beszédet mintegy hiányként
megélve), részint a civilizáció személytelenítő-manipuláló erejének leleplezésében, ezzel kapcsolatban a totalitás-igénynek elutasításában. Az „én mikor leszek szabad?” kérdésében, a regényben kimondva ott búvik a szabadság meghatározatlansága; pontosabban szólva: a regényszereplő élete folyamán még nem találkozott a szabadságnak viszonylag pontosan körülírt megfogalmazásával, azaz sem tanulmányai, sem léttapasztalatai nem teszik számára lehetővé önnön léte esélyeinek a szabadsággal történő szembesítését.
Minthogy Erzsébetnek önmaga (és bizonnyal nemcsak önmaga) számára a legfontosabb kérdés egzisztenciális jellegű, talán érdemes figyelmet fordítani arra, hogy Erzsébet az egyetemen élettant tanul. Tanára „arra nevelte, hogy csak a valóságnak higygyen, annak, amit tapintani, érzékelni, s a kísérlet módszereivel rögzíteni tud.” Ha tudománytörténetben gondolkodnánk, azonnal a pozitivizmust vágnánk rá feleletül.
A leírás így folytatódik: „Erzsébet tudja, hogy az emberi szervezetben az idegingerület
terjedési sebessége másodpercenként százhuszonhat méter, s még sok ilyen bizonyos,
ezerszer és ezerszer lemért, ellenőrzött igazságot ismer…” Miután ily minuciózus pontossággal kapunk információkat Erzsébet „tudás”-ának természete felől, egyáltalában
a megtanulhatónak szerepéről Erzsébet életében, hirtelen mindennek ellentéte, a kiszámíthatatlan, a „tudománytalan” robban be gondolkodásába. Utólag tisztázódik számára, hogy akadnak megválaszolhatatlan „kérdések”; a személyiséget nem az iskolában
elsajátítható határozza meg, a természettudományos „bizonyosságokra” épített ismeretek egy bizonyos határon túl nem funkcionálnak, a gyakorlatban nem működnek, jóllehet sokszorosan igazolta őket a megannyi kísérlet, elmélet. A pillanat tört része alatt
játszódik le Erzsébet gondolataiban a váltás, a kétségbeejtő helyzetből van menekvés,
a valaha hallott, látott alak a „szombatos” képzeletében testet ölt. Miközben e gondolkodási folyamat önmaga számára sem magyarázható. A „pozitivista” tudomány csődje
egyben az ok–okozati kapcsolatoktól mentes ráérzés(?), ötlet(?), emlékezés(?) révén
szerveződő, „tudománytalan” cselekvést segít aktivizálni. Miközben a személyiségről
alkotott önkép módosul, hiszen az utólagos történetszövés nem lel racionális indokot
a mentő gondolat létrejöttére. A magabízó tudás korlátozottsága tudatosodik, a negatív tudás (Erzsébet kezdi tudni, mit nem tud, mit nem lehet tudni) elindítja a regény

78

tiszatáj

utolsó előtti lapján föltett kérdései felé, az éppen lehetséges kérdések közül a leglényegesebbek irányába; és ez a folyamat akár beavatásként is volna értelmezhető, ha a folyamat valóban véget érne. De előbb álljon a processzus első állomását jelző, terjedelmesebb idézet:
„S akármit tanul is a műhelyben az emberi szervezetről, az élet titkairól, az anyagcsere föltételeiről, hasztalan tudja eszével és idegeivel azt, amire tanították – tudja,
hogy az élet titkait megfejteni nincs módunk, s minden, amit tudhatunk az életről,
ennyi csak: élet ott van, ahol anyagcsere van –, ez a tudás soha nem felel a kérdésre, ki
üzent, hogyan üzent, miféle erők mozgósították másodpercenként százhuszonhat méteres sebességgel Erzsébet szervezetében, eszméletében, idegrendszerében a szombatos
képzetét?”
Jelentéktelen epizódnak tetszik az „államvasúti felügyelő”, a hasnyálmirigyrákos
férfi várható, „kiszámítható” halála. Erzsébet reakcióját azonban már a tudománya
iránti bizalmatlanság vezérli. Az élettanból nem meríthet választ: „Szeretne megérteni
valamit, mi az ember, s van-e célja mindennek, az emberi vállalkozásoknak, az erőfeszítésnek és szenvedésnek? Apa mit gondol erről? Mi köze mindennek a világhoz,
a csillagokhoz? Nincs senki, akit megkérdezhetne.”
Erzsébet kérdései nem sokkal utóbb konkretizálódnak. A pincelét „kihozza” az
emberekből félelmeiket, rettegésüket, de színjátékra is készteti őket, igazi lényegüket
elfedő stratégiákat kezd el működtetni. A nyüzsgést szemrevételezve mindenekelőtt
hiányérzetéről tud számot adni, a helyzethez alkalmazza egy emberi „ideáltípus”-ról
kialakult elképzelését. A látszatvilágon szeretne átnézni, megkísérel beljebb hatolni,
keresi azt az embert, aki válaszolhatna neki, mivel egykori és jelenlegi környezetétől
már nem várhat semmit. Az autoritásként elismert apa éppen oly távol él (ha még él),
mint a csillagok, s a pince zsúfoltságába tömörített embercsoportok képtelenek az
igazi beszédre, a nem autentikus beszéd a nyájaskodás, a leereszkedés, a bizalmaskodó
közeledés ellenére (vagy éppen azért) újabb válaszfalat emel közéjük. „S Erzsébet most
csaknem sajnálkozva érzi, hogy a pincében nincsen »úr« – ez az egyfajta ember hiányzik a seregletből. Vannak »úriemberek« s »méltóságosak« és »nagyságosak«, s mind bizonytalanok. (…) De »úr« … hol az »úr«? Hol az ember, akinek rangja van? – gondolja
Erzsébet?”
Ideje visszatérni a korábban megemlített jelenethez, a regényt záró találkozáshoz.
A lovas katona megjelenése már a lassan formálódó új „korszak”-ra esik, amelyben
minden lehet, de amelyről még semmi bizonyosat nem lehet tudni. S ha mindeddig
a pillanatig az élettant búvárló Erzsébetnek csupán tétova kérdésekre telik, az általa
szemlélt orosz „járőr”-t már képes elhelyezni. Pontosabban: fölismeri, honnan érkezett, azt azonban nem érzékeli, hová távozik (emlékeztetőül: „eltűnik a lovas az utca
ködében”). Az időszámítás a pincei létben elveszítette körvonalait, Erzsébet tudatában
az előbb meg a később az önmaga számára rekonstruált történt folyamán tagolódik,
egyébként egymást magyarázó, egymásra reagáló mozzanatokként válik–válhat jelentésessé. A lovas katona új időszámítást hoz magával, hiszen a találkozás helye a fent,
a feladat (a járőrözés) egyértelmű, ennek következtében magatartása nem okozhat meglepő fordulatot. Az, miként körbefigyel, miként lefelé néz, amiként „hanyagon fogja
géppisztolyát”, és „közömbösen üget”, már egy új magatartásformát ismertet meg Erzsébettel, egészen mást, mint ahogy a szibériai betért a pincébe. Ezt jelzi, hogy a tér
mellett az élet távolát is tudomásul kell vennie Erzsébetnek. Azét az életét, amelynek
„titkai”-t kereste, értelme után nyomozott, meghatározni szerette volna az élettanban,

2000. szeptember

79

és valamiképpen a szabadsággal vél(het)te egyenértékűnek. Feltételezésemet azzal támasztom alá, hogy a szabadságérzet látszata, valamint az idő és élet távolából érkezés
a szövegben, azaz Erzsébet gondolataiban egymás mellé van rendelve, Erzsébet mintegy
„fiziológiailag” reagálja le a két sejtés közötti idő-intervallumot („Mikor eltűnik a lovas
az út ködében, Erzsébet fázni kezd”); s ezt az érzetet természetszerűleg indokolja,
hogy tél van, de mögöttes jelentésként indokolhatja mindaz, amit ehhez a szóláshoz
fűzhetünk. Az utolsó bekezdés minden szempontból megkísérli, hogy a befejezés látszatát keltse. A finálé szinte valamennyi eleme feltűnik, rövid mondatokban a történéseket atomjaira bontja, részletezi, ismétel, fölidéz, visszautal, de – mint már volt róla
szó – lezáratlanul hagy.
Újabb kitérőként: a Szabadulás pontos idő-megjelöléssel indít, ezt egy kevésbé pontos hely-megjelölés követi, majd elénk lép egy még egyéniséggel, arccal, névvel nem
rendelkező női szereplő („egy fiatal nő”), aki „elhatározta”, hogy átmegy az utca másik
oldalára „ahhoz a férfihoz, aki hatodmagával már harmadik hete szorong e rejtekhelyen”. Talán nem nagyon erőszakolt ebben a kontextusban célozni arra, miszerint
a szorong nemcsak térbeli jelentéssel rendelkezik, hanem tudatival is, bár a férfiról később megtudjuk, milyen méltósággal viseli sorsát. A jelenet fölvázolja a regény téridejét, amelyen belül marad az események sora. Erre olvasható rá a mű utolsó bekezdése,
amely külsőlegesen hasonlít a kezdő mozzanatokra, csakhogy a szabadulás folyamatát
látjuk, amely egyelőre még nem képes szabadsággá válni. Erzsébet idézett mondatára
(megint emlékeztetőül: „Úgy látszik, szabad vagyok”), mint ahogy minden eddigi, idézett meg nem idézett mondatára, nem érkezik felelet. Hiszen nincsen kihez beszélnie.
Akihez a történet folyamán valóban beszélhetne, a szibériaihoz, nem értheti, a béna
férfi a magáét mondja, s ha nem beszélnek is el egymás mellett, az egymás értése illúziónak bizonyul. A mű elején úton van Erzsébet az apához, a regény végén úton van
Erzsébet az apához. A regény elején határozott szándékkal teszi meg a távolságot, mivel a frontok világosan kirajzolódtak, az én meg az ők egyértelműen kerültek egymással szembe, a megcélzott cselekvés pontosan körülhatárolható. A mű végén történik
meg az átlépés a bizonytalan-lehetségesbe; s ami az előbb értelmezhetőnek bizonyult,
az ugyan nem zavarodott össze, ám egyelőre megválaszolatlan kérdésként teremt
kevésssé értelmezhető viszonyokat:
„De senki nem felel. Tanácstalanul áll még egy ideig. Nagyon fázik. Megkerüli a halott oroszt, s bizonytalan léptekkel elindul a szemközti ház felé..”
Akár minden szóhoz, szegmenshez bőséges kommentár volna fűzhető. Szinte halmozva sorolódnak egymásután a tanácstalanság, a bizonytalanság szavai; Erzsébet
mégcsak nem is tér be a szemközti házba, csak annak irányába indul, nem néhány percig áll, hanem egy ideig. Mint aki a készen kapott (?) „szabadsággal” nem tud mit kezdeni, hiszen csak úgy látszik, hogy szabad, nem bizonyosan az, nem érzi, nem tudja,
nem tudatosodik. A halott orosz a bizonyosság, meg az, hogy a szemközti házhoz
köze van. Meg még az, hogy a regény utolsó bekezdése akár a történések első bekezdéseként (is volna) olvasható, de az egész művet visszaemlékezésként gondoljuk el. Mindez azért védhető, mivel – erre történt már célzás – a történetet elbeszélő nemcsak Erzsébet gondolatait képes híven tolmácsolni, hanem az előre- és visszatekintéseket nem
csekély megbízhatósággal közvetíti. Az összes esemény Erzsébet szemszögéből beszéltetik el, az ő elmélkedései, tudása az információk forrásai, és elsősorban vele, mellette,
általa történik meg minden lényeges. A jelen és a múlt idő nem hasad szét, éppen ellenkezőleg egymásba ér, egy mondaton belül szinte azonos intenzitással élhető át:

80

tiszatáj

„S elkövetkezett a nap, mikor Erzsébet úgy érezte, nem bírja tovább ideggel, furfanggal, ötlettel és leleménnyel ezt az iramot. Elkövetkezett az éjszaka, mikor Erzsébet
hírt kapott, hogy ismerik az apa rejtekhelyét”. (15.)
Alább a gondolatfutamok összegzéseképpen a visszatekintés aspektusából értékelődnek az eseménytöredékek, a fiziológiai emlék fölidéződésének pillanataiban: „mindig emlékezni fog az ideges remegésre, mely e hír hallatára átjárta testét”. (uo.)
Feltételezett jövő és grammatikai jelen+jövő idő együttesében kérdőjeleződik meg
az egyenesvonalú eseménymenet; elképzelés, realitás, reflexió keveredik, sem a körülmények, sem a körülmények értelmezése nem teszi lehetővé a tisztán látást:
„Az elkövetkező hetekben Erzsébetnek módja lesz elgondolkozni ezen; amíg beszakad a feje fölött, az átelleni óvóhely fölött a ház; a bombatámadások, gránátbelövések közepette módja és ideje lesz elgondolkozni, mi történik az átelleni ház egyik elfalazott pincefülkéjében…” (28.)
Másutt azonban szétválik az idő: történelmi fordulatra van kilátás. Talán az emlékezés, talán a feltételezés az oka, mindenesetre a „mintha” uralkodik a szövegen meg
a szövegben:
„Tegnap, tegnapelőtt, egy hét előtt még úgy hullottak a bombák és a gránátok,
mintha egy óriás ötletszerűen szórakoznék ezzel a borzalmas időtöltéssel. De most
másképpen hangzik ez a gépi zaj: mintha egy nagy gép végre, kezdeti akadozások után,
minden szükséges lendülettel működni kezdene”. (30.)
Az időszámítás összezavarodottságára utal, hogy első megközelítésben aligha tetszik ki, mihez képest múlik-telik az idő, a régebbihez vagy a jelenlegihez viszonyítva
jelződik: „A valóság, hogy Erzsébet, ha Tiborra gondol, még ma is, esztendő múlva,
különös bizalmat érez testében…” (32.)
A jelen és a múlt a pincei időszámításban egymásra másolódik. De nem annyira,
hogy a látvány meg a közvetlenül érzékelhető hangélmény ne differenciálna. Az idő
tagolódása alá van vetve az érzéki benyomásoknak, és ez szintén a zavarodottság jele
lehet, hiszen az idő naptári kiegyensúlyozottsága szétbomlik, és a zűrzavarhoz igazodik. Még a látszólag azonosról is kitetszik, hogy lényegi különbözőség: „Másféle látvány ez most, mint amilyent Erzsébet az elmúlt esztendőben szemlélt és megismert az
óvóhelyeken”. (35.) A „helyzet” tehát megváltozik, és ez mindenekelőtt az idő „megvetemedésében” érzékelhető: „Nem volt már külön nappal és az éjszaka, a dél és a reggel: mindez volt még, de nem úgy, mint két nap előtt, mikor a bombák között a föld
szintén jártak és vártak és várták azt, ami végre itt volt, amit most már szagolni és tapintani lehetett”. (42.) Innen tekintve az idő elveszti korábbi jelentőségét (nemcsak
azáltal, hogy – mint volt az előbb róla szó – érzéki benyomássá szűkül), a visszatekintés rendező logikája szerint merülhet föl egyszerre több hét eseménytörténete:
„Az a görcsös, rögeszmeszerű lopási kényszer, mely néhány hét múlva elhatalmasodott az ostromlott város lakóinak idegzetében és eszméletében, most még csak óvatos jelekkel mutatkozott.” (Uo.)
S miközben az idő észrevétlenül múlik, eseménytöredékek halmozódnak egymásra, a „később” lassan-lassan jelenné válik, az időbeli előre- és visszautalások egy bizonyos ponton összeérnek, hogy az időközöket részint áthidalják, részint az események mozaikjait összeillesszék, mégha ez az összeillesztődés nemigen áll össze szervezett egységgé: „…mert a pincében már lopnak, még nem olyan általánosan és feltétlenül, mint néhány hét múltán, az általános felbomlás idejében; inkább csak szórványo-

2000. szeptember

81

san, ötlet- és alkalomszerűen. De lopnak. Jogrend nincs többé, s a társadalmi összefüggések is különösen meglazultak.” (54.)
A következő terjedelmesebb idézet a sorsdöntő pillanatban döntéshelyzetbe kényszerült Erzsébet gondolatáramába kapcsol. A menni vagy nem menni nem először fölvetődő kérdése igényelne megnyugtató feleletet. Az első távozó Tibor, aki elhagyta az
országot, Erzsébet nem tartott vele, mivel dolga volt szülőföldjén; most a „rendkívüli
helyzet” késztetné arra, hogy engedelmeskedjék az egyik pincéből a másikba indító parancs felszólításának. Ezúttal messze nem oly világos a „képlet”, mint volt ennekelőtte,
mivel a külső erők parancsa mellett a belső késztetés is hangot kap. A külső és belső
késztetés között azonban a déja vu érzése látszik erőt venni a női főszereplőn, aki
anélkül, hogy „analizálná” a szituációt, az ismétlődés zavaró folyamatát tudatosítja
magában; a felejtett, a mélybe rejtett váratlanul tör elő, egyfelől az ismerősség élménye
ölt alakot, másfelől éppen ellenkezőleg: az időbe vetettség különössége válik szinte
konkréttá. A hirtelen ráébredés a szituáltság megfejthetetlenségére nemcsak a paradox
módon „összeérő” külső és belső hívásokra való „akaratlan” reakciót idézi elő, hanem
tárgyi és szellemi, más szóval: tapasztalati és olvasmányokból származó „ismeretek”
egymásra másolódásából is fakad.13
„A helyzetben az a különös ismerősség dereng, amilyent néha megélt már Erzsébet:
az álomszerű ismerősség, mintha mindezt, ami történik, egyszer már megélte volna, de
nem a múltban, hanem a jelenben élte meg. Eszébe jut a tünemény neve: »a jelen emléke«, így nevezik az idegorvosok és lélekbúvárok… Erzsébet ismeri, tapasztalatból és
olvasmányok tanításából, ezt a tüneményt. Régen, gyermekkorában, megélte már; de
ilyen erővel, érzékletes valósággal még nem tapasztalta soha.”
A külső – erőszakos – világra a belső világ válaszol, amely válasz korántsem nevezhető elfogadásnak, az azonos cselekvésben megjelölhető azonosságnak, végeredménye
mégis keltheti a beleegyezés látszatát. A tudatos cselekvés, a „belső” ellenállás helyébe
szinte az „önkívület” lép, amely olyan „lehet”, „mint amilyen a téboly (…) vagy az
álom.” A „között”-létbe torkollik a külső és belső késztetésnek egy irányt jelölő felhívása, amely éppen azért különösen jelzésértékű, mivel hasonlatformában a személyiségzavarodottság lehetőségére céloz (önkívület, álom, téboly), hiszen az álom az egyszervolt ismétlődése, valóság-értékű, illetőleg valóság és álom egybeszövődése válik
olyan „eszmélet”-té, amely „az egyetlen bizonyosság Erzsébet számára, bizonyosabb,
tapinthatóbb, valóságosabb, mint az emberek körülötte, mint a fegyveres németek és
a pincefalak”. Ami úgy értelmezhető, hogy az érzéki tapasztalat („tapintható”) valójában szintén szétesik elemeire, és legföljebb az önkívületben igazolódik, mint ahogy
a „történelem”, a fegyveres németek jelenléte, a valóság az álomszerűség részeivé válnak. Az sem tudható teljes bizonyossággal, léteznek-e még „kitapintható” határok
álom és valóság között. Ebben az állapotban a személyiség szétesésének megvannak az
esélyei, hiszen az öntudatot kiszorítja az önkívület, a körvonalak szétmosódnak,
a természetesség idézőjelbe kerül (78.), és „egy őrültségféle lelkiállapotról ad hírt”
(uo.). Minthogy a természetesség és az őrültségféle lelkiállapot szintén összeér, aligha
meglepő az álom-logikának érvényesülése (méghozzá mind nagyobb területen). S ami
a legfontosabbnak tetszik, ez az álomszerűség uralma alá hajtja a megnyilatkozást is,
föltárja azt, ami eddig ebben a formában nem létezhetett, ami rejtve volt, átformálja
a gondolkodást, a beszédet:
„Az álomban ilyen természetes és egyszerű a felfoghatatlan, valószínűtlen; mikor
a nőknek szakálluk nő, s az emberek repülnek, szárnyak és gép nélkül; s egyszerre

82

tiszatáj

megszólal valaki, az álom nyelvén, és a rendkívüli helyzetben azt a közönséges és mégis meseszerű igazságot mondja, melyet ébren talán soha nem tudunk kimondani.” (79.)
A századfordulós modernség álom-valóság egymásba játszása éppen úgy nem látható rá Erzsébet gondolatáramára, mint ahogy a pszichoanalitikus utalások szintén
csupán a tünetek leírásakor hasznosíthatók. Az önmagába visszatérő, de nem „megtalált” idő érzékelésének perspektívájában átrendeződnek a viszonyrendszerek, a hallgatás és a beszéd ugyanarról szól, a színjáték a végéhez közeledik, a maszkok letépetnek. „Ez a hallgatás magába zárt és felgyújtott mindent, amit e pillanatban most már
szavakkal is el kell mondani egymásnak: létezésük titkát, a rejtőzés vad és torz értelmét s a helyzet gonosz álomszerűségét.” (80.) Amit Erzsébet ehhez hozzá tud tenni,
pusztán egy kérdés, amely a századfordulós modernség felfogását ugyancsak megkérdőjelezi: „Mi ez, ha nem álom vagy téboly?” (80.) A kétfajta létezés között nem érzékelhető a különbség, kiváltképpen nem a különbségtevés szándéka. A személyiségnek ez
a megnyilatkozása visszavonódik; a múltra épülő jelenben egymástól eltérő indulatok
azonos gesztusnyelven fejeződnek ki, a látszólagos ismétlődés valódi ismétlődéssé válik. „Mindenki elment, a főtanácsos és a fiókigazgató, a házbizalmi, a méltóságosék és
a szénhordók, az idegen nő, aki a pinceküszöbről még visszakiáltotta ezt a szót; elmentek, mint Tibor, mint az apa, minden ember, aki valaha élt Erzsébet számára, messze
van. Csak ez a lámpa maradt itt, céltalan, erős fényével, mint egy őrült a rögeszmével…” (85.)
Efféle előzmények után a béna férfi nem adhat segítséget Erzsébetnek, a szibériai
sem hozhatja a szabadulást, a fent inkább a bizonytalanságot növeli, mint a kibontakozás esélyét. Az utolsó bekezdés módosítja, „kimerevíti” a pillanatnyilag végsőnek tételezett állapotot, azt nevezetesen, amelyben a regény abbamarad. A lábjegyzetben
idézett folytatás-terv legföljebb biográfiailag vagy „eszmetörténetileg” írja át a Szabadulást; igaz, ennek az átírásnak ellenében hat, hogy naplójegyzetbe szorult a folytathatóság lehetősége, méghozzá olyanba, amely végül is nem jelent meg az író életében közreadott naplókötetben. A közlés(ek) elmaradása akár szerzői intencióként volna értelmezhető. Egy radikálisabb megfontolás szerint az író törlésjel alá helyezte művét, egy
kevésbé radikális nézet latolgathatja, miszerint Márai életében felejtésre ítélte a Szabadulást, s a hajókofferben bizonyára kíváncsian turkáló filológusokra bízta, mit tesznek
vagy nem tesznek vele.
*
Elkezdeni ezt a dolgozatot jóval könnyebb volt, mint abbahagyni. Minél tovább
írom, annyival több – új, egyelőre számomra megoldhatatlan – probléma igényli (ha
megválaszolását hiába is, de legalább) körvonalazását. Mindenekelőtt Erzsébet és a szibériai páros jelenetéről kellene részletesebben elgondolkodni, nem kevésbé lenne érdemes a Szabadulást összeolvasni azokkal a Márai-regényekkel, amelyek között született. Első nekifutásban (összegzésként) a meg/újraszületni készülő személyiség történeteként kísérlem meg kijelölni a regény helyét a hasonló Márai-művek kontextusában,
nem kudarctörténetként, mint Az igazi önmagukhoz el nem jutható női és férfi ágenséét, nem oly értelmű szabadulástörténetként, mint a szabadság félelmetes, sőt: szorongást keltő világába vetődő önéletrajzi én regényét, (Föld, föld!… című művére utalok), de még csak nem is a San Gennaro vére nyelv- és tudatfosztódása/rontódása históriájaként. A Szabadulás személyisége annyit könyvelhet el a maga számára, hogy valaminek vége van, így annak az életnek/életformának is, amelyben személyisége addig

2000. szeptember

83

formálódott, amelynek gondolkodását, nyelvét, szokásrendjét köszönheti. Ez a végjáték nem előlegezi a személyiség újjászületésének ígéretét, hiszen a között-lét tematizálódik a Szabadulásban, s a hullásban-bomlásban lévő külső világ ellenében nem nyújt
védelmet a belső világ, amelynek – ki tudja, valóban létezettnek minősíthető-e? – autonómiáját nem kevésbé fenyegeti a „létrontódás”-ba vettetés. Az álnéven bujkáló Erzsébet nem lehet az, aki, s a regény végén sem tetszik ki, hogy a valaminek vége az
ő számára azt jelentené, valami jobb kezdődik. Hogy „bizonytalan léptekkel” indul el
a „szemközti ház felé”, egyként jelentheti a tétova kezdetet s a valóban „bizonytalan”ná vált és ettől a bizonytalanságtól szabadulni kívánó, szabadulni képtelen személyiség
ingatag létezését a világban. A személyiség egyelőre „összerakhatatlan”, nyelvileg rekonstruálhatatlan. A „szemközti ház”-ban sem bizonyosan rejlik az akár időlegesen
megnyugtató válasz. 14

JEGYZETEK
1

2

3

4

A regényt a Petőfi Irodalmi Múzeumban őrzött kézirat alapján Mészáros Tibor rendezte
sajtó alá. Az innen származó idézeteket a továbbiakban nem dokumentálom.
Napló 1943–1944. Budapest, 1990; Napló 1945–1957. Budapest 1990; Ami a Naplóból kimaradt 1945–1946. Budapest, 1992.
Ebben a gondolatkörben értelmezhető a Szabadulás „befejezettsége”. Minthogy eddig a hagyatékból nem került elő a folytatás, egyelőre ebben a formában lezártnak tekinthető. Egy
1946-os följegyzés azonban új perspektívát nyithat: „A „Szabadulás” így csonka. Meg kellene
írni második részét is; egy évvel később, a megszállott pesti nép életét, ugyanazt a Sós Erzsébetet, amint él, az emlékkel a szívében (s talán egy betegséggel testében) s már nincs igazi
köze környezetéhez, a visszatérő polgári életformához, vőlegényéhez, aki a nácik alatt forradalmár volt, s most a kommunista és zsidó világban természetesen ellenforradalmár… s él
az oroszok között, s érzi, hogy egy erő, mely nem a bolsevizmus, hanem ez a szláv fertőzés,
ez a különös nitsevo, ez a szótlan és hívó, erős valami elviszi az életéből, s talán ez a „szabadulás”… Így teljesebb lenne a könyv.” Nem kételkedvén abban, hogy a följegyzés pillanatában Márai éppen úgy tervezte a továbbírást, mint azt megtette Az igazi esetében, megkockáztatom, nem a második rész elmaradása miatt nem került sor a kiadásra. Ha erre az emigrációban komolyabban gondolt volna, stilisztikailag bizonyára átfésülte volna kéziratát. Az
sajnálatos, hogy a Szabadulás ürügyén furcsa felhangoktól visszás vita bontakozott ki Márkus Béla és Dérczy Péter között. Vö. Élet és Irodalom, 2000. ápr. 21, 13. Márai Naplóinak
alaposabb értelmezése várat magára: hogy mit hagyott ki, mit adott közre, ebben az anyagi
kényszerűség mellett esztétikai, etikai, személyes, „műfaji”, irodalomfelfogásbeli stb. szempontok is szerepet játszhattak. Főleg a kéziratban hagyott naplóföljegyzések számottevő része vezéreltetik „impresszionisztikus” megjegyzésektől, pillanatnyi borús hangulattól, megbántottságtól, nem egyszer „sértődöttségtől”, nem egy kortárs személlyel, jelenséggel kevéssé
méltányos, érzékelteti Márai rosszérzését a mind inkább idegenné váló világban. A naplókból olykor nem túlságosan nagy távolságban egymást cáfoló, egymással ellentétes vélemények buknak ki. Egyébként: amikor 1947-ben szinte leltározza a még megírásra váró témákat, már nem szól a Szabadulásról. Ami a Naplóból kimaradt 1947. Toronto 1993. 101–102.
Talán visszautalás egy korábbi esszére: „»Én írok Önnek…« – kezdi a levelet Tatjána. Ez
a hang már a másvilágból szól. Behajtom a könyvet a sötét éjszakában. Álom a világ, gonosz
és sérthetetlen álom. S Anyégin világa is cserepekre hullott, bombák nélkül. Aludjunk, hajnalodik.” Ihlet és nemzedék. Budapest, 1992. 182.

84
5

6

7

8

9
10

11

12
13

14

tiszatáj

„Április négy. A »győzelem napja«, vagy a »felszabadulás ünnepe…« – valahogy így nevezik.” Ami a Naplóból kimaradt 1945–1946. 196–197.
A sértettséget, a Garrenek műve megsértését a Sértődöttek trilógiájával mintha kiírná magából. 1948 így Márai életében nem pusztán belépés egy új életformába (emigráns-lét), hanem
egy új tudatforma építése is, amely utolsó, Furkó Zoltánnak adott rádiónyilatkozatában ismét szóhoz jut, a 'nem megsértődni' magatartása ez.
Ihlet és nemzedék 60–70, 83–88. Másutt Epiktétosszal együtt Marcus Aureliust régi házi szentjének nevezi. Ami a Naplóból kimaradt 1945–1946. 261.
Az 1944–45-ös tematikának nem a Szabadulás volt az egyetlen megnyilatkozási lehetősége.
A regény kedvéért vetette el az alábbit, miközben a regénybe belefoglalt néhány elemet a témavázlatból: „Kitűnő darabtéma valamilyen színpadi ezermester számára: „óvóhely” címmel
megőrni az ostromot, amint egy letaglózott nagyváros valamely bérházának pincéjében
a »művelt« emberek az első gránátütésre elfeledkeznek mindenfajta műveltségről, állatnál
rosszabb fenevadak lesznek, semmit nem tanulnak, semmit nem, felejtenek, s mikor az első
ellenséges katona behatol a pincébe, s „felszabadulnak” az ostrom lidércálmából, megint elölről kezdik a »műveltség« hazug komédiáját”. Sokat mondóak az idézőjelek.
Vö. tőlem: A „freudizmus” – ahogyan Márai elgondolta. Forrás, 2000. 4: 26–37.
Vö. tőlem: Márai Sándor és a nemzetnevelés. Irodalomtörténet, 1990. 390–419; „…egyszer
mindenkinek el kell menni Canudosba”. Budapest, 1998.
Budapest 1991. Sok igazságot tartalmaz az a felfogás, amely a művet az Egy polgár vallomásai
harmadik köteteként értelmezi. Annyit azért talán nem árt megemlíteni, hogy felfogásom
szerint inkább a második kötethez, mint az elsőhöz kapcsolódik.
Az igazi. Budapest, 1992.; Judit… és az utóhang. Budapest, 1992.
Márai viszonylag folyamatosan tájékozódott a pszichoanalízis történéssorait nyomon kísérve, de tartózkodott annak gyakorlatától, illetőleg közvetlen irodalomba emelésétől.
Az idézett terv a folytatásra ezt a bizonytalanság-„tudatot” erősítené, az „élet”-től elfelé
(Canudosba?) haladva talán föllelhető volna a „szabadulás”, ha Márai stílusában fogalmaznék, ezt írnám: „egyfajta” szabadulás. Ezzel egyben nyitni szeretném dolgozatomat: az 1944–
45-ös történések véglegesítették Márai elfordulását a kortárs magyar irodalom némely, részint „márais” tendenciájától, és ez az emigrációs könyvekben kapott maradandó alakot.
Azáltal, hogy újragondolva a principium individuationis bomlását, a név- és személyiségvesztésnek nem pusztán krizeológiai, hanem közvetlenebbül lételméleti értelmezésével szolgáltak (egyébként a Szabadulásban sincs „nevük” a szereplőknek), s így az általa kikísérletezett krízisregény-alakzatot továbbformálták.

2000. szeptember

85

SZEKÉR ENDRE

Faludy György költõi tárlata
PERZSA KÖLTÉSZET – PERZSA MINIATÚRÁKKAL
A modern magyar költészet élő klasszikusa Faludy György, majdnem kilencven
évesen, örök fiatalként egy csodaszép költői albummal lepte meg olvasóit. A Perzsa
költészet című kötet csak „egyszerű” műfordítás-gyűjtemény lenne, de jelen esetben
a versantológia kiegészült gyönyörű színes kb. XIII–XVI. századi perzsa miniatúrákkal.
Így vált valósággá a „tárlat”, a költői-képzőművészeti bemutató, a műfordító-költő különös „tárlatvezetésével”. Mert ahogy haladunk a falra helyezett képzőművészeti alkotások közt egy múzeumi tárlaton egyik teremből a másikba, hasonlóképpen forgathatjuk e gyönyörű, nagy formátumú albumot versről képre, miniatúráról gyűjteményre,
s ehhez kapcsolhatjuk a költő különös „élőszavas” magyarázatát, ismertetését ezen
a különös tárlaton. Maga a költő is megjelenik már a „tárlatvezetés” első pillanatában:
a kötetet átfogja egy papírszalag, melyen Faludy György, a költő-műfordító üdvözöl
minket jó szívvel.
Faludy György költői életműve szorosan összefonódott műfordítói (illetőleg „átköltő”) tevékenységével is. Közismert tény, hogy pályakezdésekor óriási sikert aratott
Villon-átköltéseivel, valamiféle korhangulatot fejezett ki a Villon álarcában írt versekkel, üldözött csavargó-királyként, élettel és halállal örökös vitában, veszélyben élő középkori és egyszerre modern költőként, amikor a senki fiaként dalolt: „Mint nagy kalap, borult reám kék ég,/és hű barátom egy akadt: a köd./Rakott tálak között kivert
az éhség,/s halálra fáztam rőt kályhák előtt”… A költő, Faludy György Villon-átköltéseit mindig örömmel forgatták, és 1988-ban már a 33. azaz a harmincharmadik kiadása
jelent meg. Faludy mindig bevallotta, hogy a nagy francia költő, Villon legendás
alakja, rejtélyes sorsa, költői világa, s mindezekből formált Villon-versei nem fordítások, hanem átköltések. Egy-egy Villon-szóból, életrajzi mozzanatból, költői hangulatból vers lett, Faludy vers, Villon ürügyén. De a költő többször megjegyezte vallomásaiban, nyilatkozataiban, hogy a Villon-átköltések, ez az „új magyar Villon” egyszerre
siker és egyszerre túlzott szerepvállalás, melyben a költészet színpadán „eltakarta” őt
Villon, vagyis legtöbben a francia költőt tapsolták meg és nem a mögötte álló, félig eltakart költőt, Faludyt. Így épült be szervesen Faludy költői életművébe Villon; szinte
elválaszthatatlanok egymástól. Amikor 1995-ben a Magyar Világ Kiadó Versek címmel
Faludy György gyűjteményes kötetét több mint 800 oldalon megjelentette, a költő
A pompeji strázsán versei után illesztette be kötetébe a Villon-balladákat. És természetesen itt is csaknem végigkövethetjük a költő és műfordító életművét Heinétől Lorcáig
és Li Ho-ig.
Test és lélek címmel adta ki Faludy György hatalmas műfordítás-gyűjteményét csaknem 800 oldalon. A világlíra 1400 gyöngyszemét magyarul megszólaltató kötetének
kiadásában nem reménykedett a költő. Azt hitte, hogy majd a könyv kéziratából egyegy részletet halála után előveszi egyszer-kétszer valamelyik jó barátja, de a többi kéziratot valahol a pincében a penész eszi, máshol egy-egy bőröndben lapul. S így foly-

86

tiszatáj

tatta kötet-bevezető elmélkedését: „A 80-as évek kezdetén melankóliámat kétségbeesett
harag váltotta fel. Nem lesz időm elkészíteni az antológiát, öregszem, és ez ellen nincs
orvosság a patikában. Nekiestem a napi 12-14 óra munkának. Ezúttal igyekeztem felkészülni arra, hogy ez a könyv csak a jövő ezredben posztumuszként jelenik meg, valamikor 2010 táján, vagy még később… Egyedül jó és szép verseket kerestem, de
semmi módon nem határoztam meg előre, melyik népet vagy kort részesítem előnyben, és munka közben igyekeztem, már amennyire ember képes erre, objektív lenni.
Eredményként a kötet szinte egyenlően tartalmaz hétszáznál néhánnyal több európai
és hétszáznál néhánnyal kevesebb arab, héber, japán, kínai, perzsa és szanszkrit verset.
Így a könyv nemcsak alcímében viseli a 'világlíra' kifejezést, hanem, valójában azt
igyekszik reprezentálni.” A Test és lélek című műfordítás-gyűjteményt hamar megvásárolták, a könyvnek „sikere” lett. Ezért most Bodnár János felkereste Faludy Györgyöt:
mit szólna ahhoz, ha fejezetenként jelentetnék meg a Test és lélek című műfordításkötetének anyagát, képekkel, illusztrációkkal. Így indult el a Faludy által fordított világlíragyűjtemény a perzsa költészettel, perzsa miniatúrákkal. Így kezdődött el Faludy tárlata, új és új költői fejezetekkel, korokkal, versekkel, képekkel, magyarázatokkal.
Ez a „tárlatvezetői” és költői magatartás már megvolt a Test és lélek című kötetében
is. A hagyományos műfordításkötetekben csak versek, fejezetek, életrajzok stb. következnek egymás után. Ezzel szemben Faludy György kötetét egyedi módon meg-megszakítja egy-egy portré a költőről, Kass János alkotásában, s mindegyik portréban félig
fedve néz felénk a költő, mert őt is félig takarják a kort jellemző oszlopok, angyalok,
alakok stb. Így a X–XVII. századi perzsa költészetet bemutató fejezet élén is szembenéz velünk, hajdani katonákkal, dalosokkal, lovasokkal stb. Hozzátartozik a perzsa
költészet ismeretéhez az, hogy Montesquieu Perzsa leveleiben (1721), naplójegyzetében
és hagyatékában is vissza-visszatérő perzsa-motívum nagy hatással volt az európai irodalomra, arra, hogy „a perzsák divatba jöttek”. Egyhelyütt Montesquieu a hódító perzsa „étvágyról” ír, másutt a névtelen levélírók ellen idézte a Macedóniai Fülöpnek nyíllal „üzenő” ellenség személyes jelzését. A perzsa költészet valóságos része a Faludy által fordított világlírának: hiszen mindig küzdenie kell egy költőnek a korral, hatalommal szemben. Egyszer elismerik, udvari költő, máskor üldözött, reménytelen
sorsban van része. Életélvezet, szerelem, derű, bor s még mi minden szólal meg a régi
perzsa versekben!
Az időben és térben igen távolinak tűnő perzsa költészet: gyakran „mai” témákat
szólaltat meg. Nincs messzeség, idegenség, távolság: a líra hajszálgyökerei behálózzák
az egész világot. A régebbi alkotók valóban hasonló vagy csaknem azonos módon élnek és vallanak sorsukról: szerelmükről, bánatukról, örömükről, kiszolgáltatottságukról, szenvedésükről, veszélyes mindennapjaikról. Például Háfiz, akit Irán legnagyobb
költőjének neveznek (1325–1390) szembeszegült Muharifuddin Muhammad herceg
fundamentalista kegyetlenkedésével, besúgó-rendszerével, így a Puritán zsarnokság
című versében: „Rejtsd poharad köpenyedbe, mert az emberélet olcsó. / Öntik a vért,
ahogy régen vörösbort öntött a korsó. // Könnyel mosd ki a borfoltot ujjasodból:
piszkos kor jött. / Itt kell élnünk puritánok, rendőrkémek, gyilkosok közt.” Hasonlóképpen keserű életsorsot, száműzetést és börtönt őriz Maszud-i Szad-i Szalmán
(kb.1046–1121) a Náj vára kazamatáiban című versében. A költő először a Gháznái
szultán udvarában élt mint magas rangú tisztviselő. De a szultán gyanakodott rá, arra
gondolt, hogy „összejátszott” ellenségével, a szelcsuk szultánnal, ezért a költőt 18 esztendőre Náj várának börtönébe, kazamatáiba záratta. Faludy György az egyik „leg-

2000. szeptember

87

szebb börtönversének” nevezi a Náj kazamatáiban írt verset. Ez a dicséret, rokonszenv
kétszeresen jogos: egyrészt azért, mert a vers önmagában értékes, jó. Másrészt pedig
azért, mert Faludy György, a verset magyarul megszólaltató költő is volt hasonló
drámai helyzetben. (Ld.: Börtönversek 1950–53). Az egyik legszebb börtönvers, perzsa
börtönvers néhány verssora így szól: „Szívem remeg, ahogy a lég rezeg a fuvolában, /
tömlöc mélye fojtogat és kiszívja erőmet. / Mi lesz velem négy fal közt, hol pókhálót
sző a bánat, / a bokám körül a rémület bolondgombái nőnek?” Érdemes megfigyelni
a régi perzsa költő félelmét, önbecsülését, önbizalmát: „Nagy úr vagyok s az égmagasba
érek,” – írta. Hiába a tömlöc sötétje, a komor hangulat, a sok szenvedés („a szenvedés
komor hegylánca”) – neki vigaszt nyújt a szellem, őt „felemeli a költészet.” A kor veszedelmes körülményeit írta meg Nasziraddin Tuszi (1201–1274) is, aki tudós, bölcsész, csillagász volt. Valóban véres korban élt, amikor Dzsingisz unokája borzalmas
tetteket hajtott végre: sok embert lefejeztetett, meggyilkoltatott. A messzi múlt és
a közeli múlt nincs messze egymástól. Az életrajzi jegyzetekben írta Faludy György:
„Ugyanezt tették Hitler SS-ei, amikor zsidólakta lengyelországi falvakból elszállítottak
mindenkit a gázkamrák felé, majd visszatértek, hogy a bujkáló néhányat is agyonverjék.” De folytathatnánk a perzsa költők nehéz sorsával: Rumi (1207–1273) száműzetésekor alig maradt életben egy mongol vérfürdőben.
De a perzsa költők élete örömteljes, dicsőséges is volt: pl. Bábur (1483–1530) hadvezér volt, Hindusztán császára; Urfi-i-Sirazi (1554–1590) otthagyva Perzsiát az indiai
császári udvarban élt mint ünnepelt költő. Kalim Abu Tálib (kb. 1580–1651) a nagymogul lahore-i udvarában élt mint a költők királya. Száigh-i-Tárizi (1607–1671) elismerten, költőfejedelemként halt meg, aki a Kesergés, életem vége felé című versében
írta: „Tavaszom elmúlt, nem ültettem semmit, /most itt az ősz és mindhiába várom,
hogy gyümölcsöt teremjek…”
Omár Khájjám (kb. 1025–1122) volt ebben a korszakban az egyik legjelentősebb
perzsa költő, s még matematikus, asztrológus,, fizikus, filozófus is volt (Avicenna követője). Tekintélyes tudós voltát az is kifejezi, hogy a naptárreformot készítő bizottság
vezetőjévé nevezték ki. Régebben a tudóst „nagyobbra” tartották Omár Khájjámban,
mint a költőt. Amikor meghalt, csak utána több mint száz évvel említették meg verseit („Versei tévelygések szövevényei, akár a mérges kígyók” és: „négysorosainak titkos
mondanivalója leplezi írójuk szellemének fertelmességét.”) Az ortodox szemléletű irodalmár észrevette, hogy Omár Khájjám az iszlám, a mohamedán állam által nem tűrt
gondolatokat tartalmazott. (pl. „Allah, ha létezik, tehetetlen a mindenség törvényeivel
szemben; „––” az idő elfújja a szultánokat és hatalmasságokat, mint a porszemeket…”
stb.) A rubái rubáját négysoros vers, már korábban is előfordult az ógörögben, aztán
arab és perzsa költők is használtak két rímelő sort, majd négy sorba tördelték. Faludy
György főleg abban látja Omár Khájjám európai népszerűségét, hogy Edward
Fitzgerald angol költő jól lefordította a perzsa költő verseit, és kedvező időben, szerencsés témáival stb. elterjesztette. A fordító Faludy észreveszi azért a fordítás hibáit
is, hiszen az angol szöveg magán viseli a „viktoriánus cicomákat”. Omár Khájjám európai sikeréhez hozzájárult a perzsa költő nihilizmusa, összetett életfelfogása az epikureizmustól a miszticizmusig, az ateizmustól a panteizmusig, a pesszimizmustól a cinizmusig stb. Magyarországon főleg Szabó Lőrinc tette népszerűvé Omár Khájjám
verseit, melyekben ő is a szabadgondolkodót, a szkeptikust, az érzéki és a misztikus
szellemű költőt szerette. (Fitzgerald négyszer átdolgozta híres Omár Khájjám fordítását, mely legalább ezer kiadásban jelent meg.) Faludy György fordításában így hangzik

88

tiszatáj

két négysoros: „A mindenség titkát hiába űztem, / még fix pontot sem találtam az űrben, /csak egy gyöngyöt a tudás tengerében, /az is eltört, mikor cérnára fűztem.”–
„A sakktábla kockái: éj és nap. / Bábuk vagyunk a sors keze alatt, /ő játszik velünk,
tologat, kiüt / és a sötét dobozba visszarak.” Mindkét perzsa versben érezhetjük
a költő tömörségét, filozófikusságát, életbölcsességét, s azt, hogy a költő mindig tűnődésre, elgondolkoztatásra igyekszik serkenteni olvasóit.
Háfiz (kb. 1325–1390) volt a másik legismertebb, legjelentősebb perzsa lírai költő,
aki Európában a németeknél pl. Goethe, az angoloknál Fitzgerald, az oroszoknál Puskin szavaiban, költészetében élt tovább. Háfiz a Koránt kívülről tudta, a nevét is innen
vette. Különböző legendák övezik életét: volt Abu Iszhág Indzsu udvari költője; állítólag 1387-ben találkozott a rettegett Timur-i-Lenggel, aki ismerte a költőt, és kívülről
tudta verseit. Hagyatéka 500 lírai versből, gházelből áll. Laza, képzettársításos gházeljei
10–12, néha több párversből állnak. Az irodalomtörténet máig vitatja Háfiz gházeljeinek időrendjét, értelmezését. Szabó Lőrinc a legnagyobb perzsa költőnek, a világirodalom egyik legfényesebb lírai lángelméjének nevezi. Goethe rajongott érte, a Nyugat-Keleti Diván című művének Háfiz a példaképe. Így írt Háfizhoz: „Az tesz naggyá, hogy
szűnnöd nem lehet, / s hogy sose kezdel, az a végzeted. / A forgó ég mása csak énekednek, / mindig egy benne a vég és a kezdet…” (Fordította: Szabó Lőrinc). Faludy
György a Háfiz-versekhez írt jegyzetekben azon tűnődik, hogy nem lehet megállapítani: jelképesen szól-e az istenséghez, szerelméhez vagy a sahhoz a költő. Aztán az is
figyelemre méltó, hogy Háfiz versszakai közt van-e vagy nincs összefüggés. A kételyek
után Faludy hozzáteszi, hogy a Háfiz-vers mégis tökéletesen zárt, az utolsó verssor valamiféleképpen egésszé formálja a korábbi sorokat. Különös varázslat a Háfiz-vers lezárása. S aztán Faludy így folytatja: „Háfiz minden egyes verse váratlan (mint Catullus
költeményei), mint költő utánozhatatlan (mint Ady Endre) és versei szépsége épp
olyan magyarázhatatlan, mint ahogy nem tudni, mitől és miért szépek Rilke, Verlaine
vagy Shakespeare versei.” Nyolc Háfiz-verset fordított Faludy a Test és lélek című gyűjteményes műfordításkötetébe. Ezek közül csak hármat hagyott ki a Perzsa költészet
díszes válogatásából. Háfiz a Vágyaim palotája című versében bordalszerűen kezd,
gyors költői képeket vág egymás mellé („Rozoga csűr a remény”), s utána önvallomásos részben szól kötetlen életéről, gondolatairól, holtrészeg állapotáról. S váratlan
a misztikus angyal súg neki, a mennyei trombita hívását hallja, egeket ostromolva.
Majd visszazuhanva a mindennapok bölcsességei közé szól a megelégedésről, a világ
kurváitól való elfordulásról. A vers zárórésze pedig a lógószájú, szerencsétlen költőtársakhoz fordul: „Mért átkozzátok Háfizt, ti lógószájú, locska / költőcskék, ti szegények? / Mint rám a tehetséget, / a kontárságot Allah aggatta nyakatokba.” Háfiz majdnem mindig a szerelemről, a borról és minden földi gyönyörűségről énekelt, közben
mindig kifejtette szabadon szárnyaló gondolatait, jelképességét, misztikusságát, éreztette filozófiai és teológiai érdeklődését. Könnyelmű, vidám életének mozzanatait gyakran beépítette verseibe. Például a tavaszi időszak őt átformálja, koldusként is királynak
érzi magát (Tavasz). Örökmécsesnek nevezte magát, amelyet az angyalok táplálnak.
Sose felejti ellenségeit, nem fél a jövendő sötét napjaitól, a végzettől. A boros-derűs
hangulatban a „hetedik Édenbe” megy egyenest. Másutt a pohárnok ajkát kéri, mézédes lelkét szürcsöli (A szép pohárnok), amott a csók és ivászat, a nyugodt szerelem veszélyeiről ír – a rendőrkémek miatt (Puritán zsarnokság).

2000. szeptember

89

Faludy György tárlata most a X–XVII. századi perzsa költészettel és a csodálatosan
szép perzsa miniatúrákkal lepi meg olvasóit. E nagy formátumú könyv, album különösen felhívja napjainkban az olvasók figyelmét, a gyönyörű színes miniatúrákkal, borítóval, finom papírral, ízléses tördeléssel, a szokatlanul gondos, igazán nagyon szép
nyomdai munkával. Feltétlenül ki kell emelnünk a Glória Kiadót, Fóti Editet és Bodnár Jánost, a Gyomai Kner Nyomda Rt. munkáját. Ilyen szép és tartalmas könyv ritkán kerül kezünkbe. A vers és a kép sokszor kiegészíti egymást, segíti az olvasót, továbbviszi egy másik világba, tűnődésre készteti. Például a 69. oldalon láthatjuk a Világi
és túlvilági részegség című illusztrációt Háfiz Diván című művéhez, 1527 körül, mely jelenleg Cambridge-ben, a Harvard University Art Museumában látható. Most pedig
Háfiz Angyalok a kocsmában verse mellett találhatjuk. Befejezésül annyit hadd jegyezzünk meg, hogy e régi perzsa versek – ma is élő, mindnyájunkhoz szóló versek. Velük
együtt élünk, sírunk, nevetünk, élvezzük az életet, észrevesszük a múló időt, érezzük
a hatalom súlyát, a végzet közeledését, a szerelem varázsát, a természet szépségét stb.
A régi perzsa költővel együtt mondhatjuk: „Mozdulj meg, szenvedés komor hegylánca,
s távozz tőlem; / végy észre, boldogság, és fújj arcomba lágy szeleddel; / simítsd ki életem gyűrött tekercsét, hitvány korszak; / vak, szívtelen sors, ülj mellém, ölelj meg végül engem.”

KRITIKA

Vissza a jövõbe
ESTERHÁZY PÉTER: HARMONIA CAELESTIS
„Tovább- vagy újraírható-e egyáltalán
az 1986-ra kiteljesített prózamodell?”1 –
tette fel a kérdést némiképp talán szkeptikusan Kulcsár Szabó Ernő Esterházy
Nagy Könyv utáni munkásságát vizsgálva.
Nos, a Harmonia Caelestis megjelenését megelőző felfokozott várakozás alighanem az e kérdésben megfogalmazott bizonytalanságból is táplálkozhatott, hiszen
– legalábbis a nagyjából egybehangzó kritikai vélekedések szerint – a Bevezetés…-t
követő legtöbb Esterházy-regény poétikai
megformáltsága számos tekintetben viszszalépést jelentett a mindezidáig stabil viszonyítási pontként működtethető 86-os
kötethez képest. A hosszú évek óta íródó
új regény így a Második Nagy Mű izgalmas ígéreteként fészkelte be magát az irodalmi köztudat ilyesféle borzongásokban
érdekelt rétegeibe. Ám e második eljövetel
alighanem olyan olvasói szerződést kínál,
ami alapján újra kellene fogalmazni azokat a kérdéseket, melyek a Bevezetés…
mértékadónak tekintett poétikai stratégiái

felől próbálják minősíteni az – onnan
nézvést – poszt-E. P. regényeket, hiszen
a Harmonia Caelestis magába építi ugyan
a Bevezetés…-ben rögzült technikák egyes
elemeit is, ám nem radikalizálja azokat,
s dominánssá éppen a korai, illetőleg a 86
utáni szövegek bizonyos regisztereit emeli.
Így pl. a regény két, egymástól címmel
is elválasztott szerkezeti egysége mintha a
Termelési regény struktúráját idézné, ám
egyidejűleg tagadja is azt, minthogy a számozott fejezetek közt ez esetben már nem
működtethető a kissregényből ismert szoros összefüggésrendszer. Az önéletrajzi referenciák, a szülő-gyerek kapcsolat fragmentumszerű felvillantásai a Fancsikó és
Pinta töredékszövegeivel tartanak rokonságot – leginkább az Első könyv számozott
mondatai kapcsán – ám míg a Fancsikóírások többé kevésbé még történetek voltak, ráadásul „madzagra fűzve”, addig
e számozott mondatok itt mindennemű
linearitás-madzag nélkül, látszólagos esetlegességgel követik egymást. A 86 utáni
szövegekben újfent meghatározóvá váló
biográfiai vonatkozások, s ezen keresztül
a saját (pszeudo-szerzői) név megfogalmazásának identifikációs kísérletei pedig mintegy összegződni látszanak a Harmonia Caelestis lapjain.
A két fő szerkezeti egység címei – Számozott mondatok az Esterházy család életéből és Egy Esterházy család vallomásai –
egymásbafonódó családregények ígéretét
sejtetve határozott önéletrajzi kontextus
alá látszanak rendelni a hozzájuk kapcsoMagvetõ Kiadó
Budapest, 2000
712 oldal, 2490,- Ft

2000. szeptember
lódó szövegeket. (A mű tropikus rendszerének kitüntetett pozíciójába helyezett
„szerzői én” játékba hozása amúgy a Termelési regény óta Esterházy kedvelt eljárásai közé tartozik.)
A Harmonia Caelestis első részében
azonban a (család)név – vagyis az „Esterházy” jelölő, már amennyiben a címlapon
feltüntetett szerzői, illetőleg az alcímekben jelzett tulajdonnevet aggálymentesen
egymásra vonatkoztatjuk – csupán hiányként tűnik fel, hiszen a számozott fragmentumokban az egyetlen egyszer sem
említődik meg explicit módon. Pontos
megnevezése helyett leggyakrabban az
„édesapám”-kifejezés, vagy – szövegkörnyezettől függően – az „itt édesapám neve
következik” kitétel szerepel a műben, ami
azért mégiscsak kétségessé teszi az egyértelmű referencializálhatóságot. Többek
közt azért is ütközne nehézségekbe a fenti
kitételeket az „Esterházy”-denotátummal
összekapcsoló, racionalizáló olvasati mód,
minthogy az említett rokonsági fok köztudomásúlag csupán egy generációnyi időkülönbséget feltételez, ezt figyelembe
véve pedig igencsak problematikus lenne
genealógiailag úgy referencializálni mondjuk az „Édesapám már rég nádor volt,
aranygyapjas és belső titkos…” (HC 57.)
kezdetű mondatot, hogy eközben a szerzői-fiúi én temporális jelenidejűsége se
szenvedjen csorbát.
Másrészt pedig számos szövegrész
„édesapám”-ja nyilvánvalóan olyan jelöltekre utal, melyek elvileg nem hozhatók
összefüggésbe az Esterházy-tulajdonnévvel. Így pl. az „Édesapám a XVIII. században a vallást, a XIX. században az Istent, a
XX. században az embert ölte meg” (HC
119) mondatban Voltaire, Nietzsche és
Foucault, a „Képes-e édesapám akkora
követ teremteni, melyet maga sem tudna
fölemelni?” szerint Isten, míg a 260-as sorszámmal ellátott hosszabb szövegrész
nyomán a (egy) haza válik a kifejezés referensévé.

91
Úgy tűnik hát, hogy a szöveg központinak tekinthető lexémáján át a nyelv
használatértelmű jelentésképzésének azon
wittgensteini belátása jut ismét érvényre,
ami a korai Esterházy-művek fontos rétegét is képezte; így erre épült már többek
között a Spionnovella címszereplőjének jelentés-adással kapcsolatos kedves tevékenysége is. A Harmonia Caelestis így az
eddigi Esterházy-szövegekhez hasonlóan
szintén kétségessé teszi az epikus nyelvhasználat megfeleltetés-elvű poetológiáját,
melyen keresztül a műalkotás valamiféle
alany- tárgy viszonyba lenne hozható egy
külsődlegesnek tekintett, stabil valóságfogalommal. Az „édesapám” jelölő azonban
térben és időben is relativizálja a jelentést,
és lehetetlenné teszi a kétosztatú jelfelfogáson nyugvó értelmezői gyakorlatot.
Olyképp rendeli magához a különböző jelentetteket, hogy általa a szöveg nem csupán e használatelvű jelentésszóródásból
fakadó fikcionalitását, nem-reprezentációelvű megformáltságát hangsúlyozza, hanem egyúttal egy virtuális, magánjellegű
térségi történelem fragmentumait illeszti
egymás mellé.
E tekintetben igencsak hasonlóan
a Hahn-Hahn grófnő pillantása című regényhez, ami „a Dunáról „szól” ugyan, de
amiről valójában beszél, az nem más, mint
a térség és a dolgok értelmezhetősége,
s vele ennek az értelmezői szituációnak az
éntől el nem választható távlatvilága.”2
S ezért tűnik itt is érvényesnek az az
ugyancsak a Hahn-Hahn grófnő…-ben szereplő állítás, mely szerint „Nekem minden családtörténet”3 – hiszen a Harmonia
Caelestis (első könyvének) grammatikai
alanya éppen egy fiktív családtörténet metaforikáján át teremti meg a maga familiáris régiótörténelmét. Ez a „sajáttá kényszerített múlt” azt a Nietzsche által kritikai történelemszemléletként azonosított
látásmódot hasznosítja, melynek célja
a német bölcselő szerint az lenne, hogy

92
„valamilyen múltat szétzúzzon és felváltson, hogy élni lehessen.”4
Esterházy szövege korántsem törekszik ok-okozati összefüggések megragadásán keresztül valamely lineáris historikum
bemutatására, viszont érezhetően jelen
vannak benne azok az értékpreferenciák,
melyek alapján a mindenkori múlt és az
aktuális jelen közti különbségek mégiscsak egy negatív irányú változás folyamatára utalnak. Így a szöveg mintegy a saját
temporalitásához láncolt szubjektum múlt
általi legitimálását végzi el: „a múltat az
élet éléséhez használjuk”5 – fogalmazott
ezügyben Nietzsche, míg Esterházynál
nagyjából ugyanez fejeződik ki a „létezni
annyi, mint múltat fabrikálni magunknak” (HC 364) állításban.
Az eddigiek értelmében a szövegben
beszélő én lokalizálhatóságát illetően legalább két szempontot érdemes szemügyre
venni.
Egyrészt az „édesapám” – jelölő által
generált hagyománykép olyan tradíciót
villant fel, amely – a rokonsági fok minéműsége, illetőleg a személyragozás révén –
minden szegmensében a beszélő legsajátabb tulajdonává válik. Ilyeténképp felfüggesztődik a temporális értelemben elgondolható „én”, hiszen a megszólalás alanya
a térnek és az időnek bármely síkján képes megjeleníteni, ideiglenesen kontextualizálni önmagát. Itt érdemes utalni arra
a szövegrészre, ami a „Hogy ki nekem az
édesapám?” (HC 275–276) bevezető kérdés után egy verébtől kezdődően a hamleti sírásóig igen hosszan és változatosan
nevezi meg a lehetséges jelölteket, így jelezve annak voltaképpeni referencializálhatatlanságát. (E technika egyébként Borges Zahir…-ja óta igencsak ismerős…)
Ez a passzus ugyanis a fixálhatatlan beszélő én körülírására (írhatatlanságára) is
érvényes lehet, mondjuk a „hogy ki nekem
az én” kérdésre adott válaszlehetőségek
tekintetében.

tiszatáj
Definitíve tehát nem válaszolható
meg, hogy ki is beszél valójában, hiszen az
E/1 személyragon keresztül kirajzolódó
szubjektum az őt megalkotó szöveg révén
csupán grammatikai pozícióként válik értelmezhetővé. Másrészt azonban e grammatikai alany nyelvhasználatának mikéntje, beszédregisztereinek változékonysága nemigen követi tér- és időbeli mozgékonyságát: a szöveg nyelvi megformáltsága – s az így konstituálódó szemléletmódja – a tematikai szinten számtalan
helyzetben létrejövő „én” pozícionális
sokféleségével szemben valamelyest homogénnek mondható, s egy dominánsan
jelenlévő (szerzői?) szólamhoz látszik kapcsolódni, ami viszont az epika integratív
funkcióit hangsúlyozza. Ennek talán nem
mond ellen az sem, hogy a szöveg jónéhány, különböző típusú intertextust épít
magába mondjuk az Esterházy-kincsek
leltárszerű felsorolásától kezdve (HC 39–
49) Musil-allúzión át (HC 148) egy Kosztolányi-parafrázisig (HC 400), mert az
uralkodó beszédregiszter jelenléte miatt
a szövegben talán kevésbé jön létre az
a bizonyos – Esterházy kifejezésével élve –
„remegés” vagy „billegés”6, ami olyannyira meghatározta a Bevezetés… legtöbb darabjának nyelviségét.
S ha már idézetekről esik szó, érdemes
talán azt is megemlíteni, hogy a 86-os kötet után a Harmonia Caelestis-ben ismét
teljes egészében idéződik Danilo Kiš Mily
dicső a hazáért halni című írása. Ezúttal
azonban azzal a stratégiai módosítással,
hogy a főszereplő Esterházy gróf neve helyett következetesen az „édesapám” kifejezés szerepel. Az újracitálásnak ez a gesztusa némiképp talán tovább árnyalhatja
a szerzői „én”, a szöveg elhallgatott tárgyának tekinthető identifikálhatatlan név,
illetőleg a szövegbéli beszélő alany egymáshoz való viszonyát. A Megyik-installáció által vizualizált Pascal-gondolat alapján szerveződő Bevezetés-ben – ami tehát
egyetlen középpont helyett számtalan le-

2000. szeptember
hetséges, egyidejűleg jelenlévő centrumot
foglal magába – a Kiš-szöveg kitüntetett
pozíciót foglal el: egy decentrált struktúra
olyan középpontjának tekinthető, ami egy
nemlétező hely elfoglalásával saját pozíciójának betölthetetlenségét állítja. A szerző(i név viselőjének) – aki egyúttal a szöveg „főhőse” is, azaz hagyományosan szintén kitüntetett funkciót betöltő epikus
elem – pusztulását a halállal sikeresen
szembeszegülő nyelv győzelmeként, vagyis
az eltűnést paradox módon a túl-élés lehetséges esélyeként mutatja be.7
A Harmonia Caelestis-ben ugyanez (?)
a novella viszont már nem csupán Danilo
Kiš, de Esterházy Péter előd-szövegének
polemikus iterálása is egyben. Ennek során az új regény megszólalásmódja a Bevezetés… decentrált szerkesztettségének, az
integratív epikai tényezők egyszer már
végrehajtott destabilizálásának emlékét,
már megtörténtségét helyezi a maga kontextusába.
A Harmonia Caelestis által idézett Kišszövegben elhallgatott név így a Bevezetés… Kiš-idézete által (f)eltüntetett autoreferenciális szerzői szerep üresen maradt
helyét citátumként építi magába.
(Ennek variációjaként fogható föl az a
rövidke utalás, amely arról tudósít, hogy
az egyik „édesapám” 1711-ben vallásos
énekgyűjteményt adott ki Harmonia Caelestis címen. [HC 10] Az énekeskönyv és
a regény címbéli egyezése a szerzőség azonosságát is sugallhatja olyképp, hogy
a XX. századi szöveg az areferens „édesapám” – jelölő anonim autoritása alá rendeli magát.)
A Mily dicső…-n túl a regény számos
egyéb önidézetet is magába épít.
Ilyen például annak a Robertónak ismételt szerepeltetése, aki a Hahn-Hahn
grófnő…-ben játszott már fontos szerepet –
vele kapcsolatban szó szerinti átvétellel is
találkozhatunk: H. H. 5 ~ HC 572 –
vagy azok a mondatnyi „vándormotívumok”, amelyek több régebbi Esterházy

93
művet kalandoztak már végig. (Pl.: „Úrnő
vagyok, életem főszereplője, így döntöttem” [HC 555], vagy mondjuk a „makacs
térdsérülés” ismételt említése [HC 481]
stb.)
Az ön-idézetek applikálásának köszönhetően Esterházy szövege a hálózat és a
kapcsolódó elemek kategóriáiban is elgondolható lehet, hasonlatosan ahhoz, ahogyan Foucault ezt már jópár évtizede megfogalmazta A tudás archeológiája lapjain.
A regény e szerint „más könyvekre, más
szövegekre, más mondatokra történő hivatkozások rendszerének része: csomópont egy hálózatban… a hivatkozások hálózatában.”8
Ha tehát ezeket az ismétlődő modulokat a szöveg nyelvi megformáltságának
fontos elemeiként kezeljük, akkor a regény verbális mintázata a nem-literális
(szöveg)kultúra megszólalásmódját idézheti fel.
A fel-felbukkanó szövegbetétek rendszere így a pre- és a posztliterális kultúrákra egyképp jellemző mnémonikus
alakzatként tűnik fel, ami viszont „nem
csupán bizonyos verbális és metrikus szokásokat képvisel, hanem egyfajta gondolkodásmódot vagy szellemi állapotot is.”9
Innen nézvést az elhallgatott név viszsza-visszatérő, a szövegegészt áthálózó körülírásai is a szöveg mnémonikus mintázottságát erőteljesen befolyásoló paneleknek tekinthetők, melyeknek azonban
nem jelentésük, hanem jelentőségük van,
ami minden esetben és kizárólag kontextusfüggő.10
S nem csupán a ritmikus alakzatok, az
ismétlődő modulok (pl. a Barthelme- idézetből (HC 201) kiszakított, gyakorta
visszatérő síró édesapa képe) jelenléte utal
az orális tudásmegőrzés „hallásközpontú”
technikájára, de a szakirodalom a szóbeli
kultúrák verbális sajátosságai közé sorolja
a Harmonia Caelestis-re jellemző töredékességet, szaggatottságot is. S végül, az elsődleges és másodlagos szóbeliséget meg-

94
határozó rögzítetlenség egyszerűen érvényteleníti a „szerző” és az „igazság”
azon fogalmát, melyet az írásbeliség kulturális paradigmája termelt ki magából, s
amely – ahogyan ezt már érintettem a korábbiakban – Esterházy szövegétől is meglehetősen idegennek tűnik. Hajlamos lennék ezért a művet az orális kultúrák
nyelvi megformáltságának jegyeit felvonultató, a szerzői funkciót az anonim orátori / mesélői szereppel helyettesítő narratívaként kezelni, amely egy kulturális /
szellemi / térségi közösség „törzsi enciklopédiáját” kollektív családtörténetként beszéli el, ami ugyanakkor az egyén számára
is lehetséges és érvényes szerepértelmezéseket hív elő a közös történet keretein
belül.
Ezzel összefüggésben válhat jelentőssé
a regényen belül az a Proust-utalás – „Édesapám fia mostanra azonban már rég elfelejtette a szájában könnyedén szétomló
kandiscukor ízét is, meg a kompótban
felázott édessütemény-masszáét is” (HC
138) –, mely érdekes összefüggést teremthet a francia és a magyar szöveg között.
Esterházy regénye, amely szintén az eltűnt idő nyomainak rögzítését és jelenhez
kapcsolását kísérli meg, nem csupán mint
fontos előd-szöveget hivatkozza a művet,
hanem hozzá való viszonyának megfogalmazásán keresztül kísérli meg a prousti
írás- és emlékezéstechnika ezredvégi lehetőségeit megteremteni, s az így megtalált
idő segítségével valamiféle – a proustitól
alighanem jócskán különböző – identitást
életre hívni.
S ugyancsak ilyesféle viszony-szövegként nyerheti el egy lehetséges értelmét a
Harmonia Caelestis második része, az Egy
Esterházy család vallomásai is. Köszönhető
ez persze a két fejezet közti textuális átjárhatóságok meglétének, de megragadható a szövegnek egy e tekintetben talán
fontosabb aspektusa is. Látható ugyanis,
hogy az epikai megformáltságban szinte
klasszikus mintákat követő – akár a Bud-

tiszatáj
denbrook-ház szépívű hanyatlását is idéző
– fejezet poétikailag csaknem zökkenőmentesen illeszkedik az európai családregény-hagyományba. S éppen ebben, hogy
tehát a szöveg nemigen látszik szívügyének tekinteni e klasszikus modell paradigmatikus jegyeitől történő megszabadulást,
látom e regényfejezet egyik legfontosabb
jegyét.
Hiszen az ekképp megformált mű
mintegy zárlatként követi a poétikai megszólalás tekintetében bonyolultabbnak tekinthető, az eddigi Esterházy-oeuvre már
ismert technikáit idézetszerűen összegző
első fejezetet, s ezzel mintha az ezidáig
kikísérletezett prózamodelltől történő eltávolodás, egy poétikai játéktérből való
kilépés igényét jelentené be.
A két szöveg egymásra reflektálása
mintha ismét azt a kérdést vetné fel, hogy
tudniillik hogyan lehet megszólalni az
utániság – ezúttal azonban a „poszt” – utániság – helyzetében, milyen epika hozható létre az epikus formai sajátosságok
módszeres és elméletileg is körültekintően
alátámasztott szétroncsolása után.
Az írásom elején idézett Kulcsár Szabó-kérdésre – amely a Bevezetés…-ben
létrehozott technikák továbbfejleszthetőségét firtatja – az Egy Esterházy család vallomásai tűnik az egyik lehetségesnek tekinthető válasznak, azzal, hogy egy olyan
XIX. századi prózamodell felé nyitja meg
az utat, ami túl van már a XX. századon.

JEGYZETEK
1

2
3

4

5
6

Kulcsár Szabó Ernő: Esterházy Péter. Kalligram Könyvkiadó, 1996. 234.
ib. 225.
Esterházy Péter: Hahn-Hahn grófnő pillantása. Magvető, 1991. 11.
F. Nietzsche: A történelem hasznáról és káráról. Akadémiai, 1995. 46.
ib. 33.
Esterházy-kalauz. Magvető, 1991. 8.

2000. szeptember
7
8

9

Döbörhegyi Ferenc: Esterházy (kézirat)
M. Foucault: The Archeology of Knowledge
and the Discourse on Language. New York
Harper & Row, 1976. 23.
E. A. Havelock: Előszó Platónhoz. in: Szóbeliség és írásbeliség (szerk. Nyíri-Szécsi).
Áron kiadó, 1998. 91.

95
10

J. Goody-I. Watt: Az írásbeliség következményei. in: ib. 119.

Szabó Gábor

96

tiszatáj

József Attila nyomában
PÉTER LÁSZLÓ VÁLOGATOTT ÍRÁSAIRÓL
Tisztelt szerző, tisztelt főszerkesztő,
Hölgyeim és Uraim! Formabontó módon
– mintha kritikát írnék, oly módon és
megírt recenzióval szeretném megbecsülni
Péter László József Attila nyomában című
kötetét. Mi kötelez erre? Egyrészt az,
hogy a szerző már hónapokkal ezelőtt
megtisztelt azzal, hogy felkért e feladatra
E-mail-en (igen, ne tessenek csodálkozni!
A szerző azon hetvenen túli bölcsészek
közé tartozik, akik már a kezdetek óta
használják a modern technikát), másrészt
kötelességemnek is érzem a Modern Magyar Irodalmi Tanszék professzoraként a
tanszék doyenjét bemutatni, ugyanis Péter
László a rehabilitációja után tanszékünkre
kerülve Bevezetés az irodalomtudományba címen textológiai kérdésekről tartott
előadássorozatot s mi, fiatalok (ma már
sajnos, felettünk is eljárt az idő), mint az
itt ülő Ötvös Péter tanár úr és jómagam,
ott ültünk az Auditórium Maximum legfelső sorában, hogy az előadást követő
szemináriumainkra készülve figyeljünk.
Később úgy hozta a sors, hogy – úgy-

mond – „főnöke” lettem Péter Lászlónak,

aki egészen más szemléletet képviselt,
mint én, mégis tudtunk együttdolgozni.
Amikor könyvének korrektúrája a kezembe került, meglepődve tapasztaltam,
hogy mégis nagyon sok közös lehet bennünk, ugyanis a hetven éves Tamás Attilát
(aki tanszékvezető elődöm volt) köszöntő, a Tiszatájban a napokban megjelent,
de Görömbei Andrásnak az In honorem
Tamás Attila című kötetben már tavaly
leadott tanulmányom alcímeként magam
is ezt írtam: József Attila nyomában. A miskolci József Attila Újraolvasó Konferencia
anyagát közlő kötetbe Péter László most
megjelent könyve után már nem adhatom
többé e címet. A félreértések elkerülése
végett ezt a legkevésbé sem bánom, sőt
őszintén örülök az ilyen találkozásoknak!
Tekintettel arra, hogy Péter Lászlót itt
senkinek sem kell bemutatnom, hiszen
ismerjük Szeged díszpolgáraként és kitüntetettjeként, a „szerette város” egyik legjobb történetírójaként, világszerte pedig
az Új Magyar Irodalmi Lexikon főszerkesztőjeként, éppen ezért engedjék meg, hogy
– további formabontásként először ne az
új könyvről szóljak, hanem hadd mondjak két történetet, amelyek, úgy hiszem,
jellemzik a szerzőt. Az első arról szól,
hogyan ismertem meg Péter László professzort. Ezezerkilencszázhetvenkilencet
írtunk, készültünk az egy évvel későbbi
József Attila-évfordulóra: mesterem, Ilia
Mihály arra kért, keressem fel Péter Lászlót a Somogyi-könyvtárban, akkor még
ott dolgozott, mert mint a Somogyikönyvtári Műhely szerkesztőjének, szüksége lenne írásra. Elmentem Péter László
Argumentum Kiadó
Budapest, 2000
356 oldal, 1200,- Ft

2000. szeptember
dolgozószobájába. Sok mindent tudtam
már róla, mégis zavarban voltam, azt
ugyan tudtam, mit ajánlhatok fel, de megelőzött: – Van-e valami a tarsolyodban? –
hangzott a kérdés. – Igen, Laci Bátyám –
mondtam, egy verselemzés, de még nincs
készen. Verselemzés? – Hát, olyannak is
kell lennie, de én arra gondoltam, hogy
esetleg dedikáció, szövegváltozat vagy valami hasonló. – Az nincs – válaszoltam, de
tessék elhinni, érdekes lehet ez is és elmondtam, mit gondolok a Zöld napsütés
hintált… kezdetű versről. Nem győztem
meg, azt láttam, mégis azt mondta, írd
meg, majd meglátjuk! A vers maga így
szólt:
Zöld napsütés hintált a tenger lágy, habos vizén,
meztelenül, vigan, nagy messzi beusztam biz én,
a fényes ég, a csipke viz pólyája testemen,
bölcsőben fekve ringtam ott, behunyva két
[ szemem.
Én nem tudom, hogyan, mi volt. A locska őselem,
a víz kihült és nagy hideg zuhant rám hirtelen.
Szivemből rémület szökellt, mint bokorból a vad,
kiáltottam vón s keserűn szájon vágott a hab.
A hátam mögött szüntelen valami orditott.
Iszonyúbb volt, mint óriási tarajos gyikok
csordája, az a tenger ott s én küzdöttem vele,
elfeledtem, hogy mit sem ér az ember élete.
Usztam vagy usztam volna, ám ugy értem partot
[ ott,
hogy vert a hullám s végül egy hatalmas kidobott

A versről – röviden szólva – azt állapítottam meg, hogy még a gyerekkorinál is
korábbi időszakot idéz meg s nem más,
mint a lehetetlen megfogalmazása; egy
olyan állapot leírása, melyről az akkor még
csupán ösztönlényként élő ember nem tud
semmit, s ez – még a születés pillanatát is
megelőző, az anyaméhbeli állapot. Péter
Lászlót nem igazán érintette meg az értelmezés, érdekelni akkor kezdte csak a dolog, amikor azon töprengtem a szöveget

97
formálva, hogy mikor születhetett a vers,
így ugyanis már szöveg volt, olyan megírt-megformált valami, aminek léteznek
megfogható adatai, textus, amelynek van
– ha van – kezdete, vége, vannak változatai, rájuk lehet kérdezni, rá is kérdezett
s ekkor néztem utána az eredeti fogalmazványnak, a megírás körülményeinek,
a változatoknak. Így sikerült megállapítanom: abban, hogy e vers sorait sokáig egy
tengerparti fürdésemlék felidézéseként
értelmezték, a költő barátja – egyúttal első
„monográfusa”: Németh Andor játszott
nagy szerepet, ugyanis amikor – 1938-ban –
közölte a verset, ő adott neki címet:
Tengeri fürdő. De bizonyára zavarta, hogy
a vers nem kerek, nem lezárt írásmű,
hogy negyedik szakasza csonka, ezért az
utolsó két sor híján közölte csak a verset
az általa szerkesztett kötet Forgácsok József
Attila kézirathagyatékából című részében.
A Bálint György szerkesztette kötetben is
e cím alatt találjuk meg a verset. Bálint
György megszerethette a költő e művét,
mert bár a Töredékek részben közli, de ott
épp ez az első szöveg.
Töredék a vers, avagy sem? – tettem
fel a kérdést s innentől kezdve már valóban érdekelte Péter Lászlót is a dolog,
hiszen immár textológiai problémával
álltunk szemben s ezért is történt, hogy
nem csak közölte az elemzést az 1980. évi
ünnepi számban a főszerkesztő, de magam
is tovább dolgoztam az elemzésen és hat
évvel később, Péter Lászlót hatvanadik
születésnapján az úgynevezett születésnapi
versekről szóló előadásommal, később
tanulmányommal köszöntöttem. Ebben
már próbáltam választ adni arra is, miért
fontos, az egész vers értelmezésére kiható
kérdés az, hogy a szöveg töredék-e avagy
sem. Németh Andor, Bálint György és
Kardos László is töredéknek, befejezetlennek tarthatta, hiszen mindhárman elhagyták az utolsó két sort. S tegyük hozzá, az utolsó, csonka versszak nélkül valóban elképzelhető, hogy egy tengeri fürdő

98
emlékének felidézését olvassuk. A vershez
azonban szervesen hozzátartozik e két
sor, s ezzel együtt sem töredék e mű,
„csonkasága” ellenére sem az. Nem töredék ez, hanem egy nyitott vers. A hiányzó két sor „jelentése” éppen hiányában
fogható meg. Értelmezésem szerint a vers
13-14. sora s az utolsó szó, a kidobott a
megszületés pillanatáról, az ezt követő két
sornyi hiátus pedig a megkezdődött életről „tudósít”. A költő gondolkodása megfordít mindent: „képben objektiválja” az
elképzelhetetlent, a magzat sejtéseit és reakcióit a születést megelőző stádiumban
és a megszületés pillanatában, ugyanakkor
elhallgat a költő, a „csöndbe tér” a vers
a „magára ismerés” pillanatát követően, az
elmondhatót – az életet – már föl sem
villantva, sejtetve csak a két sornyi űrrel.
Ez a versvégi csönd a kimondott szónál is
beszédesebb, a kimondhatónál mélyebb
pesszimizmust sugall.
Ugyanaz a keserű, önmardosó gúny
olvasható ki e versből, ugyanaz a groteszk
látásmód érezhető benne, mint amelynek
a 32 évvel ezelőtt kezdetű prózai írásában
lehetünk tanúi: „32 évvel ezelőtt – a fegyintézet nyilvántartó könyvei szerint pontosan,
1905. április 11-én este 9 órakor – lázadás,
kémkedés, rám bízott titkok elárulása, szeméremsértés, közveszélyes munkakerülés, állandó botrányokozás, beteges hazudozás miatt örökös dologházi fenyítésre ítéltek, kilenc
hónapig tartó vizsgálati fogság után, elutasítva kegyelmi kérvényemet, átutaltak a javíthatatlan bűnözök világába. A nyomozás
eredménytelenségét a hatósági közegek kínvallatási adataival palástolták s a kínvallatás, mondhatom, egy örökkévalóságig tartott. Hiába hangoztattam ártatlanságomat,
a bíróság a nyomozati jelentést s a
kikényszerített beismerő vallomást fogadta
el az ítélet alapjául …” E prózai önvallomás
teljes szövegét idéztem, s meggyőződésem,
hogy szintén a születés pillanatáról s az
azt megelőző időszakról ad hírt a felnőtt
visszavetített keserűségével, akárcsak a

tiszatáj
[Zöld napsütés hintált…] sorai. S a prózai
szöveget záró három pont is ugyanazt a
hiátust, az élet folyamatát hivatott keserűgroteszk módon jelezni, mint a vers
zárószakaszának csonkasága. A 32 évvel
ezelőtt József Attila életének utolsó esztendejében, 1937-ben íródott, születésnapját „ünnepelhette” vele, akár a Születésnapomra című versével vagy a középkori
Mária-himnuszok hangjára emlékeztető
talán legszebb anyaversével, az Édesanyám, egyetlen drága kezdetűvel:
Édesanyám, egyetlen drága,
te szüzesség kinyílt virága,
önnön fájdalmad boldogsága.
Istent alkotok (szívem szenved),
hogy élhess, hogy teremtsen mennyet,
hogy jó legyek s utánad menjek!

Értelmezésem szerint – s ezt már fontosnak minősítette Péter László is – a
[Zöld napsütés hintált…] is ekkor íródhatott, tartalmi elemei, motívumai valószínűsítik, hogy egyike az 1937. április 11-i
gyötrelmes születésnapi dokumentumoknak s mindehhez hadd tegyem hozzá:
hogy e késői versekben mennyire kozmikussá, transzcendenssé válik az anya képzete, azt mindennél jobban megerősíti az
a tény, amelyre éppen Péter László új József Attila-könyvének ötletadó felelős
szerkesztője: Láng József hívta fel a figyelmet még 1962-ben az Irodalomtörténeti Közleményekben, hogy 1936 januárjában, februárjában és márciusában egy-egy
József Attila-verset közölt az Ünnep című
képes irodalmi folyóirat, köztük a Mama
címűt is. Az újraközlésben nem is annyira
az apróbb interpunkciós szövegeltérések a
lényegesek (bár a textológusnak ezek is
rendkívül fontosak), hanem az, hogy új
címet is ad korábbi versének a költő, s az
új cím így hangzik: Mennybemenetel.
A másik történet rövidebb: a véletlen
úgy hozta, hogy amikor – 1983-ban elkészültem kandidátusi értekezésemmel,

2000. szeptember
úgynevezett szakmai vizsgát is kellett tennem, ugyanis még nem töltöttem el a minimális tíz évet a felsőoktatásban. Kijelölték a bizottságot, amelynek Németh G.
Béla volt az elnöke, tagjai pedig Kiss Ferenc és Péter László. Sokat töprengtem,
hogyan is lehet tanulni egy ilyen vizsgára,
végül úgy döntöttem: a bizottság tagjainak
munkáiból készülök fel. Gondot igazából
Péter László jelentett, ugyanis rengeteget
írt. A József Attilára vonatkozó tanulmányait, könyvbírálatait olvastam el. Péter
László igazi vizsgáztatóként működött,
ugyanis az első kérdése így hangzott: –
Mivel utazott József Attila Bécsbe? – Hajóval – válaszoltam. – Helyes – mondta
Péter László s azonnal továbbkérdezett: –
Ki várta a hajóállomáson? Ezt is tudtam,
de kíváncsi volt az illető eredeti nevére is
és arra is, hol, milyen neveken publikált
Szegeden. Nos, ez a ténytisztelet, az aprófilológia fontosságának hangsúlyozása is
hozzátartozik Péter László portréjához s a
két történet talán azt is jelzi, mit várhatunk a József Attila nyomában című gyűjteményes kötettől.
Úgy gondolom, Láng Józsefnek igaza
volt, amikor az az ötlete támadt, hogy Péter László József Attila-tanulmányai megértek arra, hogy kötetben jelenjenek meg.
Azt hiszem, már jóval korábban is szükség lett volna e kötetre, hiszen tulajdonképpen a József Attila-kutatás szinte teljes
keresztmetszetét adta volna, illetve adja
ma is. A „szokatlanul” szűkszavú utószóban csak annyit árul el a szerző magáról,
hogy hogyan került kapcsolatba a József
Attila-filológiával. E néhány sorból is kiderül azonban máris valami, mégpedig az,
hogy a szerző megbántottként s dühökkel
élte le eddigi életét: megtudjuk, hogy
1947-ben nyelvjárástanból doktorált s a
nyelvészeti tanszéken Klemm Antal –
úgymond – „hadsegéde” volt, míg
titoizmus vádjával ki nem rúgták 1950 elején. Ezt követően Ortutay Gyula kinevezte a karcagi múzeum – ahogy Péter

99
László írja – „konflis igazgatójává”. Zárójelben meg is magyarázza, mit jelentett ez:
„Az egyszemélyes múzeumot hívtuk így.
Legföljebb egy hivatalsegéd volt még
benne.” Elmondja, hogy ott lett néprajzkutatóvá, Makón pedig irodalomtörténésszé. Ekkor, tehát 1952-ben kezdett József Attilával foglalkozni, kutatta a költő
kéziratait, köteteit, képeit, emlékeit. A
kötet jól mutatja, hogy Péter Lászlót 1954
óta folyamatosan foglalkoztatja a József
Attila-kérdés. A több, mint három és félszáz oldalas kötetbe a túlzottan filológiai
jellegű, illetve terjedelmes írásait nem is
helyezte el, pedig például a József Attilatextológia című munkája nem csak a költői életmű szempontjából volt mintaadó,
hanem általában a kritikai kiadások szabályozása miatt is.
A kötetet még nem láttam, néhány
nappal ezelőtt a korrektúráját kaptam
meg, így tulajdonképpen csak az első benyomásaimat, impresszióimat tudom
megfogalmazni. Péter László most is precíz, mint mindig, nem ő lenne a szerző, ha
nem lenne például a kötetnek névmutatója amikor (De)formáció és (de)mitologizáció című legutóbbi könyvemet dedikáltam neki, az első kérdése ez volt: – Miért
nincs név- és tárgymutató? – Spórolásból
– válaszoltam. Ezen nem lehet spórolni –
közölte megfellebezhetetlenül és valljuk
be, igaza volt). Ugyanígy fontosnak vélte
és joggal kronológiai rendben közölni
könyvében írásait, kivételt csak az Előszó
helyett című írása képez, amely 1993. április 15-én hangzott el a Petőfi Irodalmi
Múzeumban Kiss Ferenc József Attila barátoknak, ismerősöknek dedikált könyvei, kéziratai című kiállításának megnyitójaként. Az írás valóban Péter László József Attilára vonatkozó ars poeticája is lehetne, ugyanis nem csak a költőről vall,
hanem önmagáról is, a világhoz való viszonyáról is, amikor például így ír: „Nem
kerülhető meg […] életművének időszerűsége. Nem tetszik nekem, ha olyanok,

100
akik korábban megtagadták, sőt támadták
Bibó Istvánt, Erdei Ferencet, Illyés Gyulát, Németh Lászlót, most az ő köpenyükbe kapaszkodva folytatják utóvédharcaikat. […] József Attila is keresztülment a század nagy válságain, tetézve
mindezeket egyéni alkatának kivédhetetlen tehertételeivel. Költészetében ezekkel
vívódott, a termelési erőkkel odakint, az
ösztönökkel bensejében, s hogy mindkettővel szemben alulmaradt, »költőnknek és
korának« egyaránt tragédiája.” Azzal,
hogy a kötet a kronológiát követi, megfosztja magát a ciklusba rendezés lehetőségétől, de helyette a József Attila-kutatás
egy sajátos keresztmetszetét adja. A ciklusba rendezés is megvalósítható lett
volna, ugyanis tematikai szempontból
többféleképpen is csoportosítható lehetne
a számos írás, Péter László ugyanis – hogy
csak néhány látópontot említsek – írt
kapcsolattörténeti tanulmányt például
kedves költője: Juhász Gyula, azután
Pintér Jenő, Sík Sándor, Németh László,
Makai Ödön, H. Kovács Mihály és a
költő nexusáról, találkozásaikról, egymásra hatásukról, felhívja a figyelmet fontos helytörténeti adalékokra, megszólal
benne a néprajzkutató és ír a költő és a
népköltészet kapcsolatáról és nem kevésbé
lényeges, amire már utaltam is, hogy a József Attila-kutatás közel öt évtizedét is
prezentálja azzal, hogy kronológiai rendben újraközli a József Attila-monográfiákról, tanulmánykötetekről szóló – nem
egyszer tanulmányértékű – bírálatait: írt
ugyanis Révai József tanulmányairól,
Forgács László esztétikatörténeti kötetéről, Bóka László, Fábián Dániel, M. Pásztor József, Vágó Márta, Török Gábor
könyvéről, Szabolcsi Miklós monográfiájának második kötetéről és minden alkalommal korrekten, úgy, hogy rá jellemző
módon, az apró hibák sem kerülték el a
figyelmét, különösen érvényes ez azokra
az írásokra, amelyek a mindenkori kritikai kiadás részletes bemutatását-bírálatát

tiszatáj
szolgálják, mint például a Szabolcsi Miklós szerkesztette harmadik kötetről szóló
vagy a rendkívül szellemes című Stollwerk, amely a Stoll Béla szerkesztette
munkát szemlézi. Bemutat ismeretlen
verssorokat, hiteles történetét adja néhány
dedikációnak, megidéz korabeli élethelyzeteket, ez utóbbit azért hangsúlyozom,
mert Péter László azon kevesek közé tartozik, akit a költő-író-irodalmár mindennapi élete is érdekli. Ezekben az írásokban
mutatkozik meg leginkább, hogyan ötvöződik Péter Lászlóban a néprajztudós, az
irodalomtörténész, a textológus, a filológus, a helytörténész, a művelődéstörténész. Ha valamit észrevételezhetek, akkor
az az, hogy az írások nélkülözik a
poétikum, az esztétikum iránti affinitást,
azaz a szerző ritkán vállalkozik szöveginterpretációra, de azt is mondhatnám, ezt a
feladatot – mint tőle idegenebbnek látszót
– mintegy másokra hagyja, bár a kötet
harmadik harmadában szép esszéket (az
essay eredeti értelmében: szép kísérleteket) olvashatunk a költő olyan sorainak
„megfejtéséről”, mint „Szétveret falut és
tanyát…” vagy „Holott a sírt, hol nyugszik atyja, kellene megbotoznia”. Ha valamit mégis sajnálhatok, az az, hogy a
szerző miközben küzd – úgymond – József Attiláért, József Attila igazáért,
egyúttal a saját „gályapadjának” módozatait is megéli és eközben – olvasatom szerint – „túlpolitizálja”, helyenként túldimenzionálja nem csak saját létérzéseit, de
a költői szövegeket is, pedig valójában
igenis tud nem csak sértett-sértődött, de
érzékeny is lenni s ilyenkor a kontempláció megvilágosító erejével tud megszólalni: olyan szép tanulmányokban, mint
amilyen a Hazám egy versszakához írt értelmezése vagy A szellem és a szerelem
című szintézis-jellegű dolgozata, amelyben
nem csak az eredeti, az Új Dunatáj főszerkesztője által föltett kérdésre válaszol,
hogy melyek József Attila legszebb sorai
(e kérdéssel kapcsolatban – mint írja, nem

2000. szeptember
is tudna választani), hanem felhívja a figyelmet arra, milyen jelentései lehetnek a
szellem és a szerelem fogalmaknak, illetve
megmutatja magát ismét filológusként is.
Utal ugyanis arra is, milyen Babits-utalások (is) állhatnak a fogalmak mögött. Itt
írja a következőket: „Eldönthetetlen,
mennyire tudatosan élt e szópárossal József Attila: számos Babits-reminiszcencia
azt valószínűsíti, hogy szándékosan vette
át Babits fogalomkettősét. A Mint különös
hírmondó… először a Pesti Napló 1930.
október 12-i számában jelent meg; utána a
Versenyt az esztendőkkel (1933) című kötetben. József Attila bármelyik helyről
ismerhette. A megengesztelődött Babits a
kötetét közvetlenül megjelenése után ajánlással („József Attilának szívesen küldi
Babits Mihály”) juttatta el ifjú költőtársának. Szántó Judit szerint József Attila Babits verseskötetét állandóan íróasztalán
tartotta. Bizonyára gyakran olvasgatta is.
Bár elgondolkodtató, hogy négy évvel
utóbb élt a babitsi szópárral, ismervén kivételes emlékezőképességét, főként versismeretét, nem lehetetlen. Ám lehet, hogy
nem tudatosan építette versébe a babitsi
szavakat, hanem e szavak tudat alatt hatottak rá, s évek múlva saját leleményeként bukkantak föl. Ez volna az érdekesebb: ez jelezné a különbözések ellenére
ható közös gondolkodást.” Íme, eddig a
töprengő filológus s nem sokkal később
ott találjuk a nem csak József Attila, hanem általában a költészet iránt mindig elfogult, a költőkhöz szeretettel forduló,
egyszerre sokat és sokakat olvasó irodalmárt, amikor Péter László végül mégsem
akar egészen kitérni az eredeti kérdés elől
sem: „Melyek szerintem József Attila legszebb sorai? Ezt ugyanúgy képtelen vagyok eldönteni, mint ahogyan nem tudnék választani költőink közül: kit tartok
nagyobbnak? Vagy az ő verseik közül melyiket tartom legszebbnek. Szememben
József Attilának (mint Petőfinek, Aranynak, Adynak, Juhász Gyulának s így to-

101
vább) számos egyenrangúan szép verse,
szép sora van, s ha e sok közül egyet választanék, nyugtalanítana a többi, amelyet
mellőztem. A szellem és a szerelem is csupán egyike a sok szép sornak, és azért választottam, mert szépsége mellett bölcsessége, az emberi eszményt megfogalmazó
filozófiája még inkább rokonszenves nekem. Alkalmas arra, hogy mint József Attilának bevezetőül idézett sok más költői
megfogalmazása, a közös ihletnek, a nemzeti közgondolkozásnak egyik tartóoszlopa legyen.” Mindehhez csak annyit tennék hozzá, nekem az ilyen típusú tanulmány, az ilyen kontemplatív és nagyon
emberi-olvasói megközelítés a legrokonszenvesebb.
Befejezésül azt tudom mondani, hogy
valóban kitűnő ötlet volt – a szerző szavaival – „betakarítani” ezeket az írásokat.
Ahogy monográfiapótló kalászat eredménye a Tömörkény világa és a Móra műhelyében című könyv, úgy valóban maradandó tudnivalókat tartalmaz a József Attila nyomában című is, amelyet most szeretettel ajánlok minden olvasónak s kívánom, hogy forgassák haszonnal, a szerzőnek: Péter László professzornak pedig kívánok még munkában és kontemplációban gazdag éveket, hosszú életet és jó
egészséget!*

Szigeti Lajos Sándor

*

Elhangzott Péter László könyvének
bemutatásán 2000. június 5-én a szegedi
városháza dísztermében.

102

tiszatáj

Szimbólumtár
JELKÉPEK, MOTÍVUMOK, TÉMÁK AZ EGYETEMES ÉS A MAGYAR KULTÚRÁBÓL
A kritikus megvallja, hogy szótárról még
soha nem készített recenziót. Ugyan a Szimbólumtárnál testesebb könyvről írtam
már, és azt is hónapokig színeztem a ceruzáimmal, de írásom tárgya, Pál József és
Újvári Edit könyve túltett ezen. Másfél
évbe telt, míg nekiülhettem megírni az itt
következőket.
Mire jó a Szimbólumtár? Ma nem elsősorban a könyveken keresztül találkozik a
befogadó történetekkel. És ez önmagában
se nem jó, se nem rossz. Videó vagy égi
csatorna ide vagy oda, vannak történetek.
És hiába van a számítógépen olyan program, amiben a gyerek önmaga szája íze
szerint alakíthatja a cselekményt, attól ő
sem tud megmenekülni, hogy az általa tákolt, bocsánat, generált cselekmény anynyiban érdekes, amennyiben van benne
történet, amennyiben valamiből valami
más lesz, amennyiben van változás, van
miről beszélni.
Lassan minden társadalmilag tetten érhető megnyilvánulásunk programozott,
manipulált. S ha majd az Internet valóban

a villanyzsinórral jön a lakásba, megint
elő fogom venni Orwellnek az 1984 című
regényét, ami megjósolta ezt. Meg azt is
megjósolta, hogy a totális kontroll, a totális hülyülés csak időleges lesz, mert az
emberségünk a biztosítéka annak, hogy ez
is a tamagocsi sorsára jut – beleunnak az
emberek, vagy fellázadnak ellene. Eltemetik, mint a játékukra unt gyerekek ezt a
zseniális japán ostobaságot. A Nap pedig
továbbra is a szárnyas Hajnallal kel, és az
év adott szakaszának megfelelő csillagkép
gondoskodik az álmáról, meg az enyémről is.
Antik és modern? Antik poszt modern.
Ha rászokik az olvasó a Szimbólumtár
használatára, végrehajtja az egyik legarchaikusabb kényszeredett cselekvést, az
eredethöz való visszatérést, regressus ad
uterum. Mert hogy a kultúra egyetemesen
és magyarul egyaránt a közösség verbális
kincsestárának, a szimbólumok tárának az
inventóriumából merít. Nem is meríthet
máshonnan, hiszen a nyelvek szemantikái
ezeknek a szimbólumoknak a hálózatából
építik fel a jelentések összefüggését, a szavak lehetséges jelöltjeinek a halmazát.
A szimbólumban az a legnagyszerűbb,
hogy nem egy-egy értelmű megfeleltetésben köti a szavakat a létező és a lehetséges
világokhoz. A szimbólumok jelölők és jelöltek, szavak és dolgok közötti összefüggések lehetőségei. Majdnem úgy, ahogy a
DNS lehetősége a testnek és a léleknek.
A test és a benne foglalt lélek, illetve a
lélek és az általa megismert, felismert test
a biztosítékai annak, hogy a technikai
Balassi Kiadó
Budapest, 1997
532 oldal, 4500,- Ft

2000. szeptember
bravúrok kényelmessé tegyék az életünket, de ne vehessék azt el tőlünk. Az életünket a lelkünk a szimbólumokon keresztül tartja a kezünkben. És ebből a
szempontból teljesen mindegy a közvetítés módja. Ugyan ma a képi jelölők uralják a befogadást, míg az orális kultúrában
ugyanezt a szájhagyomány továbbadása, a
hangzás tette. De ez utóbbi esetben is leképezték a szavak által jelölt valóságtartományt. S a kép, antik vagy poszt/modern, fenséges vagy közönséges, egyedi
vagy százezrével gányolt, ugyanúgy kép,
embléma, amely a több száz, esetleg néhány ezer éves történetiségben elnyerte az
értelmezés hagyományát és jelentések
fürtjét aggatta a láthatóra.
Ha elolvassuk a Szimbólumtárat, különös élmény lesz a miénk. A kritikus itt
vallja meg, hogy kétszer olvasta el a kritika
tárgyát. És arra szeretném kérni az olvasót, hogy ő is próbálja meg elolvasni, mert
akkor ő is részesülhet annak a megvilágosodásnak a kegyelmében, hogy sokkal
gazdagabb ember, mint amilyennek gondolná önmagát. A Szimbólumtárral különös módon nyílnak meg a képregények, a
rajzfilmek. Superman szupersége is emberközelivé arányosodik. Volt nekünk is,
Toldi vagy Kukorica Jancsi, Mézga Aladár. És a sok pénzt elemésztő szédületeink
„élményeit” is meg lehet érteni, ha átlátjuk az örvény, Kharübdisz szimbólumának a történeteinket alakító elemi jelenlétét.
Olyan érzéseim voltak, míg újra és
újra nekiültem a könyvnek, mint amikor
kisgyereket hallok káromkodni és megkérdezem tőle, hogy mit jelent az, amit
mondott. Tudnak válaszolni a kérdésre.
De soha nem a szavak ikonikus, egy-értelmű jelöletét idézik. Mindig valami elképesztő másik képzettel rukkolnak elő,
amely másik kép pontosan illeszkedik a
bontakozó gyermeki lélek kaotikusnak
tűnő rendszerébe. Olyankor aztán megnyugszom, mert a gyerek nem a felnőtt

103
kép-telensége, hanem önmaga szimbolikus
nyelvének megfelelően képzi le/el a jeleket. Azaz nem is káromkodik, hanem
szimbolizál. A még nem korlátozott mindenséget mondja mint önmagát. Az ő
számára sokkal több minden szimbolikus
még. Aztán majd elfelejti a dolgok szimbolikus tartományát az iskolában, ahol
minden szó elnyeri majd a maga igazi(?)
értelmét, minden szimbólumot belefojthatunk a konkrétságba.
Csakhogy ennek ellenére nagy étvágygyal fogyasztja az ember az elbeszéléseket.
Egy nap akár több hosszabb elbeszélést
(film/ek, pletyka, saját életünk cselekményessége, no és az ábrándjaink) is a magunkévá teszünk. Semmi bajunk nem lesz
tőlük. Valamit ugyanakkor mégis csak
tesznek ezek a beszélyek – ha nem is velünk, hát bennünk: rendben tartják az életünket. Az már más kérdés, hogy a rend
fogalma rendkívül viszonylagos. Az elbeszélések tömkelege arra szolgál, hogy az
általuk közvetített szimbólumokon keresztül megőrizhessük önmagunkat. Ezért
a Szimbólumtárról szóló írásomat azoknak a helyeknek a megidézésével kezdem,
ahol olyan őstörténetek, illetve olyan archaikus tettek és karakterek szerepelnek,
amelyek és akik mintegy formába öntik a
létet, az archaikusat is, meg a posztmodernet is. Ezek a szimbólumok általában
az élet lehetséges cselekményének a fomái,
és egyben a biztosítékai.
Vannak olyan szimbólumaink, amelyek nem egy-egy jelenséget jelölnek,
mégcsak nem is egy fajtáját a jelenségeknek, hanem afféle egy képbe sűrített őstörténetek. Úgy ősiek, hogy a mi itt és
most megélt életünk, élményeink értelmezési alapjává válnak nyomban, ahogy
megpillantjuk őket, vagy ha eszünkbe
jutnak, eszünkbe juttatják őket. Mesebeli
meséink és közönséges életünk sok eleme
egylényegű ezekkel az őstörténeteket
szimbolizáló alapvető emblémákkal, így
megleljük őket könyvben és konyhában

104
egyaránt. Hermész caduceusa87 az a mogyoróvesszőből készült bot, amelyen két
kígyó tekereg. Íme a jel, amely vonz és választ, teremt és átkoz, átvisz és marasztal.
Vele egylényegű a mogyorófavessző,
amely Hamupipőke apjának a kalapjához
verődött, és amit aztán a gyereklány elültet az anyja sírján és lesz belőle a szolgát
úrrá átlényegítő fa, ahol mesénk hőse
megváltoztathatja a képét. Hermész veszszőjével/ általa mondjuk a mesét, és általa
hidaljuk át a jelenlét és a hiány közti jelöletlenséget. Vele rajzoljuk meg a négy geometriai formából249, a középpontból, a
négyzetből, a körből és a keresztből a
kozmikus ember274 földi mását, önmagunkat, hogy aztán szívünk, illetve testünk szerint (ne) lássuk a dolgok rendjét,
az évszakok körforgását, a véletlenek sorsszerűségét, amit Ananké, a szükségszerűség orsója298 hoz egyre közelebb. Az ember teste kiadja a kereszt formáját, meghatározza a köré írható kör és a kört négyszögesítő négyzet helyzetét, a középpontban pedig magának a testnek az eredetére
utaló jel, a köldök, a világ középpontja, az
axis mundi. Ott az omphalosz, saját
anyánkhoz és annak anyjához fűző kapocs, ami – mert csak a helye van meg –
maga a letisztult szimbólum. Testem
időbe felejtése. Ott nő a lótusz, a belőlem
eredő vil/rág, történeteim lehetősége, közepén Visnu ül. Lehetne Jézus is, aki persze nem ül, hanem feszül testemre mint
keresztre. Jelöl engem, hogy ki is lehetek
feszülése okán. Elszégyellem magam, és
testem méltatlanságáért vezeklendő bejárom a szimbolikus labirintust298 a templom aljában, testem labirintusát. Ott, alul,
a földbe, anyánkba rejtve vár Perszephoné, Ozirisz, Adonisz és Jézus meg
Lázár, hogy szavunkat hallva jöjjenek
örökké vissza – rota mundi246. A test kinyílik, kezem mint vetülékfonál sző mintát törzsem láncfonatára443. A szövött képen, a textusban Krisna szekere425, amelynek a kocsija a testem, a lovai a lelkem,

tiszatáj
Krisna pedig az ezekről szerzett tudásom.
A lovak persze nem egyformák, egyik
visszafogott, a másik zabolátlan, Platón
lovai. Felemelnek az égbe, ahol a szivárványon439 elfelejhetem a testemet kínzó
meghatározottságot, testem kötelező történetét, és többé nem szégyenem, hanem
nevem459 és értelmem, jelentésem a hús,
ez a kézenfekvő embléma. A látvány,
amelyet szememmel látok, a létem jele.
Hogy látom, az győzelmem is, hogy vagyok427. Minden öszefügg339, és hiába jajgat a vers, angolul vagy magyarul, hogy
minden egész eltörött, a legfragmentáltabb képtelenségben is ott a kép, a szimbólumok összeragasztják Adonisz szétszórt testrészeit, és újra éledhet a természet, újra április van, a legszemetebb hónap. A kertben gyerek hintázik206, a világ
meg nagyot lélegzik412. Minden kezdődik
előlről. Este az ágyban fiunk arra kér,
mama, mondd újra megint.
Az elősorolt emblémák házunk, az
oikosz tartozékai, mindegy, a világ melyik végén élünk. Nálunk keresztet ácsolt
a kultúra az alapformákból, ami aztán
megformálta a templomainkat. Ugyanaz a
néhány mértani archetípus másutt egész
más imaházakat épített, és bennük az isten is másnak látszik. De az isten látszik
másnak.
Vannak olyan szimbólumok, amelyek
arra jók, hogy általuk próbáljunk felülkerekedni kicsi és nagy gondjainkon. Ezek a világ elsajátítását katalizáló trópusok. Hacsak eszünkbe jutnak, könnyebb továbblépni. Verbális mestereink ők, mesterszavak.
Amíg az első csoportban elősorolt
szimbólumok inkább toposzok, addig a
most következők pedig trópusok, amenynyiben a fordulatot megkülönböztethetem a statikus szóképtől. Bár valamenynyire az első csoport elemei is részesei annak, hogy a mesterszavak elsajátítják a világot. Úgy tűnik, hogy ma ez az elsajátítás
leginkább arra vonatkozik, hogy lehetővé

2000. szeptember
válik beszélni a világról. Többször az lesz
a tétje a héroszok győzelmének, hogy általuk váljék lehetővé beszélni valamiről.
Ahogy a táncos magasba ugrik és aztán a
földhöz simul, úgy a szavaink is fölemelnek vagy a földre/be rántanak. Az ég
mindenek fölött áll111. Közhely, de ha
nem vesszük számba az elméleti értékét
ennek a közhelynek, akkor számos megváltási kísérlet eleve kudarcra lenne ítélve.
Hermésznek a botja, a kalapja és a saruja
is szárnyas – háromszor vagyunk általa
arról biztosítva, hogy kiszabadít bennünket a földhözragadtságból. Ráadásul feltalálja nekünk az írást201, és ez emblematikusan jelzi, hogy amit a kritikus most csinál, részesül valahogy ebből a felindulásból, hermetikus.
Kedves istenemnek van még egy másik
mesterfogása: kardot ad Perszeusznak, aki
ezzel a karddal le tudja győzni Medúzát, a
gorgót. És ezzel megszabadítja az embert
az ösztönök uralmától240. Persze megint
minden testes analógiával készül, hiszen a
szégyenteljes szörnyeteg a szégyen helyének a szimbóluma, pudendum, a test legszentebb és legalantasabb nyílása.
Sokszor kell szembesülni azzal, hogy a
szimbólumok által hozott megoldás megkötés is, és gyakran nem azt a formáját
hozza létre az elbeszélésnek, ami el is
mondható. A szimbólumok birodalma túl
van a jón és a rosszon, és ebből származik
is néhány bukfenc, amire majd a végén kitérek.
A földi lét szimbolikus átlényegítését
csodálatos lények végzik, közülük vannak
pesze még csodálatosabbak116 is: a teknős,
akinek a páncéljából Hermész készítette
Apollónnak a lantot, és akinek a hátán ül
a keleti istenség az egész világgal együtt.
Aztán a főnix, aki a sashoz403 hasonlóan
képes megfiatalodni. Tüzet viszek, lángot
viszek – énekelnék róla az óvodában.
Harmadiknak itt a sárkány, aki a bölcsesség küszöbe, maga is ég és föld, teremtés
és pusztítás. Végül pedig a legcsodálato-

105
sabb teremtmény, az egyszarvú, akinek a
nem létező teste maga is egy szimbólumtár. A legdöbbenetesebb trópus a testében
az egy szarva, amely isten teremtő igéjének, a napsugárnak, Jézusnak a szimbolikus helye, s ugyanakkor jelezi az
androgünt is116, aki meghaladta a nemek
különbségét. Bejart meg Pasolini keresztre
feszített bohóca jut az eszembe e két helyről.
Perszeusz mellett sorakozik még Ízisz,
akinek a mesteri cselekedete az volt, hogy
bátyját és férjét, Oziriszt, akit Adoniszhoz hasonlóan széttéptek és szétszórtak,
összegyűjti. Kicsit mintha az olvasó ősképe lenne Ízisz, aki az önmagát ideírt
hieroglifákba csonkító Oziriszt nyerné
vissza az olvasás által. A másik mester a
Szűzanya, aki eltapossa a föld köré tekeredő sárkányt vagy kígyót296. Ebből se
igaz semmi, gondolhatjuk méltán. De
pontosan a cselekvés szimbolikussága által
történik meg minden egy képben. A Szeplőtlen Szűz szimbóluma a sárkány/kígyó
ösztönösségének és bujaságának az ellentéte. A szeplőtlen annyit jelent, hogy
’nem kígyó’, és fordítva. Egyszerű igazságok ezek, de mire kép lesz belőlük, nagyszerűek is lesznek. Képbe rejtett igazságokká, képbe rejtett szertartásokká, miseen-scène-né lényegülnek. És ezzel bizonyítottuk be azt, hogy nem igaz az, miszerint
a film, aminek a mise-en-scène a szerkesztő
elve, valami nagyon újszerű dolog lenne.
Ott vannak a római képregények, a stációk. Minden kép a maga egy-szerű statikusságában egy filmepizódnyit mond el
annyiszor, ahányszor ránézünk.
A sámán399 is mestere a mindennapi
élet szimbolikus tolmácsolásának csakúgy,
mint a pillangó, akit görögül Pszichének
hívnak. Mindketten képesek önmagukat,
és talán másokat is fölemelni. A Hupikék
törpikék rajzfilmsorozatban a bonyodalmat oldó karakter fölött mindig ott repked egy lepke. A kétszázadik részben már
nem is kell a filmet nézni, csak azt kell fi-

106
gyelni, hogy a lepke ott legyen, mert akkor jó lesz a vége – nem mintha megengedhetné ma magának egy populáris regiszterbeli alkotás, hogy ne legyen jó vége.
A sámán, a Szeplőtlen Szűz, illetve
Psziché archetípusai köszönnek vissza az
olyan televíziós sorozatok szereplőiben is,
mint pl. a Sentinel, ahol a felügyelőt kis
híján őrangyalnak nevezik, aki mindenféle sárkánytól és embertől megóv mindenkit, de legfőképp a segédjét, aki mindig
bajba kerül, és akinek a neve annyit tesz
kb. mint ’társ ’ – ami meg heteira lenne
görögül, hogy kis iróniát is zagyváljak a
könyvismertetésbe.
Küzdenek, alászállnak, felemelkednek,
elmennek és visszatérnek, megégetik és
meggyógyítják magukat, megölik őket, és
feltámadnak, széttépik és összerakják
egymást, meghalnak és újjászületnek. Mi
meg csak nézünk nagyokat, mert mi
mindegyik cselekvéspárból csak az egyiket tudjuk vagy csak az egyiket szoktuk
csinálni. Lehet, hogy ez egy másik különbség szimbólum és valóság között. A
szimbólum az egy, az oszthatatlan, a valóság pedig a kettő. Mi meg a kettőből az
egyik.
Persze nemcsak szimbolikus hősök sajátítják el és ki az életünket, hanem vannak szimbolikus tárgyak is, amelyek elintéznek bennünket: a fonál, a szövet, a mécses, a seb – ők is oldanak és kötnek bennünket egymáshoz. De soha nem kizárólag úgy, ahogy mi akarjuk.
A szimbólumok tára rengeteg elemet tartalmaz. Ezeknek az egymáshoz való viszonyát egyrészt meghatározza a fentebb említett totális cselekvés, amely old és köt, amelynek soha nincs vége. Magukban a szimbólumokban ugyanakkor másrészt megvan az az
általános jel tulajdonság, hogy önmagukat
egy-egy más szimbólumhoz képest bírják csak
megvalósítani. Helyüket így nyerik el a
szimbólumtárban.
Az egyes elemek a jel természetüknek
megfelelően ellentétpárokban alkotják a

tiszatáj
jelentésmezők alkotórészeit. Ezek az ellentétpárok tárgyi emblémák és mitikus
hősök párosai egyaránt lehetnek. Kettősségük elméleti kerete a szümbolon –
diabolon párosa, ahol a diabolon a szimbólumoknak az alapvető kettősségére utal,
arra, hogy nemcsak az istenre, hanem az
ördögre vonatkozó igazságot is tartalmazhatják. Ez a kettős igazságérték nagy teher
a bölcsészetben, de ugyanakkor minden
valamire való gondolat alapja is. A Szimbólumtár címszavai közül nem mindegyik
birkózik meg sikeresen a kettősség adta
dialektikával.
Néhány szimbólumpár szinte közhely,
néhány pedig annyira egyértelműen adott,
hogy nem is vesszük észre. Pedig nem
mindegy, hogy valami esetleg a megfordítottjaként is igaz.
Ma, a nem kritikájának az idején a jin
és a jang ellentétpárját tekinthetjük általános szimbolizáló jegynek. Elsődlegesen
minden a jin, a nő, a természet, a Hold, a
hársfa192, a higany, a 2-es szám, a föld, a
tehén309, a nád235, a Szaturnus bolygó421, a
bal szem427 és velük szemben a jang, Apollón, a férfi, a szellem, a Nap, a tölgy192, a
kén, az 1-es szám, a ló309, a Jupiter bolygó
és a jobb szem427 kettős sorából jön elő.
Részesedik ezeknek a teremtő és pusztító
jegyeiből, jóságukból és gonoszságukból.
A szimbólumok Janus222 arcúságának köszönhető, hogy egyáltalán beszélni lehet.
Van néhány olyan szimbólumpár is,
amelyek több áttételen keresztül tükrözik
csak a férfi és a nő általános jelteremtő
szexuális különbözőségét. Faust és Don
Juan például az északi ember és a déli ember különbözőségének a szimbólumai.
Ám a dél, az infernális égtáj mégiscsak a
negatív útnak, a Hold, a higany és a nő
mesteri történetének a helye, míg a fausti
Észak pedig az európai kultúra által pozitívabban szimbolizált tájék.
És ugyanígy áttételeken keresztül látható be az életfa259 tetején ülő madár és az
életfa tövénél tekerőző kígyó ellentétpár-

2000. szeptember
jában a férfi és a nő ellentétpárja. De ha
csak a föld(i) női archetipikusságát idézzük fel, szemben a férfi állítólagos szellemiségével, a Naphoz való közelségével
szemben, akkor máris látható a madár és a
kígyó helyhez és szerephez kötöttsége. Sok
szimbólumot olyan erősen meghatározhat
az alapvető jelteremtő különbözőség,
hogy az ember kételkedik önálló szimbólum voltukban – mintha „csak” trópusok,
fordulatok lennének. Persze ez lehet a
szimbólumok keletkezésének az oka is.
Miután a szimbólumok párokban jeleznek, elkerülhetetlen, hogy a Szimbólumtár szócikkei két csoportot alkotnak,
és az egyik valamilyen mértékben a másikat kell ismételje. A kritikus többé-kevésbé koherensnek találta ezt a kettősséget, de itt kellene a második kiadásnak a
legtöbb kiegészítést tenni.
Ahogy a higany és a kén alkotóan
romboló, párló és égető tevékenységének
a harcát a só eleme hozza összhangba, úgy
a férfi és a nő minden jelentést megkülönböztető dialektikáját az androgün lény
foglalja szintézisbe a végén, illetve szolgál
azok alapjául az mindenek eredeteként. A
Szimbólumtár istenei közt több olyan van,
aki (?ami) nem kifejezetten bír férfi vagy
nő természettel, hanem leginkább férfi és
nő természetű egyszerre. S mivel ez a kérdés megelőzi a nemi különbözőséget, az
olvasót arra kéri a kritikus, hogy kis időre
szabaduljon meg nyelvének eme nyűgétől,
különben félreérti, azaz megérti, amit itt
nem írok.
Az első ember, még nem férfi és még
nem nő, Adam Kadmon, vagy ahogy Platón másképp nevezi, a gömblény, a létezés
teljességével bír. Talán ez dühíti a leginkább az isteneket, amikor kettéhasítják, illetve később megetetik almával. Ez a
majdnem isteni mivolta a nemi különbség
létrejötte után is visszaköszön olyan teljes
lényekben mint Adonisz, Dionüszosz,
Krisztus, Hermész vagy Apollón.

107
Ugyancsak a nem előttiség megértése a
föltétele annak, hogy belássuk a világok
keletkezésének a nem emberi, a nem
nembéli emberi jegyeit. Hiszen az őskeletkezés a mitológiában gyakran anyák és
fiak, fivérek és nővérek nászából hozza
létre a nem is szép és nem is új világot. S
eme Oidipusz előtti világteremtésnek nincs
is értelme Oidipusz vétke(?) után. Hiszen
Oidipusz és Iokaszté ágyában hozzák meg
az istenek a legfontosabb szemantikai szabályt, a vérfertőzés tabuját. Olyan ez,
mintha ezzel akarnák megakadályozni,
hogy utánuk még valaki beleszólhasson a
szimbolizációba. Hát tévedtek, mert szubkultúrák azóta is hoznak létre szimbólumrendszereket. A szabadkőművességét ismerteti is a könyv. De például a XX. század eleji keleties/ dekadens szimbólumrendszerekből vajmi keveset találunk, holott a mai kultúrában ezek erősen jelen
vannak.
Az androgün lény szimbolikus értéke
vagy szerepe abban van, hogy tagadja
önmaga jel voltát azáltal, hogy magában
törli azt a különbséget a férfi(as) és a
nő(ies) lény között, ami különben szerepet és értéket tulajdonít a szimbólumoknak. Talán ebben is van istenségük, és
ezért lett az első ember nem nélküli ember, kozmikus világ- és istenmetafora22.
Apollón és Dionüszosz sok történet eredete. Valószínűleg ennek is az az egyik
oka, hogy nem kötelező történetet jelölnek, hanem a történetek lehetőségét. Ennek a mélységnek az emblémája a sárgabarack, amely önmegtermékenyítésével teszi
láthatóvá, mi történik a történetek keletkezésének a legmélyén történetileg és itt
és most egyaránt.
Vannak olyan geometriai formák,
amelyek megintcsak emblémái lehetnek a
kettősség eredendő egy-ségének: a gömb165
egy-sége, teljessége, az egyenlő szárú háromszög, amely két azonos háromszögre
osztható191, vagy a szem, amely a kör férfias egyértelműségét és az ovális nőies ké-

108
tességét egyesíti427. A vitruviusi ember,
akinek a teste kiadja a négyzetet és a kört.
mindkettő középpontjában az ember köldökével, azt az eredet történetet is
mondja, hogy valaha se nem négyzet, se
nem kör, se nem nő, se nem férfi, hanem
ember volt az ember, és a köldök az
androgün lény szétválásának a sebhelye – a
világot mozgató középpont, ég(i) és föld(i)
találkozásának a trópusa, az egy-ségre emlékeztető pont, amihöz képest minden a
bűnbeesés és a bűnhődés, a születés és a
halál pólusai között történik. Egylényegű
az egyenlő szárú háromszög felező egyenesével, az unikornis szarva, Jézus, az új
Ádám pontja.
A Hold, ami visszatükrözi a Napot, a
Merkúr bolygó, ami a Hold és a Nap
egyesüléséből született, kozmikus szinten
emlékezik arra, hogy valaha nem volt miről beszélni, mert a mai jelek létezésének
nem adta semmi az okát. A különbségek
az egy-ség részei voltak. Nem létezett az
elemek, az évszakok, az emberi típusok
négyes osztású339 korrespondencia rendszere, mert a legfelsőbb szellemi lény
androgünitása, azaz jelöletlensége nem tette
ezt szükségessé, mert maga volt a négy.
Ma a szám ennek az eredendőségnek a
szimbóluma, talán az egy mellett a legtökéletesebb szám. Vele azonos jelentőségű
a növények világában a lótusz311, ami a
férfi és a nő, a szellem és az anyag, a szoláris és a lunáris elveinek az egységét szimbolizálja, afféle világnövény, képes leírni a
mindenség teljességét. Mondjuk, négy levele legyen.
Álljon itt az androgün lények elősorolásának a lezárásaként a Néreiszek384 példája. Ezek a tengeri kentaurok a ló és a
hal khimérái, kettős természetükben ott a
szoláris és lunáris férfiasságának és nőiességének az androgünitása. Önmaguk nem
kifejezetten kettős neműek, de szimbolikus értékük és szerepük egylényegű a
kétesneműséggel.

tiszatáj
Persze ha mindezt komolyan vesszük,
akkor igen gondosan át kell fésülni a mi
kritikai szövegeinket, és a művek értelmezésében is óvatosabban kell eljárnunk
és ugyanakkor elképesztőbb mélységekkel
kell számolnunk. Ha a szövegek szimbolikusságának a szükségszerű androgünitását az értelmezés keletkezésének az okaként is bírjuk, akkor sok olyan szófordulatnak nem lesz helye, amely a kritikus
férfiasságát bizonygatja. Mivel hogy erről
nincs szó, illetve szimbólum, mert az
elébb van, mint én és kedvelt/kedvetlen
szavunk, a nem – dőlt betűvel vagy állítva.
A könyvben tett szimbolikus utazás
utolsó része nem annyira lesz szimbolikus, mint inkább konkrét, szakmai jellegű
egy-egy értelmű megfeleltetések sora.
Az egyes szócikkek ismertetik a nagyobb szimbólumcsaládokhoz való tartozást, mint pl. a lunáris vagy a szoláris jellegzetességet; majd pedig bemutatják magát a szimbólumot, az alkalmazást, a keleti variánst, a szimbólumhoz kapcsolódó
emblémát vagy híres képzőművészeti helyet. A szócikk végén többször szerepel
idézet, leginkább a magyar irodalomból.
Nos, ezek talán jobb lenne, ha nem lennének a szócikkekben, mert esetlegességük vagy esetlenségük az olvasóban felkelti az egész iránti bizalmatlanságot is.
Nincs funkciója a címer szimbólum ismertetésének a végén a Vas István versnek,
amiben „a heraldikai motívumok mintás
jelbeszédként szerepelnek.” Hiszen a
szimbólum szimbolikussága nem példa
semmire. A dob címszó alatt olvashatjuk a
szimbólum archaikus szerepét, majd pedig
mindezt megismétli egy Adytól vett idézet, ami inkább ismétlés, mint valamiféle
plusz adalék. – Ez több Petőfi és Ady
idézetnél is előfordul. Nem ’legitimálja’ a
szimbólum jelentéseit, és azt is figyelmen
kívül hagyja, hogy ha bibliás költő idéz
bibliai szimbólumot, az a költői beszéd
alkalmazza és nem teremti a szimbólumot; a jel funkcióit inkább redukálja a

2000. szeptember
költemény keretein belülre, mintsem
hogy annak teljességét mutatná be.
Ugyanez vonatkozik a gyakran megidézett Varázsfuvola motívumaira. Mozart
operája alkalmazza a szabadkőműves
szimbolikát, és aligha teljességében. Nem
hasonlítható a szerepe pl. a lótusz vagy a
mandala általános morfológiai útmutatásához.
Az idézeteknél térek ki arra is, hogy
egy szimbólumszótár vagy ne közöljön
irodalomelméleti állásfoglalást tükröző kijelentéseket, vagy indokolja meg azokat.
Az egynél olvassuk, hogy „A világegyetemet meghatározó körforgást fedezte fel az
egyes emberben József Attila, amikor
önmagát a világ tengelyébe állítva ő vált a
mindenség gyújtópontjává…”115 – Aligha
József Attila fedezte fel a világegyetemet
meghatározó körforgást az egyes emberben. Talán több száz vagy több ezer évet
is tévedett a szócikk készítője. De nem is
ezt kifogásolom igazán, hanem a versben
beszélő egyes szám első személy és a költő
személyiségének az azonosítását. Ezt legalább negyven éve meghaladta az irodalomtudomány. A szimbólum fogalma
maga is ennek ellenében létezik és szól.
Amennyiben nem csakis a költő személyességére jellemző szimbólum egy jel,
márpedig az idézett hely nem/sem ilyen,
akkor kerülni kellene ezeket a magasztos
és fölösleges megállapításokat.
Különösen zavaró, amikor a szimbólumszótárat forgató olvasó számára időben elérhetetlen referenciát találunk. A
kenyér szócikk végén azt olvassuk, hogy
„Ottlik Géza Iskola a határon c. regényében a főszereplőhöz, Medvéhez kapcsolódik [a kenyér szimbóluma]; a dolgok lényegét jelenti számára.”248 A szimbólumtárat forgató olvasónak aligha lesz ideje
ezt az utalást ki- és felhasználni. És a maga
rövidségével amúgy is csak elmossa a szócikk referencialitását. Ugyanis bármenynyire is becses műről van szó, nem úgy él
a lehetséges olvasó olvasottságában, ahogy

109
a Biblia egyes részei vagy az Isteni színjáték híres fordulatai.
Különösen suta az a kitétel, amikor a
rózsáról olvassuk az adott szócikk végén,
hogy „Umberto Eco szerint »a rózsának
mint szimbolikus képnek annyi a jelentése, hogy már semmit sem jelent.«”396
Nem a kijelentés érvényességét kifogásolom, hanem annak az ésszerűségét, hogy
ezt egy szimbólumszótárban idézik, ahol
ezeket a „jelentéseket” kellene felsorolni.
Akkor minek az egész? Ráadásul a Nap
vagy a piros szín, Jézus vagy az unikornis
ugyanígy elképesztően sok és, akárhogyis,
összevissza „jelentést” idéznek fel. Ez megintcsak egyik-másik szimbólum archaikusságára utal. Efféle modorosság gyengíti
a Szimbólumtár koherenciáját.
Nem hiszem, hogy a sír és az anyaméh
megfeleltetése az angol költészet gyakori
toposza lenne408. Lehet, hogy a manierista
metafizikus költők meg a prerafaeliták
többször idézik fel, de nem úgy jellemző
trópus, hogy azt itt egy meglehetősen rövidre szabott ismertetésben ki kellene jelenteni.
Platón kemény falatnak bizonyult a
szerzőgárda számára. Egyszerűen nem azt
idézik, ami a Platón szövegekben található, hanem lehagyják például a leglényegesebb félmondatot. Az androgün szimbólumainak az elősorolásakor az eredetnél
azt olvassuk, hogy az eredendő gömb lények a széthasításuk után „a másik nemmel való egyesülés”-re törekszenek és ez
az „eredeti egység utáni vágyakozás.”40 De
Platónnál nem ez szerepel. Háromféle
gömblényt hasított ketté Zeusz, és ezekből az egyiknek az ’utódaira’ jellemző,
hogy a másik nemmel való egyesülésre törekednek – ez volt a férfi és nő gömblény.
Azok, akik a teljesen nő, illetve a teljesen
férfi gömbök hasítékai – az utódok kétharmada –, másféle vágyakkal lettek megáldva vagy megátkozva. Később, a kettő
szócikkben aztán van is erre egy egyszavas
utalás256. Most akkor a szimbólumok kor-

110
dában tartása vagy az ismertetésük a feladata egy szimbólumtárnak?
Amikor a szekér szimbólumánál Platón lovairól olvasunk, azt látjuk, hogy a
„szekérhajtó az uralom, az ész, a szellem,
az intelligencia megszemélyesítője, ő zabolázza meg a húzó állatok által képviselt
ösztönöket, szenvedélyeket…”425 Csakhogy az egyik lovat nem kell az eredeti
változatban megzabolázni, hanem csak az
ösztönöket szimbolizáló, a kocsit a föld
felé vonó lovat. Ez elég nagy különbség.
Buddha kéztartásai237 közül lemaradt a
kilencediktől a tizenkettedikig a jelentés.
A szefirát ismertető szócikkben pedig a
második és a harmadik szefirá423 után zárójelben fordítva van a jelentés (apa és anya)
helyett (anya és apa). A száj szócikk kusza.
A könyv végén olyan szimbólumcsaládok számbavételét találjuk, amelyek
megmutatják, hogyan is építkeznek egymásra az egyes jelek. A számok521 családjánál hiányolom a tizenhetet. Ez a geometriai eszközökkel megszerkeszthetetlen, de
ugyanakkor mégis létező szög magának az
irodalom lehetséges világának a szimbóluma.
Ugyan akadtak kifogásaim, ám mindent együttvéve a Pál József és Újvári Edit
szerkesztette Szimbólumtár alkalmas arra
az utazásra, amit az olvasó a könyvet forgatva a szimbólumok összefüggő rengetegében tehet. Codaként álljon itt annak a
keresésnek a jegyzete, amit a kritikus tett a

tiszatáj
könyvben, amikor az ibolya nyomára
akart lelni. Nem, nem elég magát a címszót felütni. A jegyek külön-külön meszsze, a mély rejtelembe visznek. Amit látok, csak egy manifesztációja a sok lehetségesnek. Az ibolya az alázatosság122 emblémája azáltal, hogy színtartománya emlékeztet Attisz vérének63 a kiontására,
minden élet csírájára. S ha Attiszra emlékezik, emlékezik Oziriszra is, a föld felett
láthatónak a földbe temetett lehetőségére,
az alvilág urára, aki egy másik mitológiában Perszephonét214 idézi, aki szintén évről évre előjön, majd eltűnik. Perszephoné emblémája az ibolya, valamint
Adoniszé is. Az ibolya színe pedig Jézus
megaláztatásának az emblémáját, a húsvéti
leplet festi. Azt a palástot, amely a farizeus tudatlanság és a mítosz visszatérő
igazsága közötti választék. A megváltás
megtörténtét idéző jel, ami kijelöli az ember helyét vágy és ész306 között, a bölcsek
virága491. Egy regényt olvasva ötlött fel
bennem, hogy utána járjak. Ezek a kicsi
kékeslila virágok, Attisz virágai egy tisztást borítottak be, ahol a világ legegyszerűbb módján talált egymásra két ember.
Igen, egy férfi meg egy nő. Csak a nőt
napfénynek, a férfit meg földnek hívták.
Boldogan éltek, amíg el nem olvastam a
Szimbólumtárat.

Zsélyi Ferenc

2000. szeptember

111

„A Tisza-parton mit keresek?”
Ady Endre izgatott kérdését/felkiáltását valószínûleg minden olyan mûvész és tudós magáénak
érezheti, aki vidéken próbál – olykor méltánytalan helyzetben – jelentõset, a „helyi értékrenden”
messze túlhaladót alkotni. A Tisza-parton azonban nemcsak a lelki nyugtalanság, hanem
az elszántság verse. Ezért is választottuk a híres sort sorozatunk címéül, melyben
a magyar kultúra és tudományosság Szegedhez is kötõdõ jeleseit kívánjuk megszólaltatni.

„Túlélésünk sikertörténetében
saját sorsomra ismerek”
BESZÉLGETÉS CSETRI LAJOS IRODALOMTÖRTÉNÉSSZEL
Úgy hírlik, Csetri Lajos irodalomtörténész professzorról kollégái, hallgatói rosszat
soha nem mondanak, legfeljebb anekdotákat mesélnek róla, sőt – ami egyetemi berkekben igencsak ritkaság – a háta mögött is dicsérik. A tudományos pályán elindulva
kanyargós utat járt be, mire révbe érkezett, és teljesítményét minden vitán felül állónak fogadták el. Huszonhét éves volt, amikor orvosa közölte vele, nem operálja meg,
mert valószínűleg ott maradna a műtőasztalon, de nyugdíjas módjára sétálgatva hadifogolyként beszerzett súlyos tüdőbetegségével is elélhet még néhány évig. A jóslat
megcáfolása önmagában is elegendő életprogram lett volna, ám miközben kidolgozta a
túlélés technikáját, tanított és kutatott. 1959-től 1963-ig a szegedi Somogyi-könyvtár
tudományos munkatársa volt, majd 1963-ban Szauder József jóvoltából visszatért egykori alma materébe, a szegedi egyetem bölcsészkarára, ahol a magyar irodalomtörténeti tanszék oktatója lett. Kezdetben irodalomelmélettel, esztétikával foglalkozott,
majd miután a keményvonalas kultúrpolitika megelégelte modern, szabad szellemű és
öntörvényű kutatásait, az irodalomtörténet területén talált menedéket. A magyar felvilágosodás irodalmát kutatva is kitűnt
elméleti felkészültségével és igényességével. Az 1986-os Berzsenyi-évfordulón jelent meg a niklai remetéről szóló kutatásait
összegző „Nem sokaság, hanem
lélek” című tanulmánykötete,
amit lelkesen fogadott a szakma,
kiemelve, hogy „az elemzés történeti szempontját sokkal tágasabb dimenziókban is érvényesíti a szerző. Az életmű minden

112

tiszatáj

tárgyalt problémáját következetesen eszmetörténeti és történeti poétikai összefüggéseiben vizsgálja. Filozófiai, esztétikai, műnemi, műfaji, retorikai, stilisztikai, verstani horizontja pedig egyszemélyi tárgyához mérten szokatlanul széles.” Csetri Lajos profeszszorral, aki 1998-ban vonult nyugdíjba, fordulatokban és tanulságokban gazdag életpályájáról otthonában beszélgettünk.
– Professzor úr, milyen családi tradíciók határozták meg gondolkodásának kialakulását,
pályaválasztását?
– A családom apai ágon Erdélyből, Tordáról származik, az 1600-as évek végén I.
Lipóttól kapott nemességet. A családi hagyományok szerint 1848-ig y-nal írták a nevünket, majd a demokratikus változások hatására lemondtak a nemesi y használatáról.
Édesapám nagyapám első házasságából legidősebb gyermekként 1895-ben született,
édesanyja 1912-ben meghalt tüdővészben. Nagyapám nagy tekintélyű ember volt,
amellett, hogy a 130 holdas családi birtokot és a Jósika báróktól megvásárolt tordai
pincéket igazgatta, suszterként is dolgozott. Cipészműhelye jó hírűnek számított, talán
ennek is köszönhette, hogy a két világháború között a tordai ipartestület elnökévé választották. Amikor a román kiugrás után rövid időre Dél-Erdélyt is megszállták a magyar csapatok, heves harc alakult ki a hamarosan megjelenő orosz hadsereggel. Nagyapám már igen rossz állapotban volt, amikor a bevonuló győztes orosz katonák lezavarták a pincébe borért. Annyira le volt már gyengülve, hogy legurult a lépcsőn és
összetörte magát. Bevitték a kórházba, de már nem tudtak rajta segíteni. A „felszabadulás” számára az élettől való megszabadulást jelentette. Édesapámat már az I. világháború idején besorozták, az olasz fronton harcolva hadnagyi fokozatot szerzett. Amikor az összeomlás után hazatért, a románok már átvonultak Tordán, és elfoglalták Erdély nagy részét. A székely hadosztály valahol a Partiumban próbálta őket feltartóztatni. Apám az egyik vezetője lett annak a szervezkedésnek, amelynek az volt a célja,
hogy hátulról akadályozza a román tervek megvalósulását. Emiatt aztán letartóztatták,
előbb a kolozsvári fellegvárba, majd a hírhedt szamosújvári börtönbe került. Egyik
szobatársa Fráter Loránd, a nótás kapitány volt. Több mint egy éven át börtönben
volt, majd 1920-ban kizsuppolták Erdélyből, ahová hosszú éveken át vissza sem térhetett. Pesten nagybátyja és keresztapja, a Zomborból menekült Csetri Károly – később
tanügyi főtanácsos – fogadta be, akinek akkorra már volt lakása. Édesapám bevonulása
előtt két évet végzett el a kolozsvári egyetem jogi karán, így az időközben Szegedre átkerült egyetem „mezei” jogászképzése keretében szerzett diplomát. Miközben rendszeresen járt Szegedre, az újpesti bőrgyárban cipőfelsőrész-készítőként dolgozott, mert
még otthon, édesapja mellett megtanulta a szakmát. Miután megkapta a diplomát,
pénzügyi vonalon helyezkedett el. Első főnöke Tandori Dezső édesapja volt, ami azért
érdekes, mert Tandori Dezső unokaöccse a sógoromnak, Tandori Károly matematikusnak, akadémikusnak. Édesapámat 1926 táján Kisújszállásra helyezték, ott ismerkedett meg édesanyámmal, Tóth Máriával, akinek az édesapja helyi ügyvéd volt, és praxisa mellett 15-20 holdon gazdálkodott is. Anyai nagyanyám Czorda lány volt, akinek
az édesapja, Czorda Bódog 1848-ban honvéd tisztként harcolt, majd letartóztatása után
Josefstadtban „üdült”. Az 1860-as években Szabadka főügyésze és országgyűlési képviselője is volt néhány évig, majd Budapestre került, ahol az 1890-es évek fordulóján
Szilágyi Dezső igazságügy miniszter államtitkáraként igen nagy szerepe volt a polgári
házasságkötésről szóló törvény megalkotásában, ami miatt a római katolikus egyház
kitagadta. Később a Kúria másodelnöke lett, 1896-ban pedig a kolozsvári egyetem

2000. szeptember

113

díszdoktorává választották. Így elmondhatom, hogy a dédnagyapám a szegedi egyetem
jogelődje által kitüntetett, megbecsült személyiség volt. Visszatérve a szüleimhez: 1927ben házasodtak össze, én 1928-ban hét hónapra születtem meg. Két év múlva Sajószentpéterre kerültünk, öcsém – aki később Amerikában pszichiáterként dolgozott –
már ott született. 1930 nyarán jártam először a nagyszüleimnél Tordán, majd kétévente mindig ott vakációztam, a páratlan években pedig Parádon nyaraltunk, ahol
édesanyám bátyja volt az erdészet főmérnöke. Ötéves koromban, 1933-ban édesapámat
áthelyezték Miskolcra pénzügyi titkárnak. Az elemi iskolát a huszár laktanya mellett
lévő Szeles iskolában végeztem, majd a Lévay József Református Gimnáziumban folytattam a tanulmányaimat. Amikor 1939-ben édesapámat áthelyezték Veszprémbe, a
város egyetlen gimnáziumába, a piaristák várban működő iskolájába kerültem. Eléggé
kiélezett helyzet alakult ott ki a vallások között, mert a város Boda nevezetű református lelkipásztora meglehetősen harciasan viselkedett. Édesapám ugyan jól megértette
magát a piarista atyákkal is, hiszen többükkel is egy társaságba járt, mégis a vallás volt
az oka, hogy csak három évig maradtunk Veszprémben. Véletlenül alakult úgy, hogy
az egyetemi végzettségű hivatalnokok többsége református volt. A katolikus igazgatónak ez nem tetszett, ezért arra kérte a püspököt, Czapik Gyulát – aki később egri érsek lett –, ne hagyja, hogy Gizella királyné városában reformátusok legyenek többségben a vezető pozíciókban. Czapik Budapesten elintézte, hogy az ország legkülönbözőbb részeibe szétdobják a vezető veszprémi református tisztviselőket. Édesapám 1921ben a Székely Egyetemi és Főiskolai Hallgatók Egyesületének tagjaként ott volt Budaörsnél, amikor megállították a visszatérni akaró Habsburg IV. Károly királyt, ily módon hozzájárult Horthy hatalmának megvédéséhez. Székely egyetemista barátai közül
akkoriban sokan vezető pozícióban dolgoztak különféle minisztériumokban, ezért
Czapik püspök akciójáról értesülvén felhívták édesapámat, és elmondták, mire számíthat. Javasolták neki, hogy fogadjon el egy szegedi állást. Megfogadta a tanácsukat,
és 1942 novemberében Szegedre költöztünk.
– Mi az első emléke Szegedről?
– Korábban mindig hegyes-dombos vidéken laktunk, ezért döbbenetes élmény
volt, amikor útban Szegedre az utolsó vasúti kocsiból kinézve egy végtelen hosszúságú
sínpárt láttam mögöttünk. Szegeden rövid ideig a mai Belvedere palotában működő
pénzügyigazgatóság vendégszobájában laktunk, majd egy magánházat béreltünk a Hunyadi téren, a gázgyár közelében. Nem volt valami exkluzív környék, de nagyon jól
éreztük ott magunkat. Az épület fedett verandáján állt egy gombfociasztal, amihez
rendszeresen összesereglettek a környékbeli gyerekek. Óriási gombfocicsatákat vívtunk, emlékszem, az egyik osztálytársunk mamája varrónő volt, így jobbnál-jobb
gombok közül válogathatott. Volt egy tömör gumilabdánk is, amibe ha az ember jól
belerúgott, csonthártyagyulladást kapott. Azt dobtuk át a Dózsa pálya falán, utánamásztunk, és azt kergettük naphosszat.
– Melyik gimnáziumban folytatta a tanulmányait?
– Mivel novemberben költöztünk Szegedre, édesapám azt javasolta, egyelőre a piarista gimnáziumban folytassuk, mert akkor nem kell beiratkozási díjat fizetni. A következő tanév előtt majd eldönthetjük, akarunk-e maradni, vagy valamelyik állami iskolában szeretnénk folytatni. A veszprémi piaristáknál a városban uralkodó kiélezett
vallási helyzet miatt nem éreztem túl jól magam, más vallásúként úrigyerek létemre
sem lehettem a cserkészcsapat tagja. Szegeden már egészen más volt a piarista gimná-

114

tiszatáj

zium légköre. Nagyszerű tanári kar gyűlt ott össze. Kivéve a katolikus hittanár atyát,
akivel szemben fenntartásaim voltak, ám ő nem tanított engem. Mindig lesajnálóan
nézett ránk, ha véletlenül találkoztunk a folyosón: „Szegények, ti el fogtok kárhozni.”
Később ő volt az első, aki kiugrott a rendből, és elvette egy alsóvárosi paprikamolnár
leányát.
– Hogyan élték át a háború legkritikusabb utolsó évét?
– A mostani, Szentháromság utcai lakásunkba 1944 júniusában költöztünk. A házat
valószínűleg a tízes évek végén egy Zöld nevezetű bíró építtette, a mi lakásunkban korábban Kubányi fogorvos élt és rendelt. A gázgyár közelében veszélyben éreztük magunkat, amikor Liberator-kötelékek húztak el felettünk. Úgy gondoltuk, itt nagyobb
biztonságban leszünk. Nem sokkal a költözésünk után kezdődött meg Szeged bombázása. Valószínűleg a vasúti hídra szánták azt a 250 kilós légiaknát, ami jókora tévedéssel tőlünk néhány háznyira csapódott be. A hatalmas detonáció szinte kiszippantotta a
házunk üvegfelületeit. Amikor feljöttünk a légóvá alakított pincéből, bokáig jártunk
az üvegtörmelékben. Szüleim úgy látták, nem lehet tovább itt maradnunk. Édesapám
egyik kollégájával, Kardos-Adamovics Miklóssal – akinek a gyermeke nem sokkal korábban született meg – elhatározták, hogy a bombázások elől családjukkal kimenekülnek a Kistemplomtanyán (a mai Bordányon) túl lévő, Klebelsberg által létesített tanyai
iskolába, ahol Kardos-Adamovics sógornője volt a tanítónő, aki – miután férjhez ment
– későbbi kedves tanítványomnak, majd barátomnak, Temesi Feri írónak lett a mamája. Édesapám járt dolgozni, csak a hétvégéket töltötte velünk. Mi nagyon jól éreztük ott magunkat. Emlékszem, július 20-án volt a Hitler elleni merénylet. Az iskola
előtti úton mindennap dolgozott egy útkaparó, aki másnap a következő dodonai szöveget mondta nekünk: „Szegény Hitler, talán már nem is él. Vagy él.” Édesapámnak
voltak vadászpuskái, ezért eljártunk vadászni is. Életemben először én is lőttem egy
vadkacsát sörétes puskával, aminek az lett a következménye, hogy vadásszá avattak,
azaz kaptam néhány ütést a fenekemre. Csodálatosak voltak az ott eltöltött hetek, emlékszem, egy fakaros nyugszékben ültem, miközben sűrű tejfölt mártogattam egy bögréből, és Veres Péter Mit ér az ember, ha magyar című könyvét olvastam. Egészen addig
Kistemplomtanyán voltunk, amíg a románok kiugrása után a front megközelítette
Szegedet. Október 8-án a nagybátyám, aki főmérnök volt a MÁVAG-nál, egy pótkocsis teherautót küldött értünk, hogy a front elől meneküljünk Budapestre. Jól emlékszem Horthy kiugrási kísérletére és Szálasi hatalomátvételére, sőt arra is, hogy
édesanyánkkal épp az udvaron voltunk, hogy a magunkkal hozott hízott libát levágjuk, amikor átsüvített a fejünk felett a Kamaraerdő felől érkező első orosz belövés.
December elején jelent meg a falragaszokon a nyilas hadügyminiszter, Beregfy Berger
Károly 16 éven felüli leventékre vonatkozó bevonulási parancsa. Édesapámék kétségbe
estek, mert engem is érintett. December 15-e és 18-a között kellett jelentkeznünk Budakeszin. December 15-én keresztapám embere épp Győrbe ment, ahol a MÁVAG
gyár igazgatója Tóth Gy. István, édesanyám unokatestvére volt. Elküldtek hozzá egy
kísérőlevéllel, amiben azt kérték tőle, alkalmazzon a hadiüzemben, mert így talán
mentesülhetek a bevonulási kötelezettség alól. Életemben akkor láttam először Pista
bácsit, odaadtam neki a levelet, miután elolvasta, azt felelte, épp most bombázták le az
üzemet, még a szakmunkásait sem tudja foglalkoztatni, nem tud rajtam segíteni. Viszszamentem Budapestre, és december 18-án bevonultam Budakeszire. Mi voltunk a 202es munkásdandár 4. százada, amely utolsónak indulhatott el gyalog nyugat felé. A kö-

2000. szeptember

115

vetkező század már nem tudott kijutni a fővárosból, mert az utakat az oroszok ellenőrizték.
– Mi volt a feladatuk?
– Kiképzés nélküli leventék voltunk. A hosszú menetelést is nehezen bírtuk, épp
szentestére érkeztünk meg a célállomásra, Győrújfaluba. Olyan elcsigázott, kimerült
voltam, hogy amikor elszállásoltak bennünket egy kiürített istállóban, és megmutatták, honnan lehet szalmát venni a fekvőhely elkészítéséhez, amikor lehajoltam, beleestem a szalmakazalba. A sok gyaloglástól, a több mint húszkilós hátizsáktól annyira
le volt merevedve a lábam, hogy alig tudtam feltápászkodni. Másfél hetes pihenő után,
1945. január 6-án bevagoníroztak bennünket, és kivittek a Német Birodalomba. Először Egerbe (ma Cheb), a volt szudéta-német terület egyik városába mentünk, ahol ki
akartak képezni bennünket. De nem volt már szabad szálláshely, ezért München felé
indultunk tovább, a várostól 6 kilométerre lévő Neubiberg nevű repülőtéren helyeztek el. Ott megkaptuk az alaki kiképzést. Egy roppant rokonszenves német gefreiter
volt a kiképzőnk, aki légi harc során lezuhant, elvesztette az egyik lábát, ezért műlábat
kapott. Amikor futtatott bennünket, a műlábával előttünk futott, és ő diktálta a tempót. Ilyesmihez a magyar honvédség, és előképzője, a leventemozgalom nem szoktatta
hozzá az embert. A német őrvezetőnknek a „Nádiveréb nem száll fel az égig…” kezdetű nóta volt a legkedvesebb magyar dala, masírozás közben állandóan ezt énekeltette
velünk. A kiképzőhelyen az is a mi feladatunk volt, hogy a reptér kifutópályáinak
használhatóságát biztosítsuk, ezért szinte állandóan havat lapátoltunk. Január 30-án
óriási hóesés volt, másnap viszont a Machtergreifung, a hatalomátvétel ünnepe, amikor
nem lehetett dolgozni. Ezért addig masíroztattak bennünket a kifutópályán, amíg le
nem tapostuk a havat. A repülőgépek persze nem azért szálltak fel, hogy felvegyék a
harcot az óriási fölényben lévő amerikaiakkal. Pusztán csak azért, hogy ne a földön
semmisítsék meg őket, és kicsit pimaszkodjanak a valóságos erődként előrenyomuló
Liberator-kötelékekkel. Jártunk Münchenben is, láttuk, hogy a Frauenkirche falai néhány méternyire állnak csak ki a földből, és az egész belváros el van pusztítva. Február
végén elindítottak bennünket az új kiképzési helyre. Sokáig tartott az út, mert közben
állandóan bombáztak, a mi szerelvényünk is több gépágyú sorozatot kapott. Egyik alkalommal a vagonunk tetejében még egy fel nem robbant lövedéket is találtunk.
A Kölntől 70 kilométerre észak-keletre lévő kórházvárosba, Lüdenscheidbe vittek,
ahol egy többemeletes épület padlásán helyezték el mind a hatszáz Magyarországról
érkezett leventét. Ugyanolyan négyemeletes fapriccsek voltak, amilyeneket később a
koncentrációs táborokról készült filmekben láthattunk. Elárasztottak bennünket a
tetvek. Még gyerekkoromban rühes lettem a szomszéd macskájától, és Tordán nagyapámék háziorvosa, Schwarz bácsi rühkenőcsöt adott. Lüdenscheidben hatszázunk
számára két vízcsap volt, tisztálkodni alig lehetett. Amikor viszketni kezdtem, lementem a szanitécokhoz, és kézzel-lábbal elmagyaráztam, hogy rühkenőcsöt kérek. Azt
hittem, rühes vagyok, pedig tetvek leptek el engem is. A rühkenőcs azonban olyan
büdös volt, hogy a tetveket is elriasztotta. Amikor március második felében jött a hír,
hogy északon az angolok, délen az amerikaiak átléptek a Rajnán, és megkezdődött a
nagy olló, amely a Ruhrkesselt volt hivatott befogni, elindítottak bennünket is menekülni. Napi húsz kilométeres iramban mentünk, esőben-sárban cipeltük a nehéz hátizsákunkat is. Csermely Győző barátomnak – akit becenevén csak Dodónak hívtunk –
néhány nap után vérhólyagos lett a lába, és nem tudott tovább menetelni. Könyörgött,

116

tiszatáj

maradjak vele, hogy ne legyen egyedül. Beleegyeztem. A többiek hamarosan belefutottak az épp összetalálkozó szövetséges csapatokba. A fegyvertelen leventék közül senki
sem halt meg, viszont az őket hajtó SS-ek közül kettőt is lelőttek a tűzpárbajban. Mi
április 1-jén, húsvét vasárnapján érkeztünk meg egy kis faluba, Erwittébe, ahol megtudtuk, hogy bezárult a gyűrű, és az amerikaiak már jönnek visszafelé. Attól kezdve
naponként egyik falutól a másikig haladva elindultunk visszafelé. Április 5-én értek
utol bennünket az amcsik, és fogságba kerültünk. Dodótól a karóráját, tőlem a
gyöngyház nyelű bicskámat vették el az amerikaiak, mintha csak oroszok lettek volna.
Később kíséret nélkül Lippstadtba küldtek bennünket, ahol a többiekhez csatlakoztunk. Ott hatalmas, nyitott teherautókra raktak bennünket. A kísérőink előre szóltak,
nagyon figyeljünk a kanyaroknál, mindig arra dőljünk, amerre kanyarodik a teherkocsi. Az egyik alkalommal rosszul vezényelt a figyelő, rossz felé dőltünk, ezért szétesett a kocsi oldala, és a hatvan ember közül legalább harmincöten lerepültek róla.
Óriási mázlimra én a másik oldalon álltam, és a hónom alatt fogtam a korlátot, így
nem esett bajom. Ketten rögtön meghaltak, többen pedig súlyosan megsérültek. Este
ahol megálltunk, bokáig ért a sár. Dodóval egymásnak háttal összekapaszkodtunk, leguggoltunk, és amíg a vér teljesen ki nem ment a lábunkból, aludtunk néhány percet.
Utána tornáztunk, mozogtunk egy kicsit, és újra leguggoltunk aludni. Két nap múlva
egy pontonhídon átkeltünk a Rajnán, és megérkeztünk Rheinberg állomására, ahol felszállítottak bennünket az ott álló üres szerelvényre. A német összeomlás után elképesztő körülmények alakultak ki, a szövetségeseknek hihetetlenül sok hadifoglyot
kellett volna ellátniuk, miközben az előrenyomuló csapataik utánpótlását is biztosítaniuk kellett. Az én fogolyszámom például kétmillió-ötszázezer feletti volt.
– Végül hová vitték önöket?
– Franciaországba, a Cotentin-félsziget csücskébe, Cherbourgba, ahol az invázió
kezdődött, és ahol már jól kiépített fogolytáborok voltak. Huszonvalahány „catch”ből állt a hatalmas fogolytábor rendszer. A fogságba esésünk utáni hetedik napon értünk oda, közben egyszer kaptunk kétharmad napi élelmet, és egyszer vizet. Amikor
megérkeztünk, megrohantuk a konyhát, ahol az előző táborlakók ételmaradékai még
benne voltak a hordókban. A szemétből húztuk ki a zöldségmaradványokat, és azt
rágtuk, annyira ki voltunk éhezve. Noha az amerikaiak hadifoglyai voltunk, augusztus
elejéig francia őrök felügyeltek ránk, akik nagyon utáltak bennünket, s ezt minduntalan éreztették is. Először egy kőbányába vezényeltek ki dolgozni, majd rájöttek, hogy
a Genfi Konvenció értelmében 18 éven aluli hadifoglyokat nem szabad nehéz testi
munkára foglalkoztatni. Attól kezdve bennünket, leventéket nem vittek a kőbányába,
ahol iszonyú nehéz volt a munka, alig bírtuk emelgetni a hatalmas csákányokat. Amikor az amerikai táborparancsnok megtudta, hogy egy catch-re való magyar van szétszórva a táborrendszerben, összeterelt bennünket, kérte, válasszunk magunknak a németek helyett saját táborvezetőséget. Jellemző a magyarokra, hogy mindenki a maga
emberét szerette volna a kulcspozíciókba – szakács, raktáros – juttatni, így a parancsnok sürgetése ellenére egy hét után sem sikerült megállapodnunk, ezért maradtak a
németek. A szegedi piarista gimnáziumban Kozáki Stefi volt némettanárom, aki nemcsak tudósember, hanem zeneszerző is volt. 1945 után nem jött haza, Nyugat-Németországban maradt, és komoly életműve jelent meg a középkori haláltánc énekekről.
Szórakozott tudósemberként észre sem vette, hogy érkezett egy új fiú az osztályba.
1943 januárjában, amikor osztályoznia kellett volna, akkor jött rá, hogy van egy di-

2000. szeptember

117

ákja, akit még nem is feleltetett. Az intő és rovó által veszélyeztetettekkel együtt engem is behívott a szobájába, és a szöveggyűjteményből kiadta mit kell németről magyarra illetve magyarról németre fordítanunk. Veszprémben egy kefebajszú civil tanár
tanította nekünk a németet, aki minden órára legalább húsz szót megtaníttatott, és nagyon szigorúan foglalkozott velünk, így jó alapokat szereztem. Az intő és a rovó várományosok közül rögtön kitűntem a hibátlanul elvégzett fordítással, ezért rögtön
Stefi kedvencévé váltam, s attól kezdve velem küldte el a postára Kodály Zoltánnak és
más zeneszerzőknek, köztük Ottó Ferencnek írt leveleit. Mindezt azért mesélem, mert
Ottó Ferenccel Cherbourgban, a fogolytáborban ismerkedtem meg. Kiváló koponyákkal találkoztam ott, voltak, akik angolt tanítottak a fiataloknak, foglalkoztak velünk.
– Meddig tartott a hadifogság?
– Szeptember elején előbb Kelet-Franciaországba, a Nancy közelében lévő Mailly le
Camp-i fogolytáborba vittek, majd onnan október 16-án három napi élelemmel, takarók nélkül, egy szál ruhában elindítottak haza bennünket. Az amerikaiak úgy gondolták, ennyi idő alatt bőven haza tudnak szállítani. Azt hiszem, tüdőbetegségemet ezekben a napokban szedhettem össze. Az egyik éjszaka Bregenz állomásán aludtunk
nyolcszáz méteres tengerszint feletti magasságban, sűrű tejködben, és mellettem egy
fogolytársam egész éjszaka „ugatott”. A harmadik napon már meg is érkeztünk Linz
környékére, ahol a zónahatár volt. A szovjet zónába nem engedtek át bennünket, hét
nappal az indulás után még mindig ott rostokoltunk, így érthető volt, hogy a mellettünk lévő káposztaföldet kiraboltuk. Végül eljutottunk Bécsen túlra, Sollenauba, ahol
egy hétig packáztak velünk, újra és újra elvették a mozdonyunkat. Amikor végre elindultunk, áthaladtunk Wiener Neustadton és eljutottunk Sauerbrunnig – Savanyúkútig –, visszafordították a szerelvényünket, és visszaküldtek Sollenauba. Az amerikaiak is megunták a huzavonát, és amikor Sauerbrunnba visszatérve újra elvették tőlünk a mozdonyt, azt mondták, csináljunk, amit akarunk. Eredetileg ezerötszázan voltunk, akkorra már kétszázra fogytunk, mert a többiek menet közben elszöktek. Az
amerikaiak kezdetben azt javasolták, próbáljuk meg kibírni, amíg a határon leadnak
bennünket, mert ha orosz fogságba esünk, meg sem állunk Szibériáig. Amikor Sauerbrunnba befutott a Wiener Neustadt és Sopron között közlekedő személyvonat, mind
a kétszázan megrohantuk. Az osztrák vasutasok hiába próbáltak leszorítani bennünket. Amikor végre november 2-án átjutottunk a határon, és jelentkeztünk Ágfalván a
határőrségnél, azzal a dumával jöttek, hogy miért nem álltunk ellen, miért vonultunk
be. Másnap késő estére értünk a Déli Pályaudvarra, ott olyan sűrű babgulyást kaptunk,
amiben szinte megállt a kanál. Másnap reggel mentem a szüleimet megkeresni a Szendi
utcába, de csak keresztapámat találtam, aki megnyugtatott, valamennyien jól vannak,
már hazamentek Szegedre. November 8-án értem haza. A 182 centiméteres magasságomhoz 52 kilogrammos testsúly társult, ráadásul az orvos megállapította, hogy teli
van a mellhártyám izzadmánnyal. Amikor lecsapolták, másfél liternyi gyűlt össze.
Úgy néztem ki, mintha koncentrációs táborból jöttem volna, minden bordám jól látszott. Pontosan fél évig, 1946 májusáig voltam beteg egyfolytában. Édesapámat politikai okok miatt akkoriban B-listázták. Hogy valamilyen megélhetési lehetőségünk legyen, kibéreltük egy ismerősünk szatymazi villáját, amelyhez megművelhető szőlő és
föld is tartozott. Én akkor még olyan gyönge voltam, hogy édesapám háromlábú vadászszékén ülve haladtam egyik szőlőtőtől a másikig. (Édesapámat először nyugdíjjal

118

tiszatáj

B-listázták, majd a nyugdíjat megvonták tőle. A negyvenes évek végétől 1961-ig az
Orvosszakszervezet égisze alatt a Csongrád Megyei Orvosok Adóközösségének volt
adminisztratív vezetője, majd – immár nyugdíjasként – 1961-től 1971-ig a JATE szakszervezeti bizottságának félállású adminisztratív munkatársa.)
– Betegsége után hogyan folytatta az iskolát?
– 1946 szeptemberében a hetedik gimnázium anyagából magánúton levizsgáztam,
és nekikezdtem a nyolcadik osztálynak, majd a következő évben leérettségiztem. A
fogság és a betegség következményeként akkoriban az ébredő vallási mozgalmak hatottak rám. 1947 nyarán azért mentem el a Soli Deo Gloria szárszói táborába, mert az
volt az elképzelésem, hogy református lelkipásztor leszek. Egyetlen egyszer fürödtem
meg a Balatonban, mire kiújult a betegségem. Akkor már mindkét oldalon kialakult a
mellhártyagyulladás, ráadásul mandulagyulladást és szívburok gyulladást is kaptam,
antibiotikum pedig még nem állt rendelkezésre. Hetényi professzor, a belklinika igazgatója napi háromszor két aszpirint adatott, amitől egyfolytában zúgott a fülem. Csak
úgy tudtam elviselni, hogy szimfonikus zenét képzeltem a zajba. Az év végén beutaltak Budakeszire, a szanatóriumba, ahol több mint fél évet töltöttem. Közben megtörtént a pártegyesülés és a kommunista hatalomátvétel. Ennek a hatását mi is éreztük,
mert világnézeti szemináriumot tartottak a szanatóriumban. A szanatórium csodálatos
könyvtárral rendelkezett, ott olvastam először Jack London-regényeket és hasonlókat,
amelyek a polgári radikalizmus világnézetét alakították ki bennem. Ez alatt a fél év
alatt a vallási fanatizmusom elkopott. Legjobb barátom, Benke Gida hatására, aki vegyészhallgató lett a szegedi egyetemen, miközben otthon feküdtem betegen, én is azt
kértem édesapámtól, oda adja be a felvételi kérelmemet. Azonban hamar kiderült,
hogy betegségem miatt nem tudnám teljesíteni a követelményeket, mert komoly labormunkát kellene végezni. Ezért az utolsó pillanatban átjelentkeztem a bölcsészkarra,
amit betegen is elkezdhettem. Az első tanévben csak a szükséges minimális három
tárgyból kollokváltam, és igazából csak a következő évben, másodévesként kezdtem az
egyetemet.
– A negyvenes évek végén még a régi oktatógárda tanított a bölcsészkaron, kik voltak a
meghatározó professzorai?
– Bognár Ceciltől hallottam először Freudról és a modern pszichológiáról, amiről
korábban nem sokat tudtam. A bencés Hermann Egyed professzortól heraldikát hallgattam, a kiváló italianistánál, Koltay-Kastner Jenőnél – aki a germanista Halász Elődhöz hasonlóan a nyugati nyelvszakok megszüntetése után akkoriban magyar és világirodalmat oktatott – Petőfiből kollokváltam. Másodévben már Halász Előd is oktatott.
Rendkívüli figura volt. Amikor a sztálinista vonulat, Karácsonyi Béláék órajegyzeteket, olvasmányjegyzeteket követelve dedóssá akarták tenni az egyetemet, előadása
előtt Halász Előd is lobogtatott egy papirost, mondván, nekik is óravázlatot kellett készíteniük. Időnként megforgatta, belenézett, majd az óra után felmutatta: igaz, hogy ez
csak egy szállodacédula, de óravázlatnak is megteszi. Akkoriban még csengetés is volt,
Majoros bácsi, a pedellus ügyelt rá. Amikor Halász Előd az óra végén meghallotta a
csengőszót, a mondat felénél abbahagyta, és néhány nap múlva, a következő órán a
másik felével folytatta. A baráti köréhez tartozott kitűnő cigány származású filozófus
kollégánk, Suki Béla, aki aztán 1956-os szereplése miatt szinte élete végéig száműzetésre volt ítélve, előbb Félegyházára járt át, majd a Ságvári gimnáziumban tanított.
Hogy tanítványai mennyire szerették, az kiderül Temesi Feri Porának egzisztencia és

2000. szeptember

119

vissza szócikkeiből. Suki Bélával egyszer én is elmentem a Hágiba, ahol Halász baráti
köre rendszeresen összeült iszogatni és beszélgetni. Halász Előd akkor még nem ismert
közelebbről, egyetlen találkozásunk a bemutatkozó órán volt, amikor kissé meg is
szégyenített. Azt kérdezte tőlem, mi az irodalom olvasásának célja. Akkoriban olyan
könyveket olvastam, amelyek később nagy marxistáknak akkor még nem marxista jellegű írásai voltak, ezért azt feleltem: az élményszerzés. Erre Halász Előd csak azt kérdezte: Kolléga úr Békéscsabáról jött? A Hágiban folytatott beszélgetés közben azonban
felfigyelhetett rám, mert mikor záróra után mentünk hazafelé, megkérdezte: Te is káder vagy? Amikor nemmel feleltem, csak annyit mondott: qui vivra, verra, azaz: aki
megéri, meglátja. Sajnos ő amikor megérhette volna, már nem olyan állapotban volt,
hogy tudta volna értékelni.
– Mennyire gyűrűzött be a politika az egyetemi oktatásba?
– Rettenetesen! Azok voltak a legrondább évek. Professzorom volt Sőtér István a
világirodalom, és Baróti Dezső, a magyar irodalom tanára. Annak, hogy Baróti 1956-ra
rektorrá válhatott, előzményei voltak: az ötvenes évek kezdetén eléggé le kellett feküdnie. 1956-os tevékenységéért börtönbüntetést is kapott, majd a Petőfi Irodalmi
Múzeumban dolgozott, ami a száműzött irodalmárok egyik utolsó menedékhelyévé
vált. Sőtér Istvánért rajongtunk, szép fiú is volt és csodálatos dolgokról is beszélt,
kezdte Geoffrey of Monmouth-al és az angol középkorral. Emlékszem, Julien Sorel figurájáról is órákon át áradozott. De eljutott oda is, hogy Babajevszkij Aranycsillag lovagjáról kellett dicshimnuszokat zengenie, amit már kevésbé találtunk szimpatikusnak. Eredetileg nála szerettem volna írni a szakdolgozatomat, de a lassú kiábrándulásom hatására átmentem Barótihoz, akinél József Attiláról szóló szakdolgozatot írtam.
Később, visszakerülve az egyetemre ennek az összes fellelhető példányát összeszedtem,
és pimaszul elloptam, mert nem óhajtottam, hogy bárkinek a kezébe kerüljön. Bár az
akkoriban József Attiláról született szakdolgozatok között a viszonylag tűrhetőek
közé tartozott, érdekes lenne utólag megnézni, mi mindent kellett akkoriban leírni
ahhoz, hogy elfogadjanak egy róla szóló szakdolgozatot.
– Az egyetem után hogyan került Szentesre?
– Akkoriban az volt a gyakorlat, hogy negyedév után kihelyeztek bennünket valamelyik iskolába. Én a szentesi közgazdasági gimnáziumba kerültem, amelynek Őrsi
Károly volt az igazgatója, aki félelmetes hírű vezető volt, a tanárai rettegtek tőle.
Mindössze egy hónapig voltam nála, de azalatt jól összebarátkoztunk. Életem egyik
nagy szenvedélyét, a birkapörköltet is neki köszönhettem, mert minden évben nagy
birkapörkölt főzést csapott, és ott ismertem és kedveltem meg ezt a fantasztikus ételt.
Sajnos 1993-ban kialakult két szívinfarktusom után le kellett mondanom erről az élvezetről. Egy hónap tanítás után, amikor elindult Szentesen az agráregyetem szakérettségis tanfolyama, szinte rákényszerítettek, hogy a tanfolyam egyik függetlenített oktatója legyek.
– Diploma után milyen pályát képzelt el magának? Szeretett volna valamelyik szegedi
gimnáziumban tanítani, vagy már akkor gondolt arra, hogy egyetemi oktatóként irodalomtudománnyal, irodalomtörténettel foglalkozna?
– Értelmiségi származásúként nem voltam jó káder, örülhettem, hogy édesapámékat baráti körük több tagjához hasonlóan nem telepítették ki, ezért arra nem is számítottam, hogy az erősen ideológiai jellegű szakok bármelyikének a tanszékére kerülhes-

120

tiszatáj

sek. Legnagyobb meglepetésemre az öreg Tettamanti Béla, aki a pedagógiai tanszék vezetője volt, és aki annak idején József Attilát még Makón ismerte, felajánlotta a végzéskor, hogy szívesen odavenne maga mellé tanársegédnek. Tettamanti híres volt arról, hogy mindig közbeordított, amikor feleltek a hallgatók, ezért nála mindenki öszsze-vissza hebegett-habogott. Akkor is közbevágott, amikor szigorlatoztam, ám a közbevetett kérdését végig sem tudta mondani, mert én is közbevágtam, megadtam a választ, majd folytattam a saját gondolatmenetemet. Teljesen meg volt lepve, csak annyit
kérdezett, honnan tudtam, hogy mit akart kérdezni. Sejtettem, feleltem mosolyogva.
Ezzel annyira sikerült őt megnyernem, hogy még a tanszékére is befogadott volna. Az
arcába nevetve mondtam: irodalmár vagyok, a pedagógia tanszék nem vonz. Szentesen
először gyakorló éves voltam, csak 1952 nyarán, egy év tanítás után szereztem meg a
diplomát. Utána 1954 nyaráig még folytattam a szakérettségi tanfolyamon a tanítást,
amikor közölték, egy év múlva megszűnik ez a képzési forma, és akkor majd mindenkit elhelyeznek valahol, ahol hely lesz. Azt azonban, aki tud magának gondoskodni
jobb állásról, hamarabb is elengedik. Az egyetemen évfolyamtársam volt Osváth Béla,
a színjátszó csoport vezetője, aki még diákéveiben Hódmezővásárhelyen megalakította
a felszabadulás után az első új vidéki színházat, amelynek egyik színésze Bessenyei Ferenc volt. Osváth 1954-ben a vásárhelyi központtal működő megyei TIT titkáraként
dolgozott. Amikor meghallotta a gondomat, azt tanácsolta, jelentkezzek a budapesti
TIT-központban, ahol az irodalmi szakosztályban épp üresedés van. Mint később kiderült, ketten pályáztunk az állásra Süle Sanyival, aki nemcsak az évfolyamtársam
volt, hanem ugyanabban az évben, ugyanazon a napon is született. Bencze elvtárs, a filozófiai osztály egyik vezetője káderezett le bennünket, majd végül én kaptam meg az
állást. Budapesten, a Bródy Sándor utcában, a Magyar Rádió épületével szemben dolgoztam egészen addig, amíg 1955 májusában harmadszor is vissza nem estem a betegségbe. Akkor felszámoltam a pesti albérletemet, és hazajöttem Szegedre. Először
Hetényi professzor belklinikáján kezdtek kezelni, majd áthelyeztek a Mérey utcai tüdőgondozóba, ahol akkoriban még fekvőosztály is volt. Egy szobában helyeztek el
bennünket a színész Katona Bandival, ott kötöttünk nagyon jó barátságot. Ősszel beutaltak a gyulai József Szanatóriumba azzal, hogy a bal felső tüdőlebenyt – amiben egy
bevérző kaverna alakult ki – műtéttel távolítsák el. Hutter főorvos rendkívül lelkiismeretesen kivizsgált, kaptam a Streptomicin injekciókat, és közben lassan hozzászoktatott az Isonicidhoz, amire Szegeden érzékenynek bizonyultam, ezért nem tudták adni. A jobb tüdőm a mellhártyagyulladások miatt szinte fél tüdőnek számított,
rendkívül kitágult hörgőkkel, minimális légzőkapacitással. Nemrégiben, amikor prosztataműtétem előtt megvizsgálták, a normálishoz képest mindössze 48 százalékos volt a
tüdőm vitálkapacitása. El lehet képzelni, mit jelentett ez egy életen keresztül. 1955 karácsonya előtt a gyulai szanatóriumban Hutter főorvos az alapos kivizsgálás után azt
mondta: „Csetri úr, én magát nem műtöm meg, mert ott maradna a műtőasztalon.
A megmaradó tüdőfelület ugyanis nem lenne elegendő a szervezet oxigénszükségletének ellátására. De ha szép csöndesen, nyugdíjas módjára, sétálgatva él, akkor még néhány évig elélhet.” Amikor legközelebb eljött látogatni a menyasszonyom – akivel
még Szentesen ismerkedtem meg, ahol a szakérettségi tanfolyam gondnokaként dolgozott –, azt mondtam neki, visszaadom a szavát, mert ez egy kilátástalan életforma, ami
mellé nem köthetem le. Ő azonban nem volt hajlandó „lepattanni”, így később összeházasodtunk. Gyuláról 1955 végén hazaküldtek, és az egész 1956-os évet itthon töltöttem. Februárban kaptam egy csúnya tüdőgyulladást is, amit megúsztam. Közben a

2000. szeptember

121

XX. kongresszus után kezdődtek az izgalmas dolgok, megindult az irodalmi élet pezsgése, Nagyfalusi Tibi, Ratkó Jóska barátaim akkoriban Szegeden voltak. A Tiszatáj
szerkesztősége az ipartestület épületének magasföldszintjén működött, ott tartották az
irodalmi vitákat. Mivel nem voltam folyamatosan ágyhoz kötve, végigültem ezeket a
tanulságos vitákat. Életem első publikációja is azon az őszön jelent meg a Tiszatájban:
Somfai Laci regényéről írtam bírálatot. Miután megkaptam a beutalót, október 8-án
bevonultam a budakeszi szanatóriumba, mert úgy gondolták az orvosok, meg kellene
próbálni, hátha az ottani mellkassebész, Kulka Frigyes elvállalja a műtétet. Nem vállalhatta el, mert közben kitört a forradalom, jött az összeomlás. Később pedig már
azért nem kerülhetett sor rá, mert a TBC-re legfeljebb két év táppénzt adtak, ami már
lejárt volna, mielőtt felépülök. Ezért megegyeztünk, hogy 1957 februárjában hazaengednek. A TIT-központban nagyon rendesek voltak velem, hat hétre sine cura foglalkoztatásra visszavettek, mert így újabb hat hét táppénzt kaptam, és így épp megszerezhettem a rokkantnyugdíjhoz minimálisan szükséges szolgálati időt. Azon a nyáron
összeházasodtunk Évivel, a mézeshetünket a Kálvin téri templom mögötti szállórészben töltöttük, majd hat hétre felköltöztünk Pestre, és jártam az intézetbe dolgozni.
– Mennyire befolyásolta pályáját a súlyos betegség?
– A produkcióm talán nem mutatja, hogy túlzottan kíméltem volna magam, de
azért kezdettől fogva többé-kevésbé kímélő életmódra voltam kényszerítve, mert abban a pillanatban, amikor kicsit elengedtem magam, a visszaesés lehetősége fenyegetett.
– Hogyan került vissza Szegedre, a Somogyi-könyvtárba?
– Négy és fél évi gyógyszerszedéssel mégiscsak rendbe hoztak, így másfél évnyi
rokkantnyugdíj után 1959 augusztusában egészségügyi szempontból rehabilitáltak,
ezért feleségemmel visszaköltöztünk Szentesről – ahol apósoméknál laktunk – Szegedre. 1957 őszétől szentesi lakosként az 1956 után visszaállított nyugati nyelvszakok
egyikén, a Halász Előd vezette német tanszéken levelező úton végeztem a német szakot, amiből 1961-ben szereztem diplomát. Akkoriban egykori évfolyamtársam, Tari
Jancsi volt a tanácselnök-helyettes, akihez a kulturális terület is tartozott. Az ő hozzájárulásával alkalmaztak 1959-től a Somogyi-könyvtárban, ahol rendszeresen publikálni
kezdtem. Eleinte összefoglaló tanulmányokat írtam egy-egy nagyobb irodalmi alakról,
például Kaffka Margitról, Schillerről. Kezdtem beleszólni az akkoriban folyó esztétikai
vitákba. Az örök realizmus elméletét volt üdvös bírálni, és fő célkitűzésünk a régen
már jól kialakított stílus- és irányzattörténeti iskola – amit a sztálini korszakban ad
acta tettek – rehabilitálása lett. Mivel azonban a hatvanas évek közepén az addig a
pártközpont megfelelő osztályát vezető Köpeczi Béla befolyása visszaszorult, és Aczél
Györgyöt nevezték ki kultúrtitkárrá, aki olyan emberekkel – Király István, Pándi Pál,
a filozófus Szigeti József – vette körül magát, akik a régi, sztálinista típusú realizmus
fogalomnak voltak a hívei, az az irodalmár front, amelynek én is egyik korifeusa voltam, irtóztató nagy pofont kapott, amikor 1965-ben a Népszabadságban egy olyan
ember írt rólunk kemény bírálatot, aki néhány hónappal később disszidált. De ez akkor már senkit sem érdekelt. Ezzel a cikkel a mi vonalunkat kinyírták. Nyírő Lajos,
aki az irodalmi osztály vezetője volt az MTA Irodalomtudományi Intézetében, azt
mondta nekem, hogy ők afféle szekértábor módjára megtudják magukat védeni, de engem, a vidéki nyúlványukat már aligha. Azt tanácsolták, inkább menjek át más vonalra. Szauder József 1965-ben már nem járhatott le az egyetemre, mert szörnyű betegsége nem tette lehetővé, hogy tovább tanítson, ezért irodalomtörténészre volt inkább

122

tiszatáj

szüksége a tanszéknek, mint a Bevezetés az irodalomtudományba című főkollégium
oktatójára, aki irodalompolitikai vitákban vesz részt. Szegeden sem fogadták túl nagy
lelkesedéssel a munkásságomat, mert az örök realizmus felfogás helyett én az akkori
világirodalmi tendenciákhoz jobban ragaszkodó irányzatokat képviseltem. A Tiszatájban például vita indult, amikor a kisregényről írtam egy cikket. A Sztálin-díjas Nagy
Sándort ugratták nekem egy nagy cikkel, amelyre félig-meddig védekezésként, de mégiscsak a saját álláspontomat keményen megvédve írtam azt a válaszcikket: Kisregény
vagy nagyregény, ki tette így fel a kérdést? A vitát lezáró nyilatkozatában a szerkesztőség Nagy Sanyi álláspontját helyeselte, nem az enyémet. Ezek után én is úgy gondoltam, inkább átmegyek irodalomtörténésznek. Az első irodalomtörténeti tanulmányaim a hatvanas évek végén jelentek meg. Ugyan a hetvenes évek első felében néhány
olyan publikációt is közreadtam, amely inkább esztétikai, irodalomelméleti vonatkozású volt, de ezek lassan lekoptak, illetve átmentek az irodalomtörténeti munkásságomba, amelynek elméleti igényességére is mindig különös gondot fordítottam. Az
irodalomtörténeti kutatásaimmal értem el azokat az eredményeket, amelyekre azt
mondhatom, az irodalomtörténeti konszenzus alapján számon tartanak.
– 1998-ban, 70. születésnapi köszöntőjében Temesi Ferenc azt írta a Tiszatájban: „Csetri
Lajos Berzsenyi-tanulmányai akár a saját sorsát hordoznák. Csak annyi a különbség, hogy
az ő Kazinczyját Lukács Györgynek hívták.” Jól látja Temesi, egyetért ezzel a frappáns megfogalmazással?
– Nem egészen, tudniillik én Lukácsot nagyra becsültem. Hogy nem nyírtak ki, azt
is annak köszönhetem, hogy 1965-ben – amikor még nem volt meg a magyar kiadása –
a régi, első német kiadás alapján publikáltam egy nagy tanulmányt a Tiszatájban Lukács marxista igényű Esztétikájáról. Amikor többek között Tóth Dezső részvételével
országos vitát rendeztek Szegeden a kritika helyzetéről, akkor erre a tanulmányomra
hivatkozva akadályozták meg, hogy kinyíródjak. Amikor 1988-ban, hatvanadik születésnapom alkalmából a régi magyarosok tartottak egy összejövetelt, Klaniczay Tibor
elmondta, mi volt az, ami miatt Nyírő Lajos barátomék olyan nyomatékosan figyelmeztettek, hogy húzzam meg magam. A pártközpontban kialakult egy nagy vita, ahol
Pándi Pál azt mondta, nem szabad hagyni, hogy „csitri-csutrik” belebeszéljenek az irodalompolitikába.
– Miért épp Berzsenyit választotta irodalomtörténeti kutatásai célpontjául?
– Egyrészt politikai okai is voltak. A nyolcvanas évek közepén már viszonylag szabadabban gondolkodott az ember, akkor is, ha a Tiszatájjal – hála Nagy Gáspár versének – cirkuszoltak is. Főként régi korszakokról a marxista irodalomtudományon belül
is ki lehetett fejteni olyan véleményeket, amelyekben a nemzeti gondolat nagyobb
nyomatékot kaphatott. Ugyanakkor Kulcsár Kálmán – akinek a mai napig érvényes
alkotmányunkat is köszönhetjük – modernizációs tanulmányaiban már akkor volt egy
olyan fajta gondolkodás, amellyel én saját kutatott korszakom viszonyait vizsgálva teljesen egyet tudtam érteni: a világtendenciák nyakló nélküli utánzása katasztrófához
vezethet, ha az ember nem szervesen igyekszik sajátjához alkalmazni a korszerű nyugati gondolatot. Amit Berzsenyiről, majd a nyelvújítási kor vitáiról leírtam, az magától
értetődően állásfoglalás is volt, azaz mindig szólt napjainkról is. Egyre kevésbé tudtam
egyetérteni Kazinczy nyakló nélküli Nyugat-imádatával, és az ilyen módon való befogadási kísérletével. Ezzel szemben a helyes útnak Berzsenyiét láttam, amely ugyanakkor egyáltalán nem tette lehetetlenné, hogy elfogadja a birodalmon belüli helyze-

2000. szeptember

123

tünket. Azt sem tudom, mennyi jogosultsága van annak, hogy Kazinczyban a köztársasági mozgalom nagy hősét lássuk, és nincs-e sok véletlenszerűség abban, hogy ő végül
is börtönbe került nézetei miatt. Kétségtelen, hogy Kazinczy személyes életében sokkal több olyan dolog halmozódott fel, amely őt predesztinálhatta egy akár félreértésszerű letartóztatásra is, ami viszont Berzsenyi esetében szóba sem jöhetett, mert ő a birodalmon belüli magyarság híve volt. Ha a felvilágosodás korától kezdve egészen a
múlt század végéig megvizsgáljuk az igazán jelentős magyar politikai gondolkodók
gondolatvilágát, kiderül, hogy tisztán látták azt: a magyarságot másképpen együtt tartani, mint a birodalom keretei között, nem lehet. Ha a birodalom teljességétől megszabadulva a magyarságnak egyedül kell a maga régi, történelmi országában szembenéznie a többségben lévő és a pánszlávizmus által felbőszített nemzetiségi tömegekkel,
akkor nem tudja egyben tartani a történelmi Magyarországot, és nem tudja együtt tartani a magyarságot sem. Épp ezért vagyok az 1990 utáni irodalomtörténeti publikációimban is mindig ennek a gondolatmenetnek a képviselője, vagyis ez abban a vonatkozásban is szavazás a részemről, hogy az Európába menetelt maximálisan támogatom,
csak azt is látom, ha ezt nyakló nélkül akarjuk tenni, akkor ugyanolyan marhaságokat
csinálhatunk, mint amilyeneket elődeink csináltak.
– Azt hallottam, imádja a rajzfilmeket és az indiántörténeteket…
– Utoljára 1988-ban olvastam Karl May-t, akkor voltam olyan munkán túl, ami
után megengedhettem magamnak egy kis pihenést. De nemcsak Karl May tartozik az
ilyen jellegű olvasmányaim közé, hanem például P. Howard is. Mostanában gyakran
nézem a Cartoon Network tévécsatornát, a Tom és Jerry, valamint a Looneytunes-ből
a Kengyelfutó gyalogkakukk, a Sylvester- és a Csőrike-rajzfilmek a kedvenceim.
– Ma hogyan telnek a napjai, milyen a közérzete?
– Több mint egy év óta súlyos beteg vagyok, a tavalyi sorozatos kemoterápiai kezelések rendkívül legyengítettek. Miután a klinikáról hazakerültem, hónapokon keresztül le sem tudtam menni az utcára, mert nem tudtam volna visszajönni a második emeletre. Úgy tanultam meg újra lemenni, hogy először felfelé mentem egy félemeletet,
majd még egy felet, és lassan hozzászoktattam magam a lépcsőzéshez. Így az utóbbi
egy-két hónapban már flottabbul közlekedek a városban is, és kezdek lassan felpezsdülni. Mivel gyerekkoromban mindig hegyvidéken éltem, nagyon nehéz volt hozzászoknom a szegedi lapossághoz. A tüdőm állapota miatt az itteni poros levegő nem is
volt túlzottan kívánatos. Inkább azt mondom, Szegedhez fokozatosan hozzászoktam,
anélkül, hogy a városért különösebben rajongtam volna. Szeged tette lehetővé számomra, hogy országosan elismert legyek. Egyúttal azonban azt is meg kell vallanom,
annak, hogy Szegeden is valamennyire elismertek, előfeltétele volt, hogy előbb már
országosan számon tartottak. Nem voltam párttag, és nem mindig abszolút kedvelt
dolgokat fejtegettem, ami nem tette lehetővé, hogy tárt karokkal fogadjanak. Amikor
1988 májusára ki volt tűzve a nagydoktori vitám időpontja, a februári határidő előtt a
bölcsészkar egyik vezetője közölte velem, hogy mivel még nem védtem meg a disszertációmat, nem fog előterjeszteni a professzori előlépésre, mert nem vagyok párttag.
Miközben több párttag is kandidátusi fokozattal vidáman beevezett a professzori státusba, nekem meg kellett várnom a következő évet, amikor már megvolt az akadémiai
doktori fokozatom. Akkor már a városi pártbizottság sem akadályozhatta meg, hogy
az előterjesztés megtörténhessék. Miután édesapám 1946-ban B-listáztatott, a negyvenes évek végén, az ötvenes évek elején lehet, hogy az én családban létem is hozzájárult

124

tiszatáj

ahhoz, hogy megmenekültek a kitelepítéstől. Mert a sztálinista korszakban a bölcsészkaron természetesen valamilyen módon részt kellett venni az egyetemi közéletben, én
is benne voltam például az Osváth Béla vezette színjátszó körben, amely az 1949-es választások idején egyfelvonásos színművekkel agitációs célzattal végigjárta a környékbeli falvakat. Református pap nagybátyám – aki roppant humoros ember volt –, édesapámat sokáig azzal ugratta: Te vagy Makarenko papája. Mert ezekben a színművekben Makarenkót, sőt még Sztahanovot is játszottam.
Visszatérve a jelenhez: tavaly áprilisban csigolya-összeroppanás miatt lerobbantam.
Attól kezdve elsősorban azzal foglalkoztam, amivel egész életemben: hogy a túlélés
technikájának tökéletesítésével Hutter főorvos jóslatának érvényességét megcáfoljam.
A jövendölés szerint, amely huszonhét éves koromban hangzott el, a harmincat sem
érhettem volna meg. Glatz Ferenc és Kosáry Domokos legutóbbi publikációi többek
között azért tetszenek annyira, mert amikor azt mondják, hogy az ezeréves magyar
történelem szakadatlan sikertörténet: a túlélés sikere, akkor – a szónak ebben az egészen közönséges értelmében – önmagamra, saját sorsomra ismerek.

Hollósi Zsolt

A Tiszatáj Könyvekben jelent meg „Honnan jövünk? Mik vagyunk? Hová megyünk?” c.
sorozatunk válogatott anyaga. A negyvennégy írást tartalmazó kötet szerzői: Ágoston
Vilmos, Albert Gábor, Balassa Péter, Balla
D. Károly, Barna Gábor, Beke György, Borbándi Gyula, Csaba László, Csatári Bálint,
Csepeli György, Csiki László, Fried István,
Gál Sándor, Gáll Ernő, Grétsy László, Gróh
Gáspár, Határ Győző, Heiszler Vilmos, Jókai Anna, Kabdebó Tamás, Kaltenbach Jenő,
Kántor Lajos, Kibédi Varga Áron, Kiss Gy.
Csaba, Kopátsy Sándor, Köpeczi Béla, Kristó
Gyula, Lackfi János, Lászlóffy Aladár, Mészáros Rezső, Nagy Károly, Pomogáts Béla,
Poszler György, Rákos Péter, Sándor Iván,
Sulyok Vince, Szenti Tibor, Szépfalusi István, Tornai József, Tőzsér Árpád, Trogmayer Ottó, Vekerdi László. A Tiszatáj millenniumi könyvét Olasz Sándor szerkesztette.
*
Szeptemberi számunkban Fried István professzor tanulmányával a száz éve született
Márai Sándorra emlékezünk. A kilencvenéves Faludy Györgyöt, kedves szerzőnket
Szekér Endre írásával köszöntjük.
*
Tájékoztatjuk olvasóinkat, hogy Diákmelléklet sorozatunk az októberi számban
– Sánta Gábor Fekete Istvánról szóló írásával – kezdi immár kilencedik „tanévét”.
*
Néhány szerzőnkről: DEMETER SZILÁRD filozófus, a kolozsvári Korunk egyik szerkesztője. LATZKOVITS MIKLÓS a Szegedi Tudományegyetem tanárképző főiskolai karának
oktatója, MEZEY DÁNIEL pedig bölcsészhallgató Szegeden.

Októberi számunk tartalmából:
ORBÁN OTTÓ, KISS ANNA, MARSALL LÁSZLÓ, TANDORI DEZSŐ versei
CSIKI LÁSZLÓ, VÁRI ATTILA novellája
KOCSIS ISTVÁN drámája
VEKERDI LÁSZLÓ, FÜZI LÁSZLÓ, LENGYEL ANDRÁS tanulmánya
„A Tisza-parton mit keresek?” (Beszélgetés Mészáros Rezsővel, a Szegedi
Tudományegyetem rektorával)

Ara: 120 Ft

S

9770133 116008

0 04 0 9

