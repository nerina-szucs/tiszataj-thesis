977. OKT. * 31. ÉVF.

Leresztury
Dezső,
Szepesi
Attila,
'andori Dezső versei; Eörsi István,
Páskándi Géza prózája;
Sánta Ferenc köszöntése;
Balogh Edgár Kos Károlyról;
Fodor
József
rajzai

tiszatáj
R O D A L M I ÉS K U L T U R Á L I S

FOLYÓIRAT

Megjelenik havonként

Főszerkesztő: VÖRÖS LÁSZLÓ
Főszerkesztő-helyettes: ANNUS JÓZSEF

k i a d j a a Csongrád megyei Lapkiadó Vállalat. Felelős kiadó: Kovács László
Szerkesztőség: 6740 Szeged, Magyar Tanácsköztársaság útja 10. Táviratcím: Tiszatáj
Szeged, Sajtóház. Telefon: 12-670. Postafiók: 153. Terjeszti a Magyar Posta. Előfizethető bármely postahivatalnál, a kézbesítőknél, a posta hírlapüzleteiben és a
Posta Központi Hírlap Irodánál (KHI 1900 Budapest, József nádor tér 1. sz.) közvetlenül vagy postautalványon, valamint átutalással a KHI 215-96162 pénzforgalmi
jelzőszámra. Egyes szám ára 6 forint. Előfizetési díj: negyedévre 18, fél évre 36,
egy évre 72 forint. Kéziratot nem őrzünk meg és nem adunk vissza. Indexszám: 25916.
ISSN 0133 1167
77-3690 — Szegedi Nyomda — Felelős vezető: Dobó József

XXXI. ÉVFOLYAM. 10. SZÁM
1977. OKTÖBER
KERESZTURY DEZSŐ: K e r t b e n (vers)
SZEPESI ATTILA versei: Regény, Vízöntő
SÁRÁNDI JÓZSEF: A helyzet (vers)
GYŐRI LÁSZLÓ: Barbárok (vers)
TÉGLÁSY IMRE: . . . p e d i g hát (vers)
HERVAY GIZELLA: Kettészelt madár (vers)
PÁSKÁNDI GÉZA: Ézagh (elbeszélés)
EÖRSI ISTVÁN: Phalarisznál (elbeszélés)
KISS DÉNES versei: Szavak szava, Logika
SZÖLLŐSI ZOLTÁN versei: Vándorlások, Plakát csak
versben, Dimenziók, Időcímer
TANDORI DEZSŐ versei: Egy különben üres uszoda
1965-ben; hasonlatsor, A képeslapok képességéről ...

3
6
7
8
8
9
12
19
23

25

KISS FERENC: Sánta Ferenc ötvenéves (esszé)
BALOGH EDGÁR: Az életépítő (Kós Károlyról; esszé)

27
29

23

TANULMÁNY
CSŰRÖS MIKLÓS: Nemzet és nemzeti Fülep Lajos fölfogásában
33
ZALABAI ZSIGMOND: Duna-táji parabola (Páskándi
Géza: Távollévők vagy ártatlanok avagy generálvilágosság)
39
SZILÁDI JÁNOS: Galgóczi Erzsébet
45
TAMASI MIHÁLY: A Duna—Tisza közének parasztsága
(A felszabadulás utáni agrárfejlődés társadalmi-politikai ellentmondásai)
50

KELET-EURÓPAI NÉZŐ
KISS GY. CSABA: A népi és a nemzeti kultúra kérdései 58
GY. KÓSA FERENC: Múló divat a folklór? (J. Burszta:
Népi kultúra — nemzeti kultúra)
6u
1

KÓSA LÁSZLÓ: A romániai németek néprajza újabb
kiadványok tükrében
63

KRITIKA
HERMANN ISTVÁN: Szerdahelyi István: A magyar esztétika története 1945—1975
VEKERDI LÁSZLÓ: Tüskés Tibor: Pannóniai változatok
FARAGÓ TAMÁS: Parasztságtörténet és történetírás
(Meditációk Szabó István tanulmánykötete kapcsán)
BALÁZS MIHÁLY: Klaniczay Tibor: Hagyományok ébresztése
MÁRKUS BÉLA: Árván futó ballangó (Sinka István
válogatott versei)
KISS DÉNES: Igék és igák (Közelítés Bella István verseihez)

67
72
76
82
84
88

MŰVÉSZET
Képzőművészet
TANDI LAJOS: Kiállítási mérleg
POMOGÁTS BÉLA:! Déry Tibor öröksége

91
94

BENKÖ SAMU: I Búcsú Kós Károlytól |
Szerkesztői asztal

96

ILLUSZTRÁCIÓ
Fodor József rajzai az 5., 11., 22., 26.. 32., 49., 57. és a
66. oldalon
Móser Zoltán fotói a 94. és a 95. oldalon

KERESZTURY

DEZSŐ

Kertben
VALÓSÁG LESZ
A hullám tornyosul,
tarajlik,
elefánt hátán zöldarany
gyík
villan, kihuny, volt s nincs már;
az ég szeméből száraz
villám;
udvaros hold jegesen
bámul,
árnyékvilágát
küldi
társul;
harangtermő
fa,
szökőár-mező,
forgószélben
is pihenő erő:
valóság lesz, mi
elképzelhető.

ŐSZI MÁLNA
Egy elkésett
.málnabokor
gyümölcse
megpirosult.
Hova sodor
időtlen jövőbe a mult?
Itt is, most is a
képzeletnek
árny-valóságát
látom:
tenyeremből
etetlek
anyám, asszonyom,
lányom.

HIÁNYOD
Pattanó í j , hajlékony
mozdulat:
nyitott szemmel is látom
arcodat;
lehunyt pillám héjában, igen, itt
tudom pupillád
villanásait;
némaságod szól, nem a tompa
vágy,
hangod nő, szélbe szórja bár magát,
ha futsz, nyomod nem nyeli el a távol,
visszatérsz
csillagok kék
vadonából.
3

Lehet, hogy nem férünk egy bőrbe
ketten,
élünk pörögve mindig
sebesebben,
ahogy az ős-Nap túlsürűlve
roppant
feszültséggel
a Mindenségbe
robbant,
s ahogy az Ürt az örvénylő
parányok,
magányom
benépesíti
hiányod.

ÁRVÁCSKÁK
Apró árvácskák tavasz óta
mosolyognak
rám tarkán,
lágyan,
tán akkor is, ha már friss hóba
merülnek az ősz
avarában,
hallgatagon is
beleszólva
mély emlék szívós
hatalmával;
ez aztán az igazi próba:
virulni türelemmel,
bátran.

TÜCSÖKSZÖ
Az emlék leveti
héját,
szívem vele van teli,
zengő kék éj üvegén át
fény suhan,
isteni.

A tücskök szelíd
riadója
sűrű éji-virág
koszorú,
borostyán, fekete
rózsa
füzére: derűre
ború.

Szólj, szólj, szólj
tücsöknóta,
világzene, árva húr,
örökre szólj
örökóta,
áradj
parttalanul!

VÁGTA
Almomban
poroszkálni
kezdett kesely lovam,
nyergében
én királyfi,
arcom piros, barna hajam.

•mely vad galoppban
száguld,
:noha csak puszta
kép;
ájult,
:szívem mély kútba
:zengett, dörgött az ég.

Vágtattunk,
lángragyúlt
ár:
vitt, emelt a rohanás,
mint lassú, tarajos hullám,
lobogó palota-ház,

:Álmodtam:
csak
ijedtség,
nem a vénség
tétova
;zavara, hogy ilyet még
soha.
\nem éreztem

SZÉL, ÚT
Fúj, fúj,
a szél hátadba fúj;
úgy érzed, veled
indulnának
lengő füvek, virágok,
ágak,
mintha az ég is karját
tárva
várna ez induló
világra,
avarszagu szél ha fúj,
fúj, fúj.
Az út, az út,
hova vezet az út?
Folytatod-e
vagy
kifulladva
bámulsz violás
alkonyokba?
Morajlik messze az ég,
érted-e
üzenetét?
Kertek közül,
megzavarodva,
mintha vezetne dús
vadonba,
úttalan lesz az út,
az út, az út.
Fújj fúj,
a szél már szembe
fúj.
Füvek, virágok,
ágak
őrző ölükbe
várnak
s csillagközi
zúzmarát,
jeges éterét ontja rád
a szél, mely szembe
fúj,
fúj, fúj.

SZEPESI

ATTILA

Regény
jövőidőm éjféli ablak
honnan tévedtem
ide nem
tudom
holnapból üvegtornyok
idejéből
még meg sem született
anyám
vissza nem térhetek itt kell
maradnom
húsz kilométerre
a föld
szülöttei teknőt
faragnak
Krúdy Gyula úr porladó
ivójában
alkonyodik
nem látható romlásom
ideje
fakéreg-ráncaim
bogos
kezem
az udvaron pléhvödrök
tócsák
a tárgyak feketén
lobognák
alattam az elsüllyedt
város
gyíkok a
palotateremben
az utcán szótlan
férfiak
itt éltem-e nem
tudhatom
árnyékod velem múlik el
a kép zenévé
áttűnik
virágléptünk
ideje
megmarad
az éjszakában
fölidézhető
egyetlen évszak
széltördelte
ablakunkban
a gyermekkori
fák

Vízöntő
ím az idő áramlása
gyűlő holnapok
múlása
megroppanó
kéreg
alatt
rétegekben
pala szén
sárkánycsontok
csigaházak
földalatti
fekete
nap
fordul folyvást
messziről
hallom zúg az eocén
fönn Uránusz holdas
holdam
pördül a festett
bohóc
kandi kocsmás
félpróféta

bő búvában
horgadó
regét rikkant
regölő
légi legendákba
réved
remegtetik
renyhe
gépek
és szemében hull a hó
másik arcom
szaturnuszi
feketében
feketedő
remeteként
rimánkodó
kehes kölyök
kannibál
tornyos tevén
tovatűnne
barmok barlangjába
bújna
vizek veszélyén
vesződne
hogyha volna pőre nyár
de a tél terül a tájon
világ tele
tengerül
fogy az arany
napkorona
állat éled
emberül
gyűlik gyilkos
hélium
fönn a fénylő
buborékban
égi ércek vére
buggyan
és a vulkán föld kihűl

SÁRÁNDI

JÓZSEF

A helyzet
A tőzsdések
most
rólam beszélnek a
bár leköt a kert
érzem a telepátikus

börzén
utálatot

Fenébe a rajongókkal
is
hizlalnák
zsenigőgöm
hogy majd
röhögve
elejthessenek
Elek a magam
zsoldosaként
csak a harcban
szabadon
a tőzsdések
szerint:
kiszámíthatatlanul

7

GYŐRI

LÁSZLÓ

Barbárok
Egy költőre
Tűrjön el minket,
habár
kedve
ellen,
ezt diktálja a szabály
és az illem.
Az ön kódexe
okán
mért ne
követeljem?

Akik elhagyták,
azok
most
visszatérnek
újra az ön
poharához,
bár a
szégyent
készíti fejükre,
pallos
éle
szisszen.

Édesek
gyermekei,
szinte
látom,
ahogyan
körbeüli
tea és bor
gőzei,
fellegei
közt a tábor.

Félénk kis ujjalc
csöngetikfélbe a
mestert,
fázva-remegve
érkezik
újra egy új vers,
már moccan a rum és a hit,
gőzbe a jó szesz.

Árván nézünk a
szegfűszegillatú
borba,
árván, egyedül isszuk
meg
magunkban,
durva,
mostoha fiúk,
szétvertek,
gaz, komor
had,
gubancos, rossz
ebszülöttek,
barbár
horda.

TÉGLÁSYIMRE

.. .pedig hát
mennék
én
csakúgy mint
Jónás
mennék és a gyónás
helyett
prédikálnék
torkom dugult
kútjából
bűnöket
kihánynék

de mostan

még

várok

várom hogy
üzen-e
értem az Isten
küldi-é a Cetet
hogy
megmenekítsen
félelmem
vizéből
s készítse
belőlem
a Fülből a Szájat
de se Cet
se Isten
se Próféta
nincsen
csak tolvajok
vannak
és cinkosok várnak . ..

HERVAY

GIZELLA

Kettészelt madár
akire
mindig
számítani
lehet

vár épül omlik
behív a halál

az
emelődaruemlékezet

az
emlékezet
ránktalál

kezedben
madár

kettészelt
*

meglátogat
a
kegyelem
a
bőrtönőr-halál
bólint és félreáll
hazát
kérvényeztem
haladékot
kapok
kenyérre
kimérten

hétfőn és
pénteken
egy-egy pohár
vizet
hétfőn és
pénteken
vasárnap
virágot
szerelemtelen
vaságyat
keresztben
fiamat
fényképen
földalatti
»létem
pecsétjével
számon
földbegyökerezett
szabadság az álmom
vak szemekkel
látom
*

éjfekete
éjjel
holdtölte
holddal
napkelte
nappál
. napnyugta
széllel

sárban az ének
jőnek
jődögélnek
szomjú
szarvasok
szarvasok
őzek

szélszaggatta
szóval
szétvert
éggel
hálál
hatalmával
élet
erejével

hogyha
lehajlok
tóra
találok
hogyha
felnézek
eget nem
cserélek

szűnik a nap éjjel
vérben a hajnál
hajlik hiába
hóharmatos
ága

maradok
magammái
szarvas-szavammal
őz éhével
míg nem jő az éjjel

a nap feje
fáradtan
lebillen

az ember
már csak

megint
hétfő
és megint
hálál

szemüregében
kihűlt a nyár

összeütközött
minden
villamos

valaki valakit
valami valamit

a csillag-óra
felcsörög és megáll

kinyújtjuk
és semmibe

befalazza a
vakolókanál

10

végső

koponya

keres
talál

kezünk
markol

hiányodban
léptek
sokasodnak

visszajáró
vigyázzban

a visszhang
felhasítja a

lapuló
lélegzet
magnószalagon

arcodra
zuhan

csendet

fejfa

városok

lehallgatókészülék
az égen

hangodra
hangtalan
hétköznapok

a földön
életre
behívottak

hátha elalszom és
fölébredek
és meglátom meztelen
arcodat
amit az ég számlapja nem mutat
csak az
emlékezet
a legszebb

napkelte

legyen

veled!

PÁSKÁNDIGÉZA

Ézagh
ÉZAGH, a hindu nevű bölcs, fönt élt az irdatlan Zöld Hegyen, a hidakon, a
Legszebb Kék Folyamon is túl. Ézagh nem volt sem ifjú, sem öreg: ifjúnak túlságos
bölcs volt, öregnek túlontúl eleven. Ézagh nem volt se rút, se szép: rútnak túl sugárzó-szellemes, szépnek túl-túl lehunyt szemű volt. Háza Kisvalakik,
Nagyvalakik,
Apró Senkik, Böhöm Senkik és szegény megtévedt halandók, esendő párák zarándokhelye gyakorta volt. Tanácsért, okos szóért jöttek Ézagh tornácára. Vélük folytatta párbeszédeit, meséit is nékik mormolta mindig. Ezért Ézagh napfényt
aligha
látott, sugarait elfödte mások gondja, kérdezése: úgy csapódott mások kételye, aggodalma Ézagh lelkére, mint ablaküvegre a lehelet. S mint ahogy a párás-jeges
ablaküveg mögött ülők befelé nézelődnek, akként cselekedett Ézagh is. Olykor azonban írt valamit ujjával a párás üvegre, s a betűkön át kiláttak a világba. Ám csak
annyit láthattak, amennyit a betű engedett. És e szavakon át beláthattak
Ézagh
lelkébe is. Ézagh választhatta volna lakhelyéül a Hallgatás Hajóját, mely fenségesen úszik s rajta minden szó új léket jelent, a sok szó pedig a fenség
süllyedését.
Ám Ézagh beszélni akart, de úgy, hogy közben mégsem süllyedjen hajója. Ezért,
amidőn sok-sok szót mondott, utána rögvest betapasztotta a temérdek lyukat mélységes hallgatással. Így telt élete szó és hallgatás közt: midőn beszélt az Isten pihent,
aludt, ilyenkor az ember hallgatta Ézaghot, s midőn hallgatás övezte ajkát — Isten
megébredt: ez már néki szólt. Ám Ézagh azt akarta: az ember is megtanulja a hallgatás beszédét, s az Isten is a szót. Ekként lett bölcs. S róla ezért emlékezünk.
Ha
Prométheusz a tüzet lopta el, Ézagh Istentől a hallgatást. Elvitte az embereknek, de
közben kárpótolta istenét is: szókkal beszédre tanította. Ezért istene nem
büntette
meg: hagyta élni. Ézagh boldog és szabad volt: beszélt és hallgatott. Szküllák és
Kharübdiszek. Halljátok meg hát Ézagh beszédét s hallgatását!

AZ ÖNMAGÁBAN IS KÉTKEDŐ BÍRÁLÓ
E napon is ott ült gyékényből fonott székében Ézagh, tornáca árnyékosabbik oldalán, mikor észrevette az embert közeledni. Ezt az embert a kutya
sem merte megugatni, pedig nem volt rajta semmi különös. Rózsás arcán csak
a penészzöld színű bőr kelthetett némi feltűnést, ha nem számítjuk gömböckövérségének némiképp ellentmondó ösztövér soványságát. Egyszóval: közepes
volt. Ézagh hangja állította meg.
—. Ki vagy te, idegen?
— Ó Ézagh, bölcsek bölcse, nincs nevem. .
— Miből élsz?
— Bírálni szoktam. Kritikus vagyok.
— Hogy fizetik?
—. Rosszul.
— Akkor miért csinálod mégis? Ki kényszerít?
12

— A sors rendelése.
—• Melyik sorsé?
— Csak egy sors van, ó Ézagh.
— Már Hérakleitosz mondott valamit arról, hogy akár ugyanabba a tehénlepénybe, akként nem lehet kétszer ugyanabba a sorsba lépni.
— Ó Ézagh, bocsáss meg: Hérakleitosz,
mintha folyót mondott volna.
— Minden behelyettesíthető, pótolhatatlan fogalmak nincsenek. Folyó vagy
sors egy és ugyanaz, ha „minden
folyik".
— Szóval a sorsom az ok, ó Ézagh.
— Ugyancsak ő mondta azt is, hogy kinek-kinek az erkölcse a démona,
a jelleme a sorsa. De hadd hallom, mi szél hozott?
— Erőt akarok meríteni bölcsességeidből, ó Ézagh. A hivatásomban hitem
megrendült...
— Nem olvastam tőled semmit.
— Azt mondják, szellemes vagyok, ó Ézagh.
— Meglevő szellemességedhez keresed a hibákat, vagy a hibák szülik
szellemességedet ?
— Ez az, ó Ézagh. Űgy érzem: keresem a hibákat, hogy szellemem tündökölhessen. Csattanók villogjanak.
— Így a világ csak arra kell, hogy téged igazoljon. A világ egyetlen értelme, hogy nékéd igazat ád. Nem unod a világból mindig azt a részt bámulni,
mely véleményedre hasonlít? Mintha önmagad lennél önmagad tápláléka. Egy
önevő kannibál. Pazarló és önző is vagy: túl nagy röppentyűt keresel kis színes kavicsaidnak. Rosszul cselekszik, ki a gombhoz igazítja a kabátot, még ha
fényes gomb is az. A kabátot termetre kell venni és arra, hogy meleg legyen,
meg olykor csinos szabású. Előbb a kabát, azután a gomb. Előbb a törvény,
azután szeszély. Előbb a gondolat, azután a stílus. Ám, ha együttszületik e
kettő, de mégis úgy, hogy a gondolat egy picit megelőzi a stílust, még jobb.
Egészséges az, ha legelőbb a csecsemő feje bukkan világra.
— Köszönöm bölcsességedet, ó Ézagh. Aztán néha úgy vélem: én gyanakvásaimból élek s ez lehangol. És úgy érzem: akire gyanakszom, az a fontosabb
a létezésben s nem én, aki gyanakszom.
— Ez jó észrevétel. Mindig a gyanúsítottra irányul a nagyobb figyelem.
Számítsuk ki: a gyanúsított felé először is a gyanakvó, tehát a te fokozott
figyelmed irányul. Előbb-utóbb azonban ezt mások is észreveszik, tehát immár
a többiek figyelme is feléje és nem feléd igyekszik. És végül: a gyanúsított is
észreveszi, hogy gyanúsítják, s ekkor saját figyelme is önmaga felé fordul:
vigyáz arra, miként viselkedik, faggatja önnön bensejét: vajon mi okot adhatott a gyanakvásra. Nem számoltad még meg: egyetlen üldözöttre hány üldöző
jut általában? Igen: minden gyanakvónál fontosabb az, aki gyanús. A gyanúsított figyelmünk sztárja. A negatív kitüntetett. Ez mind így van. No, de a
kritikus maga korántsem a Gyanakvó Szellem. A bíráló inkább a rendet kívánó szellemnek a része, mely a rendet nem teremti ugyan, de rendre int.
Az igazi, jó művész, az, aki egyben tehetséges, ám dilettáns műkritikus is
(elsősorban önmaga iránt), viszont már megnyugodott dilettantizmusában. Az
igazi, jó kritikus tehetséges, ám dilettáns művész, de aki higgadt és nem pályázik művészi babérra. Lehet valaki persze nagy művész és nagy kritikus is
egyben: ilyen a zseni, de legalábbis a zsenik egy faja. A nagy ész, a nagy
tudás, a nagy kiválasztó hajlam és a hatalmas, ömlő intuíció, ösztön sziámi
párban.
— Köszönöm, köszönöm, ó Ézagh. Azt mondd meg még: a művészetet
ismerjem jobban, vagy az életet s a folyó időt?
— Jó, ha mindkettőt. De számodra valamivel fontosabb a művészet.
A borkóstolónak nem kell tudnia, hányszor s mikor kell kapálni a szőlőt.
A szőlősgazda ezt jobban tudja, a borkóstoló munkáját mégsem végezheti el.
Á m az sem vitás: mi volt előbb, és melyik szülte a másikat. Az ember kétkedő
13

szelleme intézményesült a kritikában. Ha minden esetben, amikor megzördült
a bokor s az ősember azt hitte, medve van ott, és kivétel nélkül medve is lett
volna, ha sosem ugrott volna szemünk elé érzékcsalódás, ha minden ítéletünk
mindig pontos és maradandó lett volna — ugyan mi szükség lenne kételkedésre? Kezdetben a teremtő szellemben kialakult az önmaga felülvizsgálásának szelleme is, amiként az evésben nem csupán az étel magunkhoz vevése a
fontos, hanem a megrágás, az emésztés és az eltávolítás is. Az ember szervezetében a hasonítás és a kiutasítás egymást kiegészítők. A társadalomban a
kritikai szellem áthatja cselekedeteinket. Ám a munkamegosztásban a kritikai
szellem kissé függetlenül is. A művészeti életben különösképp. Ez általában
azért van, merthogy nem ugyanazok fogyasztják a kenyeret, akik sütik, illetve
csak nagyon kis részét fogyasztják ugyanazok. Ezért a péknek meg kell mondanunk, milyen a kenyér. De nem mondhatja meg mindenki, mert részint erre
nincs hely és idő, másrészt pedig nem mindenki ért egyformán a kenyérhez,
s nem is mindenki eléggé igényes, vagy van, aki túlzóan igényes. Kijelölnek
egy embert, aki képviseli a kenyérfogyasztók véleményét is. Ezt, mondjuk, úgy
hívják: minőségi ellenőr, ö részben tulajdonképpen a fogyasztók képviselője,
küldötte, másrészt a sütőiparé is. A művészetben, irodalomban a kritikus az
olvasók küldötte, minőségi ellenőre, ám ugyanakkor a művészet, az irodalom
képviselője is az olvasók, műélvezők felé. Közvetít. Tolmács, műfordító is a
maga nemében. A kereszténység ezt Szentléleknek nevezné. A kenyérfogyasztókra visszatérve. Képzeljük el: a szokásosnál szárazabb a kenyér. A minőségi
ellenőr megmagyarázza a fogyasztóknak: ennek oka ebben az esetben nem a
rossz munka, hanem, hogy tartósítani akarják a kenyeret, ugyanis hetekig javítják majd az üzemet: tehát nehogy ránk penészedjen a kenyér az új sütésig.
Erre a fogyasztók megnyugosznak, mert átmeneti a helyzet. Ám az is lehet:
közben rájönnek, a szárazabb kenyér egészségesebb, s miután az üzemet megjavították, ők maguk kérik: ezután is ilyen kenyeret süssenek. A bölcs kritikus is így beszél a modernebb irányzatokról: „majd ki fognak forrni, letisztulnak, ez csak átmeneti állapot". De meglehet: közben a műélvezők érteni
kezdik az új műveket, s ízlésük apránként módosul. A kritikus nem lehet
türelmetlenebb az alkotónál, sem a műélvezőnél. Sőt: sokkal türelmesebbnek
kell lennie mindkét félnél. Inkább békebíró. Egyik fiktív megbízójától
(műélvező és alkotó) sem szabad elszakadnia, mert akkor úgy járhat, mint Anteusz, kit Héraklész azért tudott legyőzni, mert levegőbe emelte, s így Anteusz
elszakadt anyjától, a földtől. A műkritika földje a művészet és a műélvezet.
Persze a kritikán belül is megosztják a munkát, akárcsak az életben. Az egyik
kritikus inkább a műélvezői igényeket képviseli, míg a másik inkább a művészet fejlődésigényeit. Itt is jó, ha egyensúly van. Rossz az a kritikus, aki eltávolítja a művészt a művészettől, a művészetet a műélvezőtől és a művészt a
műélvezőtől. Bűnös az ilyen.
— A borkóstoló példád tetszett legjobban, ó Ézagh.
— Ám azért ne véld magad valami királyi előkóstolónak, aki a pompás
asztal ételeit csak azért ízleli meg, hogy időnként felkiálthasson: ez mérgezett!
A te felelősséged ennél kisebb is, nagyobb is, de főként: másabb. Az orvosok
leteszik a hippokratészi esküt. A tanúk is esküsznek, hogy csak az igazat
mondják. Ilyen esküre a kritikusokat senki sem kényszeríti. Ezért emberiművészi-műélvezői lelkiismeretük marad a legfelsőbb bírájuk. Ezért igen jó, ha
a kritikusok egymást is bírálják, hogy céhes cinkosság vádja se érhesse őket,
s az is jó, ha olykor a művészekkel is vitatkoznak. A művész csak akkor vitatkozzék a kritikussal, ha emberi becsületében, erkölcsében (és nem az alkotás
szépségét illetően) sértik meg. Ilyenkor egyenesen kötelessége tiltakozni. Milyen nevetséges lenne, ha egy szép nő, akire azt mondják: csúnya, felháborodna. Hiszen: ha tudja, hogy szép, miért is törődik mások véleményével, ha
viszont nem tudja, hogy szép: milyen jogon állítja, hogy ő nem csúnya? Ám,
ha azt mondják rá, hogy szajha — lévén, hogy ez nem látszik azonnal, nem
14

nyilvánvaló (mint a szépség és a csúnyaság), tehát a könnyen hivők el is hihetik — joggal pöröl becsületéért. Az a kritikus, ki idegen vagy hamis szempontot hoz bírálatába, hasonlatos ama bűnös bolondhoz, aki így vélekedett egy
bölcsről: „Miféle bölcs az, akinek izzad a tenyere, ami nyilvánvalóan az
izgatottság, a zavartság jele. Hogyan lehet egy bölcs — izgatott és főként:
zavart? A zavartság bizonytalanság. A bölcsesség pedig nem tűri a bizonytalant. íme, szofizmákkal hogyan járatná le a bölcs becsületét a világ előtt az
ádáz orvbíráló! Az oktondi nem tudja a legfontosabbat: a bölcs nem attól
bölcs, hogy semmiben sem bizonytalan, hanem, mert bizonytalanságát is bizonyossága szolgálatába állítja. Saját gyöngéjét is gyümölcsözteti, akár egy bölcs
és ravasz Achillész, ki szántszándékkal tudatja az ellenséggel, hogy sarka
sebezhető, mert így biztos lehet: a nyilak többségét ide irányítják.
— Hálám örök lesz, ó Ézagh. Annyit kérek még tőled: hessentsd el legnagyobb kétségemet. Már hivatásom megnevezésében ellentmondás van. „Kritikus", tehát bíráló vagyok, így hát igaz szívvel dicsérhetek-e?
— Dicsérned nemcsak jogod, kötelességed is, sőt: számodra haszon, mert
dicséret az aranyfedezete minden megrovásnak. Kinek semmi sem jó — arról
hihetik: nem tudja mit akar, nincs is fogalma jóról, szépről. Vagy ha volna is,
azt eltitkolja, de miért: talán, mert káros, vagy mert nem elég biztos saját
eszményében? Az örökös dicséret éppúgy jogos gyanakvást szül, mint az örökös megrovás. Egy ember, ha egyszer, kétszer, tízszer mondja, hogy nem —
elfogadják, ám ha milliószor: joggal hihetik: nem is tud más szót, csak ezt
az egyet. Aztán az efféle ember könnyen olyan látszatba keveredhet, hogy
tulajdonképpen nem érti, amit néki mondanak, ezért okosabbnak tartja mindenre elutasítóan válaszolni. Tudniillik a buta és gyanakvó ember mindig elutasító, mert veszélyt sejt ott is, ahol nincsen. Ez afféle önvédő butaság: olyan
buta, hogy már-már ez a védő vértezetje. önvédelme az oktalan elutasítás lesz.
Russel mondá valahol, hogy „nemigen lehet megérteni egy szerzőt, ha csupán
azért olvassuk, mert meg akarjuk cáfolni". Tudniillik a megértéshez elsősorban
nem a támadó és a védekező szellem reflexeire van szükség, hanem az önmagát átadó szellem oldott, simulékony, próteuszi reflexeire. A megértés után
majd aztán ismét támadhat a szellem, de amíg nem érti: mit is támadna? Csak
vagdalkozik, és ez hiábavaló, botor vállalkozás. Az ilyen csapnivaló kritikus.
Nem is kritikus, csak mímeli, hogy az, mert ez előkelőnek tűnhet. Gőgjét cirógatja, hogy ifjú létére egy aggastyánt „kioktathat", hogy meddő szellem létére
(mert az ilyen az), „irányíthatja" a termékeny szellemet. A jó kritikus, az
igazi bíráló viszont élvezni akarja, amit néz, olvas; amit tehát: lát, hall, ízlel,
tapint és szagol. Sőt: a sejtést is élvezni akarja, mintegy a szellem
hedonistájaként. És csak azután kezdi tulajdonképpen a kritikusi vizsgálódást. Hiszen, aki
előítélettel, gyanakvással közeleg feléd, az téged csak később ismerhet meg,
vagy soha. Mert bezárulsz előtte és ekképp zárul be előtte műved kapuja is,
ami pedig a jóhiszem leghalkabb kopogtatására is megnyílott volna. Az igazi
és okos bíráló mindig mélyen jóhiszemű. Csak jóhiszemre nyílik meg érzés és
értelem. Ki méltónak tartja magát irigységre, elfogultságra, előítéletre, rosszhiszemre, gyanakvásra — az méltatlan a művészetre. Az ilyen kotlókritikus a
dogma tojását költi ki. A dogma ugyanis a szent gyanakvás kábaköve. A dogmát a fejlődés iránti gyanakvás szüli. A dogma a fogalmakká kövesedett félelem. Ég veled, fiam.
— Ó Ézagh, ne küldj el még. Mondd, szerethet engem valaki, érezhetem
én valaha is mások melegségét, ha hivatásomnak élek halálig?
— Sokan erre a kérdésre így válaszolnának: botor az a vadász, aki úgy
vágyik a vadállatok szeretetére, hogy közben puska van a kezében. Én azonban mást mondok: ha jól összeszámolom, viszonylag egy kritikusnak sincs
több ellensége, mint annak, aki sohasem kritizál. Mert gondold csak el: azt az
embert, aki sohasem bírál, utálják mindazok, akik időnként kritizálnak, mert
szolgalelkűnek, gyávának tartják. Aki véleményét elrejti, a mellé nincs aki
15

álljon, mert titkolt vélemény mellé állni nem lehet. Viszont: megvetést titkolt
véleménnyel is ki lehet váltani. Melléd fognak állni mindig mindazok, akik
szerint az igazságot írtad. És szembeszegülnek veled mindig, akik szerint
hazudtál. Léted mindig megvetés és megbecsülés partjai közt sodorja sorsodat.
És most ne mondd azt, amit egy példabeli beteg mondott orvosának. Ez az
ember meg akarta tudni, hogy nem halálos beteg-e; így hát egy napon ezzel
fogadta orvosát: „Azt álmodtam, még ma meghalok." Az orvos megsimogatta
a beteg fejét s így válaszolt: „Botorság, gyermekem. Te csak a jövő héten
halsz meg." A beteg ezt nyögte: „Jól megvigasztalt a doktor úr." N e m tagadom, sokszor emberi vigaszunk ilyennek tűnhet. Á m indokolt esetben jobb az
ilyen vigasz is, mint az, amit némelyek kegyes hazugságnak, bocsánatos csalásnak neveznek.
— Hála néked, ó Ézagh. Hallgasd hát meg utolsó kételyem.
— Mentsen isten, hogy ez legyen utolsó kételyed.
— Hallgasd hát meg, ó Ézagh, eddigi utolsó kételyem. Néha gyalázatos
embernek érzem magam, hiszen a költő is mondá, neki „pénzt hoz fájdalmas
éneke" — ekként okoz nekem kéjt, ha . hibát lelek. Minden ember akkor boldog, ha valami épet, tökéleteset láthat: én viszont éppen fordítva. Nékem
minden hiba öröm forrása, ó Ézagh. Az én heurékám akkor a leghangosabb,
ha hiányt találok. Nem a jellem, nem az érzékek ferdesége ez, nem betegség?
Nem sekélyes létezés ez, ó Ézagh? Nem saras létezés? — Bármi csekélységet,
hitványságot is keresel, a megtalálás maga tökéletességélményt ád, mert bezárul a kör. Midőn Szókratész azt mondá Parmenidésznék,
hogy csak a jónak
van ideája, az olyan dolgoknak, mint sár és szenny — nincsen,
Parmenidész
ezt a bölcsességet mondá néki: „Ne kicsinyeld a leghitványabb dolgokat sem!"
így hát, ha netán saját hivatásodat a világ legesleghitványabb hivatásának is
fognád fel — akkor sem szabad kicsinyelned. Végezetül azt mondom néked:
légy jóhiszemű önmagaddal is, akár másokkal és műveikkel. Mert önmagad
iránti minden kételyed, megvetésed százszorosan ott visszhangzik majd abban
a véleményedben, melyet mások műveiről írtál. Ha vidám önmagadat megveted, azokat is megveted, kik még vidámabbá akarnak tenni. Ha szomorú
önmagad émellyel tölt el, émelyítenek mindazok, kik még szomorúbbá kívánnak tenni. Ha épeszű vagy. Menj hát utadra békességgel!
— Ó Ézagh . . . — motyogta hálásan az az ember és letévén a tornác küszöbére a tarisznyában ajándékul hozott kecskesajtot és füstölt ürühúst —
visszabaktatott poroszkálva a városok felé.

ÉZAGHHOZ EGY GYŰLÖLKÖDŐ ASSZONY JÖN
És megálla a dúscsecsű, kecses, ifjú asszony Ézagh tornáca szélén. Ézagh
már régebb elpillede, de most mintha drága krizmák lehelete ébresztené,
mintha áldott olajjal kenegetnék álmában — úgy nyitotta föl szemét jólesően.
A szép asszony látványától Ézagh elfordula s azt mormolá: Ö, olykor csak
hátat fordítva tudok bölcs maradni. Mert Ézagh néhanapján sajnálta is, hogy
bölcs és hogy bölcsnek kell lennie. Bár' néha az is megtörtént, hogy mások
nem bölcsességét elfogadta anélkül, hogy közben a saját bölcsességét eldobta
volna.
— Ki vagy?
— Egy asszony vagyok.
— Sosem azt mondd, mit a másik is lát.
— Ó Ézagh, én az az asszony vagyok, ki első férét cudar módon elhagyá
s egy másik ember házába mentem.
— Nem vagy egyedül. Miért hagyád el az elsőt?
— Néha italos volt, és közben meg is tetszett nékem egy másik, rendes
ember.
16

— Jól érzed magad ennél a másodiknál?
— Mint mondám, ez rendes ember. Igaz, hogy asszonyságomhoz nem nyúl,
csak igen ritkán. De nem iszik. És van egy szép gyermekünk. Kis gazdaságunk
bőséges. Panaszra nincs okom.
— A kérdésed mi hát?
— Néha az első uram iránt, kit cudar módon én hagytam el, olyan gyűlöletet érzek, mintha ő hagyott volna el engem. Pedig az első uram nem pletykál rólam semmit, ha lát menni az úton, szépen köszön, egyszer-kétszer még
kölcsönt is adott. Amidőn eljöttem tőle egy szót se szólva, levelet írt, könyörgött: menjek vissza. Hosszú ideig várt rám, de sohasem állt utamba. Aztán
újraházasodott s van egy gyermeke. Ám azóta is nagyon nyájas, és ha kérdezik, milyen asszonya voltam, azt mondja: ilyen jó nincs is a világon. Ö Ézagh,
nincs okom tehát és mégis gyűlölöm. Mitől, honnan e gyűlölet bennem, Ézagh,
bölcsek bölcse, midőn inkább neki lenne oka gyűlölni engem?
Ézagh kinézett kertjébe, aztán a tornác párkányán egy hangyát figyelt,
amint az morzsát próbál egyedül cipelni.
— Egy történetet mesélek, te asszony. Élt egy folyó partján a faluban egy
ember. Mindennap kiült a háza elé, ahonnan át lehetett látni a túlsó partra,
ahol egy másik falu volt. Ez az ember elég nehezecskén élt, és legfőbb öröme
ez a bámészkodás. Elképzelte, milyen derűs lehet az élet amott a túlsó parton,
elképzelte, milyen jók ott az emberek, milyen gazdag a legelő, mennyi az étel,
ital, mennyi a tánc, a viháncolás. És így ment ez napról napra. Alig várta,
hogy a kaszát letegye, máris ment ki a partra bámészkodni. Míg más a kocsmát járta, őt saját képzelete mámora járta át. Egy nap aztán így szólt magában: ez így nem jó, át kell költöznöm a túlsó partra. Igen, de hogyan? Előtte
a folyó, hídja pedig nincsen. Építek egy hidacskát — gondolta és el is kezdte.
Csúfolták is a kölykök, hogy egyedül ilyesmibe fog, nevették sutaságát, ám
végül is három nap és három éjjel megépült a zsenge hidacska, amely csak
annyira volt erős, hogy csak az embert és szekerét bírta el. Át is ment rajta a
kölykök csúfolódása közepette a túlsó partra. Ott ült a szekér tetején, holmijai
csúcsán, midőn jött a falu bírája.
— Ebben a faluban szeretnék élni.
A bíró kételkedve csóválta fejét, nem nagyon hitte, hogy volna valaki,
aki éppen ebben a faluban kívánna élni.
— Hogy higgyem ei neked?
— Elhiheted, hiszen mi másért építettem volna ezt a hidat?
— Nos, elhiszem, hogy itt akarsz maradni, ha kihúzod hidadnak innenső
két cölöpjét. Az ember máris ugrott, hogy bizonyítson, mert érezte: olyan a
világ, hogy sokszor még a leghihetőbb dolgokat is bizonyítani kell. Hiába zöld
a fű, ha vakok s színvakok is élnek. A cölöpöt s a deszkákat vízbe dobta, hadd
sodorja.
Élt, éldegélt az ember új falujában, mígnem egyszer valami pörös ügye
nem támadt. Ügy érezte: igazságtalanság történt vele. A bíró előtt kifakadt:
— Ha nem szégyellném, visszamennék régi falumba.
Erre a bíró:
— Menj csak, ott a hidad, menj!
Erre megijedt az ember.
— Csak tréfáltam.
Ám a bíró nem hagyta annyiba.
— Tréfa ide, tréfa oda, nem hiszem, hogy csak tréfáltál, amíg hidad másik
két cölöpjét is ki nem húzod.
Fogta magát az ember és nagy sebbel-lobbal kiszedte azt is.
Telt-múlt az idő s az embernek újabb pöre akadt.
— Ha nem röstellném, szedném a sátorfámat s visszamennék a falumba.
— Akkor máris szedd a sátorfádat és indulj! — kiáltotta a bíró.
Megrémült most már az ember, mert a bíró szeme szikrázott a haragtól.
2 Tiszatáj

17

— Dehogyis mennék én innen, inkább, ha kell szétszedem az egész hidat.
— No lássuk — szólt immár enyhültebben a bíró.
Hozzá is fogott volna az ember, de a többi cölöpöket már nem tudta elérni, igen távol voltak a vízben, ezért hát tüzes csóvát dobott pallatára és
felégette a maradékot is. Valami suhancok kikacagták, merthogy ha megépítette, miért égeti föl, de nem bánta. Élt, éldegélt tovább a faluban az ember,
és egyre több pörös ügye támadt. Hogy megnyugodjék, néha kiült a vízpartra s
látta, hogy odaát zajlik az élet. S ekkor szívében megmagyarázhatatlan gyűlölet
támadt hajdani faluja ellen. Ám csak ő nem értette ezt a gyűlöletet, mindenki
más igen. Hiszen most már láthatta, hogy ott sem volt olyan rossz, és itt sem
olyan jó. Ám nem ez volt a legfontosabb, hanem az,* hogy csak ez az egy folyó
volt s ez a két falu. Amíg amott élt, az ember gondolhatta, milyen szép lehet
ezen a parton, elképzelhetett mindent, jót és derűset. Ám amikor átjött s pörlekedni kezdett, hiába nézett vissza: arról ott már tudta, hogy milyen. Nem
képzelhetett többé semmit. Ez az ember a lehetőséget veszítette el. És azóta is
mindennap erről a partról kiabál át, szinte tébolyultan kígyót-békát, hadd
hallják régi falujában. Gyűlöletét tehetetlensége nemcsak szüli, tetézi is, mert
tudja: a hidat fölégette, új hídra erejéből már nem telik, más falu nincs, a
régibe nem térhet vissza soha többé.
— Ö Ézagh, köszönöm bölcs mesédet. Szó szerint megértettem. Amikor
első férjem könyörgő levelét eldobtam, ez volt az első két cölöp. S akkor égettem föl hidamat, midőn gyermekem lett.
— így van, leányom.
— No de én nem perlekedek második urammal, mégis gyűlölöm az elsőt.
— Mert most már tudod, milyen a második, és már vissza az első felé sem
ácsingózhatsz, mert őt is ösmered. Harmadik férfi pedig nincs s ha lenne is,
már késő újabb életet elindítani. Nincs, amit elképzelj többé.
— Így van, ó Ézagh. Nem is tudom, hirtelen mivel ajándékozhatnálak
meg bölcsességedért? Mert azt, ki okos mesét mondott, ajándék nélkül én sem
hagyhatom.
Ézagh kezdetben mintha vonakodott volna, ám végül úgy vélte: az ajándék, amit jószántából, sőt kedvéből ez az asszony ád néki,' csak még jobban
megvilágítja a mesét, hiszen saját ajándéka révén a nő megösmerheti gyűlöletének másik gyökerét is.
— Ám legyen, de csak mesénk érdekében — szólt Ézagh, és máris beszívta a gyűlölködő asszony szelíd illatú, engedemes sóhajait.

18

EÖRSI

ISTVÁN

Phalarisznál
Jó széllel és pompás ajánlólevéllel érkeztem a szicíliai Akragaszba. Űtközben meggondolkodtató kis élményben volt részem: a kapitány, úticélomról
értesülve, megérintette karomat, szóra nyitotta, majd újra becsukta száját, és
dülledten rámmeredt. Alighogy partra szálltam egyetlen szolgámmal, aki szegényes cókmókomat cipelte, öt felfegyverzett férfi rontott nekünk, végigtapogattak bennünket, a földre szórták és átvizsgálták holmimat, azután ketten
közülük egy piszkos sikátorba taszigálták szolgámat, eltűntek vele, azóta se
láttam.
Torkom szakadtából tiltakoztam, mutogattam karizmaimat, hazai ökölvívóeredményeimmel kérkedtem, de a tisztviselő-különítmény vezetője csak akkor
figyelt fel szavaimra, amikor közöltem, hogy ötvösmesteri pályára készülök, és
ajánlólevelet hoztam anyám bátyjához, Perilaoszhoz, a világhírű fémműveshez.
„Az más" — mondta —, „akkor vetkőzz le!" Kisvártatva csupaszon álltam
előttük, először a számba, majd emésztőcsatornám másik nyílásába pillantottak be. „A levelet" — mondta a vezető tisztviselő; a földre mutattam, a papírtekercs az orruk előtt hevert. Parancsot kaptam, hogy bontsam fel és olvassam el. Rettenetesen féltem,-de azért nemet mondtam, a levéltitokra hivatkoztam, és arra, hogy nem én vagyok a címzett. A „levéltitok" szó hallatára a
három tisztviselő egyszerre mosolyodott el. „Egyetlen ujjal sem nyúlunk hozzád" — mondta a vezetőjük —, „módszereink megválasztásának jogát fenntartjuk maguknak". Felolvasásomat csak egyszer szakították félbe, megboldogult apámnak ennél a mondatánál: „Vidd a fiút mindenhova magaddal, Perilaoszom, és mutass meg neki mindent, ami javára válik." A vezető megtudakolta, hogy ezek szerint találhatók-e olyan dolgok is Akragaszban, amelyek
nem válnának javamra? Tagadó válaszomra pocsék stilisztának, „szófosó"-nak
titulálta apámat, aki egyébként meglehetősen jó hírű meseköltő volt. Ha
ugyanis minden a javamra válik Akragaszban, akkor csak arra kellett volna
kérnie a címzettet, hogy mindent mutasson meg nekem. A levelet rossz stílusa
miatt elkobozta. Ezután Phalarisz diktátor nevében szeretettel üdvözölt Akragasz földjén, kellemes és hasznos időtöltést kívánt, és megmutatta az ápolt kis
ösvényt, mely egy dombocskára, Perilaosz házához vezetett.
A háznál újabb meglepetés várt. Hiába kopogtam, majd dörömböltem az
állatmintákkal díszített érckapun, mely nyilván a mester alkotása volt. Senki
sem mutatkozott, hogy beeresszen. Fülemet a vöröslő fémlaphoz szorítottam,
és egyszercsak megéreztem, csalhatatlan bizonyossággal, hogy valóban senki
sincs odabent, sőt egyhamar nem is lesz odabent senki, olyan végérvényes, elhagyatott csönd rekesztette be fülemet. Kimerülten és kétségbeesetten roskadtam le egy kőre — mit tehetek ebben a nem túl barátságos városban ajánlólevél és pénz nélkül, holmimtól megfosztva? Körülnéztem: egy másik kövön,
2*

19

tőlem húsz lépésnyire az egyik tisztviselő ücsörgött mosolyogva. Bal kéz felől,
távolabbról, palota tündöklött a szemembe, a szó szoros értelmében, mert
homlokzatát és fedélszerkezetét — mint később megtudtam — aranylemezek
borították, Perilaosz alkotásai. Egy kisebb ragyogást is felfedeztem a föld felszínén, körötte fekete pontocskák nyüzsögtek. Ez utóbbi tünemény azonban
akkor még alig érdekelt — az építményre függesztettem hunyorgó szemem.
Tudtam, hogy ez csak Phalarisz székhelye lehet, és minthogy nem volt vesztenivalóm, hirtelen elhatározással felkerekedtem.
Fasor vezetett a palotáig. Várakozásom ellenére akadálytalanul haladtam
rajta végig, bár kétoldalról pisszenések és kurta füttyjelek kísértek, és tarkómon éreztem a tisztviselő nesztelen mosolyát. Rohanni'szerettem volna, de erőt
vettem magamon. Az egyik fánál megálltam, kifújtam az orromat, aztán egy
knosszoszi táncdalt kezdtem dúdolni sajnálatosan hamis hangomon. A fasorból
kiérve, nyílt térségen találtam magam. Belémfagyott a dallam, amint felismertem a kisebb fényforrást: rézkereken odavonszolt rézbika állt egy üres trónszék előtt, a délutáni nap ferde fénye rásütött a fantasztikus alkotmányra,
körötte fát cipelő emberek tömkelege. Félelmetes és csodálatosan élethű volt
ez a fémmű, felszegett szarvakkal, égnek meredő farokkal. Szájából elefántagyar vicsorgott elő, nem is kettő, hanem hat — később megtudtam, hogy
becsavarozható sípok ezek, még két ilyen rejlett a rézállat orrlikában. A földbe
gyökeredzve álltam, magamról és helyzetemről megfeledkezve, míg egyszercsak kétoldalt megragadták a karomat. Hatalmas termetű tisztviselők fogtak közre, nyilván a fák mögül léptek elő, és szótlanul vonszoltak a trón felé.
Kísérletképpen megmakacsoltam magam, és örömmel tapasztaltam, hogy hárman is alig bírtak megmozdítani. Azután önként indultam meg. Amikor tíz
lépésnyire megközelítettem a trónust, egyikük gyomorszájon vágott, ketten
tarkómat nyomták le, amíg homlokom nem érintette a földet. Rögtön elengedtek, de én óvatosságból ebben a testtartásban maradtam két vagy három végtelenségen át.
„Miért görnyedezel ilyen kényelmetlen pózban előttem, ó idegen" — barátságosan és melegen áradt felém a hang, énekesek és színészek szoktak így
beszélni, akik élvezik önnön zengedezésüket. A trónszéken harmincöt év körüli, sovány arcú, szép vonású férfi ült, kezében az ajánlólevelem. „Egyszóval
búcsút intettél az ökölvívásnak és Perilaoszhoz jöttél szakmát tanulni?" —
„Végtelen a bölcsességed, ó Phalarisz" — feleltem —, „hogy ezt így kitaláltad."
„Nem kedvelem a hízelgőket" — mondta elkomorodva —, „épp oly halandó
vagyok, mint te magad". „Igenis" — és felálltam. „Ne félj, egyetlen ujjal sem
érek hozzád, noha magam is kitanultam az ökölvívás művészetét." A szemébe
néztem és nem tudtam eldönteni, hogy alkati okokból vagy a nap sugaraitól
volt oly szűk az a rés.
„Egyszóval Perilaosszal óhajtasz beszélni? Nos, rajta! Nincs kifogásunk
ellene!" Türelmetlen mozdulatot tett. „Miért nem beszélsz vele, ha egyszer
ezért jöttél?" Választékos stílusban közöltem, hogy nem találtam otthon, egyben hozzájárulását kértem ahhoz, hogy feltárjam siralmas helyzetemet, hiszen
csak az uralkodótól remélhetem sérelmeim orvoslását.
„Sérelmeid?" — kérdezte Phalarisz. Irtózatos csönd támadt. Egyszóval osztod apádnak azt a nyilván jóhiszemű tévedését, miszerint ebben a városban
Perilaoszon és mesterségén kívül minden rossz és elvetemült, és a károdra
van?" Közbe akartam vetni, hogy nem ez áll a levélben, de Phalarisz az ajkára
helyezte hosszú, ideges mutatóujját, így parancsolt csöndet. Azután kikérte
szakértői véleményemet a rézbika felől. Én — boldogan, hogy maradéktalanul
őszinte lehetek — azt állítottam, hogy a delphoi jósdában sem található ilyen
művészi kivitelű áldozati tárgy. A képzelőerő és a technika közös diadala ez,
nemcsak alkotójának örök dicsősége, hanem a városnak és az uralkodónak is.
A művészetek virágzásához ugyanis tehetségen kívül gazdagság is kell, to20

vábbá olyan kormányzási forma, mely serkenti az alkotókedvet. Phalarisz
bólogatva hallgatott végig, majd felállt — de még hogyan, Herkulesre! ülve
nem látszott magasabbnak nálam, de állva két fejjel is fölém nőtt, mintha
falábakon ágaskodna —, kézen fogott és a bika szájához vezetett. „Tudasd ezt
Perilaosszal is" mondta. — „Szívesen" — válaszoltam —, „csakhogy nem
ismerem őt, noha a nagybátyám. Ha megmutatnád, itt a sokaságban..." „Perilaosz jelenleg odabent időzik, de így, ezen a csodálatos szájon keresztül szabadon társaloghatsz vele." „Hé, Perilaosz!" — kiáltottam a rézbika elefántfogkerítésén át —, „kérve kérlek, méltass figyelmedre tanulni vágyó unokaöcsédet, ki a tengeren túlról érkezett hozzád, ebbe a csodálatos országba!" Az uralkodó ismét 'a szájára tette mutatóujját, elhallgattam — a válasz nem késett
sokáig. Kimondhatatlanul édes dallamú zengedezés áramlott ki a bika tátott
torkán, pontosabban — ma már tudom — a sípokon át, de nemcsak a torok,
az egész, hatalmas réztest átvette a zengést. „Beszéljetek csak higgadtan tovább" — mondta a diktátor és visszaült trónszékére. — „Gyönyörűséges hangokat hallatsz, ó Perilaosz" — kiabáltam —, „mesterségednek bizonyára legnagyobb diadala ez a bika formájú zeneszekrény, elhallgatnálak akármeddig,
de most, könyörgök, néhány érthető szót is felelj, biztatóul és megnyugvásomra". Válaszul ismét felzendült az iménti muzsika, még kápráztatóbban, ha
lehet. Egy órán át, napszálltáig folytatódott Phalarisz parancsára ez a képtelen
szó- vagy inkább hangváltás — én egyre kétségbeesettebben üvöltöztem, a
válasz egyre dallamosabban zengett.
„Kibeszélgettétek magatokat?" kérdezte Phalarisz. A trónszék felé fordultam, lábam remegett, szakadt rólam a verejték. Távoli hangon tudatta velem,
hogy kifinomult füle már régóta iszonyodik azoknak az embereknek a tagolatlan jajkiáltásától, akiket a város érdekében kínhalállal kell sújtania. Ezek az
esztelenek a harmónia legszentebb törvényét is megsértik, mégpedig oktalanul,
hiszen nyilván nem remélik, hogy a fülén és szépérzékén esett sérelmet kegyelemmel hálálja meg. Perilaosz, akinek többször is elpanaszolta ezt, épp az
előző napon ezzel a rézbikával kedveskedett neki. Felső lemeze — bár ez nem
látszik — leemelhető, és az állat gyomrában egy, sőt két bűnös is kényelmesen
elfér. Perilaosz elgondolása szerint ha alulról izzít ját a bikát, a halálraítélt
odabent a lehető legmuzikálisabban múlik ki. Phalarisz megkérdezte, mit szólok ehhez?
Semmit sem szóltam, csak a fejemet ráztam. Ezt a mozdulatot folytattam
akkor is, amikor megtudakolta, hány halált érdemelne művéért a mester. „Hármat" — válaszolta önmagának — „éppen hármat. Az elsőt és legmellékesebbet azért, mert feltételezte rólam, hogy élvezetemet lelem ajándékában, a másodikat azért, amiért a technikát és a zeneművészetet ilyen közönséges államigazgatási célra használta fel, a harmadikat és leglényegesebbet pedig azért,
mert összekapcsolta a szépséget a halállal és ezzel veszélyes precedenst teremtett. Igazságosnak tartod-e. hogy a háromszoros halált saját szerkezetének
gyomrában szenvedje el, ékesen bizonyítva, hogy a bűn magában hordja a
büntetését?" E kérdés hallatára sem hagytam fel a fejrázással. „Nem!" —
kiáltottam, és láttam a félhomályban is, hogy Phalarisz elsápad. „Egyszóval
szerinted sem maradhat életben!" — Hallgattam, megálljt parancsolva a fejemnek. „Tiltakozz csak, ha lelkiismereted úgy kívánja." „Pótolhatatlan nagy
művész." „Űgy van" — mondta Phalarisz — „alighanem betöltetlenül marad
a helye. Sajnos te sem pótolhatod, hiszen apád kérésére együtt pusztulsz vele".
..Miért?" — üvöltöttem —. „miért pusztulnék, nemes uralkodó? Nyilván tréfálsz. amikor apám akaratára hivatkozol!" „Nem szoktam tréfálni" — mondta
Phalarisz. „Ruhástul óhajtasz a bikában elhelyezkedni, vagy inkább pucéran?"
— ..De miért, de miért?" — ..Tiszteletreméltó atyád, akinek óhaja szent előttünk, arra kéri ebben a levélben hírneves rokonát, hogy mindenhova vigyen
téged magával."
A tisztviselők már cipeltek is a rézbika felé. A szolgák időközben oda21

hordták a gyújtóst meg a száraz ölfát. Már a bika fedőlemezét is eltávolították, és én egy pillanatra megláttam Perilaosz rézperembe kapaszkodó görcsös
kezét, amíg egy fatuskóval rá nem ütöttek. Phalarisz ekkor „állj"-t vezényelt
és megkérdezte, értek-e a tűzrakáshoz.
Ez tíz éve történt, azóta Akragaszban élek. Egy napra sem felejtettem el
azóta azt a fantasztikus zeneművet, amelyet a Perilaosszal vemhes bika remekelt, miközben lassan, fokozatosan izzítottam a hasát. A végső csönd pillanatában Phalarisz felém nyújtotta ajánlólevelemet, pénzemet, és már hozták elkobzott cókmókjaimat, sőt szolgám ruháit is. Mehettem volna, amerre a szemem lát, de féltem, hogy megelőzne a hírem. Sehol sem volnék kívánatos személy. Itt Akragaszban azonban mindenki megért. Tisztes polgár vágyok, mint
a többiek, kitanultam, ha nem is perilaoszi színvonalon, a fémműves mesterséget; Phalarisz arcképével díszített bikás rézpénzeim meglehetős elismerésnek
örvendenek külföldön is. A későbbi kivégzésekre nem voltam hivatalos, és
amikor tavaly uralkodónk felajánlotta a rézbikát a delphoi jósdának, engem
bízott meg a szállítmány kíséretével, és én tartottam azt a híres beszédet,
mellyel rábírtam a vonakodó delphoi tanácsot az adomány elfogadására. Megnyugtató gondolat, hogy bűnöm eszköze ezen a magasztos helyen, az isteneknek szentelt tárgyak közt megtisztul — talán rám is visszasugárzik valami az
őrá patakzó kegyelemből.

22

KISS

DÉNES

Szavak szava
Szavak szavak
szavak
mind ékszer és mind
foglalat
Mind hallgatásból
tört darab
leheletünkből
hídverés
Csupa szelíd csupa
merész

Szavak szavak
szavak
szemtől-szembe
villogjanak
vegyenek
és
eladjanak
árulva cserben
hagyjanak
Föladom nekik
magainat!

Logika
HAMAR mar ha SEBESEN
ha HAMAR SEBESEN
mar
ha SEBESEN HAMAR
mar
SEBESEN ha mar
HAMAR

arcomon
karcokban
harcokban
arcokban

karcok
harcok
arcok
karcok

3
Valaha vala lova
ha lova vala való
Valaha lova való vala
vala lova lovaló
Valaha lovaló
lova
vala lovaló való

SZÖLLÖSI

ZOLTÁN

Vándorlások
Emlékezés
Szél
formátlan
ág-erek

Jövendő
Szájaszéle
hajszálnál

kéz
lüktetése

Csütörtök
Halálos csendben
élek
hét gömb belsejében
— hét
közepén

halálnál
nap

a

csendnek

nyüszítésnél
keskenyebb

Vándorlások
Utak mágneses
és
fluoreszkáló

iránytűje
óraszárny
23

Plakát csak versben
Fényben
magányos
csukló
Hideg és forró homok a bőr
pórusos
közelsége
sivatag
eróziója
Mélyben a csontok látható
és vér
frekvenciája
szél suhogása
Óraszíjon
sötét
horizonton
csukott üveg-szemhéj
figyel

mögül

Dimenziók
Zuhan a sirály
önmagára
csap?
lefele zuhan
felfele
zuhan
A víz

megvakul

Időcímer
Örök

mezőben

ásító gólya
absztrakciója
Féltizenkettő

vonulata

TANDORIDEZSŐ

Egy különben üres uszoda 1965-ben; hasonlatsor
Mintha egy üres uszodában, ahol csak
karbantartók, gépészek,
parktakarítók,
dologtalan jegyszedők, büfések
lézengenek,
csak az iroda alkalmazottai,
esetleg
maga az igazgatóság; és egy-egy hozzám hasonló,
ki tudja hogy odakerült amatőr, akivel
szót se váltunk, legföljebb közösen
vagyunk közömbösek a
szákszemélyzetnek,
mely már a hivatásosakat is unja: mintha
egy ilyen üres, délelőtti
tanmedence
mélyvíz-felőli rajtköveiről
gyakorolnám
magamban a startfejest, melyet
idestova
harminc éve nem bírok elsajátítani.
S így mintha nem is én lennék már ez,
mintha valakivel gyakorolnék
tehát,
így vagyok egy-egy pillanatra
teljesen
magam, ahogy platánlevelek és köpedék-sodralék, egyéb jelentéktelen
szenny,
feldobott bogarak közt kibukkan
a fejem egy-egy tálán már nem is olyan
sikerületlen vízbeérkezés után; de a minőség
itt már nem fog számítani, különben is,
hasonlatsor az egész. Mintha valaki
a létezést akarná megtagadni, de én
erőltetném, ahogy egy apa viszi
rajtfejesezni
az ilyen-olyan fiát. Vagy egyebek.

A képeslapok képességéről
Ha az ember képeslapot küld
valahonnét, ahol addig nem járt,
vagy ahol egyszerűen csak jár,
könnyen meggondolja
magát,
mielőtt a képeslapot
elküldené,
mondván, mit tudhatja, aki
csak egy képeslapot lát belőle ... !
Ha az ember jár valahol,
ahonnét képeslapot
küldhet,
jól teszi, ha a legszebbet
választja, ami annyit jelent:
egyáltalán választ és küld;
mert ahogy most ő azt a nyolcvan
25

év előtti rakpartot
nézegeti,
fekete-fehérben
Auteuilt és Passyt,
kertvendéglőit,
uszály kikötőit,
ahogy Rodosz bástyája alatt Hvar
hasonló és neki mégis új útjait,
ahogy elugrik ott egy autó elől,
ahogy megszomjazik — s az ott talán
italmérés! ahova ott esetleg
be se menne! —: bemegy, kinéz
már nem is a rodoszi kikötőre,
Concarneau-t látja és
Chatswoodot,
Bretagne-ban és Ausztráliában,
látja, amit; és lát, amit soha;
a jelsai tyúkólat Hvaron, az ő
szigetén, és a földrész
legkeletibb
kiszögelléseineic
egyikéről
integet az Atlanti óceán
túlfelén épp miféle képbe álló,
körbeérő
képeslapszomszédjának.

K / S S FERENC

Sánta Ferenc ötvenéves
Aki gazdag és hatalmas, a méltóságát is könnyen őrizheti, ha akarja. Sántát a szegények, a kiszolgáltatottak embersége érdekli, pontosabban szólva:
akkor van elemében, ha erről ír, ha megnyomorodásra, züllésre kényszerítő
helyzetekben méri az ember méltóságra képesítő belső tartalékait. Öröklött
adottságokként tartja számon ezeket, a nem hozományaként, s a vele való
élni tudást a személyes felelősség próbájaként ábrázolja. A gazságról mindig
tudható, hogy gazság, a belső hang a gazemberben is megszólal. Jóhoz és rosszhoz tehát van mérték. E meggyőződés jegyében válaszol Sánta a hogyan kell
élni kérdéseire.
A meggyőződés konok sőt makacs következetessége, szilárdsága dolgozhatna
türelmetlenül, paposan és tanárosan, tehát lehetne regényellenes is. Sánta
azonban a körülményekkel is számol, és tudja, egész alkatával tudja az élet
értékét. Hőseitől idegen hát a vallásos heroizmus mártírszenvedélye: élni akarnak, s ha az önkénnyel nem dacolhatnak, hát a megalkuvás látszataival őrzik
azt, aminek megtörése, benyálazása a rossz hatalmak ős-szomjúsága. Nem
eltervelten, alkuszerűen, hanem a helyzet, sors és jellem torokszorító kényszerei szerint. „Énekelj kicsi madaram, é n e k e l j . . . " Kérleli dacos kisfiát a
kiszolgáltatott szegényasszony. „Énekelj, mert ezek nem emberek." Ki tudja, a
személyes sors milyen szorításait képezte át Sánta, míg példázatait megalkotta,
de az bizonyos, hogy ez az iszonyat, s a kisfiú méltóságának védelmét intéző
megrendültség egész életművében ott remeg.
S a bizonyosság is, hogy ez az emberség szuverén: általunk és értünk
való, védtelenségében is elpusztíthatatlan örökségünk. Ahogy Nácik című novellájában a fegyveres a gyermek arcát vizsgálja, s szemhéján átlátni szeretne,
s ahogy a gyermek ez elől elzárkózik, abból nyilvánvaló: mindent tudnak
egymásról és semmit sem. igazán, csak azt, hogy világuk két merőben idegen
világ. Találkozásuk épp ezért félelmetes. A fegyveresek kívánságai célirányosak, a gyermek érzékenysége felől azonban képtelenek és rejtélyesek. Csak az
ösztöneire hallgathat. Azok érzékelik a lényeget. A Sárga virág, kék virág
árokparti idilljében viszont ez a biztos (az ösztönökre transzponált, valójában
nagyon is intellektuális eredetű) ráérzőképesség két távolinak tetsző világ között létesít hidat. A zsenge és üde, a gyanútlan angyali szépség a csavargó
marcona zordsága mögül hívja elő a vele rokon égi zenét. Mintha egyik az
éden, másik a pokol felől jőve mentenék s fognák össze az ember szépbe
szőtt hitét.
Sánta átlát az embereken, éber szigorral figyel, lehetne tehát ingerült
leleplező is, ha nem érzékelné a mindennapok nyűgeiben vergődő emberben a
csodára képesítő erőket. A csoda nála sokszor véres és kegyetlen fejleményekben jelenik meg, de mindig a történelem nyitottságára, az.ember magasabb
esélyeire eszméltet. Nem látvány, hanem robbanékony, alakítható talány szemében az ember. Ettől drámai, amit alkot, s ez veszélyezteti munkája folyamatosságát. Aki a látvány és a mese igézetében alkot, annak nyitott könyv a
világ, aki a kor örvényeivel vergődő ember alapügyeivel mérkőzik, az alól az
epika is elfogy, ha a kérdések egy-egy csomóján túljutott.
Sánta most ötvenéves, és azért ünnepeljük, amit negyvenéves fejjel meg
azelőtt alkotott. Van miért. Az egykorú kritikák ilyesmiket írtak róla:
„ . . . az Ötödik pecsét, a holtpontról való kimozdulás, az »ismeretlen isten«
végső megkerülhetetlenségének regénye."
„Sánta (.. .) az életbe
valóságosan bevonuló egyéniség belső tájait nyitja meg; regényében
előbb csupán a felelősség, nélkül szemlélődő, aztán a töprengő, majd
27

végül a felelősséget felismerő, a cselekvésre, a döntésre kényszerített
ember képe, a lélek hármas, egymást elfedő és egymásnak ellentmondó
értelmi, érzelmi és erkölcsi rétege tárul fel spontán, sőt csaknem naiv
természetességgel.. ."
(Török Endre: Egy megdöbbentő könyvről)
Kortárs, 1964. 1.
„A személyesség és az elfojtva izzó szenvedély túlmutat azon a tragikus dilemmán, amit Sánta elérendő cél és valóra váltó eszköz feloldhatatlan ellentétében lát. A befejezés tragikus helyzete azt is sugallja,
hogy az életnél nincs nagyobb hatalom, és kötelességünk az élet érdekében még a halálnál is nehezebbet vállalni. Hőse, ha megtörve is, de elér
hazáig, ahol védettjei őreá várnak"
(Béládi Miklós: S. F.: Az ötödik pecsét)
Kritika, 1963.
„Aki meg akarja tudni, mi történt ebben az országban az elmúlt kéthárom évtizedben, olvassa el ezt a regényt. Aki meg akarja tudni, menynyit szenvedett és gyötrődött ez a nép, s mennyit dolgozott, álmodott és
épített, olvassa el ezt a regényt. Aki meg akarja tudni, milyen poklokat
jártunk meg, milyen tisztítótűzön mentünk keresztül, mennyi hittel
hordtuk a köveket a jövendő alapjához, olvassa el ezt a regényt."
(Gyurkó László: A 20 órás riportról)
Kortárs, 1964. 3.
„Nem szeretem a nagy szavakat ( . . . ) de itt tényről van szó: ez a regény
az utóbbi évek egyik kimagasló alkotása, olyan művészi összefoglalás,
melyhez foghatót régen nem forgattam." —
„Talán egyetlen mű sem született még szocialista irodalmunkban, mely
ennyire a relációk sokféleségét
tette volna ábrázolásának alaphangjává . . . "
(Almási Miklós: Tíz perc a húszórás riporttal)
Üj Írás, 1964. 4.
„Katarzis felidézője Sánta Ferenc. Idilli mindennel szemben, ami alacsony, ami földhözragadt. És kemény mindennel szemben, ami szétfolyó,
érzelmes, könnyű. Így gyúrja magából és mindnyájunkból azt az embert,
akinek el kellene már jönnie. Akit meg kell magunkból teremtenünk."
(Héra Zoltán: Sánta Ferenc novellái)
Népszabadság, 1971. dec. 20.
„Az ötödik pecsét, a Húsz óra és az Áruló triptichonnak is felfogható, s
e triptichonnal Sánta az életforma-epika elmúlását tanúsítja, miáltal
megnehezült az epikus dolga. ( . . . ) Sánta műhelyében az epika metamorfózisait tanulmányozhatjuk, s úgy látszik, e metamorfózis eljövendő műveiben is megfigyelhető lesz. S azért tanulságos ez a műhely, mert nem
másoló tevékenykedik benne. Hazai anyaggal kísérletezik, nem mint
annyian, akik, úgy kerülik meg a nehézséget, hogy másolásra rendezkednek be. Másolják a régit és a külföldi mintát. Sánta azonban hazai
eleven anyaggal küzd. Ez a rangja is."
(Bata Imre: Sánta Ferencről)
Kortárs, 1971. 11.
*

Az évtized, mely Sánta nevezetes műveinek megírása óta eltelt, azoknak
kedvezett, akik saját életük emlék tömbjeinek felbontásával és értelmezésével
vágták ki magukat a veszteglés (?), az akkumuláció (?) csöndjéből. Sánta nem
élt e lehetőséggel. Emlegetni lehet ezt kárörömmel és aggodalommal is. A műveknek, melyet eddig alkotott, a káröröm nem árthat, az aggodalom nem használhat. Fel kell tételeznünk, hogy ő tudja, ő ismeri jobban saját törvényeit.
S kívánni sem akarunk mást, csak oldottabb kedvet s gyümölcsérlelő jó időket ahhoz, amit s amikor alkotni ő akar.
28

BALOGH

EDGÁR

Az életépítő
KÓS

KÁROLYRÓL

Különös és szép próba magunkat kifejteni, korunk értelméig, létünk és fejlődésünk gyűrűző menetéig eljutni egyetlen ember személyiségrajzából. Kós Károly
esetében megtehetjük. Életének lezárulásával életműve immár teljességében tárul
elénk, s igazán csak fogékonyságunkon múlik, hogy épületeiből és épületterveiből,
esztétikájából, jellegzetes grafikájából, sőt markáns kézírásából is, regényeiből és
színjátékaiból, politikai és irodalmi népszolgálatából s mindehhez hozzátéve, közvetlen egyéni varázsából a romániai magyar nemzetiség egész történetét, közel hat
évtized eseménysorát hívjuk elő, azzal a sajátos képzelőerővel, amely valóságunkba
a múlt hagyománygazdagságát és a jövőbelátás célfelmutatásait táplálja be. Az ő
rendkívül sokoldalú alkotóképessége kapott és hatott, közvetített és teremtett, megkülönböztetett és kapcsolt úgy, hogy senki példáján magunkat ennyire nem tárgyiasíthatjuk magunk elé.
Nem i f j ú már, hanem munkásságával elismerést szerzett művész férfiú, amikor
az 1919-es történelmi változások közepette határoznia kell, hogy tanári és építészeti
tevékenységét „ott túl" folytatja-e, avagy egy ismeretlen jövő sorsát vállalja „itthon". S akárcsak az Erdővidékre visszatérő Benedek Elek, ő is a szülőföld mellett
dönt. Egy levelében megírja: „ . . . h i s z e m , hogy Erdélyben nagyobb szükség lesz
reám, mint Budapesten." Temesvárt született, Nagyszebenben és Kolozsvárt nevelkedett, s a kalotaszegi Sztánán alapított családi fészket, van mi idekösse, honi állásfoglalásának azonban ekkorra már elvi és gyakorló oka-foka van: a minden ösztönösön túljutott tudatbeli magatartás. Életes titok ez, érdemes mélyére néznünk.
Mi hatott leginkább a fiatal Kós Károlyra? Temesvár barokkja és gyárvárosi
modernsége? Nagyszeben fegyelmezett középkori térrendezése? Kolozsvár bomló
hagyományossága és szabadelvűsége? Avagy Kalotaszeg és a Havas népi pompája?
Tény az, hogy m á r pályája kezdetén szembefordult a divatos európai szecesszióval
s annak tulipános magyar stílusváltozatával, s az Erdélyből ismert román és m a gyar népi építészet szellemében igyekezett valami nagyon újat, egyetemesen érvényest és hasznosat megformálni. Hármaskönyv
című írásgyűjteménye élén 1968-ban
közölt rövid önéletrajzában maga állapítja meg: „ . . . B a r t ó k és Kodály is ezeken az
alapokon építették a korszerűen ú j magyar zene épületét." Aki bárhol is a hagyományból merítve tör szükségszerűen újra, megtalálja a maga rokonpéldáit. Kós
Károly művészettörténeti vallomásaiban az angol Ruskin és Morris kísérleteire
hivatkozik: hogyan igyekeztek a népélet századai alatt megkedvelt építészeti megoldások segítségével otthont teremteni az élettel tusakodó ember számára, nemzeti
művészetet alkotva t á j és nép összhangjában az ú j igényű mai dolgozónak. S szívesen idéz finn, dán és svéd példákat is mindarra, ami nem a történelmi stílusok
merev utánzása, sem a múlt teljes elvetése, hanem a modern gazdasági viszonyokhoz bensőleg alkalmazkodó, de m á r népközösségileg kipróbált, millióknak kedves
szerkezeti és formakincs.
Mestere különben az angol Ashbee is, az anyagszerű h u m á n építész, aki az
architektúrával együtt űzi a grafika, a kézi nyomás eredeti gondolatközlését... Kós
Károly tehát már jóval a Bauhaus előtt megtalálja a sokszerűségének megfelelő
nyugati áttörést: a megfogódzást abban, ami a múlt tapasztalatait a művészetek
minden ágában egyszerre és kölcsönhatásban értelmezi át a maiba, minden lelki
holttér, minden merev kopírozás visszautasításával.
29

Ez a szokatlan rátalálás az eredetiségre, a honi valóság őszinte vállalása és természetes megújítása történelmi kapcsolót — mondhatnók, világnézési látószöget —
végül mégsem nyugaton, hanem egy bizarr keleti utazás ösztönzésére szerez. Éppen
az első világháború alatt fedezi fel magának Kós Károly mint állami ösztöndíjas
Konstantinápoly bizánci és török városépítészetét, mégpedig nemcsak külső formai
benyomásokban, hanem messzemenő elemzések mélyéig. Felfedezése megdöbbentő:
a reneszánsz óta eszményképnek vélt görög—római kulturális hagyomány mögött
Ázsia sajátos művészetére és gondolkozásmódjára bukkan, a türk népek s köztük
éppen az oszmán-törökök eddig elhanyagolt és félreértett, sokszor lebecsült térszervező képességét és láttatásait emelve az érdeklődés előterébe. A kupolás épület és
a hengeres minaret, a dzsámitípus egységes monumentalitása, de visszamenőleg a k á r
már az Aja Szófiában is megtestesült keleti szemlélet ragadtatja el a fiatal erdélyi
művészt, hogy most már magát az európai reneszánszot is hanyatlásnak fogja fel, s
láncreakcióban visszautasítson mindent, ami barokk, rokokó vagy éppenséggel szecessziós torzulás. Erős, de kimondja:
igyekezzünk mi is szabadulni abból a
hálóból, mellyel az ázsiai népek kultúráját az elfogult és egyoldalú európai tudomány és sovén gondolkozásmód bekerítette és fogva tartja."
Vitatkozhatunk az európaiság népi lebontásáról vagy Ázsia kultúrájának az
európaisággal való szembehelyezéséről, sarkítva szemléleti végleteket és művészettörténeti iskolákat, ilyen viták ma is dúlnak (már itt is sokat előzött meg Kós
Károly), most azonban — a személyi életmű áttekintésekor — nem ezeknek a kérdéseknek az eldöntése, hanem az a gyökérverés érdekel, amellyel a Sztánára visszakozó művész Nyugat és Kelet hullámverései közt végeredményben konkrét hazai
hivatásra talál. Hiszen itt kezdődik javunkra váló közéleti szerepének pályaíve.
Bár az építész Kós Károly ekkor már régen bejegyezte magát az ú j architektúra
történetébe (állt már a zebegényi katolikus és a kolozsvári református templom, a
marosvásárhelyi munkás lakótelep, a sepsiszentgyörgyi múzeumpalota és közkórház,
egyszerre sugalmazva népit, történelmit és anyagszerűen modernet), az ú j életszerepben éppen az építőművészeti tevékenység szorult háttérbe, csupán esetenként és
szórványosan jelezve a jellegzetessé kristályosodott „Kós-stílus"-t. Á kalotaszegi népéletbe házassága, lakhelye és szakmai érdeklődése révén beidegződött művésznek
nem lehetett már megelégednie a Régi Kalotaszeg még a háború előtt közzétett
építészeti tárgykörével, maga a népsors hívta-ösztökélte, hogy cselekedjék. Ebben a
közéleti biztatásban megy végbe a sajátos áttűnés irodalomba, politikába. Megíratlan még (pedig csak Kőmíves Nagy Lajos egykorú riportjait kellene elővenni) az
Erdélyi Magyar Néppárt megindulásának és rövid, de nagy távlatokba villantó szerepének a története, annyi azonban átment már a köztudatba, hogy a Paál Árpáddal és Zágoni Istvánnal közösen szerzett, bibliai zengésű Kiáltó szó megtörte a hivatalos magyar úri körök irányította passzív rezisztenciát, s megszólaltatva a jogos
népi-nemzetiségi igényeket, először került sor a román néppel közösséget vállaló,
realista hazai magyar állásfoglalásra.
A bánffyhunyadi zászlóbontás 1921 júniusában Kalotaszeg magyar parasztságát
és haladó értelmiségét mozgatta meg, s az a politikai program, amelyet ott Kós
Károly mint az első romániai magyar tömegalakulat titkára felolvasott, architektonikusan kidolgozott keretében a román egyesülést kimondó gyulafehérvári határozathoz igazodva fogalmazta meg a hazai magyar dolgozók felemelkedésének lehetőségeit. A pontok között ott van a munkaszabadságnak és munkásvédelemnek, az
igazságos földreformnak, a szövetkezeti rendszernek s az egyenlő, általános és titkos
választójognak a munkásmozgalom célkitűzéseivel szolidáris követelése.
A néppárti kezdeményezést kétszer is elgáncsolták az arisztokratikus-konzervatív magyar vezető klikkek, s végül is Kós Károly az irodalomban talált menedéket.
Itt nyílt számára tér a szervezésre, s nagy alkotása, az Erdélyi Szépmíves Céh,
kiválthatta ugyan idővel nem egy ellenvélemény kritikai találatát, de éppen a mai
szocialista irodalompolitika segítségével sorra megjelenő újrakiadások igazolják,
hogy ennek a kiadónak, majd az 1931-től (Kuncz Aladár után) Kós Károly szerkesztésében megjelent Erdélyi Helikon folyóiratnak mennyi maradandó értéket kö-30

szönhetünk. S az építész-szerkesztő maga is ír. Novelláiban, regényeiben az erdélyi
múlt tárgykörén át jelentkeznek a korszerű tanulságok, s mindazok, akik valóságfeltárást és a korigényeknek megfelelő társadalmi állásfoglalást szegeztek szembe
egy már-már ködbevesző múltnosztalgiával, a Kós-írásokban valamiképpen mindig
megtalálták a mély jelbeszéd értelmét. Mégis csak több volt a kölcsönös bizalom és
előlegezett csöndes egyetértés, mint a bíráló szenvedély, éppen ezért nem volt meglepetés, hogy vitákon innen és túl Kós Károly személye, művészete és gondolatrendszere kedvezőbb politikai viszonyok közt — a fasizmus bukása után — beépülhetett
az ú j társadalmi és államrendbe, helyet és követőket találva az ugyancsak tájbannépben megkapaszkodó, történelmi hagyományt és ú j korszerűséget haladóan párosító és a jövő vívására alkalmazó újabb nemzedékekben.
Építész vagy író? A kérdésfeltevés helytelen. Kós Károlyban a kettő nem egymás egyszerű összegét jelentette, hanem az ötvözet többletét. Az ú j építészetről az
író már 1930-ban ezt vallotta: „ . . . nem lesz kevésbé monumentális, mint volt a
kiválasztottaké, az egyes vagy kevés számú hatalmasoké. De olcsóbb lesz, és részesül
belőle mindenki. Nem lesz halott művészet, nem lesz »Tart pour Tart«, de szolgálni
és szépíteni fogja a milliók életét, vigasztalása és öröme lesz a robotosoknak is."
Saját irodalmáról pedig jó harminc év múlva így nyilatkozik az építész: „(Klaszszikusaimtól) igyekeztem megtanulni, hol és hogyan keressem és találhatom - meg
mesetémám megfelelő nyersanyagát, hogyan építhetném fel abból szerkezetében
szilárd és egyensúlyos, formájában, megjelenésében esztétikus meseépületemet —
úgy, hogy azt érdeklődéssel olvassa és szívesen magáévá fogadja a mesére vágyó
ember, és szívének, lelkének gyarapító tápláléka is legyen." A kettős-egy ars poetica
ízig-vérig demokratikus, méltóan mestereihez, akiket Szenczi Molnár Albertben,
Heltai Gáspárban, Mikes Kelemenben és Arany Jánosban jelöl meg az egykoriak
közül, s Ady Endrében, Móricz Zsigmondban a kortársbarótok sorából. Klasszikusaiért harcol, amikor az Ady-vitákban a költő forradalmi emberségéért áll ki, vagy
amikor „Négyesy László és Pékár Gyula uramék" durva támadásaival, nacionalista
vádaskodásaival szemben kell Móricz Zsigmondot és a melléje sereglő ifjúi tábort
megvédenie.
Nos, a vita heve, a bírálat vagy vállalás szenvedélye, akárcsak az építőművészet
terén, úgy az irodalmi munkaterületen is sarkallja, élteti, emeli Kós Károlyt. Ahogyan a művészettörténetben Kelet eredetiségéből indul ki, s az építészetet a népi
gyakorlatból és szükségletből igyekszik kifejleszteni, úgy az irodalompolitikában is
a félreértett, elhanyagolt, háttérbe szorított Kelet emancipációja az alapelv: erdélyi
regionalizmusból, a románsággal, szászokkal közös életvalóságból teremt eredeti, önálló, sajátos magyar irodalmiságot, visszautasítva a magyarországi jobboldal szkizmavádjait, s állást foglalva a megszülető erdélyi magyar irodalom életrevalósága mellett. A Kós Károly programjában megjelenő irodalmi transzilvanizmusnak ez a nemzetiségi önösszeszedés, a román nép oldalán vállalt sorsközösség megkiáltása az
egyedüli logikus értelme, természetes lépcsőben az országos és a nemzetközi integráció felé.
A román—magyar—szász kulturális közvetítésben már elkötelezett helikonista
szerkesztő alkalmi összezördülése a honi kérdésekig még el nem talált korai Korunkkal és Gaál Gáborral ugyancsak mai szintetikus felfogásunkból visszaszámolható részigazságra támaszkodott, ami később, a népfronti Korunk és Gaál Gábor
kiegészítő párja, majd az antifasiszta ellenállás, a népi demokrácia és a szocialista
építés szakaszán teljes szövetkezésbe idomul. Kós Károly kiboruló hevével, indulatos
kifejezésmódjával, általánosító vagy szűkítő beállításaival perbe lehetett szállni, amit
azonban eredetisége és őszintesége képviselt, az több volt, mint ő maga, az a táj, a
nép, a haza, az élet volt, s előbb-utóbb mindig éppen belőle kellett erőt meríteni.
Mint ahogyan ő is kritikai kifogások halmazával fogadta Tamási Áron népi mesejátékát, mégis az Énekes madár példázta szerinte az ú j magyar dráma felé vezető
utat, s így emlékezett meg a darab szerezte élményéről: „ . . . de érzem, tapintom,
hallom, és mindenekfelett tudom és hiszem, hogy az, ami színben, hangban, mozdu31

latban, nyelvben és szellemben felém árad a színpadról, az az enyém, az é n színem,
hangom, nyelvem, szellemem, az én levegőm, az én földem és az én világom."
V a j o n neki sikerült-e az ú j drámáig érnie? Az elismerő kritika sem m o n d ilyet
Kós Károlyról. A Budai Nagy Antal azonban f e l t ű n ő pályát f u t o t t be: volt, ahol
(nem nálunk) a reakció betiltotta, volt, ahol felekezeti alapon diákokat t i l t o t t a k el
tőle (nálunk), a marxista K o r u n k kifogásolta, hogy hőse a p a r a s z t f o r r a d a l o m belső
ellentmondásainak esik áldozatul, a kolozsvári Józsa Béla A t h e n a e u m viszont a f e l szabadulás u t á n könyv a l a k b a n megjelentette, s m á r a ez a d a r a b lett az erdélyi Bánk
bán, nemzetiségi létünk reprezentáló díszelőadása, úgyis, m i n t a r o m á n néppel közös
népi hagyomány s a történelmi együttélés művészi megnyilatkozása. És a m i a d r á mára, áll az a szerzőre m a g á r a is: 94-ik esztendejében élő klasszikusunk volt, s
i m m á r holtában is klasszikusunk m a r a d .
Kulcsszavát keresem. Talán a „kiáltó szó"? Előfordul (címként) publicisztikájában, s a d r á m á j á b a n is ezzel előzi meg a kitörni kész 1437-es f e l k e l é s t . . . Vagy
talán inkább az „életépítés" szóban foglalta össze s a j á t m a g á t ? Valóban életet é p í tett maga köré: színművész leánya, három fia, az a g r á r m é r n ö k , a szobrász és a
néprajztudós, festőművész veje, unokák és dédunokák vették körül, tisztelte t a n í t ványainak g y ű r ű j e (a mezőgazdasági főiskola t a n á r a is volt), széles földésztábor
szerette, mint az Erdélyi Magyar Gazdasági Egyesület vezetőjét, épületei m á r a m ű emlékek, szervezője és irányítója volt íróknak és képzőművészeknek, utódió f o l y t a tást biztosítva maga után, s ezzel a gazdag és mozgalmas életépítéssel é r d e m e l t e
meg a házsongárdi csöndes nyugodalmat.

32

CSŐRÖS MIKLÓS

!

Nemzet és nemzeti Fülep Lajos fölfogásában
Ha valahol, Fülep Lajos tanulmányairól szóló írás elején nem henye mentegetőzés a bőség zavaráról, a föladat szükségszerű korlátozásáról, az óvatlant elnyeléssel fenyegető „teljesség" kötelező elhárításáról beszélni. Rá is érvényes, amit Csontváryról mondott egy interjúban: „akárhol nyúlunk hozzá, mindenünnen nagy
kérdések f a k a d n a k ki, olyanok, amikkel ebben a formában nincs mit csinálni".
Cikkről cikkre, tanulmányról tanulmányra haladva, pontokba szedett katalógust készítsünk a tárgyalt problémákról, ahogy maga Fülep is tette a Magyar művészet első
előszavában? Ilyen címszavak kerülnének egymás mellé: színészet-esztétika, könyvművészet, az egyke gondja, az alkalmi líra teóriája, a művészetek sorsa a kapitalizmus korában, a szellemtörténet értékelése, a típusbútor jövője, a fametszet m ű f a j á nak históriája stb., az irodalom, a filozófia, a művészettörténet-írás, a képzőművészetek megannyi fogas kérdése, általánosak és különösek, tágabb és szűkebb sugarúak, nem is említve a nagy nevek sorát Dantétól Adyig, melyeknek mindegyike
egyetemes ügyeket és eszméket szimbolizál; puszta körülírásuk s a válaszok általános irányának jelzése megvilágíthatná valamennyire Fülep tudásának és érdeklődésének polihisztori sokoldalúságát, de félő, azon az áron, hogy szelleme másik, még
gyökeresebb tulajdonsága, az organikus egység homályban maradna. Egyetlen szempontot érvényesítve, nyomvonalat végig kísérve talán inkább lehet megragadni
valamit gondolkodói mentalitásából, mint súlyos, tanulmányokban és monográfiákban kifejtendő kérdések sokaságát súrolva, lényegüket el nem találva.
Legyen ez a kiszemelt kérdés (épp elég sokágú és szövevényes önmagában is):
Fülep viszonya néphez, nemzethez, magyarsághoz s ahhoz a mozgalomhoz, amely a
két világháború között az idevágó problémák napirenden tartásáért és megoldásáért
oly sokat tett, a népi írókéhoz. E téma felől az egész életműre kilátás nyílik; más
korai dokumentumokat most mellőzve, a művészet nemzeti jellegéről szóló híres
tanulmány például 1916-ban keletkezett, viszont az 1920 utáni korszaknak is megvan
a nóvuma, ekkor vált számára a magyarságkomplexum esztétikai problémából sorsvagy létkérdéssé, ekkorra értek meg a nemzeti élet gyakorlati reformját célzó koncepciói. Ez az aspektus egyúttal a népi mozgalom egyik kevéssé föltárt oldalának
előtűnését ígéri; életrajzi, kapcsolattörténeti tények (például Fülep érintkezése Illyéssel, Kodolányival, szerepe az egykéről szóló vita és propaganda föllobbantásában,
részvétele a Válasz első számának szerkesztésében, programja kidolgozásában) szoros szövetség lehetőségére vallanak, s ha ilyen — mint t u d j u k — nem jött létre,
akkor annak a személyes, pszichológiai tényezőkön kívül bizonyára mélyebb tartalmi
okai is voltak.
Nép, nemzet kategóriái a Magyar művészet
íróját nem annyira önmagukért,
inkább a nemzeti fogalmának bekerítése kedvéért érdekelték. Elmélete szerint a
görögök művészetében és filozófiájában az egyetemesség „egy nép nemzeti sorsává
és végzetévé" vált, s ha ez a kivételes egybeesés utóbb nem is ismétlődhetett meg,
„a közös eredet folytán postulátumként, törekvésként minden nép számára meg3 Tiszatáj

33

maradt az európai közösségen belül az egyetemesség követelményének öröksége".
A népek azáltal válnak nemzetekké, hogy a közösségen belül s vele kölcsönös összefüggésben, megindul és előre halad a különbözővé válás folyamata, „fölszabadul a
különféle nemzeti küldetések sokasága". Egyetemes és nemzeti korrelációjának híres
tétele olyan értékmozzanatot visz a nemzeti fogalmába, amilyennel sem a népé, sem
a népet magában foglaló nemzeté nem rendelkezik. A nemzeti egyéniségeket csak
objektivációikban, például „az abszolút és universális művészi értékekben" lehet
meglelni; az etnikai vagy néplélektani elem arányának firtatása helyett a magyar
művészet nemzeti jellegére vonatkozó kérdést Fülep tehát így teszi föl: „a lokális
jelentőségen túlemelkedve van-e a magyarnak valami sajátos küldetése az európai
művészet közösségében, a világművészetben?"
S ez nem egyetlen szakterület speciális gondja, hanem olyan általános érvényű történetfilozófiai eszme alkalmazása,
amellyel egy nép vallásos géniuszához, erkölcséhez, filozófiai teljesítményéhez stb.
is közelíteni lehet. Bármilyen szigorúan korholta Fülep a Magyar irodalom című
Babits-tanulmányt a Taine-féle módszerrel való bíbelődés miatt, a problémafölvetést: egy nemzeti irodalom világirodalmi szempontú és mértékű vizsgálatát, melyet
joggal tarthatott a magáéval rokonnak, az esszé nagy erősségének nevezte.
A nemzetinek ez az elgondolása kizárja az eredet után szimatoló f a j k u t a t á s
bármely változatát, szemben áll a népek tulajdonságait, lelkületét összehasonlítgató
pszichologizmussal, eleve képtelennek minősíti a sovén öntömjénezés, a másokkal
szembeni fölényeskedés ideológiai vagy érzelmi megnyilatkozásait és politikai gyakorlatát. Tárgyilagos és önkritikus magyarság következik belőle, kíméletlen elválasztása az idézőjelbe tett „nemzetinek" (annak, ami a nemzetben van) a valódi
nemzetitől, egy közösség egyetemességet gazdagító produktumától. Mert az építészeti
historizmusban, a förtelmes emlékmű-szobrászatban, „az autonóm művészi • alkotás
minden kategóriáján" kívül helyezkedő történelmi festészetben, mint Fülep maró
gúnnyal írja, „csakugyan egészen európaiak lettünk, mi magyarok az első sorban
állunk. Komolyan vesszük küldetésünket"... Az innen eredő kontraszelekció zsugorítja „a mi külön tragikus magyar ügyünkké" Lechner útját, ezért lett Izsóé „az
első igazi magyar művészsors". A nemzeti értékek mellőzése, meg nem értése mint
torz, visszájára fordult „nemzeti" jellegzetesség, „magyar sors" kísérti és üldözi a
legjobbakat; az Ady éjszakái és éjszakája című nagyszabású kései emlékezésben
idézett megdöbbentő Ady-monológ, „mely úgy hangzott, mint a kínpadra feszített
élet tragédiája — a legteljesebb magára hagyatottságban", különösen mélyre világít
annak a magyar keserűségnek a poklába, amelyet Fülep tapasztalata szerint „más
nemzet fia aligha ismer".
A következetes hűség a magyarsággal azonosuló Ady zsenijéhez ugyanakkor más
irányban is elhatárolja, más nézetektől is megkülönbözteti gondolkodását. Jellemző,
mennyire hasonló az álláspontja Kosztolányiéhoz a Szabó Dezső-kérdésben, és milyen csillagtávolságra kerülnek egymástól Ady megítélésében. Fülep szemében
Az elsodort falu szerzője nemcsak művészként rossz, hanem „faját gyógyítani akaró
íróként", „a külön — faji — szempontból" is; Adyban ellenben nem koloncnak, hanem többletnek látja a magyarság reprezentációját, azt, hogy „mindenhez a világon
a magyar voltán át viszonyul". Lechnert és Izsót semmiért sem becsüli jobban,
mint hogy az egyetemes forma megteremtésének föladatát „a primitív magyar népművészeti elemekkel" rokon építészeti megoldásokban és a „barbár, ősi foglalkozások" talaján létrejött „magyar etnikai ideál" plasztikai tükrözésében teljesítik.
Forró, a magyar etnikumhoz való vonzalmat is magába foglaló népszeretet a Fülepé
(micsoda büszkeséggel idézi Berzsenyi verssorait a magyar táncról, Aranyéit az ősi
magyar palotáról!), távol minden kozmopolitizmustól, az idegen előtti sznob hajbókolástól. Baksay etnográfiai leírásairól szólván, a kapitalizálódás és városiasodás
előtörésének tudatában, mélységes rezignációval búcsúztatja a hagyományos népművészet és népélet távolodó világát. Ügy látszik, a magyar népben nemcsak nagy
művészi érzéket sejtett, hanem filozófiai és metafizikai fogékonyságú lelket is, ahhoz
hasonlót, amilyet a maga népe vonatkozásában az orosz irodalom tárt föl és tett
közkinccsé. A fajtaszeretet Fülepet a nemzeti közömbösséggel állítja szembe, objek34

tivitását, értéktiszteletét, tényekhez ragaszkodását nem függeszti föl. Nem emeli más
népeké fölé a magyarság talentumát; látja, hogy sok benne a csak potenciális,
szunnyadó érték (Adytól is szép mondatokat idéz a nép „nem-tudatos, néma" magyarságáról). Az úgynevezett nagy művészetbe fölvett etnikai anyag annyiban
érdekli, amennyiben valóban művészetté vált, s amit e metamorfózis föltételeiről, a
folklórhoz való helyes művészi viszonyról tanít, az hat évtizeddel papírra vetése
után; ma is megszívlelendő. „Mert a népművészetet sem úgy nézte", jegyzi meg
Lechnerről, „mint valami készet, amit azonmód föl lehet használni. Hogy úgy
mondjuk: datálnia kellett, aktuálissá tennie az építészeti problémák aktualitása szerint, egykorúvá kellett tennie velük azt, ami kortalan. Ügy tekintette, mint valami
élő nyelvet, amelyekben meg kell formálni a kellő kifejezést az ú j idea számára".
Hogy vesztett világháború és elbukott forradalmak után Fülep a „süllyedő hajón" marad, Párizst, Firenzét, Budapestet Medinával, Bajával és — legtartósabban
— Zengővárkonnyal, az egyetemi katedrát a református lelkészi szószékkel cseréli
föl, részint következménye, részint oka, előidézője a népe és nemzete sorsával kapcsolatos gondolatai változásának. A Magyarság című felekezeti lapban, melynek
munkatársa, már a világháború éveiben szóhoz jut a szociológiai alapú, megbízható
népismeret és a felelős reformeri programalkotás igénye; Fülep egzisztenciális azonosulását e föladatokkal elsősorban a háború tanulságai készíthették elő, jelesül az,
hogy a magyarság fegyver általi látványos pusztulása és területi veszteségei csak
logikusan betetőzik a „végromlást megelőző béke" korszakának tendenciáit, mint
ahogy majd a húszas évek magyar valóságát is a háború második fejezeteként éli,
„mely a béke neve alatt folyik" tovább. A végveszély félelme, a tizenkettedik óra
pszichózisa, a bajokat tudatosítani és gyógyítani akaró szándék viszi a gyakorlati
politika (egy 1918-ban rendezett vita terminológiája szerint: az etikai idealizmussal
találkozó progresszív politika) közelébe. A lelkészt, aki az általános és különös bajokat lehető közelről látni, és egy áttekinthető, kicsiny közösséget gondozni, mintaszerűvé fejleszteni megy vidékre, és a közírót, aki a magyarság létkérdésének megoldásáért országos fórumokon emel szót, egyazon fölismerés vezérli: „Értékeket elveszni hagyni nem szabad, értékeket megmenteni kell, a jövő érdekében is — s
akármilyen áldozatok árán is!"
Az idézet (az egykekérdésről szóló első nyilatkozatából való) világosan kifejezi,
hogy a praktikus beavatkozás szándéka Fülepnél hozzásimul az értékek (esetünkben az erkölcsi érték) immanenciájának és hierarchikus elsőségének gondolatához.
A nép megmaradása vagy pusztulása, léte vagy nemléte válik számára kérdésessé,
de a legnagyobb veszélyt nem az életerő biológiai vagy a népszaporulat mennyiségi
csökkenésében látja. „Értsék meg odafönt, semmivel se kevésbé fontos a lelkek
számának apadásánál a lelkek erkölcsi szintjének apadása. (...) Itt van a nagy
kérdés, a nagy probléma, kimondhatatlanul nagyobb, mint az, hogy hányan vagyunk,
hányan leszünk — az a kérdés, hogy milyenek vagyunk és milyenek leszünk."
A hangsúly a közösség minőségére, a minőség romlására kerül („ebben a népben sok
helyütt megszűnt a közösség tudata, a nemzeti közösség érzése"), az egyénnek a
nemzet iránti felelőssége eltűnésére, az erkölcsi érzék defektusára, mely a jóléttel
azonosított puszta létet teszi meg legfőbb értéknek, s a magasabb szempontok félretolásához, az igazságra való fogékonyság elveszítéséhez vezet. Szóba kerül Fülep
cikkeiben is a pusztuló magyarok helyére költöző németség fejlődése, szaporodása;
a harmincas években különösen élesen kel ki a „hangos pángermán" elem előtörésének tétlen szemlélése ellen; történelmi tisztánlátással jósolja meg az osztrák
Anschlusst és ami utána következik: „A birodalmi németség már bejelentette igényét a határain kívül élő németekre, köztük a magyarországiakra, rendszeresen foglalkozik velük, (...) éleszti a német összetartozás tudatát, melynek első állomása
egyelőre a teljes nemzetiségi autonómia lenne, a második — könnyen elgondolható."
De a német imperializmus törekvéseinek leírásán túl álláspontját, éspedig már
1929-ben, a fasizmus természetrajzának, tömeghatása, demagóg térnyerése titkának
zseniális fölismerése tünteti ki — a nép erkölcsi süllyedéséről, „az igazság iránt
való ösztön és érzék pervertálódásáról" szóló kritikája ebben a gondolatban kris3»

35

tályosodik konkrét és igazolódó történelmi próféciává: „Egy lelkiismeretlen, ámító,
hazug ember — ha akármilyen gazságok sülnek ki róla — ellenállás nélkül sodor
magával fanatizált, elbódított tömegeket, s néhány hét alatt képes évek m u n k á j á n a k
eredményeit romba dönteni."
Ehhez a tisztánlátáshoz és fogalmi világossághoz a népi írók mozgalma, mely
inkább az alaktalan gomolygás, mint az eszmék tisztázása fázisánál tartott ekkor,
még jó ideig nem tud eljutni. Legjobbjai sejtik, hogy Fülepben fontos, éppen nekik
sokatmondó értékek rejteznek, néhány gondolatát átveszik, adatait idézik, mégis
inkább a sötéten látó házigazdát látják benne, „aki a vidéki paplakban számoszlopokat ad össze s a magyarság pusztulását jövendöli" (Németh László), semmint
hogy a végiggondolás, a világnézet szilárdsága, a levezetés következetessége és tudományos módszeressége dolgában követnék. A mozgalom kezdeteiről szóló eszmekritikai és történeti irodalom az idegenellenességtől a nemzeti és a haladó fogalmának félrevezető azonosításáig, vagy az irracionalista és dekadens „kultúrkritikával"
való érintkezésig jó néhány olyan ideológiai motívumot fedett föl náluk, amelyeket
Fülep néha távolinak, metafizikusnak, nehézkesnek látszó gondolatmenetei („Van
valami sleppje a Fülep-stílusnak, de izzik belül" — olvassuk Gulyás Pál egyik levelében) eleve kizárnak. Igaz, hogy a marxizmuson iskolázott történelemszemlélet,
melyet Kodolányi a freudi mélylélektannal, Illyés a jakobinus hazafiság korszerű
változatával egyeztetett, nemcsak részkérdésekben, hanem az anyagi-gazdasági tényezők prioritásának nagy filozófiai dilemmájában is helyesen igazítja el a népiek
némelyikét. Illyés Pusztulásanak alapgondolatát, hogy „a szegénységtől való félelem,
tehát végeredményben mégis a gazdasági megnyomorítottsóg" az egyke végső oka,
egyebek között az ormánsági születéskorlátozás modern családrekonstitúciós vizsgálatai is megerősítették. A jelenségek szövevényébe, az egyetemes összefüggés dialektikai törvényének konzekvens alkalmazása révén („Minden mindennel kölcsönhatásban él. Minden összefogva pusztít."), paradox módon mégis az erkölcs elsődlegességéből kiinduló, idealista fülepi koncepció világít élesebb fénnyel. Egybekapcsolódó szférák „külön világrendszeréről" beszél, s mint mindig, ha a negativitás, a
Rossz, a nonszensz logikáját leplezi le, démoni következetességgel fejti ki a különkülön is aggasztó tünetek rendszerré fejlődését, és együttes, a részek mozgását maga
alá rendelő működését.
Tükröződik ez a komplexitás a gyakorlati cselekvés vezérfonalának meghatározásakor is. Németh László megható utópisztikus példagondolata („Állítom, hogy a
példa hiányzik ebből az országból, s húsz igazi férfi ma is megmentheti a magyarságot, akármit mondanak az anyakönyvek."), Illyés célzása a radikális földosztásra,
s a többi, egyenként ismert és emlegetett javaslat Fülep írásaiban áll össze egységes,
minden részmozzanatot felölelő programmá. „Nem ú j gondolatok, tervek kellenek
ide, hanem a meglevőknek alapos kidolgozása és megvalósítása" — írja, s a teendőket (telepítés, birtokreform, örökösödési törvény, a mezőgazdaság átszervezése, a
közoktatás reformja) sorra véve és elemezve nagy nyomatékkal emeli ki szoros
kapcsolatukat, „amit általában elhanyagolnak, hogy tudniillik egyik a másik nélkül
keveset ér". Számítanak-e valamit eszmék és feladattervek ilyenféle különbségei, ha
1945-ig sehogyan, utána pedig másképpen oldódtak meg e problémák, mint a h a j dani javaslattevők elgondolták? A megvalósulás felől nézve, Fülep cikkeire is ráolvasható némi reformista illuzionizmus (bár hamar elpárolgott: először még törvényhozás, kormány, megye közös akcióját sürgeti, aztán az ifjúság mozgósítására
tör, majd visszavonul és dermesztő hallgatásba burkolózik), de igazságai, következtetései, jóslatszerű előrejelzései mélyebb jelentőségét, a nacionalizmustól érintetlen
magyarságszeretet, az egyetemes szempontokra tekintő, jót és rosszat a népen, nemzeten belül is immanens ismérvek alapján elbíráló magatartás lehetőségének
bizonyítását ez nem csökkenti. S éppen ebben kellett volna, Illyés későbbi kifejezése
szerint, a népi írók „eligazítójának" lennie.
A Válasz beköszöntő, számában (1934. május) közzétett nagy tanulmánya vagy
tanulmánytöredéke, a Nemzeti öncélúság még egyszer bizonyítja elhivatottságát e
szerepre. Bármilyen meglepő, kézikönyveinkben hiába keressük ennek a belső
36

pátosztól fűtött, mélyenszántó, nagy kérdéseket a gyökerüknél megragadó írásnak
valamirevaló interpretációját, vagy akár tisztességes tartalmi kivonatát, sőt a Válaszról készült monografikus földolgozásban sincs ilyen. Mi a magyar, Nyugathoz
vagy Kelethez tartozik, netán közvetítő a kettő között, keresztény-e vagy pogány,
mennyi és milyen hatást „egészséges" átvennie Nyugatról: a harmincas évek divatos
kérdéseit veszi sorra és divatos válaszait zúzza szét Fülep, leleplezve az egész problémafölvetés logikai ingatagságát („A mi Nyugat—Kelet dilemmánk meddő és reménytelen helyben-topogás, mert a felek másodika vagy megfoghatatlan tartalom
híján ködbevesző, léggé foszló révület, vagy a nemzeti-keleti jelszavával támadóvédekező selejtesség."), rámutatva veszedelmes anakronizmusára („Nyugat—Kelet
kérdése sorsdöntő volt a magyarságra a kereszténység felvétele idején, de még
ugyanakkor el is dőlt a nyugati kereszténységbe lépéssel"). Az eddigieknél is félreérthetetlenebb és kikezdhetetlenebb érveléssel bírálja azt a kritikátlanságot, amely
„kivonja magát az értékek fóruma alól", s a dolgokat a tudománytalanul, szubjektivisztikusan, „eleve megkonstruált nemzeti jelleghez való viszonyuk" alapján ítéli
meg. A fajelmélet, fajvédelem, nemzeti öncélúság jelszavairól nemcsak azt közli,
hogy német importcikkek, hanem önmagukban vett gyöngeségüket és az általuk
okozott zűrzavart is megmutatja; „a nemzetinek kiélezését, mindenek fölé helyezését célzó elméletek éppen a nemzetet homályosítják el".
A Nemzeti öncélúság újdonsága a korábbi, hasonló eszméket fejtegető Fülepírások után a kártékony elméletek keletkezésének és elhatalmasodásának történeti
vizsgálata. Ami a 48-as forradalom után „ösztönszerű védekezésként" kezdődik, a
kiegyezést követő időben „a pozíciókat megszállt epigon irodalom, művészet, tudomány védekezése (...) minden szellemi rezzenés vagy mozgalom ellen", az a századfordulótól kezdve „támadó kezdeményezés", elszánt reakció, el egészen a fajelméletig és turanizmusig. Hatalmas példaanyagon szemlélteti, mekkora szakadék tátong
a jelszó („az eszme majma") és a valóság között a „nemzeti" irány korában; aki az
egykecikkek után még kételkednék benne, az a kivándorlásról, az alföldi kubikusok
nyomorúságáról, Erdély kérdéséről itt elmondottak alapján meggyőződhet róla, hogy
a dunántúli magyarság ügye önmagán túlmutató gondok fölvetésének alkalma volt
számára. „A nemzeti: művé átlényegült jellegzetesség", tömöríti aforizmává véleményét a szellemi alkotások magyarságáról; irodalom, művészet, zene, filozófia,
vallás tekintetében egyaránt bebizonyítja, hogy a „nemzeti" lényege a valódi értékek üldözésében és a giccs, az álnépi, a filozófiátlan, a bornirt támogatásában nyilatkozott meg. Olyan korban, amikor a hivatalos Magyarországnak csak rágalmazó
és megbélyegző szavai voltak a nemzetköziségről, Fülep arra a következtetésre jut,
hogy „A nemzetinek nem okvetlenül ellentéte a nemzetközi; nagyon jól elgondolható
az utóbbinak olyan formája, mely a nemzetinek mintegy folytatása, s megbecsüli és
megőrzi mindazt, ami a nemzetiből megmaradásra hivatott. Föltétlen és elvi ellentéte az álnemzeti, mert nem lehet valami ál, anélkül, hogy egyben ellentétes is ne
legyen; s ezért az álnemzeti a tulajdonképpen nemzetietlen, sőt nemzetellenes, mert
a nemzeti problémák és föladatok helyére a nemzeti életet gátló, hátráltató elzárkózást, élettelen álideált, meddő jelszót, a cselekvés alól felmentő alibit, hazug hagyományt, fejlődni nem akaró önelégültséget, gyilkos giccset á l l í t j a " . . . Mondható-e
ennél súlyosabb szentencia egy magát nemzetinek nevező rendszer ideológiájának
alapjára, kulcsfogalmára, bűvszavára?
Fülep kiválása a szerkesztőségből a cikk ígért folytatását örökre elnapolja. Bata
Imre A Válasz indulása című tanulmányában joggal utal rá, hogy bár írói féltékenykedés és a második szám megjelenési idejét illető vita is közrejátszott benne, a
szakítást a folyóirat jellegével kapcsolatos nézeteltérés okozta. Fülep személyes közlésére hivatkozva írja róla: „úgy gondolta, (...) hogy a Válasz nem szépirodalmi
folyóirat lesz, hanem olyan szellemi fórum, ahol a nemzet égető szociális és népmentő problémáit és reformlehetőségeit felszínre hozzák, (...) azt hiszi, itt valóban
aktív társadalmi program megvalósításáról lesz szó. (...) csalódik hamarosan". Fülep
mást akart és másként, mint társai, de úgyszólván az induláskor ráeszmélt, hogy a
lap — Németh László későbbi szavaival szólva — „nem lehet több, mint ami: egy
37

heterogén társaság otthona, kissé korszerűbb Nyugat", ilyesmiben részt venni pedig
Fülepet érthetően nem sarkallta becsvágy. S ha egy folyóiratszám önmagában kevés
is a fölfogások differenciáinak érzékelésére, a népi írói mozgalom következő évtizede jó néhány alkalommal demonstrálja, hogy a fogalmak, az észjárások, olykor
a minőségek összeférhetetlenségével is számolnunk kell. Szépirodalmi műveikben a
népi írók legjobbjai kivágták magukat a tévútra csábító fogalmak erdejéből, s
persze hogy a mozgalom egészét a szociális és nemzeti kérdések napirenden tartása,
az értelmiség felelősségének tudatosítása, a későbbi nagy demokratikus fordulat
előkészítése a magyar társadalom- és művelődéstörténet fontos és szép fejezetévé
avatja. De ha egymás mellé tesszük Fülep tanulmányait és a könyvtárnyi irodalmat
(benne néhány népi író olykori hozzájárulásával), mely Fülep súlyos érveit figyelmen kívül hagyva, jobb esetben mellérendelő észjárásról, szintetizáló és közvetítő
készségről, kozmikus létérzésről beszél egy „magyar metafizikával" kapcsolatban,
nem ritkán azonban a sámáni révületet, misztikus közösségtudatot, sztyeppei világképet, euráziai lelket, birodalomalakító és -fönntartó hivatást s a többi hasonlót is
terjeszti-visszhangozza, akkor a finnyásságnál döntőbb indokot fogunk találni e
világos szellem visszariadására és évtizedes konok karthausi csendjére.
Üjramegszólalásától, a negyvenes évektől kezdve Fülep az itt tárgyalt fogalmakhoz és elméletekhez is visszatér, föleleveníti és időközben fölgyűlt tanulságokkal
egészíti ki őket. Ennek az ú j aktív periódusának egyik uralkodó eszméje, a tárgyasulás, a „Verdinglichung" kritikája, a nemzet vonatkozásában is fontos megállapításokhoz vezeti. „Elvesz a lélek a közösségből — s csak lélekben van közösség —, s
helyét »tárgyak« foglalják el" — írja 1944-es építészeti tanulmányában; a kapitalizmusban a nép helyét a tömeg, a nemzetét, a „szerves népi-lelki képződménynek
intézménnyé tárgyasulásával", az állam absztraktabb fogalma veszi át. Bővelkedik
ide tartozó igazságokban A magyar művészettörténelem
föladata. A magyar és a
magyarországi művészet megkülönböztetése, azon kívül, hogy különféle társadalomtudományok metodikáját és terminológiáját pontosítja, gazdagítja, irtja ki belőlük a
kulturális nacionalizmus és a nemzet iránti fásult közöny maradványait, egyúttal
a bizonyítottan saját értékek körét ott mutatja tágabbnak a korábban képzeitnél,
ahol nemigen szokás sem művészetet, sem eredetiséget, jelleget keresni, vidéki
templomokban, regionális sajátosságokhoz alkalmazkodó alkotásokban, népi múltunk töredékesen is eleven emlékeiben: a külföldi eredetű stílusok hazai elterjedése
és népiesedése „egyértelmű a magunkévá, magyarrá vagy nemzetiségivé adoptálásukkal", „a mi igénytelenebb, talán darabosabb népi produktumaink nemcsak a
tudományos kutatás archeológiai adalékai, hanem éppen olyan élők, és olyan tiszta,
zavartalan örömet szereznek, mint a legnagyobbak". Ismert művészekről szóló f e j tegetései közül szempontunkból különösen tanulságosak a Derkovits-esszék. Elméleti jelentőségű az a levezetés, amelynek során Fülep szocialista proletárfestő művében tárja föl az egyetemessel korrelatív nemzetit, részint mint küldetést „elnyomott
kis népből" produkálódé nagy művészetre, részint mint „a sajátos magyar hagyomány" folytatását és megújítását. Ez ismét a Magyar művészet gondolatköre, de
fejlettebb fokon, mintegy a spirális magasabb pontján; ami a hajdani esszé befejezésében igénybejelentés és prognózis volt („újra itt az alkalom egyetemes
európai
és nemzeti magyar művészet teremtésére"), azt az idő beteljesítette, s Fülep törvényszerűnek látja, hogy éppen a szocializmus ügyével való egzisztenciális azonosság
jegyében; hisz ez az ügy ma már „világméretű mozgása az emberiségnek".
Természetesen ez csak utalás, puszta jelzése a fogalmak kontinuitásának, belső
fejlődésének és annak, hogy az idős Fülep nagy kérdései egyben a szocializmuséi, a
marxista társadalomtudományokéi is. Lehet, hogy nem mindenki ért egyet helyének
és jelentőségének ebből kiinduló meghatározásával; az újabb magyar esztétikatörténetet összefoglaló disszertáció szerzője magabiztosan jelenti ki, „nem tartozik a
»Fülep-legenda« bűvöltjeinek sorába" s egy-egy részkérdés „markáns megvilágítására" korlátozza Fülep gondolatainak érvényét. Nála is fölbukkan az az elterjedt
vélekedés, amely egy hátrahagyott művészetfilozófiai mű közzétételétől az oeuvre
valóságos metamorfózisát, radikálisan újnak, másnak mutatkozását várja, legalábbis
38

számol ilyen lehetőséggel. De hol a biztosíték, hogy aki nem fogékony az eddig
közzétett anyagból áradó szellem iránt, az másképpen fogja olvasni a később publikálandót? És nem negatív legendateremtés-e egy mindenképpen jelentős gondolkodó (s ez a minősítés méltánytalanul óvatos) értékelését kéziratos hagyatéka bizonytalan jövőjétől függővé tenni? Hisz Füleppel, művei kiadásával éppen hogy szerencsénk v a n ; bármilyen későn, de bőséges válogatásban, gondos szerkesztésben,
talpraesett jegyzetekkel, hasznos mutatókkal és bibliográfiákkal jelentek meg. A három kötetet gondozó Tímár Árpád fölbecsülhetetlen értékű munkát végzett: folyóirat-évfolyamok, kéziratok, nyomdai levonatok százait lapozta át, szövegváltozatokat
hasonlított össze s rekonstruálta az optimálisát, idegen nyelvű idézetek forrását és
fordítását kereste meg, ahol lehetett, a szellemi közeget, például a Fülep előadásával vagy hozzászólásával kapcsolatos viták jegyzőkönyveit is fölkutatta és közölte.
Több mint 2000 oldalnyi szöveg válogatásában, apparátusában alig akad szóvátehető
hiány, nem egészen pontos vagy kiegészítésre szoruló jegyzet. Tévedés az ilyen eredményben „csak" az elszánás, a szorgalom, a türelem gyümölcsét becsülni: szaktudás,
műveltség és távlát is kívántatik hozzá, s nem utoljára a vállalkozáshoz méltó alázat, amelynek értékét, mint némely nemesfémekét, csak növeli a készlet megfogyatkozása, az előfordulás ritkasága.

ZALABAI

ZSIGMOND

Duna-táji parabola
PÁSKÁNDI GÉZA: TÁVOLLÉVŐK VAGY
AVAGY

ÁRTATLANOK

GENERÁLVILÁGOSSÁG

LÜDBŐRÖS KACAGÁS.
A nemzeti érzésről és gondolkodásról, a Duna-táji népek megbékélésének elodázhatatlanságáról, a sovinizmus és nacionalizmus tarthatatlanságáról sokan és sokszor írtak már valamennyi közép-európai irodalomban.
A magyar szellemiség is számtalan történelmi tanulmányban, esszében, prózai alkotásban és költeményben vetette föl — hol a remény, hol meg a reménytelenség
hangján — ezt a korszakonként ú j r a és újra visszatérő témát. A felvilágosodás
„szent eszméi", a Szabadság, Egyenlőség, Testvériség azt a reményt táplálták, hogy
a nyelvi, faji, nemzeti elfogultságnak hamarosan meg kell szűnnie. Ezt a hitet az
1848-as események nemzeti ellentéteinek kiéleződése foszlatta szét. S noha a megbékélés ügyén a múlt század második felében a magyar szellem legjobbjai újult
erővel kezdtek munkálkodni, a magyarságot és a Duna-táji nemzeteket összekötő
híd századunkban sem ívelt parttól partig. Átok ülte meg, dévai. Érthető hát, hogy
A Duna vallomását hallgató Adyt a szertefoszlott remények láttán m á r kirázta a
történelmi hideglelés:
„Mindig ilyen bal volt itt a világ?
Eredendő bűn, lanyha
vétek,
Hideglelés, vergődés, könny, aszály?
A Duna-parton sohse éltek
Boldog, erős, kacagó népek?"
39

S halk mormolással kezdte a mesét
A vén Duna. Igaz az átok,
Mit már sokan sejtünk, óh, mind igaz:
Mióta ő zúgva kivágott,
Boldog népet itt sohse látott.
A Duna-táj bús villámhárító.
Fél-emberek,
fél-nemzetecskék
Számára készült
szégyen-kaloda.
Ahol a szárnyakat
lenyesték
S ahol halottasak az esték.
Oj reménysugarakat a századelőnek az a hite hintett a Duna-táji „halottas estékbe", hogy a nemzeti ellentéteket majd a szocializmus nemzetközisége oldja föl.
E hit jegyében született Ady újabb Duna-táji vallomása, a „Dunának, Oltnak egy a
hangja"; ez a meggyőződés fogalmaztatta meg József Attilával a „rendezni
végre
közös dolgainkat" programját. Ezen fáradozott a közép-európai népek
„tejtestvériségének" a szószólójaként Németh László, Bartók és Kodály. A megbékélés igéit
hirdették a nemzetiségi irodalmak Gaál Gábor, Sinkó Ervin, Fábry Zoltán, Balogh
Edgár vezette szellemi erői. S mégis: a hídépítők munkáját mintha továbbra is kísérné az a bizonyos dévai átok. Illyés Gyulát ma is ugyanaz a történelmi hideglelés borzongatja, akárcsak Adyt — hetven évvel ezelőtt. A Duna
vallomásának
tragikus pátoszára az Elpuskázott tartomány panasza rímel: a Duna-tájon „a tarkaságból nehezebben alakult harmónia, az érdes különbözőségből jó anyagú
különféleség. Az érintkezés eredménye kevés. Annál több — mondja Illyés, beteljesületlen
vágyakat sorolva — a tanulsága."
Bárhol és bármikor vetődött fel a sorskérdések témaköre, a föladatvállalás, a
programadás, az igehirdetés méltósága s a hang emelkedettsége — felelősségteljes
komolysága vagy tragikus pátosza — kísérte. Páskándi Géza Távollévők vagy Ártatlanok avagy Generálvilágosság című darabjából (lásd: Színművek, Magvető Kiadó,
1975) ezzel szemben borzongató nevetést, lúdbőrös kacagást hallunk ki. A Távollévők ... legszembetűnőbb hozadéka kétségkívül az újszerűség, az irodalmi kánontól,
a hagyományok által „komollyá" szentesített problémakör ábrázolásának az állandósult normáitól való eltérés. Téma és témaalakítás, mondanivaló és szemlélet között feszültséget érzünk; az ellentétes minőségek azonban a darabot sűrűn átszövő
kontrasztív kifejezésformákban: a paradoxonokban, logikai oxymorokban, szemléletellentétezésben, a jelenségek színét-fonákját fölvillantó groteszkben és iróniában
s a tragikomikus bohózat átmeneti műfajában, többsíkú képződményében olyan
sajátos egységgé rendeződnek, amely „komolytalanságai" ellenére is elgondolkodtató
módon szól a nemzeti gondolkodás torzulásairól.
TÖRTÉNELMI
METAFORA.
A Távollévők...
cselekménye a magyar—török
harcok egy ránk hagyományozott epizódjából bomlik ki. Páskándi Géza arra keresi a választ, hogy tulajdonképpen ki is rántotta magával a mélybe a másikat:
Dugovics Titusz a törököt, avagy a török Dugovics Tituszt; s főképpen: mindezt
kiért és miért. A szemléletgenezis, mint ezt a szerző is jelzi, egy Mikszáth Kálmán-i
anekdota; a történelmi-nemzeti gondolkodásnak a mát is beárnyékoló megnyilvánulásaként nem lesz talán fölösleges, ha idézzük:
„ösmertem valaha egy öreg cincárt (görögöt), a Dugali bácsit, aki, mikor a
török—görög harcok epizódjait mesélték előtte, hogyan döfi le a török
könyörtelenül
a görögöt, ahol találja, elszörnyülködve
pattant föl:
— C; a gaz pogány, a gaz pogány!
De mikor aztán az elbeszélő egy kanyarodással arra tért rá, hogy ha meg a
görög fogja el a törököt, felkoncolja, olajban süti, szelíden
morogta:
— Mit tudna tenni, szegény!
(Ti. mit tudna tenni szegény görög! Hát persze, olajban süti. Hiszen csak nem
sütheti pampuskazsírban,
szegény görög.)"
40

A Távollévők...
e kétféle erkölcsi állásfoglalás és torz ítélkezés természetét
vizsgálja a történelmi-nemzeti gondolkodás folyamatában. Csalódik azonban az
olvasó, ha a mondottak után egy török—magyar kori hagyományos történelmi drámát vár. A históriai motívumokat az alkotó fantázia szabadon bontja és szövi tovább. Mi több, Pánkándi Géza még a történelemszemlélet etikáján is csavarint
egyet. A török ellen a magyar fél igazságos háborút folytatott; magatartását, erkölcsi normáit csak ennek alapján lehet megítélni. A Távollévők.. .-ben viszont
mindkét tábor igazságtalan háborúba keveredett. Ilyen igazságtalan harc Páskándi
szerint a nemzeti gyűlölködés, a más nyelvűek közötti viszálykodás is.
A darab tehát áltörténeti mű; mondanivalója — áttörve a tematikai alaphelyzet tér- és időbeli határait — parabolikus. Dugovics és a török párviadala, melyet
a darabban Demeter és Szelim jelenít meg, Duna-táji parabolaként, történelmi metaforaként funkcionál, s a jelentésátvitel folytán vonatkozik minden egyes históriai
helyzetre, melyben a kölcsönösen igazságtalan harc — közte a sovinizmus, a nacionalizmus — értelmetlenségei nyilvánulnak meg. A metaforikus-parabolikus jelleget
még inkább kiemelik az idősíkváltások tudatos anakronizmusai (Demeter és Szelim
a jobbágyságról mint letűnt osztályról beszél; szóba kerül televízió és tömeggondolkodás kapcsolata stb.). Az idősíkok csúszása egyrészt mélyíti a darab történelemfilozófiáját (helyzetek ismétlődhetőségére, szemléletek makacs továbbélésére utal),
másrészt pedig aktualizálja a témát és mondanivalót.
Az aktualizálás a társadalmi tudatformákban egyidejűleg tükröződő múlt- és
jelenidejűségből a korszerűtlent, az avulót, a távlattalant, a meghaladásra ítéltet
veszi célba. A nacionalizmus mint történelmi tehertétel mára leleplezte önmagát:
fény derült természetének képtelenségeire, arra az ellentmondásra, amely kicsinyes
belső üressége és nagy jelentőségre igényt tartó külső megnyilvánulásai között feszül. Páskándi szatirikus-ironikus-groteszk témakezelése ezt a fajta ürességet leplezi le; a bohózat és paródia eszközeivel rendre lejáratva a nagynemzeti jelszavakból táplálkozó harc komolyságát. Nevet és nevettet. Megteheti — birtokában van
a nemzetek közötti együttélés tisztességes játékszabályainak, az elvszerű, tiszta,
marxista nemzetiségi politikának. Mindez felszabadulttá teszi módszereit és ábrázolásmódját. Ebből a felszabadultságból adódik — nem pedig a hagyományosan
komoly téma lebecsüléséből, valamiféle etikátlanságból —, hogy a nevettetés stíluseszközeihez nyúlt. Szemléletét egy Marx-idézettel jellemezhetjük legtömörebben:
„A történelem alapos munkát végez, és sok fázison halad keresztül, amikor sírba
visz egy elévült formát. A világtörténelmi
forma legutolsó fázisa —
komédiája.
Görögország isteneinek, akik már egyszer halálra voltak sebezve Aiszkhülosz
Leláncolt Prométheuszában, mégegyszer meg kellett halniok — komikusan — Lukianosz
párbeszédeiben."
EGYÉN ÉS TÁRSADALOM.
A Távollévők...
tematikájának történelmi alaprétegére az emberi magatartásformák rétegei települnek rá. Hogyan tükröződik a
társadalmi erők mozgása az egyén gondolkodásában és tetteiben — ez a darabban
fölvetett kérdéseknek a másik nagy köre. Hogyan őrlődik a harcba kényszerített
kisember a kétfelől is leselkedő veszély malomkövei, a „muszáj szabadon dönteni"
dilemmái között? („Ha gyáva vagy, megölnek, ha bátor vagy, megölnek.
Mindegy.
(...) Csakhogy, ha gyáva vagy, ketten is megölhetnek. Az ellenség is, mert félsz
tőle, s a tieid is, mert megbüntetnek.")
Lét és nemlét, egyén és társadalom, személyiség és hatalom viszonyát boncolgatja Páskándi, bonyolult kérdéseket vetve föl
filozófiai, eszmei, politikai, lélektani és erkölcsi vetületben, széles asszociációs skálán, a hagyományos dráma szigorú szerkesztettségétől el-eltérő szövevényes gondolatmenetekkel, kitérőkkel a jelenségek színe és fonákja felé.
A figurák által képviselt magatartásformák két pólus köré rendeződnek.
Az egyik oldalon a török és a magyar tábor tagjai állnak (a számos figurát — az
egyszerűség kedvéért — nevezzük tömegnek), a másikon pedig Demeter és Szelim.
A tematikai kontrasztból kibomló jellem-, szemlélet- és magatartás-oppozíció alkotja a darab tulajdonképpeni mondanivalóját.
Jurij Lotman szovjet irodalomtudós szerint az ember viselkedését lélektanilag
41

két tényező irányítja: a félelem és a szégyen. Az antagonisztikus társadalmi osztályok kialakulásának pillanatától fogva az egyén és állam közötti viszony szabályozója a félelem lett: az elnyomott (manipulált) tömeg nem a maga elképzelései,
hanem elnyomói (manipulálói) rendelkezései szerint él, cselekszik és ítélkezik. Közös
vonása a magyaroknak is, a törököknek is, hogy a félelem igazgatja őket. Mindkét
tábor tudatában van annak, hogy a harcba kényszerrel vittek szerepét kell eljátszania
(ÖTÖDIK KATONA: „... ketten is megölhetnek. Az ellenség, mert félsz tőle, s a
tieid is, mert megbüntetnek."
— TÖRÖK TISZT: „Ezekben a háborús időkben vagy
az ellenség vágja le a fejünket, vagy a szultán.") Fölismerik azt is, hogy uraik érdekeiért kénytelenek fegyvert viselni. Viszálykodásuk értelmetlen: „Mintha
azért
harcolna mindenki, csak azért, hogy senki se lehessen győztes." A nemzeti gyűlölködést abszurd küzdelemnek tartják, amelyben — hiszen nem tudhatni, ki mikor
és miért törleszt majd — „a vesztes vérén elcsúszhat a győztes" is. Mint ahogy a
toronyból lezuhant magyar Őrszem vereségét is tulajdonképpen a győzelem okozza:
„(nyögve) Elcsúsztam, az volt a baj. (Nagy nehezen feláll).
Ügy orron vertem (orrához kap), hogy elcsúsztam
a (nevet nyögdécselve)
... taknyán ... azon csúsztam el... ki hitte volna?"
Közös vonása a két tábornak az is, hogy fölismeréseik és tetteik között áthághatatlan szakadék tátong. Statikus és passzív figurák, ellenszegülésre képtelenek.
Érzik a szorítást; tudják, a döntések fölöttük álló erőktől függenek. Lázadásuk
ezért' legföljebb a „svejkizmusig" ér: török ruhába öltöztetett bábukat döntögetnek
ágyúlövedékből készült kugligolyóval, fogadnak a győztesre; ironizálják a helyzetüket („Időszerű, hogy derűlátók legyünk."; Parancsba adták, hogy ne
búsuljunk."
stb.), szkeptikusak („Jó az nekünk, hogy ott fent a zászlóért harcol az a kettő?
Én derűlátó vagyok, de azért megkérdezem.")
Szkepszisük azonban sohasem csap
át szembeszegülésre késztető meggyőződésbe. Társadalmi igazságérzetüket egyrészt
a kiszolgáltatottság érzése, másrészt meg az önzés, a zavarosban halászás, a k a p a r j
kurta neked is jut szemlélet nem engedi érvényre jutni. Ha érdekeiknek úgy felel
meg, még a hatalom tőlük oly idegen frazeológiáját is átveszik. A Strázsamester—
Magdolna—Kapitány háromszög szerelmi bonyodalmait például hazafiaskodó demagógia kendőzi. A bővérű katonák közé szökött háremhölgyek szintén a talmi f r a zeológia sáncai mögé vonulnak a szultán számonkérése elől. A két tábor azonos
vonásai különösen a 75—94. oldal gyors vágásokkal tagolt, ritmikusan váltakozó
motívumpárhuzamaiból tűnnek elő:
— A Király megjöttekor ismét fellobog
a harci kedv a magyarokban;
— a toronyból lezuhant Demetert a magyarok, mint árulót, agyon akarják
verni;
— a Király megbánja a háború kirobbantását, majd békét hirdet;
— Demetert mint „hőst" arra kényszerítik, hogy virágot nyújtson át a Királynak;
— a „hősies visszavonulás" a „mi győztünk" mámorát váltja ki a magyarokból.

— a Szultán megérkezése ú j f e n t nagy
felbuzdulást vált ki a törökökből;
— a Demeterrel együtt lezuhant Szelimet az övéi, mint árulót, föl a k a r j á k
akasztani;
— a Szultán ugyancsak megbánja a
hadviselést, ő is békét hirdet;
— a „hőssé" avatott Szelimnek a hősiesség lehetőségéért virággal kell hódolnia a Szultán előtt;
— a „fegyelmezett visszakozás" a „mi
győztünk" örömét táplálja a törökben.

A két tábor tagjai mindenkor a pillanatnyiság szerint cselekszenek. Nem egyszenvedélyű figurák — a tragédia hőseinek fensége, átlagon felülisége, kiválósága
hiányzik belőlük. Sem környezetükkel, sem önnön lelkiismeretükkel nem kerülnek
konfliktusba. Az eleosz, vagyis a részvét, melyet Arisztotelész szerint a tragikus
hősnek a nézőben (olvasóban) keltenie kell, viszont aligha tagadható meg tőlük.
Idegen jellemek volnának? Mielőtt a fenséget számon kérnénk tőlük, gondoljunk
arra, hogy századunkban klasszikus értelemben vett tragédia jóformán alig íródott,
42

annál több atragikus jellegű tragikomédia és abszurd dráma született. Az agyonszervezett modern társadalom — erről is szó esik Páskándi parabolisztikus darabjában — a kollektív felelősséget (felelőtlenséget?) erősíti az egyéni felelősség rovására. S ilyen körülmények között nem is olyan könnyű eldönteni, hogy ki a felelős
például Hirosimáért: a tudós-e, aki a maghasadást fölfedezte, a pilóta-e, akivel az
atombombát ledobatták, avagy a személytelen hatalom, amely a bomba ledobását
elrendelte. A társadalmi gépezet csavarjai, a kisemberek, érzik és sejtik a bűnt;
tudatukban azonban a bűn és bűnhődés nem a klasszikus dramaturgia szabályai
szerint kapcsolódik; mi több: a bűn ellentéte gyakran a közöny, a csömör, vagy
— mint Páskándi Géza darabjában — az ártatlanság makacs ismételgetése: „Ha
nincs közöm az Okhoz, ártatlan vagyok. Ha az Okozatnak nincs köze az Okhoz,
ártatlan."
ELLEN JELLEMEK.
Érthetetlen és megváltozhatatlan volna hát világunk és
benne az ember? Beckett és Ionesco abszurd drámáinak szellemével, mely szerint
az ember helye és szerepe a világban eleve kétséges, Páskándi Géza azt a fajta
racionalista gondolkodót állítja szembe, aki hisz a valóság megismerhetőségében, az
ok-okozati viszonyok földerítésében, s aki fölismeri és leküzdi a jelenség és lényeg
mesterséges szétválasztásán alapuló manipulációt. Páskándi számára nincsenek eleve
adott és leküzdhetetlen abszurd helyzetek, csupán — mint ezt gyakorta hangoztatja — abszurdoii szituációk, melyek felszámolhatók, megszüntethetők, meghaladhatok.
A változás és változtatás lehetőségébe vetett hitét a Távollévők.. .-ben a két
főalak, Demeter és Szelim példázza. A statikus jellemekkel szemben ők dinamikus
figurák. Űtjuk a bűn fölismerésétől a megtisztulásig vezet. Környezetükkel, amely
képtelen leszámolni a nemzeti gondolkodás előítéleteivel, meghasonlanak; szembekerülnek önmaguk korábbi elveivel is. Eszmélkedésük során tetteiket nem a félelem irányítja, mint társaikét, hanem a szégyen. A tömeg uszító hangjaira, a más
nyelvűek nemzeti önérzetét sértő jelszavakra például így reagálnak:
SZELIM: Te érted, hogy mit kiabálnak a tieid a te nyelveden.
DEMETER: Te pedig érted: mit kiabálnak a teid a te nyelveden.
(Csend.)
SZELIM: Meglehet, hogy a tieid is ugyanazt kiáltják a te nyelveden, amit az
enyéim az én nyelvemen?
DEMETER (fejét kicsit lehajtja): Azt.
SZELIM: Mit?
DEMETER (halkan): Szégyellem
megmondani.
SZELIM: Én is. Akkor biztos, hogy ugyanazt
kiáltják.
(Kis csend.)
DEMETER: Akkor nem kell lefordítanunk
egymásnak.
SZELIM: Nem. Akkor nem fogjuk lefordítani
egymásnak.
Jurij Lotman szerint a szégyennek mint magatartásszabályozó normának az a
sajátossága, hogy csoporton belül hat (szemben a félelemmel, amely a csoportok
közötti viszony alakítója). De hogyan kerül a más-más táborból jövő Demeter és
Szelim egyazon csoportba? Ügy, hogy fölismerik: mind a ketten kényszer által lettek „hősök", mind a ketten a fölöttük állók (a király, illetve a szultán) érdekeiért
harcolnak, s mind a ketten csak vesztesei lehetnek a kölcsönös gyűlölködésnek.
Az irónia, a szatíra, a fekete humor nyilait röppentik azok felé, akik talmi frazeológiával leplezik azokat az értékeket, melyek összeköthetik a nemzeteket. Íme a
szidalmazásba belefáradtak vallomása:
DEMETER: Egyszer, valamelyik vidámabb napon, amikor nagyon bíztam a győzelemben, gilisztát mondtam. Emlékszel? (Lassan felderülnek.)
SZELIM: Hogyne! Meg aztán mondtál olyan állatokat is, amilyeneket nem is
ösmertem!
DEMETER: Igen: mondtam, hogy kacsacsőrű emlős — meg ilyeneket. Én se
tudtam, mi, csak mondtam.
43

SZELIM: Tőled tanultam meg az egész állattant. Főleg a gerinceseket.
DEMETER: Én meg tőled a
puhatestűeket.
SZELIM: Megismertük az éghajlati jelenségeket. Azt mondtad: az isten nyila
üssön belém. Megkérdeztem:
mi az? S te elmagyaráztad:
mi okozza a villámlást, dörgést. Népszerűsítetted
a tudományt.
DEMETER: Igen, a villámhárítóról is beszéltem.
SZELIM: Igen, igen. Valami Frank ... vagy ilyen ...
DEMETER:
Franklin...
SZELIM: Persze, Franklin
Benjámin.
DEMETER: Az egész muzulmán hitet tőled tanultam meg. Addig csak a keresztény kultúrát ismertem. Tőled tanultam meg, hogy van más hit, más világ,
más szellem is ...
SZELIM: Miközben szidtuk egymást, nem szalasztottuk
el az alkalmat,
hogy
mindent megtanuljunk
egymástól. Egymás
tudományát.
DEMETER: Egymás
kultúráját.
SZELIM: Egymás
művészetét.
DEMETER: Kényszerítve
voltunk, hogy egymás szitkaiból is
tanuljunk."
Páskándi Géza — s térjünk vissza itt a darab szemléletgeneziséhez — polemikusán viszonyul a már idézett Mikszáth-anekdotához. Hőseit át- és á t j á r j a a
relativitásnak, a kétféle állásfoglalásnak és erkölcsi ítélkezésnek a borzongató tudata, az a fölismerés, hogy a nemzeti viszálykodás képletes „nándorfehérvári
csatája" az egyik félnek vereség, a másiknak pedig győzelem, hogy a gyűlölködés
„mohácsi ütközete" az egyiknek vész, a másiknak meg diadal, hogy a nemzetieskedés lehet eszményített is, meg elítélendő is. Rájönnek, hogy nyelvre és f a j r a
való tekintet nélkül „ugyanaz a hős kellene mindenkinek.
Egyetlen hős az egész
világnak."
Kerülik hát, hogy kapcsolatuk győztes és legyőzött viszonyává fajuljon. Nem
taszítja le egyik a másikát a várfokról. Képtelenek az erőszakra — együtt és önként ugranak a mélybe.
A Szelim és Demeter, illetve a tömeg (a törökök és magyarok) által képviselt
magatartás és eszmeiség a darab záró részében rendeződik oppozícióvá. A tematikai
kontraszt nem a nemzeti különbözőség tudatát emeli ki, ellenkezőleg: az egészséges,
illetve káros történelemszemléletet különíti el élesen egymástól. Demeter is, Szelim
is azt tapasztalja, hogy népének nemzeti gondolkodása sémákba merevedett, előítéletektől terhelt, s hogy a békekötés ellenére is a múlthoz igazodik, nem pedig
a történelem teljes dimenzióihoz, mindahhoz, „ami volt, van, lesz és ami
lehetséges". Ez a fajta gondolkodás a nemzeti' öntudatnak ellentéteként, nem pedig p á r j a ként értelmezi a nemzetköziséget. A megkötött békét sem a szabadság békessége
jellemzi tehát, hanem az afféle módosult, burkolt „csendes viszálykodás".
Demeter is, Szelim is meghasonlik hát a maga környezetével, s kivonul belőle.
Távolodnak egy avulásra ítélt tudatformától, hogy közeledjenek egymáshoz, s az
egykori csatatérre, e Duna-tájnyivá tágult várfokra visszatérve kössenek olyan békét,
melyben „a szerepeket egyenlően, igazságosan cserélik: kicsik és nagyok".
Hogy a várfokra kivonulva, közösségükből kiválva csak különbékét kötnek?
Kétségtelen. De míg az eszme és a valóság között az összhang nem tökéletes, a
Demeter- és Szelim-féle egyéni békekötések sokasodása segíti elő, hogy a nemzetek
között is megszülessen a megbékélés. Az általános és teljes. Ama majdani.

44

SZILÁDI

JÁNOS

Galgóczi Erzsébet
Az írót elárulják a hasonlatai, a képei, az, ahogy érzékletessé teszi az elvontat,
megfoghatóvá a megfoghatatlant.
Szinte találomra válogatva csak a különböző novellákból, ilyeneket ír: (a nehezen múló idő érzékeltetésére) „kátyúba süllyedt szekér volt a délután", (a hólesöprés villanásnyi jelenetébe magát az embert is jellemzőn fogalmazva) „türelmesen
t a r t j a a lábát a férfi, mint patkoláskor a ló", (az öregség elesettségét bemutatva)
„egyre gyengébbnek érzi magát, mint a pókháló, amely m á r a harmatot sem bírja
tartani".
A metaforák, a hasonlatok mindig a paraszti élethez, a természeti környezethez
kapcsolódnak, akár csak Galgóczi egész írói pályája. írásaiból, novelláiból, regényeiből „úgyszólván mindent megtudunk, ami a magyar falu ú j a b b kori történetében és
jelenében említésre érdemes" — írta róla egyik kritikusa.
A megállapítás igaz.
Galgóczi Erzsébet, aki 1930-ban született — szülei középparasztok voltak, nyolc
gyermekük közt az írónő a hetedik — és irodalmi pályáját 1950-ben kezdte, amikor
a DISZ felszabadulási novellapályázatán első díjat nyert, máig hű m a r a d t első írásainak ihlető forrásához, a magyar faluhoz.
Egy kosár hazai — ez volt- Galgóczi első, 1953-as novelláskötetének címe. Szimbolikus cím, mert nemcsak a pályakezdést jelzi, de azt is, ami ritkább: a pálya
eddigi egészét. Azt, hogy Galgóczi máig „egytémájú" író maradt, hogy szinte alig
lehet olyan Galgóczi-művet mondani, amelyik nem vidéken, nem parasztok között
játszódik. Galgóczi írói kiteljesedése is ebben az „egytémájúságban" következett be.
Ügy, hogy az egyetlen tematika belső mélységeinek felfedezése, meghódítása tette
alkalmassá a kor — korunk — egyetemes kérdéseinek művészi ábrázolására.
Az út nem volt töretlen. A jó indulást nem követte a gazdag folytatás. „1952
karácsonytól 1958 márciusáig alig írtam novellát, amit írtam, az nem volt jó, s ha
esetleg akadt közte jó is, azt nem közölték." 1969-ben, túl a válságokon, az írói kiteljesedés korszakában vetette papírra ezeket a sorokat Galgóczi. Az elbeszélés —
A küszöbön — idegen alakba burkolja a személyes sorsot. Galgóczi távolságot akar
tartani, kívülről szeretné nézni hősét és annak sorsát. Nem tudja. A novella első
felében még Sebők Kriszti a hős neve, de amikor rázúdul a tragédia, akkor eldobja
a magára öltött álarcot; az édesanya már Bözsi lányához írja aggódó levelét, és ő
is m á r a novella főszereplője: Galgóczi Erzsébet.
ö , aki a felszabadulást követő sok reményű esztendők jegyében indult az úton.
<3, aki tele volt örömmel, optimizmussal — első elbeszélései őrzik ezt a korszakot —
és aki, mert tehetséges volt, egyetemre került: tanult, tanulhatott. A boldogság
azonban hamar megkomorodott. Családját nyomorgásba taszította az ötvenes évek
torz mezőgazdasági politikája, a mértéktelen beszolgáltatás, öt, mert tiltakozni próbált az igazságtalanság ellen, ösztöndíj elvonással büntették, és éhezett, nyomorgott,
hogy az egyetemet ne kelljen föladnia.
A személyes sors reménytelenné válása hallgattatja el az írót, vagy készteti
olyan novellák írására, amelyek közlését az irodalmi fórumok nem vállalják. De
egyben ezek azok az évek is, amelyek a későbbi Galgóczi-novellisztika élményanyagát és szemléleti módozatait kiformálják.
A feltétlen valóságtiszteletet például. A valós élmény, a „megtörtént" eset dramaturgiája Galgóczi írói munkásságának egyik legfőbb jellemzője. Szinte valamennyi
Galgóczi-mű mögött felfedezhető, kikutatható egy valóságos esemény. Ez nem jelenti
45

azt, hogy Galgóczi egy az egyben emeli át elbeszéléssé, kisregénnyé a többnyire a
szűkebb pátriájához kötődő eseményeket. A konkrét történet a művészi kiindulópont
szerepét játssza: a vázt jelenti, amelyre húst, izmot az emberi élményt művészi
élménnyé formáló alkotói munka tapaszt, s amelytől az egyedi történet a közös emberi és társadalmi érvényesség tágabb tartalmaival ruházódik fel. A konkrét esemény
itt már csak hordozó funkciót lát el, és döntővé teherbíró képessége válik: az, hogy
önnön konkrétságában adekvát megjelenítője-e egy egyetemesebb gondolatnak, problémakörnek. Galgóczi írói pályája e két mozzanat, a konkrét egyedi és az általános,
az egyéni és a tipikus egyre természetesebb összeolvadásának megteremtését .valósítja meg.
A megtörtént eset dramaturgiájának alkalmazása azon túl, hogy szociográfikus
tartalmakat von be a novellákba, s hogy a hagyományos novellaalakzatot az irodalmi
riport sajátosságaival ötvözi, kettős értelmű Galgóczi írásaiban. Jelenti egyrészt a
másokkal történt eseményt, és jelenti a személyes sorsot. Galgóczi elbeszéléseinek
egyik jelentős vonulata a személyes életutat feldolgozó novellák sora. A személyes
sorsnak ez a megemelt szerepeltetése nem az írói alkat lirizáló vonzódásából fakad
— idegen ez Galgóczitól —, és nem a „velem történt" felértékeléséből, hanem abból
a felismerésből, hogy egyéni élete oly mértékben cseng össze osztálya történetével,
hogy benne (és általa) a magyar parasztság sorsa válik ábrázolhatóvá. Az otthon
maradtaké éppúgy, mint a tanulással, politikai karrierrel kiemelkedőké.
Hogy ez valójában így van, arra nem a kendőzetlenül önéletrajzi novellák —
A küszöbön, Cogito, Fogódzó nélkül, Az eltévedt lovas — a legjobb bizonyítékok, h a nem azok a szerepjátszós elbeszélések, amelyekben Galgóczi idegen alakok jelmezében vall saját életéről. A Kőnél keményebb például. Az 1973-ban keletkezett elbeszélés alapja személyes történet: Galgóczi az ötvenes évek elején a Színház- és Filmművészeti Főiskolán tanult, szovjet ösztöndíjasnak jelölték, de mert az utolsó pillanatban a keretet a felére csökkentették, itthon maradt. A történet már önmagában
korszakot jellemző, de Galgóczi nem elégszik meg ennyivel. Hőse hányódásával, aki
képtelen viszontszeretni a hozzá vonzódó parasztfiút és reménytelenül szerelmes
egyik tanárába, aki pedig azok közé tartozik, akiktől épp őnekik kellene elhódítaniuk
a kulturális hegemóniát; bonyolult emberi, társadalmi képet rajzol. A politika az
ú j kulturális hatalom képviselőjének szerepét osztja ki rá, de ő kisebbségi érzésekkel küszködik, s amikor fellép az igazságtalanságok ellen, amikor megszerzett tudását érvényesítve az otthoniak védelmére kel, ösztöndíj elvonással büntetik. Galgóczi
hőse nem tud és nem akar kiszakadni osztályából, a nagyvárosban is az ő sorsukat
éli. Gyötrelmesebben talán, mint ők maguk, mert egyedül, idegen környezetben kínlódik, s fájdalmasabban talán, mert tudása révén tudatosabban érzékeli a tragédiát,
mint ők. De a harcot nem adja föl. Megkísérti a halál, az önkéntes, de nem hal meg.
Él és „Elevenen megy át a tűzön."
Galgóczi lenyűgöző élmény- és ismeretanyaggal gazdálkodik, s mint nem egy
kritikus megjegyezte, pazarol: egyetlen mondatba zsúfol terjedelmes elbeszélésre elegendő élményt, novellába tömörít regényért kiáltó konfliktushelyzetet. A pazarlás,
mint tény, igaz, de van miből pazarolni: Galgóczi sokat tud a magyar faluról, szinte
többet, mint a falu önmagáról. Többet, mint a falu önmagáról? Kérdőjellel kell
megismételni a kijelentést, mert a megfogalmazás sajátos problémát takar. A magyar irodalomban gazdag hagyománya van a paraszti élet ábrázolásának. Galgóczi
— a realizmus jegyében — ezt a hagyományt vállalja és fejleszti tovább. Nem akárhogy. A múlt magyar írói nem egyszerűen a parasztságról írtak, hanem a félfeudális,
félkapitalista társadalom elnyomott, kiszolgáltatott osztályáról. Az ő képviseletük az
elnyomottak képviselete volt az elnyomókkal szemben. Galgóczi helyzete alapvetően
más. ö a szocialista társadalom keretei közt valósítja meg a föld népének irodalmi
képviseletét. És ez újszerű feltételeket szab az alkotó számára. Szélesíti és mélyíti
látásmódját a történetiséggel, a dolgok, a jelenségek összetettebb, az összefüggések
sokoldalú elemzésével. Galgóczi művészete híven tükrözi ezt a történelmi változást:
élesen tiltakozik, ha úgy érzi, csorbítják a föld népének jogait, de kemény akkor is.
46

ha úgy látja, hogy osztályos társai tudatlanságból, rossz önzésből nem tudnak, nem
akarnak élni a szocializmus, teremtette teljesebb emberi élet lehetőségével. A belső
azonosulásnak és elutasításnak, a bírálatnak és önbírálatnak ezt a dialektikus egységét a szocializmus teremtette meg az alkotó számára, és Galgóczi Erzsébet műteremtő szemléletté emeli a lehetőséget.
Nem egyszerre, nem azonnal. Galgóczi novellái önálló alkotások, szuverének és
egyediek — és mégsem különállók. Az elbeszélések egymásból épülnek, motívumok,
hősök, helyzetek ismétlődnek a különböző alkotásokban a még gazdagabb megmutatkozás belső törvényei szerint. A művek egymást folytató, kiteljesítő rendszere nem
csupán az epikai ábrázolás már-már regényszerű folyamatosságát jelenti, de Galgóczi
írói pályájának alakulását, formálódását is. Vangyia, a vagongyárból kiemelt, falusi
tanácselnöknek kinevezett népi káder sorsát például három novellában is feldolgozta Galgóczi. Az 1953-as keletkezésű Keresztesné még lassú hömpölygésű, ráérős
elbeszélés. A mértéktelen beszolgáltatástól szenvedő falu képe reális, de valami
csodavárás semlegesíti a robbanásig telített konfliktushelyzetet. Galgóczi látja a falu
vergődését, és helyenként bizony még alaposan csikorgó mondatláncaiban hitelesen
föl is vázolja a drámai szituációt, de az utolsó pillanatban mindig visszariad, s hol
egy Szabad Néphez intézett telefonnal, hol egy miniszterelnöki beszéddel föloldja
a drámát.
A Keresztesné ben Vangyia csak az egyik szereplő, a Fejjel lefelé (1962) már az
ő története. Keményebb, karcolóbb novella ez. Drámaisága erős, összefogott, nyelvezete tömör, csattanós. A drámai összecsapást azonban itt sem vállalja Galgóczi.
A falu megbünteti, megszégyeníti Vangyiát, de amikor az ellenforradalom után neki
lenne alkalma, hogy törlesszen, nem teszi. Ez a helytállása fölmenti korábbi túlkapásai bűnei alól: egyenrangú félként ülhet le a történtek tisztázására a falu képviselőjével. A témakör harmadik feldolgozása — Idegen a faluban (1967) — már
formai megoldásában is merőben különbözik az előzőktől. Vangyia, aki tehetetlen
dühében felgyújtotta a téeszirodát, elmondja életét az őt kihallgató ügyésznek. Monológ az Idegen a faluban, a népből kiemelt, a rábízott hatalommal rosszul sáfárkodó,
s tehetetlen dühében gyújtogatásra vetemedő egykori vezető monológja. Szikrázó
keménységű, feszes drámaiságú elbeszélés az Idegen a faluban. Egy ember megérdemelt bukásának a története, de egyben drámája is, mert nem egyszerűen Vangyia
volt embertelen, embertelenek voltak a törvények is, amelyek végrehajtására őt kijelölték. A beszolgáltatást nem Vangyia találta ki, ő csak vállalta és túllihegte. Megkínozta, megalázta a falut, fölösen, önszorgalomból. A falu túlélte: ő nem. Még él,
de már csak roncs, árnyék, kísértet.
Vangyia történetének hármas feldolgozása nem csupán Galgóczi ábrázoló művészetének gazdagodását jelzi, de szemléletmódjának alakulását is. Azt, hogy a Keresztesnében még alig körvonalazott jó reménye, a Fejjel lefelé pozitív föloldásától az
Idegen a faluban tragédia vállalásáig jut el. És nem csupán ebben az elbeszéléssorban. Galgóczi, akinek írói pályáján a szép reményű indulást az emberi és írói
meghasonlás táplálta hallgatás évei követték, s a folytatás az ötvenes évek végére, a
hatvanas évek elejére, a kibontakozás, az írói beérkezés pedig a hatvanas évek közepére maradt, erősen vonzódik a drámához, a tragédiához. Ezt a változást nem a
szemléletmód keserűsége, beszűkülése idézi elő. Az esztétikai tragédia nem egyenlő
a mindennapi élet tragédiájával. A tragédia Galgóczi számára esztétikai lehetőség,
amely lehetővé teszi a felszín mögött a mélység, a jelenség ellenében a lényeg ábrázolását. Ennek kutatása, keresése vezette el Galgóczit a tragédiához Vangyia ismétlődő történeteiben és egyéb alkotásaiban is.
Galgóczi írói beérkezésének korszaka a hatvanas évek közepe. Ekkor születik
meg Galgóczi máig legalapvetőbb novellaalakzata: a közvetlen társadalmiságot vállaló és kiteljesítő novellák vonulata. Ezeket az elbeszéléseket a kiélezett drámaiság,
a szociográfikus részletgazdagság és az irodalmi riport műfaji elemeinek sokrétű
felhasználása jellemzi.
Írói anyagkezelésük szerint a novellák több változatot mutatnak. Legegységeseb47

bek a karriertörténetek — Idegen a faluban, Budapest egymillió kilométer —, a népből kiemelt, a rájuk bízott hatalommal visszaélő vezetők sorsát, „karrierjét" bemutató
novellák, összetettebbek, terjedelmileg gyakran kisregényléptékűek azok az alkotások, amelyekben a karriertörténet krimielemekkel vegyül, a már bekövetkezett tragédia — legtöbbször öngyilkosság — okainak felderítésével (Bizonyíték nincs), vagy
az előre látható dráma ábrázolásával. (A főügyész felesége, Kinek a törvénye?,
Pókháló.) Az írói anyagkezelés szerint lényegében ehhez a vonulathoz tartoznak azok az
elbeszélések is, amelyekben az osztály önkritikája fogalmazódik meg. (Valahol fények, Aknamező, Hajnali látogatók.) Galgóczi nagyon tud szeretni és gyűlölni. Ezek
az elbeszélések a szeretet és gyűlölet olyan ambivalenciái, amelyeknek alig találni
párját a magyar irodalomban. A sajnálat, a szeretet, a gyűlölet szétválaszthatatlan
érzete az, ahogy Galgóczi a megharcolt történelmi lehetőségeket veszni hagyó, a
messze a lehetséges alatt vegetáló emberi életeket szemléli. A fiatal férjet, aki belehal betegségébe, mert nem mert kórházba menni, nehogy felesége prédául m a r a d j o n
egykori barátainak, akikkel ő szervezte meg az egyedül maradt asszonyok megerőszakolását (Valahol fények), a Hajnali látogatók házaspárját, ahol a férj, kétezer
forintért, amit három nap alatt elivott, eladta az igazságot, az emberibb élet történelmileg már nekik is megteremtett lehetőségét, Az Aknamező vonat alá menekülő
öregasszonyát, aki baltával vágja át a fia torkát, mert az bevitte a téeszbe a földet.
A középkor sötétsége, a tegnap sebei, bűnei véreznek bele a mába, roncsolják
a mai élet lehetőségeit, szorítják sivár, tartalmatlan életre az embereket. Galgóczi
tudja, elő is számolja az okokat, a tegnap bűneit éppúgy, mint a ma hibáit, de meg
nem bocsát: kiált, figyelmeztet.
Számszerűen nem túl jelentős, de hangvételben az előzőktől erősen eltérő a novellák harmadik csoportja. Galgóczi már pályája elejétől erősen vonzódik a népköltészethez, szívesen épít novelláiba vers- és balladarészleteket. Az első novellákban
ezek még inkább színező elemek, hangulatfestők, tartalmilag alig kapcsolódnak a
novellához. (Egy kosár hazai.) A főügyész feleségében azonban már tartalmi f u n k ciójú a balladaidézet: a szerelem születését kiteljesítő. Ezek a novellák — Nyolc
karéj kenyér, Mama öltözik — mintha ennek a folyamatnak az újabb állomásai lennének: maguk is balladák — prózában elbeszélve. Realista alkotások, de egyben a
valóság olyan sűrítményei is, amelyek épp ettől a sűrítettségtől lényegülnek át szimbólumokká, jelképekké. Az atomháború utáni pusztulás katartikus látomásává a
Nyolc karéj kenyér, és a lebírhatatlan életerő szép emberi szimbólumává az öregasszony pontos részletességgel leírt öltözködése.
A novellák, kisregények mellett Galgóczi kétszer próbálkozott regénnyel. Az
újraindulás, az út- és önkeresés időszakában írta az elsőt (Félúton, 1961) és m a j d
tizenöt év szünet után, 1975-ben a másodikat. (A közös bűn.)
Egy nyilatkozatában Galgóczi azt mondta, tizenöt évig gyűjtötte az anyagot (és
a bátorságot) ehhez a regényhez. Az írói nyilatkozat aligha túlzás. Nem csupán
azért, mert ennek az anyaggyűjtésnek az egyes állomásait a novellákban is megfigyelhetjük — két korábbi novellát, a Kelta királynét és a Novembert m a j d n e m szó
szerint épít be a regénybe —, hanem mert ez a regény szinte összegzi mindazt, amit
Galgóczi a korábbi írásokban elmond, összegzi és a társadalmi általánosítás szintjén
történelmi érvényességre emeli.
Egy 1956 novemberében elkövetett gyilkosság felderítése a regény cselekményfelszíne. A nyugati határhoz közeli Sokorai-tanyán, ahová éjszakai szállásra kéredzkedtek be, egy fiatalember megöli társát és elmenekül. A tanya lakói a Dunába
dobják a holttestet: az ellenforradalom napjai, hetei ezek, félnek, bizonytalankodnak,
nem őket kiáltanák-e ki gyilkosnak.
A szabadulni vágyás ösztönös mozdulata diktálja a megoldást, hisz a víz elviszi,
messzire sodorja azt, amit nem akarnak látni, tűrni. A máskor valóban megoldást
jelentő cselekvés most a visszájára fordul, és az igazság meglelését segíti: a gyilkost,
Kuberkó Ferencet épp a meglelt holttest lendíti ki hazugságaiból és kényszeríti az
igazság megvallására.
48

A gyilkosság és a gyilkosság felderítése A közös bűn első rétege. A regény azonb a n nemcsak ez és nemcsak ennyi. Az első, közvetlen cselekményrétegre ugyanis
egy történelmi, társadalmi d r á m a épül rá. Nem is ráépül, hanem a krimi formálódik
át társadalmi, történelmi drámává. Abban a gyilkosságban ugyanis, ami a Sokorait a n y á n történt, s abban, ahogy a tanya lakói viselkedtek a gyilkosság felfedezése
után, egy nagyobb szabású társadalmi szituáció belső lényege mutatkozik meg. Az
például, hogy az ötvenes évek bizalmatlan parasztpolitikájára a paraszti bizalmatlanság volt a felelet. Az például, hogy az eltorzult politikai vezetés — egyéb okok
mellett — megteremtette az ellenforradalom lehetőségét, hogy a zűrzavar, a rend
felbomlása is hozzájárult ahhoz, hogy Kuberkó gyilkos lett.
A közös bűn egy egész korszak gondolati, elvi problémakörét tükrözi. Ez csak
azért valósulhatott meg, m e r t az önmagában meglehetősen e x t r é m eset felgöngyölítése során Galgóczi egy olyan sajátos írói nyomozást folytat le, amelyik mélységében
sokszorosan f e l ü l m ú l j a a bűnügyi nyomozást. Nádvágó, Galgóczi rendőr őrnagya
tisztességes, a s z a k m á j á t magas fokon ismerő nyomozó. Feladatát, hogy a gyilkost
leleplezze, sikerrel teljesíti. Galgóczi más nyomozást folytat, ö n e m a gyilkost k u tatja, h a n e m művészi környezettanulmányt készít arról az emberi, társadalmi környezetről, amelyben egy ilyen gyilkosság megtörténhet. A két út két eredményhez
vezet. Nádvágó megtalálja a gyilkost, Galgóczi pedig a társadalmi, történelmi tragédia emberi, társadalmi körülményeit t á r j a föl.
A közös bűn a magyar irodalom gazdag realista vonulatának jelentős alkotása,
s m i n t ilyen, művészi érv a b b a n a vitában, amelyik a realizmus kérdéskörében évek
óta folyik. De nemcsak A közös bűn az. A háromszor József Attila-díjas Galgóczi
Erzsébet egész írói pályája, a regények, a novellák, a kisregények, a rádió- és tévéjátékok, amelyek többnyire a prózai művek dramatizált változatai, mind a realizmus
alkotásbeli megtestesítői: folytatói és továbbfejlesztői irodalmunk realista hagyományának.

4 Tiszatáj

49

TAMASI

MIHÁLY

A Duna—Tisza közének parasztsága
A FELSZABADULÁS U T Á N I AGRÁRFEJLŐDÉS

TÁRSADALMI-POLITIKAI

ELLENTMONDÁSAI

Az agrártörténeti irodalom a mezőgazdaság fejlődését három nagy területi egységben (Dunántúl, Alföld, Észak) vizsgálja, amelyek egymástól eléggé eltérőek. Ez
a felosztás azonban nem mindenben felel meg a valóságos körülményeknek. A felszabadulás előtt is a három említett régió mellett külön, eltérő sajátosságokkal r e n delkező egységet képezett a Duna—Tisza köze. Igaz, a Duna—Tisza köze és a
Tiszántúl mezőgazdasága között sok hasonló vonás is volt (a mezőgazdasági városok
szerepe, a kisbérletek magas aránya). A döntő különbség azonban mégis az, hogy a
Duna—Tisza köze a belterjes mezőgazdasági termelés (a zöldség-, a szőlő- és gyümölcskultúra) központja volt, míg a Tiszántúlon a hagyományos szemtermelés, a
külterjes gazdálkodás volt az uralkodó, s a belterjes mezőgazdasági k u l t ú r á k csak
egyes körzetekben (makói hagyma, szabolcsi alma) voltak jelen.
Fontos, meghatározó jellemzője volt a Duna—Tisza köze mezőgazdaságának,
hogy a feudális eredetű nagybirtok aránya, amely a Dunántúlon elérte a 26,4 százalékot, Északon a 22,4 százalékot, az egész Alföldön a 17,8 százalékot, Bács-Bodrog
és Pest-Pilis-Solt-Kiskun vármegyében (a törvényhatósági jogú városok nélkül)
csak 6,5 százalékot tett ki, ami elenyésző az ország más területeihez viszonyítva. 1
Nem kell bizonyítani, hogy ez a körülmény a Duna—Tisza közén élő parasztság
helyzetére, jellegére, rétegződésére, fejlődésére és tudatára milyen döntő hatást
gyakorolt.
E R D E I F E R E N C ÉS R É V A I J Ó Z S E F A Z A M E R I K A I
AGRÁRFEJLŐDÉS

UTAS

KÉRDÉSEIRŐL

A dunántúli parasztság fejlettebb gazdálkodást folytatott, mint a k ü l t e r j e s e n
gazdálkodó tiszántúli parasztság. Főleg az állattenyésztés, a tejtermelés volt korszerűbb a Dunántúlon, sőt Északon is, és az egész Alföldön. A belterjes mezőgazdasági
kultúrák fejlesztésében azonban a Duna—Tisza közének parasztsága j á r t az élen.
Erdei Ferenc e kérdést vizsgálva a Futóhomok című művében, 1937-ben a következőket állapította meg: „ . . . nincs a Dunántúlnak számon tartott remeke, kivéve a
szőlővidékeket . . . Az Alföldnek pedig sok van. A szegedi paprika, a makói h a g y m a
az orosházi, vásárhelyi és halasi pulyka és baromfi, s a Három Város (Kecskemét,
Nagykőrös, Cegléd) kerti r e m e k e i . . . Kecskeméten is a kisparasztság volt, zsellér,
törpe- és kisbirtokos egyformán, a gyümölcs- és szőlőkultúra kifejlesztő csoportja,
de a vezetők itt építőszándékú u r a k . . . , míg Makón, Kőrösön és Szegeden teljesen
paraszti teljesítmény volt a kertészet." 2
A zöldség-, szőlő- és gyümölcstermelő parasztság helyzetét vizsgálva külön
figyelmet kell fordítani az alföldi agrárvárosok parasztságának helyzetére, hiszen e
helyeken a feudális maradványok kevésbé éreztették hatásukat. Erdei véleménye
szerint a „három város"-ban (Kecskemét, Nagykőrös, Cegléd) egyesültek az alföldi
agrárvárosok összes vonásai. Ügy vélte, hogy — ha korlátozottan is —, de ezeknél
a városoknál megtalálhatók az amerikai utas agrárfejlődés vonásai. A „ h á r o m város"
agrártársadalmát tekintette példának, amely szerencsés további fejlődés esetén kialakíthatja a magyar földművelő-polgárságot. 3
Révai József Erdei megállapításait elemezve rámutatott, hogy „a mezővárosok
50

parasztja viszonylag korán szabad paraszttá lett". E területeken a végbemenő kapitalizálódás az amerikai utas agrárfejlődés bizonyos elemeit tartalmazta, de hozzátette, hogy ezek „korcsak, felemásak, viszonylagosak", hiszen az országban uralkodó
feudális maradványok, a nagybirtok rányomta bélyegét még erre a fejlődésre is.
Legfőbb pozitív vonásnak mégis azt tartotta, hogy az említett mezővárosok határában földfoglalás, parcellázás, telepítés útján kevésbé differenciálódott, egészségesebb
birtokmegoszlás jött létre, és a kapitalista fejlődés élén nem a nagybirtok, hanem a
kisbirtok járt. 4
KECSKEMÉT V A G Y SZEGED A PÉLDA ?

Az egyes paraszti rétegek arányait, a birtokmegoszlást tükröző statisztikai adatok és a fejlődési tendenciák tüzetesebb elemzése azonban arra figyelmeztet, hogy
szélesíteni lehet azoknak a városoknak a körét, ahol szintén megtalálhatók az amerikai utas agrárfejlődés egyes vonásai. Elsősorban Szegedet kell számításba venni,
hiszen nagy kiterjedésű határában nem volt feudális magánbirtok, és belterjes mezőgazdasági kultúra alakult ki. Szeged törvényhatósági jogú városnak volt ugyan
64 ezer holdas nagybirtoka, ennek többségét, 45 ezer holdat azonban kisbérletekként
hasznosított. A bérleti idő 20—25 évre szólt, amit általában meghosszabbítottak. Ez
a bérlőknek némi biztonságot nyújtott, bérletükön tanyát építettek, szőlőt, gyümölcsöst telepítettek, s a bérletük örökölhető volt. 3
Az említett városokban előrehaladt azonban a parasztság differenciálódása, az
agrártársadalom polarizálódása, s különösen figyelemre méltó, hogy az 50 holdon
felüli nagygazdák és úri birtokosok aránya a legtöbb helyen jóval meghaladta az
országos átlagot. E réteg gazdasági szerepe igen jelentős volt e városok legtöbbjében, amiből arra lehet következtetni, hogy a kapitalista fejlődés élén elsősorban
ezek jártak. Erdei Ferenc a Futóhomok című művében is megjegyezte, hogy „az
újabb gyümölcstelepítések frontján már nem a kisparasztság jár elöl, hanem az
értelmiségi birtokosok", és vannak olyan nagy szőlőgazdaságok, amelyek „kapitalista
vállalati módszerrel dolgoznak". 6
Kecskeméten a 100 hóidon felüli úri és nagybirtokok az összes terület több
mint 17 százalékával rendelkeztek. Közöttük volt az egri római katolikus főkáptalan 1366 holdas, a római katolikus egyház 1400 holdas, a Héjjas család tagjainak több száz holdas birtoka, továbbá bankok és szőlőtermelő részvénytársaság több
száz holdas gazdaságai. Ez utóbbiak már kapitalista módon szervezett gazdaságok
voltak, és nagy területen telepítettek szőlőt és gyümölcsöst. Nagykőrös agrártársadalmát is a gazdagparasztság erős befolyása jellemezte, hiszen az 50 holdon felüliek
a birtokosok 7,5 százalékát képezték. Az 50—100 hold közötti birtokkal rendelkező
gazdagparasztok létszáma nagyobb volt, és kétszer annyi 100—500 holdas úri birtokos
élt Nagykőrösön, mint Szegeden. Cegléden a gazdagparasztok aránya 4 százalékot
tett ki.7
Legkevésbé differenciált volt a parasztság Szegeden, ahol az 5—20 holdas középparasztság 45 százalékos aránya jóval felül volt a 37,9 százalékos országos, és a
„három város" 30—33 százalékos átlagán, de a legjellemzőbb vonás az 50 holdon
felüli gazdagparasztok igen alacsony, 1,3 százalékos aránya volt. (Míg Kecskeméten
17 [100 holdon felüli] gazdagparaszti és úri birtokhoz tartozott 10 holdnál nagyobb
szőlőterület, és 3 nagybirtok is rendelkezett 50 holdon felüli szőlőgazdasággal, addig
Szegeden csak 8 [100 holdon felüli] gazdagparaszti, illetve úri birtok folytatott szőlőtermelést 10 holdnál nagyobb területen, és nagybirtokos szőlőgazdaság egyáltalán
nem volt.)
A város fontos belterjes mezőgazdasági kultúrája a szőlőtermelés mellett a fűszerpaprika volt, amelynek termelésével több mint ötezer parasztcsalád foglalkozott,
túlnyomó többségben az 1—5 holdasok közül. A paprikatermelés — noha a piaci
viszonyok, az értékesítési lehetőségek erősen ingadoztak — jó jövedelmet biztosított
a kisparasztságnak. Szeged mezőgazdaságát az is jellemezte, hogy az Alföldön —
4*

51

•

Hódmezővásárhely mellett — a legsűrűbb baromfiállománnyal rendelkezett, és a
baromfitenyésztéssel elsősorban a kis- és középparasztok foglalkoztak. 8
Mindez azt bizonyította, hogy a kapitalista agrárfejlődés élén Szegeden a kisés középparaszti gazdaságok jártak, a gazdagparaszti birtokok szerepe elenyésző és
alacsony létszámú volt az agrárproletariátus a mezőgazdasági népességben (24,8 százalék, szemben a többi város 34—44 százalékával).
Indokoltabb tehát az a megállapítás, hogy az amerikai utas agrárfejlődés vonásai jobban érvényesültek Szegeden, mint Kecskeméten, bár itt is korlátozottan, torzán és ellentmondásosan. A több mint húszezer gazdaság közül hétezer haszonbérlet
volt. A bérlők eléggé ki voltak ugyan szolgáltatva a nagybirtokos városnak, mégis
a hosszú időre szóló és örökölhető bérlet valamelyes biztonságot, fejlődési lehetőséget nyújtott számukra. A kis- és középparaszt bérlők a zöldség-, a szőlő- és gyümölcskultúra révén tanyás farmgazdaságokat alakítottak ki Szeged nagykiterjedésű
határában. 9
A Z ANTIFASISZTA, DEMOKRATIKUS KÜZDELEM PARASZTI

BÁZISA

Révai József és Erdei Ferenc az antifasiszta, demokratikus küzdelem szükségleteiből és feladataiból kiindulva vizsgálta a magyar agrárfejlődés amerikai utas
vonásait. Azt kutatták, hogy a feudális maradványok ellen, a parasztság felszabadulásáért, a demokratikus átalakulásért folyó harcnak — a szegényparasztság tömegei mellett — mely paraszti rétegek lehetnek elsősorban a társadalmi bázisai, és
hogyan alakítható ki a parasztság nagybirtokellenes, demokratikus egysége. Révai
különbséget tesz a polgári agrárfejlődés folyamatában kialakult mezőgazdasági kisvállalkozó és a feudális maradványok alapján kifejlődött gazdagparaszt, „basaparaszt" között. Politikailag is eltérő vonásokat lát „a Dunántúl kifáradt, egykéző
parasztja között, aki félig-meddig pusztulni hagyja a gazdaságát, és a között a kecskeméti, nagykőrösi, makói gyümölcsös-, kertész- és hagymásparaszt között, aki nemcsak gazdaságát virágoztatja fel, hanem a politikai haladás iránt is fogékony".
Erdeivel egyezően mutat rá, hogy éppen „a leginkább farmer-típusú, jómódú paraszt" hajlik a demokratikus ellenzékiség felé, nem a gőgös, úrhatnám nagyparaszt,
aki „paraszti mása a nagybirtok maradiságának". 10
Erdei a következőképpen jellemezte a Duna—Tisza közi, belterjesen gazdálkodó,
„polgárosodó" parasztokat: „A gyümölcsös- és szőlősgazda a Három Városban is kispolgár, mégis más, mint a dunántúli. Belterjes, piacra termelő gazda. Kecskeméten
és Cegléden gyümölcsöt termel, Nagykőrösön zöldségtermelés teszi intenzívvé a gazdaságát. Ez a termelési fejlettség azt jelenti, hogy már eleve vállalkozónak, szorgalmasnak és fölfelé törekvőnek kellett lennie, hogy termelésében a mai nívót
elérje, ma pedig fokozottan szemesnek, törekvőnek és igényesnek kell lennie, hogy
tovább emelkedjék. Míg falvakban, különösen a Dunántúlon, a kisgazdát bizonyos
maradiság, lassúság, közömbösség jellemzi, addig a mezővárosi haladó és fogékony.
Törekvéseiben nem túlságosan lojális, és nagy tömegében ellenzéki. Sehol az országban a kossuthi „népuralmi eszme" úgy nem virágzott, mint itt. E gyümölcsös-, szőlőés kertesgazdák jelentékeny hányadukban zsellér eredetűek, szolidaritásuk ma sem
szakadt meg a törpegazdákkal és a munkássággal; mind a kecskeméti kisgazdapárt,
mind a nagykőrösi parasztpárt zászlói mögött egy sorban áll velük. S mindkét
helyen mozgalmas és nem minden nyugtalanság nélkül való tömeg ez. . . . A Három
Város szőlős kisgazdái és a nagykőrösi gazda-parasztok keményebb öntudatúak és
ebben azonos velük minden alföldi mezővárosi, belterjesen termelő polgárosodó
kisgazda." 11
Révai József egyetértett Erdei Ferenccel abban, hogy „a polgárosodó parasztság
felemelkedési vágya azonosulni tud a munkás és törpebirtokos kisparasztság felszabadulási törekvéseivel". Úgy vélte, hogy ez az alapja a nagybirtokellenes parasztegységnek, amely elszakíthatatlan része és fontos feltétele az antifasiszta küzdelemnek, az ország demokratikus átalakításának."
Ezeknek az elveknek és politikai törekvéseknek a jegyében a felszabadulás után
52

megvalósult a demokratikus parasztegység, amely nélkül a nagybirtokrendszer felszámolása és a földreform végrehajtása nem történhetett volna meg. A népi demokratikus átalakulás előrehaladásával azonban mindinkább előtérbe kerültek a parasztság különböző rétegeinek, a szegény- és kisparasztságnak, a középparasztságnak és a parasztburzsoáziának az elütő érdekei.
E folyamatot vizsgálva merül fel az a kérdés, hogy a népi demokratikus átalakulás során milyen szerepet játszott a belterjesen gazdálkodó, a polgári agrárfejlődést kívánó — főleg Duna—Tisza közi — parasztság? A kérdés azért is indokolt,
mivel e témával a történeti kutatás nem foglalkozott elég behatóan, holott a felszabadulás utáni társadalmi-politikai fejlődésnek sok olyan ellentmondásos jelensége van, amely szorosan összefügg az említett kérdéssel.
A BELTERJESEN G A Z D Á L K O D Ó

PARASZTSÁG A FELSZABADULÁS

UTÁN

1945-ben a földosztás azt eredményezte, hogy a Duna—Tisza közi zöldség-, gyümölcs- és szőlőtermelő paraszti gazdaságok megszilárdultak: a bérlők örökbe kapták
bérletüket, a belterjesen termelő kisparasztok egy része a juttatott holdakkal a
középparasztok színvonalára emelkedett.
A felszabadulás utáni években a mezőgazdaság súlyos nehézségekkel küzdött.
A háború főleg az állatállományban okozott nagy veszteségeket, amit a parasztgazdaságok nehezen tudtak pótolni. Az állatállomány összességében még 1949-ben sem
érte el a felszabadulás előttit.
A beszolgáltatási rendszer, amelynek progresszivitása növekedett az 1946/47-es
gazdasági évtől, főleg a 20 holdon felüli középparaszti és gazdagparaszti gazdaságokat terhelte, amelyek képesek voltak gabonából piacra termelni. A stabilizáció során
a mezőgazdasági árakat — az ipari árakhoz képest — túlságosan alacsonyan állapították meg, és agrárolló alakult ki.13
Mindez valóban nehezítette a mezőgazdasági árutermelés fejlődését. A történeti
irodalom azonban mind ez ideig nem fordított elég figyelmet arra, hogy voltak a
mezőgazdaságnak, a paraszti gazdálkodásnak olyan ágai, amelyek — sajátosságaiknál fogva — már a felszabadulás utáni első években képesek voltak viszonylag gyorsabb fejlődésre, és ezekben az ágakban az árutermelés is akadálytalanabbul kibontakozhatott. Ezek: a zöldség-, a szőlő- és gyümölcstermelés, továbbá néhány más
belterjes mezőgazdasági kultúra (rizs, dohány, fűszerpaprika stb.) termelése és a
baromfitenyésztés. E mezőgazdasági termények és termékek értékesítésénél, a dohány kivételével, a népi demokratikus állam piacszabályozó szerepe nehezebben
érvényesülhetett — lévén szó idénycikkekről, piacon értékesíthető termékekről.
E termékekre ekkor még a beszolgáltatási kötelezettség sem terjedt ki, bár a terület után kivetett gabonabeszolgáltatás és az adó erősen sújtotta a zöldség-, gyümölcsés szőlőtermelő parasztgazdaságokat is.
Az említett mezőgazdasági ágazatok elsősorban a kis- és középparaszti gazdaságokhoz kapcsolódtak és már a harmincas évek végétől a mezőgazdaság leggyorsabban fejlődő ágai voltak. A felszabadulás után pedig az újonnan földhöz jutott
és a régi kis- és középparasztság felbuzduló termelési kedvének eredményeképpen
további fellendülésen mentek keresztül. Míg a gabonatermelés és az állatállomány
még 1947—48-ban is jelentősen elmaradt az 1938-astól, addig a gyümölcs- és bortermelés már a felszabadulás utáni első években meghaladta, a zöldségtermelés
pedig megközelítette azt.14
A mezőgazdaság kapitalista fejlődése elé gátat emelt a földosztás, amely csapást
mért az agrárkapitalizmusra is, az iparban fokozatosan bekövetkező államosítások,
a munkásosztály részvétele a hatalomban, a progresszív beszolgáltatási és adórendszer, és a népi demokratikus állam korlátozó szerepe.
A kapitalizálódási, polgárosodási törekvések viszont a felszabadulás után nemcsak a vagyonos paraszti rétegeknél, hanem a belterjesen gazdálkodó, árutermelő
kis- és középparasztságnál is erőteljesen érvényesültek. (A külterjesen gazdálkodó
parasztoknál kevésbé, mert piacra alig voltak képesek termelni.) A belterjesen gaz53

dálkodó parasztok mezőgazdasági kisvállalkozóként piacra termeltek, korszerűbben,
fejlettebben gazdálkodtak, mint a gabonatermelést folytató parasztok. A termelés
mellett a piac alakulását is mindig szemmel tartották. Igyekvő, feltörekvő paraszti
réteget alkottak, amelynek életelemévé vált a piaci, üzletelési, spekulációs lehetőségek kihasználása, erőteljesen megmutatkoztak nyerészkedési, haszonszerzési törekvéseik.
A kiskőrösi járásban a gazdaságok 77,1 százaléka, a kecskeméti járásban 64
százaléka, a bácsalmási járásban 54,8 százaléka, a kiskunfélegyházi járásban pedig
54 százaléka foglalkozott szőlő- és gyümölcstermeléssel. A Duna—Tisza közi mezőgazdasági városok határában intenzív szőlő- és gyümölcsgazdálkodás folyt. B a j á n a
gazdaságok 58,5 százaléka, Cegléden 57,2 százaléka, Szegeden 56,4 százaléka, Kecskeméten 55,6 százaléka, Csongrádon 47,5 százaléka folytatott szőlő- és gyümölcstermelést. 15
A két legfontosabb, a legnagyobb mezőgazdasági területtel rendelkező mezőgazdasági város, Szeged és Kecskemét adatainak összehasonlításából kitűnik, hogy
Kecskeméten az 5 holdon felüli szőlő- és gyümölcsös területtel rendelkező — jórészt
gazdagparaszti, úri birtokos, tőkés — gazdaságok súlya a felszabadulás után is jóval
nagyobb volt, mint Szegeden. Annak ellenére, hogy Kecskeméten a földosztás csapást mért az agrárkapitalizmusra is (felszámolta a kapitalista jellegű nagy szőlőés gyümölcsös gazdaságokat), még 1949 elején is 75 olyan 25 holdon felüli gazdaság
volt a város határában, amelyhez 5 holdnál nagyobb szőlő- és gyümölcsös terület
tartozott. Szegeden ezek száma csak 49 volt. Kecskeméten a 100 holdon felüli gazdaságok száma 20, Szegeden viszont csak 6 volt.16
Kecskeméten a parasztságon belüli ellentétek erőteljesebbek voltak, mint Szegeden. Ez nemcsak a gazdagparaszti, tőkés gazdaságok magas arányából következett,
hanem abból is, hogy Kecskeméten nem kevés hagyományosan gazdálkodó, szőlőt,
gyümölcsöt nem termelő kisparaszt élt, akik a kedvezőtlen talaj adottságok (homokos terület) miatt alig tudták megélhetésüket biztosítani. Szegeden viszont a szőlőés gyümölcsös területtel nem rendelkező kis-' és középparasztok zöme a fűszerpaprikát termelte, ami kiegyenlítőleg hatott a szőlőt és gyümölcsöt, illetve fűszerpaprikát
termelő parasztok jövedelmére, gazdasági viszonyaira.
Azokat a — főleg Duna—Tisza közi — mezőgazdasági városokat, amelyek határában belterjes mezőgazdasági termelés, intenzív árutermelés folyt — a parasztság
rétegződése, a birtokmegoszlás jellegzetességei alapján —, két csoportba lehet sorolni. Az egyik csoport fő jellemzője, hogy az 5 holdon aluli kisparasztság aránya
igen magas, a gazdagparasztságé elenyésző, a kis- és középparasztság gazdasági,
jövedelmi viszonyaira pedig kiegyenlítőleg hat a belterjes mezőgazdasági termelés,
a kisparasztok intenzív árutermelése. E csoportba tartozik Baja, Csongrád, Szeged
és Makó. A másik csoportnál az 5 holdon aluli kisparasztság súlya valamivel kisebb,
viszont a gazdagparasztság szerepe, befolyása kiugróan magas és a parasztságon
belüli ellentétek is erőteljesebbek. E városok — a birtokmegoszlás tekintetében —
inkább a nem belterjes mezőgazdaságú, tiszántúli városokkal mutatnak rokon vonásokat. E városok csoportjához Kecskemét, Cegléd, Nagykőrös, Kiskunfélegyháza
sorolható.
A felszabadulás utáni agrárfejlődés egyik ellentmondása éppen az, hogy a
paraszti polgári törekvések nem ott voltak a legerősebbek, nem ott hatották át a
parasztság szinte minden rétegét, ahol a gazdagparasztság erős volt, hanem ott, ahol
a belterjesen gazdálkodó kis- és középparasztság túlsúlya érvényesült, és viszonylagos jövedelemkiegyenlítődés jött létre a parasztság különböző rétegei között.
Vagyis az említett városok első csoportjánál, Szegeden, Baján, Csongrádon, Makón
és e városok környékén.
Ennek az ellentmondásnak a magyarázata eléggé kézenfekvő. Azokon a vidékeken, ahol előrehaladt a gazdagparaszti birtokok kapitalizálódása, ahol nagy súlyt
képviselt a parasztburzsoázia, és kiéleződtek a parasztság dolgozó és kizsákmányoló,
vagyonos rétegei közötti ellentétek, ott mindez a belterjesen gazdálkodó kisparasztságot eléggé eltérítette a polgári törekvésektől. Hiába vágytak a meggazdagodásra,
54

tapasztalták, hogy a tőkeerős gazdaságokkal nem versenyezhetnek, s a gazdagparasztsággal kiéleződő ellentétük mérséklőleg hatott polgári vágyaikra, erőteljesebb volt
szolidaritásuk a szegényparasztsággal. Azokon a területeken viszont, ahol a kis- és
középparasztság döntő túlsúlya érvényesült, a gazdagparasztság viszonylagos gyengesége, a relatív jövedelemkiegyenlítődés miatt a rétegek között nem éleződtek ki
az ellentétek. Á gazdaságok konkurrenciájában, versenyében az esélyek nagyjából
kiegyenlítettek voltak, így a belterjesen gazdálkodó, piacra termelő kisparasztokat
is a polgári felemelkedés, a gyors meggazdagodás vágya sarkallta. A parasztság
politikai fejlődésének ellentmondásos jelensége, hogy ezeken a területeken, ahol a
kis- és középparasztság létszáma igen magas volt, szinte a kisgazdapárt politikai
egyeduralma érvényesült.
P O L G Á R I T Ö R E K V É S E K A BELTERJESEN G A Z D Á L K O D Ó

PARASZTSÁGNÁL

A zöldség-, szőlő- és gyümölcstermelő Duna—Tisza közi parasztságnál a felszabadulás után a polgári törekvések nemcsak gazdasági, társadalmi, hanem politikai
vonatkozásban is megerősödtek. Ez azzal járt, hogy a népi demokratikus átalakulás
során jobboldali, ellenzéki politikai törekvések hatása alá is kerültek. Itt vetődik
fel az a kérdés, hogy a felszabadulás előtt a falukutató irodalom balszárnya és a
marxista társadalomelemzés a. belterjesen gazdálkodó, „polgárosodó" parasztság szerepét gazdasági, szociológiai és politikai vonatkozásban a valóságosnál pozitívabbnak ítélte. Révai József hangsúlyozta ugyan e réteg polgári mivoltát, kispolgár természetét, de nem mutatott rá eléggé a társadalmi átalakulás során várható ingadozására.
A felszabadulás után a marxista társadalomtudomány nem foglalkozott ezzel a
kérdéssel fontosságának megfelelően, így a kommunista párt politikai gyakorlata
számára sem tudott segítséget nyújtani. A kommunista párt elméleti folyóiratának,
a Társadalmi Szemlének néhány tanulmánya némileg elemezte a mezőgazdaság fejlődésének kapitalista tendenciáit, de a parasztság egyes rétegeinek várható társadalmi és politikai törekvéseire vonatkozóan nem tudott levonni megfelelő következtetéseket. Erdei Ferenc 1947 elején a Fórum című folyóirat hasábjain a parasztság politikai fejlődését vizsgálva hangsúlyozta, hogy a kisgazdapártban hangadó az
a „kapitalista polgári fejlődés útján" járó, öntudatosodó kisbirtokos parasztréteg,
„agrárkispolgárság, amely paraszti fejlődését a polgári rétegek által vezetett polgári
fejlődéstől várja, s a munkásság és szegényparasztság előretörésétől félti". Felhívta a figyelmet az ebből adódó politikai veszélyre, de elemzésében ennél nem
jutott tovább, csak a kisgazdapárt demokratikus vezetőinek felelősségét hangsúlyozta.17
Mivel a népi demokratikus erők nem vizsgálták megfelelően a parasztság politikai fejlődésének várható tendenciáit, így nem is készültek fel eléggé egyes paraszti
rétegek politikai ingadozásának ellensúlyozására. Nem gondoltak arra, hogy az a
„polgárosodó" parasztréteg, amely a demokratikus paraszti ellenzékiség egyik fő
képviselője volt a felszabadulás előtt, a népi demokratikus átalakulás során a jobboldali, polgári ellenzékiség támogatójává válhat. Ezért szolgálhattak a meglepetés
erejével az 1947-es országgyűlési választások eredményei egyes paraszti körzetekben.
A jobboldali burzsoá törekvéseket képviselő Pfeiffer-párt igen magas szavazatarányt ért el azokon a vidékeken, ahol a belterjes gazdálkodást folytató parasztság
összpontosult. Bács-Bodrog megyében a szavazatok 48 százalékát, Abaúj-Torna megyében a szavazatok 45,7 százalékát, Csongrád megyében pedig 38,3 százalékát kapta,
holott országosan szavazóinak aránya csak 14,3 százalékot tett ki. Befolyása főleg a
dél-alföldi mezőgazdasági városokban és környékükön volt igen erős. Baján 60 százalékkal, Szegeden 52,1 százalékkal, Csongrádon 51,3 százalékkal, Szentesen 37,7 százalékkal, Makón pedig 37 százalékkal részesedett a szavazatokból. 18
Szeged külterületén, tanyavilágában a 26 ezer választó közül 57,9 százalék adta
55

szavazatát e pártra. Alsóvároson, ahol szintén túlnyomóan parasztok laktak, 51,í>
százalék."
E városok körüli járásokban is sokan szavaztak a Pfeiffer-pártra. Arányuk a
jánoshalmi járásban 61 százalékot, a torontáli járásban 44 százalékot, a bácsalmási
járásban 41 százalékot, a csongrádi járásban 39 százalékot tett ki. A belterjes gazdálkodás többi körzetében viszont jóval kevesebb szavazat esett erre a pártra. Szavazóinak aránya Kiskunfélegyházán 30 százalékot, Nagykőrösön 22 százalékot, Cegléden 21 százalékot ért el, Kecskeméten pedig ennél jóval alacsonyabbat. 20
Mivel magyarázható a népidemokrácia-ellenes, jobboldali politika ilyen erőteljes befolyása a dél-alföldi parasztság jelentős részére? Miért éppen a dél-alföldi
városokban és környékén (az északi történelmi borvidék mellett) ért el — ha időlegesen is — sikert ez a politika? Ezekre a kérdésekre a történeti kutatás mind ez
ideig nem tudott meggyőző magyarázattal szolgálni.
A Preiffer-párt váratlan választási eredményeinek létrejöttében sok — részben
helyi — körülmény játszott szerepet. Az említett városokban a kispolgári demokrácia, a történelmi ellenzékiség, a Kossuth-kultusz öröksége érvényesült, amit a
Pfeiffer-párt kihasznált, Magyar Függetlenségi Pártnak nevezve és a kossuthi, f ü g getlenségi hagyomány örökösének kiáltva ki magát. A legdöntőbb ok azonban az,
hogy ezeken a vidékeken — mint ahogy az eddigi elemzésből kitűnt — a polgári
törekvések áthatották a belterjesen gazdálkodó kis- és középparasztságot is. A Duna—Tisza köze középső részén — mivel a gazdagparasztság erős volt és a parasztságon belüli ellentétek kiéleződtek — a polgári fejlődést hirdető jobboldali politika
csak a vagyonosabb paraszti rétegeket tudta befolyása alá vonni. A dél-alföldi városokban és környékükön viszont a szélesebb körű belterjes gazdálkodásból adódó
jövedelemkiegyenlítődés, a gazdagparasztság gyengesége miatt a rétegek közötti
ellentétek jórészt rejtve maradtak, és a polgári törekvések alapján viszonylagos
parasztegység jött létre, amit a jobboldali politika ki tudott használni.
A polgári politikai törekvések befolyása azonban csak időlegesen érvényesült a
vidék parasztságára. A kereskedelmi nagytőke elleni harc, a népi demokratikus erők
növekedése fokozatosan csökkentette a jobboldali befolyást. A negyvenes évek végén
a beszolgáltatási és adórendszer szigorítása a paraszti polgári törekvésekre csapást
mért, viszont a szőlő- és gyümölcstermelést, a belterjes gazdálkodás sajátosságait
figyelmen kívül hagyta.
Mai szocialista mezőgazdasági politikánkban a Duna—Tisza közi mezőgazdaság
és parasztság helyzetének sajátosságai abban is kifejezésre jutnak, hogy — az ország
más tájától eltérően — a termelőszövetkezetek mellett jelentős a szakszövetkezetek
szerepe. A másik fontos vonás, hogy a tanyák száma korántsem csökkent olyan
arányban, mint a Tiszántúlon, és virágzik a tanyai háztáji gazdálkodás. A korábbi
demokratikus paraszti törekvések — mai viszonyainknak megfelelően — tovább élnek. Ezek pozitív vonása a paraszti szorgalom újbóli fellendülése a szocialista t á r sadalmi viszonyok között a szövetkezetekben és a háztáji s a paraszti kisgazdaságokban egyaránt. A negatív vonások, a paraszti kispolgári törekvések (nyerészkedés,
jogtalan haszonszerzés, spekuláció) is jelentkeznek. Valóságunkat, társadalmi fejlődésünket mindezek a jelenségek együttesen jellemzik.
Társadalomfejlődésünk fenti ellentmondásainak gyökerei — miként kimutattuk
— a múltba nyúlnak vissza. Mai életünk sok jelensége nem érthető meg a múlt, a
történelmi fejlődés sajátosságainak ismerete nélkül. A fejlődésünk által felvetett
mai kérdésekre akkor tudjuk megtalálni a helyes választ, ha a jelenségek múltbeli
gyökereit is feltárjuk. Csak ennek segítségével tudjuk megoldani társadalomfejlődésünk mai problémáit, ellentmondásait.

56

JEGYZETEK
1. Magyarország mezőgazdaságának lőbb üzemi adatai az 1935. évben. Magyar Statisztikai
Közlemények. 112. köt. Bp. 1941.
2. Erdei Ferenc: Futóhomok. Gondolat Kiadó. 1957. 122—123. old.
3. Uo. 125-128. old.
4. Révai József: Marxizmus és népiesség. = Révai József: Válogatott történelmi Írások, n.
Kossuth Könyvkiadó. Bp. 1966. 52-57. old.
5. Hegyi András: Szeged mezőgazdasága és parasztságának helyzete a Gömbös-kormány időszakában (1932—1936). Acta Universitatis Szegediensis de Attila József Nominatae. Szeged
1973. 9. old.
6. Erdei Ferenc: Id. mű 124. old.
7. Magyarország birtokviszonyai az 1935. évben. I. Magyar Statisztikai Közlemények. Üj
sorozat. Bp. 1936. 190. old.
8. Gunst Péter: A mezőgazdasági termelés története Magyarországon. (1920—1938). Akadémiai
Könyvkiadó. Bp. 1970. 897. old.
9. Erdei Ferenc: Város és vidéke. Szépirodalmi Könyvkiadó. 1971. 21., 107. old.
10. Révai id. mű 54. old.
11. Erdei Ferenc: Futóhomok. Gondolat Kiadó. 1957. 110-112. old.
12. Révai id. mű 74. old.
13. Ránki György: Magyarország gazdasága az első hároméves terv időszakában. Közgazdasági
és Jogi Könyvkiadó. 1963. 62-63. old.
14. „Magyarország élelmiszerkészlete." Közgazdaság (Bp.) 1948. április 25.
15. 1949. évi népszámlálás. Részletes mezőgazdasági eredmények. Bp. 1950. 434—450. old.
16. Uo. 192-204. old.
17. Erdei Ferenc: A parasztság politikai fejlődése. Fórum. 1947. március.
18. Balogh Sándor: Parlamenti és pártharcok Magyarországon. 1945—1947. Kossuth Könyvkiadó.
1975. 526—529. old. Délmagyarország. 1947. szeptember 2. Kecskeméti Lapok. 1947. szeptember 2.
19. Dégi István: Az 1947. évi országgyűlési képviselőválasztás Szegeden. (Kézirat)
20. Délmagyarország. 1947. szeptember 2. Kecskeméti Lapok. 1947. szeptember 2.

57

Ha listát készítenénk azokról a kérdésekről, amelyek az utóbbi években
több
alkalommal irodalmi publicisztikánk
érdeklődésének
úgymond „homlokterébe"
kerültek, a népi hagyományok új divatja, kultusza vagy ápolása — kinek hogyan tetszik — bizonyára ott lenne a lista elején. Ortutay Gyula A népművészet
magyarországi reneszánsza címen tartott előadást idén nyáron a III. Anyanyelvi
Konferencián. Ügy gondoljuk, nem szükséges külön indokolni, miért mutatunk
be ezúttal
rovatunkban néhány néprajzi
kiadványt.
Közismert tény az is, hogy a Kelet-Európában nemegyszer igen széles
fölületen
érintkező népek parasztságának szellemi és anyagi kultúráját is gazdag
kapcsolathálózat fűzte egymáshoz. Kis összeállításunkban
— néhány mozaik segítségével
—
azonban inkább a párhuzamokból
szeretnénk valamit érzékeltetni. Hogy a népi és
nemzeti kultúra viszonya nemcsak bennünket foglalkoztat,
hanem a
szomszédos
szocialista országok tudósait és művelődési szakembereit is. Hogy nemcsak
nálunk
számottevő az érdeklődés a népi kultúra iránt, hanem a környező országokban
is.
Néhol nincs is újrafölfedezésre
szükség, erről könnyen meggyőződhetünk,
ha végighallgatjuk egyszer a belgrádi, pozsonyi vagy bukaresti rádió műsorát, ha megnézzük
a lemezboltok kirakatát vagy a megjelenő könyvek
listáját.
Honi eszmecseréinkhez
és dilemmáinkhoz ezen a területen is sok hasznos fogódzót nyújthat a szomszédsági tapasztalatok megismerése. Erre szeretnénk
szemlénkkel
fölhívni a figyelmet.

A népi és a nemzeti kultúra kérdései
Ezen a címen jelent meg a II. Nemzetközi Szláv Néprajzi Konferencia anyaga
a lengyel házigazdák kiadásában (Warszawa—Poznan, 1976. PWN). Mi az, ami a
szakemberek szűkebb körén is számot tarthat az érdeklődésre ebből a tanulmánykötetből? Nem hiszem, hogy hosszas magyarázkodásra szükség volna, a tanácskozás
tematikájának rövid vázolása önmagában is megérteti, miért érdemel figyelmet az
európai szocialista országok huszonegy tudósának referátumát tartalmazó könyv.
A tanácskozás fő témáját a népi és a nemzeti kultúra múltbeli és jelenbeli viszonya
képezte. Olyan kérdéskör, amelynek számos vonatkozása heves szakmai és publicisztikai viták tárgya az utóbbi években Magyarországon, elfogult ítéletek, érzelmektőlindulatoktól fűtött megjegyzések kísérőzenéjével. S a vitatkozók érvkészlete rendszerint kizárólag magyarországi példatárral operál, legfönnebb ha a Nyugat-Európából, Amerikából felénkáramló folklórdivatra történik utalás.
Mintha a népi kultúra, a nép, a népművészet ápolásának, alkotó továbbfejlesztésének lehetőségei, az elméleti alapfogalmak tisztázása és a gyakorlati teendők
valami sajátos magyar problémát jelentenének, mintha nem éppen a hozzánk legközelebb levő országokban vetődnének föl hasonló módon ezek a kérdések. Közhelyszámba megy a kelet-közép-európai népek közös múltjának emlegetése, a pár58

huzamos fejlődés hangsúlyozása, mai kulturális jelenségek mérlegelésénél azonban
csak kivételesen ritkán élünk áz összevetés, a mostani párhuzamok nyújtotta tapasztalatok lehetőségeivel.
A népi kultúra és a nemzeti kultúra közötti viszonyt tekintve még különösebbnek tetszik a párhuzamok figyelmen kívül hagyása, hiszen a kelet-közép-európai
kultúrák fejlődésének jellegzetes sajátosságaként szokták említeni, hogy a modern
nemzeti kultúra kialakításában nagyobb volt a nép (a parasztság) szerepe, mint
Nyugat-Európában, hogy a felvilágosodás és a romantika idején a nemzeti kultúra
létrehozásán munkálkodó értelmiségiek még gazdag, élő folklórral találkozhattak.
Néhány illusztráció a szóban forgó kötetben szereplő tanulmányokból. Ján Podolák
szlovák kutató így fogalmaz: „A nyelven kívül főként a népi kultúra hordozta azon
etnikai különállóság jegyeit, ami megkülönböztette a szlovákokat a többi középeurópai néptől." A macedón Blazse Risztovszki referátumában olvashatjuk: „A nyelv
és a folklór döntő szerepet játszott a macedón nép kialakulásában." A legkisebb
szláv nép, az NDK-ban élő szorbok két tudósa, Pawol Nedo és Pawol Nowotny azt
írja tanulmányában: „A népi kultúra ezért fontos etnikai funkciót töltött be; körülményeink között a nyelv mellett a népi kultúra különítette el az etnoszt." Természetesen a társadalmi-politikai és gazdasági viszonyok függvényében eltérő szerepet
játszott a népi kultúra az egyes népek életében, a fejlődés egymást követő szakaszaiban.
„Szláv" konferencián hangzottak el eredetileg ezek a referátumok, mégsem csak
szláv országok tudósai kaptak szót, figyelembe vették a szervezők, hogy térségünkben a szláv népek más népekkel élnek együtt. Pozitív tényként jegyezhetjük föl
ezért, hogy a Német Demokratikus Köztársaság és hazánk etnográfusai is kaptak
meghívót a tanácskozásra. Ahogy az irodalomtörténet, úgy a néprajztudomány számára is érvényes, hogy az évszázadok óta együtt és egymás mellett élő népek kultúrájában nemcsak a nyelvi rokonság, hanem a hasonló társadalmi körülmények, a
szomszédság is eredményezhet sokoldalú kölcsönhatásokat és párhuzamos vonásokat.
A jelzett fő témát — kissé egyszerűsítve — két megközelítésben vizsgálták a
konferencia résztvevői. Az első csoportba sorolhatjuk azokat a referátumokat, mélyek szerzői a népi és a nemzeti kultúrával kapcsolatos fogalmak tisztázására vállalkoztak. Szívesen olvasnánk ezeknek a dolgozatoknak egyikét-másikát magyar
nyelven is, és nemcsak néprajzi szakfolyóiratban, hiszen nálunk például az etnikai
közösségekkel kapcsolatos fogalmak használata némelykor jelentős mértékben eltér
az egyes tudományágakban, sőt nemegyszer ugyanannak a szaknak a művelői között
is, nem szólva a publicisztikáról, a tömegtájékoztatásról. A szomszédos országok
néprajzkutatóinak tanulmányait olvasva érzékelhetjük, mekkora a lemaradásunk
társadalomtudományainkban az etnikai problémák kutatásában. Mind az egyes etnikai csoportok történeti változatai, kialakulási folyamata, mind jelenleg előforduló
formái és típusai gazdag vizsgálati terepet kínálnak, akár idehaza, akár szűkebb
környezetünkben. A Lengyelországban kiadott tanulmánykötetben az általános elméleti kérdéseket tekintve különösen érdekes és gondolatgazdag a lengyel Józef Burszta
(Népi kultúra — nemzeti kultúra. A kérdéskör vázlata), valamint az Etnosz és
néprajz című kötete (1976) alapján Magyarországon is ismert szovjet Julián V.
Bromlej (A kultúra, mint a néprajzi kutatás tárgya) tanulmánya.
A kötetben nagyobb terjedelmet foglalnak el azok a dolgozatok, amelyek a
problémakör „gyakorlati" vonatkozásait, történetét, jelenét, konkrét folyamatait
kísérelték meg bemutatni. Tudománytörténeti és elméleti-módszertani kérdésekkel
foglalkozott többek között a szlovén Slavko Kremensek, a bolgár Kriszto
Vakarelszki
és Veszelin Hadzsinikolov, valamint Zsigmond Gábor. Több szerző (a szlovák Ján
Podolák, a cseh Richárd Jefábek, a macedón Blazse Risztovszki, a bolgár Sztojan
Gencsev és Tatjana A. Koleva és Kása László például) történeti visszapillantásban
tette mérlegre, mit jelentett nemzeti kultúrája számára a népi kultúra. Egymás után
olvasva e tanulmányokat, az analóg jelenségek rögződnek mindenekelőtt, például a
Kelet-Európán is végigvonuló divat, a népköltészet fölfedezésének útja és a népi
59
i

kultúra a nyugatihoz képest más minőségű fölhasználása a nemzettéválás ideológiájában. Bizonyos fokig eltérő intenzitású és terjedelmű folyamatok helyenként; irányuk, funkciójuk azonban megegyezik mindenütt a német nyelvterülettől keletre.
Néhány tanulmány azért különösen érdekfeszítő, mert mai társadalmi-gazdasági
és tudati viszonyok etnikai vetületét vizsgálja. így olvashatunk például a szovjetunióbeli vegyesházasságok etnikai következményeiről (Olga A. Ganckaja és Ludmila
N. Terentyeva statisztikai adatokkal illusztrált dolgozata), vagy a „legújabb" jugoszláviai nemzetről, a különálló népcsoportnak számító boszniai muzulmánokról
(Mirko
Barjaktarovic).
A közvélekedés gyakran a múlt rekvizitumait vizsgáló tudósként képzeli el a
néprajzost. Épp a népi kultúrának és a nemzeti kultúrának sajátos kelet-európai
kapcsolatát szem előtt tartva, az etnikai problémák tárgyilagos és objektív föltárása
iránt megnőtt érdeklődés korában, amikor a világkultúra jelenlegi homogenizálóuniformizáló tényezőivel szemben föllép az önálló arculat megőrzésének igénye —
kisebb és nagyobb etnikai csoportoknál is —, egyre nagyobb feladat vár a jelen felé
forduló etnográfusra, aki a múlt tanulságait ismerve, elfogultságoktól mentesen, nem
zavartatva magát mítoszoktól és ellenmítoszoktól, lát hozzá az etnikai sajátosságok
föltérképezéséhez. Amiképpen — ahogy láthatjuk a II. Nemzetközi Szláv Néprajzi
Konferencia anyagát lapozgatva — szomszédaink is teszik, szűkebb és tágabb környezetükben.
KISS GY. CSABA

Múló divat a folklór?
J. B U R S Z T A : N É P I K U L T Ú R A —

NEMZETI

KULTÚRA

Józef Burszta, a lengyel néprajzi társaság elnöke, poznani egyetemi tanár, 1975.
évi Herder-díjas nemrég Kultura ludowa — kultura narodowa (Népi kultúra —
nemzeti kultúra) címmel írt könyvet, amelyben a népi és a nemzeti műveltség
érintkezése és egymásra hatása által fölvetődött gondokkal néz szembe. Közismert
a magyar—lengyel történeti fejlődés hasonlósága, mégis meglepő, hogy a népi kultúra kérdéskörében mennyi a hasonló probléma. Ugyanis, ha valamiben ma eltérő
a két ország társadalmi szerkezete, az elsősorban a parasztság helyzetéből, tulajdonviszonyainak különböző voltából adódik. A lengyel példa azt mutatja, hogy a népi
kultúra abban a kelet-európai országban is erősen átalakul, ahol a kis- és középparaszti gazdálkodás ma virágzik.
Ez a 350 oldalas mű, amely a szerző különböző időszakokban keletkezett cikkeit, tanulmányait és dolgozatait a címben megjelölt központi gondolat köré rendezve tartalmazza, nemcsak a jelen kérdéseit tárgyalja, hanem alapvető elvi vázlatra támaszkodva, történeti nézőpontból bontja ki mondanivalóját.
A bevezető kultúrtörténeti vázlat a lengyel népi és hivatásos kultúra rokonságának szemszögéből nézve fölöleli a két különböző műveltség ágainak történetét a
törzsi társadalomtól a paraszti kultúra különválásán keresztül a faluközösségek
bomlásáig és a jelen helyzet kialakulásáig.
A 19. században a nemzettéválás igénye a többi kelet-európai országhoz hasonlóan Lengyelországban is a nép, a paraszti kultúra felé fordítja a figyelmet. Kiala60

kul a népismeret („ludoznawstwo"). Burszta a leíró népismeret kibontakozását nemcsak hazájában, hanem a szláv államokban vizsgálja. (Bár ő is megjegyzi, hogy
ebben az időben egy önálló államiságú szláv állam volt, Oroszország.) A szűk keretek között azonban csak rövid átfogó bemutatásra futja, a nagy 18. századvégi és
19. századi szellemi áramlatok ábrázolására és a bontakozó népismereti tudományok
legjelesebb képviselőinek fölsorakoztatására. Ide kapcsolódik a kötet egyik hangsúlyos része, a lengyel néprajz legnagyobb alakja, Oskar Kolberg munkásságát
értékelő tanulmány.
Kolberg tipikus 19. századi kelet-európai jelenség volt, a néprajztudomány egyszemélyes intézménye az akkortájt három idegen országhoz csatolt lengyel földön.
Zeneszerzőnek indult, de sikertelen kezdet után hamar lemondott a művészi pályáról, és népdalokat kezdett gyűjteni. 1861-ig, negyvenhét éves koráig a varsó—bécsi
vasútnál könyvelőként dolgozott, azután írásaiból élt. Az etnográfián és a folklorisztikán kívül zenével, művelődéstörténettel, életrajzírással, nyelvészettel és politikai törénetírással, sőt földrajzzal is foglalkozott. Nyolcvan kötetre rúgó munkásságát most jelentetik meg. Mérhetetlen számú kulturális jelenséget örökített meg
néprajzi monográfiáiban, amelyek vidékenként mutatják be Lengyelország művelődésének képét. Sokat utazott. Bejárta a szlávok lakta országokat, minden szláv
nép kutatásával foglalkozott. Ilyen módon teremtett alapot a szláv népi kultúra
megismeréséhez.
Kolberg olyan módszertani hagyományt teremtett, amelyet nyomában a lengyel
néprajztudomány továbbra is követett azáltal, hogy szláv néprajzi kutatást végzett
a nagy kelet-közép-európai térségben. Burszta is ezt az utat járja, úgy teremt közös
alapot a szláv néphagyománynak, hogy megkerüli a szlávok szomszédságában élő
magyarokat és románokat. Pedig az egymástól távol élő és különböző kultúrák kölcsönhatásában fejlődő szláv népek (például a bolgárok és a luzsicai szorbok) jóval
nagyobb kulturális távolságra esnek egymástól, mint a más nyelvcsaládhoz tartozó,
de azonos kulturális övezetben lakók. Talán ennek az egyoldalúságtól nem mentes
figyelemnek lehet a következménye a könyv két magyar vonatkozású tárgyi tévedése is. A népzenére hivatkozó 19. századi romantikus szláv zeneszerzők (Glinka,
Borodin, Rimszkij-Korszakov, Smetana, Chopin, Moniuszko) felsorolása után írja:
„A magyar nemzeti zenében hasonló szerepet játszik később Bartók Béla (1881—
1946!)" (261. o.) Bartók ízig-vérig 20. századi avantgard zenéje természetesen nem
illik ebbe a sorba, hiszen ő egészen más módon ihletődött a népzenéből, mint ezek
a jeles zeneszerzők. Sokkal inkább ide kívánkozik Liszt és Erkel neve. Jóval kisebb
pontatlanság, hogy a 332. oldalon a szerző által készített 40. kép alá a következő
cím került: „Cseh együttes a nemzetközi folklór fesztivál idején. Zielona Góra,
1972", holott az a gyulai Körös Táncegyüttest ábrázolja stilizált székely ruhában.
A művelődéstörténeti szempontokra épülő tanulmányok jó alapot vetnek a népi
műveltség 1945 utáni és jelenlegi szerepéről, valamint jövőjéről írt résznek.
Lengyelország háború utáni művelődéspolitikája számos fontos régi követelést
váltott valóra, olyanokat, amelyeket már a felvilágosodás, a romantika, a pozitivizmus, majd a századforduló neoromantikus folklorizmusa és a két világháború közötti
regionalizmus fölvetett. Az osztálytársadalom megszűnésével eltűnt a kultúrák szembenálló osztályjellege, s ezzel lehetőség nyílt az alsóbb és a fölsőbb társadalmi rétegek kultúrája közötti különbség kiegyenlítésére, valamint a népi műveltségnek az
általános nemzeti kultúrába való beépülésére.
1945 után a népművészetek Lengyelországban reneszánszukat élik, s kilépve a
hagyományos keretek közül, eljutnak a rádióba, a televízió képernyőjére, a sajtóba,
a színházba,' a kabaréba, a filmre. Gomba módra szaporodnak a népi együttesek.
1950 óta külön vállalat, a COPIA készíti részükre az eredetihez hasonló népviseleteket. Elterjedt a népi ünnepek felújítása, akár színpadra alkalmazva (például lakodalom), akár szervezett társas szórakozások formájában (betlehemezés, Heródesjárás, koledálás, Katalin- és András-napi szokások, kiszehajtás stb.). A Kultúraterjesztés Központi Intézete (Centralny Osrodek Metodyki Upowszechniania Kultury),
a lengyel népművelési intézet feladatai közé tartozik a folklórföldolgozások eredetiéi

sége fölött őrködni és az ezzel kapcsolatos kiadványokat megjelentetni. A népi kultúra valamilyen formájú megjelenésével szinte az egész társadalom kapcsolatban
van. Egy 1965-ből származó adat szerint Lengyelországban akkor 1821 népi együttes
működött. Ezek között hiteles zenét emlékezetből játszó parasztegyüttesektől, az
eredetit betaijuló és színpadra vivő csoportokon keresztül az erősen stilizálókig mindenfajta megtalálható.
Kétségtelen, hogy ez a kép inkább a magyar népi kultúra 1950-es évekbeli reneszánszára emlékeztet, mint a maira. A viták ott sem hiányoztak. Például a színre
vitt folklór kezdettől fogva különböző nézetek kereszttüzében állt. A viták eredményeképpen az együtteseket műsoruk eredetisége, illetőleg a stilizálás mértéke alapján a folklórfesztiválokon külön-külön kategóriákban szerepeltetik. Azonban mindenki egyetért abban, hogy ennek a sokakat érintő közművelődési formának létjogosultsága van, hiszen a hagyományos kultúrát legtöbben már csak rajta keresztül
ismerik meg. Része a művelődéspolitikának, sőt külföldi szereplések alkalmával politikai és gazdasági hatásai sem elhanyagolhatók.
Burszta könyve nem ad, vagy írása idején még nem adhatott' számot a magyarországihoz hasonló differenciált néprajzi-közművelődési érdeklődésről. Hiányzik a
nálunk elsősorban a városi fiatalságot jellemző aktív zenélő és táncoló forma. Ettől
függetlenül ő is fölteszi azt a kérdést, ami minálunk is gyakran elhangzik épp a
legfrissebb jelenségek kapcsán. Elképzelhető-e, hogy a népművészet ilyen mérvű és
sokszínű virágzása csupán divatkérdés? S vajon milyen erők tartják életben a modern társadalomban? Burszta ezeket központi és leglényegesebb kérdéseknek tekinti.
„Nem lehet — írja a 335. oldalon — többnyire az átmeneti és változó divattal magyarázni egy néhány évtizede létező, tartós, sőt erősödő jelenséget." Ügy látja, hogy
a népi kultúra korunkban társadalmi osztályszempontból már közömbös, csupán bizonyos múltbeli értékeknek a hordozója. Saját esztétikai értéke van, amit a társadalom magáénak vall, és nem akar megválni tőle. Ez a ragaszkodás azonban szelektív jellegű, ami igen fontos tényező. „Ismert igazság ugyanis, hogy amikor egy adott
társadalom mereven ragaszkodik egész tradíciójához, akkor megcsontosodik és konzervatív lesz; vagy ellenkezőleg: teljesen szakít hagyományaival — elpusztul és
eltűnik a történelem színteréről." (336. o.)
Burszta kultúrtörténeti és néprajzi gondolatmenetének csúcsán, az egész értelmeképpen egy fogalom, egy szó, a „hagyomány" áll. A technikai civilizáció vonzásában
élő korunk nem egyszer fölteszi a kérdést: Miért fordítunk annyi pénzt és energiát
holt dolgok konzerválására? Hol ennek a kézzelfogható haszna? Mi a hagyomány
egyáltalán? Fölösleges, fejlődést fékező, vagy értékes, megtartandó dolog? Szakítani
kell vele, vagy bizonyos elemei helyet találnak a modern civilizációban? — sorolja
kérdéseit Józef Burszta. Felelete egyértelmű: hagyomány nélkül nincs kulturális
fejlődés. A hagyomány tulajdonképpen a múlt összes szellemi és anyagi öröksége,
amelyre az emberiség kulturális eredményei épülnek. A régi és az ú j együttélése
súrlódásaival együtt mindig megvolt a történelem folyamán. A tradíció tehát tartós
és folyamatos áramlat, tartalmában ugyan változik, de nem lehet tőle szabadulni,
még ha radikálisan sürgetik, akkor sem. „A hagyomány az élet természetes része és
szükséglete, mint a levegő vagy a táplálék... a közösség, a kölcsönös támasz és
biztonság érzését adja." (345. o.)
Burszta összegző gondolatait egy témához, a színpadra vitt népművészethez kapcsolva fejti ki. Miközben elképzeléseit vázolja, azt is hangsúlyozza, hogy az értékes
hagyományoknak az általános nemzeti műveltség részévé való válása folyamatában
már nem elegendő az eddig tapasztalt spontaneitás. Szélesebb körű elemzést, szintetizálást, bizonyos esetekben pedig elmélyült kutatást sürget.
Végül hadd idézzük egyik általánosító mondatát, amelyet hazai szemmel is
összegzésnek érzünk: „ . . . mindaz, amit itt lengyel viszonyok között bemutattunk
— mutatis mutandis — bármelyik európai országra alkalmazható. A folklorizmus
ugyanis ma átfogó — nemcsak európai, hanem világjelenség." (307. o.)
GY. KOSA FERENC
62

A romániai németek néprajza újabb
kiadványok tükrében
A bukaresti Kriterion kiadó az idei tavaszon jelentette meg Kányádi Sándor
erdélyi szász népköltés-fordításait Egy kis madárka ül vala — Es saß ein klein
Waldvöglein címmel. Ez a szép kiállítású, értékes kiadvány minden bizonnyal fölkelti a magyar olvasó figyelmét a romániai németek iránt, akikkel a sok évszázados
együttélés folytán különben számos történeti és kulturális mozzanat köti össze a
magyarságot.
A mintegy félmillióra becsülhető romániai németek több jellegzetes néprajzitörténeti csoportra oszolva, egymástól gyakran igen távol eső vidékeken élnek. Az
erdélyi szászok ősei a németek keletre településének első hullámával indultak el
Luxemburgból és a Mosel vidékéről még a 12. század közepén. A következő százötven
évben újabb rajok érkeztek más tájakról is. A magyar királyoktól kapott igen kedvező kiváltságok védelmében építették föl falvaikat és kerített városaikat, alakították ki erős rendi és kulturális különállásukat. Legnagyobb településterületük a
Maros és az Olt közén a Királyföld (Das alte Land, Altland). Külön egységet alkot
Brassó környezetében a Barcaság (Burzenland). A Beszterce, Naszód és Radna környékén élő szászok nagy többsége a második világháború idején elhagyta hazáját
(Nősnerland).
A bánsági (Banat) németek a keletre település utolsó hullámaival érkeztek mai
lakóhelyükre. A Bánságot a török hódoltság nagy pusztítása után több nemzetiség
népesítette be, köztük voltak a szervezett telepítéssel idekerült németek is, akiket
szinte az egész német nyelvterületről toboroztak.
Végül a szatmári harminc falu németségének története Károlyi Sándor volt
kuruc generális nevéhez fűződik. Alig egy évvel a majtényi fegyverletétel után,
1712-ben telepítette őket, hogy birtokait hűséges jobbágyokkal benépesítse, és egyben az udvar iránti hűségét bizonyítsa. Köztudott, hogy a magyarországi németek
közül azokat, akik a török háborúk után települtek le, a közvélemény egységesen
sváboknak nevezi. Pedig csak kis hányaduk , volt valóságosan svábföldi telepes.
A Szatmár vidékiek joggal viselik a sváb nevet, mert a történeti Magyarország legnagyobb, valóban sváb-német eredetű nyelvszigetét alkották.
A közelmúlt néhány esztendőben több figyelemreméltó néprajzi kiadvány látott
napvilágot, amelyekből valamelyes képet nyerhetünk a romániai németek népi kultúrájáról. Az első könyv, amiről szólunk, Josef Haltrich erdélyi szász mesegyűjteménye (Sächsische Volksmärchen aus Siebenbürgen) az elmúlt években igazi sikerkiadvány volt. Gyors egymásutánban három kiadásban (1971, 1972, 1973) jelent meg
a Kriterion kiadónál. Ennek nem csupán az az oka, hogy a korábbi hat kiadás
régen hozzáférhetetlen az olvasóközönség számára, hanem mert a több mint száz
éve született mesegyűjtemény ma is élvezetes olvasmány, nyelvi élmény. Josef
Haltrich (1822—1886) segesvári tanár, majd segesdi evangélikus lelkész németországi
egyetemi tanulmányai idején ismerkedett meg Jacob Grimmel, akitől személyes
ösztönzést kapott a mesegyűjtéshez. Hazatérése után munkához látott, és így lett az
erdélyi szászok számára az, aki az idősebb kortárs, Kriza János volt a magyaroknak. Gyűjteménye magán viseli a korabeli folklorisztika jellegzetes gyakorlatát. Haltrich ugyanis nem szó szerint közölte a népmeséket, hanem számos ismert változatból alakított ki típusokat, amelyeket legteljesebbeknek tartott. A mesék nyelvét a
legjobb elbeszélők nyomán formálta meg, miközben maga is utalt rá, hogy az
irodalmi németséggel rögzített szöveg elmarad a népnyelv eredeti hajlékonyságától
és színeitől.
Ugyancsak korabeli gyakorlat volt, hogy barátok és ismerősök gyűjtéseiből is
átvett szövegeket. Ilyen módon a kötet elsősorban szülővárosa, Szászrégen, illetőleg
63

Malompatak, Meggyes, Kőhalom, Nagysink és környékükről származó meséket
tartalmaz.
A mostani közzététel kritikai kiadás, gondozása Hanni Markel kolozsvári folklorista munkája. Különösen a tündérmeséket olvasva szembetetsző az erdélyi m a gyar és román mesevilággal való rokonság. Bizonyos, hogy egy újabb magyar nyelvű
kiadás sikert aratna, hiszen az 1907-ben Benedek Elek kiadásában és Jakab Miklós
fordításában Budapesten napvilágot látott Erdélyi szász népmesék ma m á r könyvritkaság.
Kányádi Sándor fentebb említett könyve is figyelmeztet az ilyesfajta „tartozásokra". Magyarok és szászok immár nyolcszáz esztendeje élnek egymás mellett, történelmük összefonódott, egymás kultúrájáról azonban keveset tudnak. Arról pedig
még kevesebbet, vajon milyen hatások és hasonlóságok fejlődtek ki a két nép
között. Még a mélyrétegek titkait kínáló népköltészet sem serkentett rendszeres
vizsgálatra. A szász—magyar kapcsolatokon tűnődő Kányádi is megjegyzi, hogy
„barátkozó könyv s nem szakkiadvány, amit kezükben tartanak" az olvasók. Fölösleges mentegetőznie, mert a kötet szakszerű jegyzetek és tudós tanulmány nélkül is
kedvet csinál a szász népköltészethez. Kányádi bevezetője (Tűnődés a múltakon)
lírai vallomás műfordítói vállalkozásának sajátosan egyéni, érzelmi indítékairól.
Különösen megragadó, amint sorra veszi és föloldja a szászokkal kapcsolatos történeti-népi, pozitív és negatív előítéleteket anélkül, hogy szemrehányásokat tenne a
szászoknak, vagy az önelmarasztalás örvényeibe kerülne.
Külön értéke és érdekessége a kötetnek, hogy amint a címéből is kitetszik, teljesen kétnyelvű. Párhuzamosan, baloldalt a szász, jobboldalon a magyar szöveg
olvasható. Másik fontos újdonsága, hogy Almási István soraival kísérve, néhány
szép dallamot is közread, bevallottan azzal a céllal, hogy a népzenét kedvelő m a gyar ifjúság megtanulja és továbbénekelje őket.
Kányádi kötetének közvetlen előzményéül a Michael Markel gondozásában 1973ban a kolozsvári Dacia kiadónál megjelent Es sang ein klein Waldvőglein
(Siebenbürgische Volkslieder sachsisch und deutsch) című gyűjtemény szolgált. Ebben a
kötetben is két nyelven, szász nyelvjárásban és irodalmi németre átültetve olvashatók a balladák, a gyermekdalok és a lírai dalok különböző csoportjai. A két
könyv anyaga majdnem teljesen azonos. Kányádi csupán nyolccal toldotta meg a
magyar fordításokat a közös forrásból, a Gottlieb Brandsch által 1931-ben Nagyszebenben kiadott Siebenbürgisch-deutsche
Volksliederből,
az erdélyi szászság népköltészetének legteljesebb gyűjteményéből.
Korábbi gyűjtés ismételt közzétételére azért is szükség volt, mert ma m á r az
erdélyi szászok körében nem élnek azok a dalok, amelyeket a folklorisztika általános fogalmai szerint eredeti népköltészetnek nevezünk. Már maga Brandsch is
„nagy roncstelep"-hez hasonlította a szász népdalkészletet, „melyből, eltekintve a
legutóbbi korszak silány termékeitől, csak néhány félig-meddig ép darab emelkedik ki".
Ezzel szemben a közelmúlt friss gyűjtéseiből ad közre egy kisebb kötetnyit a
szatmári svábok tréfás történeteiből és anekdotáiból az ugyancsak a kolozsvári Dacia
kiadónál 1973-ban megjelent kiadvány (Krieg im Scherbenland.
Sathmarschwabische
Schwanke). Helyi nyelvjárásban közölt rigmusok vezetik be a tematikusan csoportosított rövid, csattanós és vidám történeteket, amelyek leggyakoribb szereplői a régi
és ú j falu valóságos alakjai, a bíró, a pap, a községi tanács vagy éppen a termelőszövetkezet vezetői, illetőleg a tolvajlásra, naplopásra hajlamos emberek, pletykás
asszonyok, kikapós menyecskék. Kár, hogy hiába keressük a gyűjtő vagy gyűjtők ésa szerkesztő nevét, az nincs föltüntetve a kötetben. A kísérő tanulmány szerzője is
ismeretlen marad az olvasó előtt. Ez a vázlatos állapotában is sok hasznos ismeretet
nyújtó írás a szatmári svábok történetét, szokásait, népdalait és nyelvjárását m u t a t j a
be. Meg kell azonban jegyezni, hogy nem mentes a történeti tévedésektől és elfogultságoktól.
A bánsági németek népi kultúrája, akár a szatmáriaké, egészen más hangulatot
áraszt, mint a szászoké. A szászok balladái a középkor, dalaik a reneszánsz száza64

daiba viszik az olvasó képzeletét, az Erdélyen kívüli németek néprajza a közelmúlt,
sőt a jelen valóságát idézi.
A temesvári Facla kiadó 1973-ban és 1975-ben egy-egy német néprajzi tanulmánykötetet bocsátott ki: Heide und Hecke. Beiträge zur Volkskunde der Banater
Schwaben;
Handwerk
und Brauchtum.. Beiträge zur Volkskunde
der
Banater
Deutschen. Mindkettőnek Hans Gehl a szerkesztője. Az elsőben húsz, a másodikban
kilenc tanulmány, illetőleg pontosabban mondva cikk szerepel, ugyanis ezek az írások eredetileg a romániai németek országos napilapjában, a Neuer Wegben és a
Temes megyei német újságban, a Neue Banater Zeitungban láttak napvilágot. Újságcikknek íródtak, de a kötetekbe jegyzetekkel és összehasonlító szakirodalmi utalásokkal kerültek be. A szerzők többsége igyekezett megkeresni a hatalmas német
néprajzi irodalomhoz kapcsolódás pontjait. Másik erénye törekvésüknek, hogy a
közzétett anyag nagy részét frissen gyűjtötték, sok mozzanatban a jelenlegi állapotot mutatják be. Az előszavak világosan megjelölik a munka legfontosabb céljait: a
kulturális sajátságok ápolását, amelynek szerves része az ezen a tájon is rohamosan
átalakuló néphagyomány emlékeinek megmentése, továbbá a bánsági németek összefoglaló néprajzának megírása. Megvalósításukra jött létre a helyi értelmiség köréből az a kis kutatócsoport, amely cikkek és tanulmányok írásán kívül, az újságok
segítségével végzett széles körű gyűjtést, és a lenauheimi Schwäbisches Heimatmuseum anyagának rendezését és gyarapítását egyaránt feladatának tartja.
A kötetek anyaga korántsem öleli föl a teljes népi kultúrát, de számos területet
bemutat. Bizonyára azért, mert a soknemzetiségű Bánságban erőteljesen jellemzik a
németeket, a szerzők legtöbbet foglalkoznak az ünnepi szokásokkal. Ezek közül is
kiemelkedik a búcsú, amely akár Magyarországon, ma már átalakult, az egyházi
vonatkozások mellett családi jelleget öltött, sőt népünnepéllyé, társadalmi eseménnyé
vált. A templomszentelés évnapjának ünneplése a telepes eredetű németségnél a
letelepülés, az ú j haza választásának, az elődökre való emlékezésnek is alkalma.
De nem hiányoznak a kötetekből más jellegzetes szokások, például a farsang, a
májusfaállítás, illetőleg a lakodalom és a hozzákapcsolódó játékok és táncok leírása
sem. Olvashatunk a településtörténetről, a viseletről, a gazdasági viszonyokról, a
kézművesiparról és a marosi hajómalmokról is.
A jelen néprajzi kép megrajzolására vállalkozik az a tanulmánykötet, amely
ugyan nem Romániában látott napvilágot, hanem Marburgban. Azonban a négy
szerző a román etnográfusok és hivatalos szervek támogatását élvezve gyűjtötte
anyagát a Temesvár közelében fekvő Kisbecskereken. (Interethnik
und sozialer
Wandel in einem mehrsprachigen Dorf des rumänischen Banats). A marburgi európai etnológiával foglalkozó munkaközösség (Marburger Studienkreis f ü r Europäische
Ethnologie) tagjai Ingeborg Weber-iKellermann, Annemie Schenk, Michael Motzer és
Walter Stolle 1971/72-ben több héten át tartózkodtak a helyszínen, és amint a könyv
címéből is kitetszik, a német—román—szerb nemzetiségű község interetnikus kapcsolataival, elsősorban a társadalmi változásokkal foglalkoztak. A történelmi háttér
és a környezet fölvázolása mellett ezért tárgyalják az egyes fejezetek a paraszti
munkát és munkaszokásokat, a szabad időt, a családszervezetet, valamint az iskolai
és iskolán kívüli képzést és művelődést. Hagyományosnak számít az ünnepi szokások változását egy példán — a háromkirály járás vizsgálatán — bemutató tanulmány témaválasztása.
A társadalomnéprajzi és szociológiai nézőpontú kötet jellegzetes példája a nyelvszigetkutatásnak. A kutatók azonban kapitalista országból érkeztek, ezért számos
olyan jelenséget emelnek ki, amelyet a helybeliek — a megszokás és a belenövés
okán — nem mindig tartanak fontosnak. Kétségtelen viszont, hogy az életmód bizonyos vonásai ugyanakkor éppen a szempontok különbözősége miatt más értékelést
nyernek. Különösen jól tükröződik ez a kettősség a termelőszövetkezettel kapcsolatos vizsgálatban és észrevételekben. De nemcsak ez adja a kötet rendhagyónak
nevezhető oldalát.
A korábbi német nyelvszigetkutatások többségében arra esett a hangsúly, hogy
a keletre települt németség mit őrzött meg eredeti kultúrájából, továbbá milyen
5 Tiszatáj

65

hatást gyakorolt környezetére. Itt viszont elsősorban a mai változásokra, a szocialista
társadalmi viszonyok között élő falura esik a figyelem, a r r a a közösségre, a m e l y b e n
a nemzetiségek kapcsolata is átalakulóban van. B á r a Bánság negyedik n a g y n e m zetisége, a magyarság — ebben a községben nem l a k v á n — n e m szerepel a k ö n y v ben, az olvasónak egyáltalán nem okoz meglepetést, hogy a hagyományos m ű v e l t s é g
és a mai változások jelenségei között számos olyannal találkozik, amely a közelben
és a tágabb környezetben lakó magyarokat is jellemzi. Mindez t a n ú s í t j a a t ö r t é nelmi, földrajzi és társadalmi közösséget, valamint azt, hogy a nyelvszigetlétezés
nemcsak a sajátságok őrzője, hanem a népek közötti kapcsolatok hordozója is.
KOSA L Á S Z L Ó

66

Szerdahelyi István: A magyar esztétika
története 1945—1975
A vállalkozás — szokatlan. Hiszen minden történeti tárgyban akadnak nagystílű
vállalkozások, azonban az utolsó három évtized magyar történetét bizony igen kevesen teszik mérlegre. Szerdahelyi viszont — s bizonyos mértékig a Kossuth Könyvkiadó érdeme is éz — éppen az utolsó három évtized esztétikai harcait, vitáit tárja
fel, mégpedig nagyon is konkrétan. A konkrétség itt annyit jelent, hogy Szerdahelyi
könyvében voltaképpen majdnem mindénről szó esik, ami az utolsó három évtizedben esztétikai igényű megszólalás volt, s ugyanákkor még a központi problémák
mellett megjelenő részleges esztétikai fejtegetések is csaknem teljességgel szerepelnek a könyv lapjain. Más szóval nem csak az általános esztétika, hanem az építőművészet, a zene, a képzőművészet stb. esztétikai problémái is.
Ha ennek a vállalkozásnak az úgynevezett merészségét akarnánk kiemelni,
akkor legfeljebb csak azt tennénk: kritikát gyakorolnánk más történeti területek
vállalkozásnélkülisége felett. A valóságban ugyanis az utolsó harminc év művészettörténete vagy irodalomtörténete éppen annyira aktuális lenne, mint amennyire az
esztétikatörténet időszerű aktuális, és legfeljebb az adott tudományos területek hiányaként róhatjuk fel, hogy megfelelő elemzések még nem születtek. Szerdahelyi
tehát nem merész, hiszen a Horthy-korszak húszegynéhány esztendejéről már rendkívül gyorsan születtek történeti és egyéb felmérések, Szerdahelyi legfeljebb nem
meghúzódó, hanem határozott a feladat vállalásában. Ilyen módon születik meg a
magyar esztétika történétének harminc évéről egy könyv, mely kiemelten csak
Lukács György, Balázs Béla, valamint Szigeti József esztétikáit tárgyalja, de megmutatja azt, hogy az összefüggő általános esztétikai kidolgozásokon túl milyen jelentős fejlődés volt a magyar esztétikában.
A vállalkozás tehát nemcsak hogy szükséges, hanem minden más terület számára is példamutató. A kérdés legfeljebb a vállalkozás alapvető szempontja és a
szempontok érvényesítése lehet. Nos, az alapvető szempont szerint tulajdonképpen
két részre oszlik harminc esztendő magyar esztétikájának története. Az első rész
1945-től az 1956-os ellenforradalomig tart, amelynek címe A kezdettől az újrakezdésig, a második rész A széttagoltságtól az egység felé címet viseli, és 1956-tól
1975-ig egyetlen folyamatként ábrázolja az esztétikai fejlődést. A központi alak kétségtelenül Lukács. Lukács életművét tulajdonképpen három szakaszra osztja (természetesen a felszabadulás utáni életműről van szó), az első a 49-ig terjedő szakász,
aJ második a 49—56-ig terjedő, és a harmadik pedig 1956-tól Lukács haláláig tartott.
Az első működési szakasz Lukácsot kicsit úgy mutatja be, mint aki határozott állásponton állt ugyan, de kategóriáinak megfogalmazása meglehetősen bizonytalan.
Ebben az időszakban Lukács mellett létezett ugyan Balázs Béla és Révai József, de
az előbbiről kevesen vettek tudomást, míg Révai számos "tévedést követett el. Lukács
második periódusában már Révai jelentősége csökken, Balázs már meghalt, és a
Lukácsot ért kritika igazságtalanságainak ellensúlyozásaként Lukács nézeteit kevésbé
támadják, egyre többen csatlakoznak Lukácshoz, míg az 1956 utáni időszakban Lu5*

67

kács lényegileg Az esztétikum sajátosságaival ér el arra a szintre, ahol bár kritikai
hangok jogosultan hangzanak el egyes nézeteivel szemben, de összefoglaló és teljes
esztétikai teljesítménye és annak értéke vitathatatlanná válik.
A könyvnek ez a felfogásmódja több szempontból is megkérdőjelezhető ugyan,
hiszen rendkívüli mértékben leegyszerűsíti az esztétikai problémák történetének
folyamatát, mégis mint munkahipotézis megengedhető. Legfeljebb az a kérdés merül
fel minden mai olvasóban, hogy vajon azokban a kritikákban és elméleti írásokban,
melyek napjainkban megjelennek, valóban az egység felé történnek-e a fő lépések.
Elsősorban: mi az egység? Az, hogy a marxizmus alapvető esztétikai kategóriái győzelmet kezdenek aratni? Ha így fogjuk fel a dolgot, akkor napjaink kritikája, továbbá esztétikai tanulmányai sokkal szélesebb és elvontabb spektrumot mutatnak,
mint mondjuk az 1956 előtti esztétikai írások. Nem arról van tudniillik szó, hogy
napjainkban minden megjelenhet, míg 1956 előtt bizony nem minden színvonalas
dolog láthatott napvilágot, hanem megvoltak a marxista frazeológia adta határok.
Nem is arról van szó, hogy napjainkban kevesebben értik a marxizmust, mint 1956
előtt, hanem sokkal inkább arról, hogy az utolsó évtizedekben a polgári ideológia is
kidolgozott számos olyan esztétikai tendenciát, melynek kisebb-nagyobb mértékű
átvétele folytán sokkal inkább széthúzott az esztétikai irodalom köre, mint 1956
előtt. Ehhez járul még egy mozzanat. Az tudniillik, amiről Szerdahelyi nem megfelelő súllyal beszél: 1956 előtt azok, akik a lukácsi esztétika alapján álltak, Szigetitől Mészárosig, voltaképpen egyformán értették, értelmezték és magyarázták a
Lukács-féle esztétika alapvető kategóriáit. Ma azonban — részben azért, mert a
Lukács-ellenesség súlya is változásokon ment keresztül —, Lukácsra hivatkozva a
légkülönbözőbb álláspontok lehetségesek. Ennek természetesen a művek megítélése
szempontjából is óriási jelentősége van. S megint más kérdés az, hogy a Lukácsra
való hivatkozás melyik Lukácsra való hivatkozás, a század első éveinek Lukácsára,
vagy a Történelem és osztálytudat Lukácsára, vagy a Szovjetunióban dolgozó Lukácsra, vagy Az esztétikum sajátosságának Lukácsára.
így tehát az egység kikovácsolódását Szerdahelyi ugyan tételezi, de ebből a
tételezésből kiindulva különösen az utolsó évek történeti értékelését némileg félrerajzolja. Félrerajzolja még akkor is, hogyha Németh Lajos vagy Kroó György bizonyos tételeit, bizonyos gondolatait lehet úgy értelmezni, hogy azok közvetlenül a
marxista esztétika alapvető gondolatrendszerével állnak összhangban, hogyha az
absztraktok körül folyó vita egyes kitételeit szintén lehet ilyen módon magyarázni,
ennek ellenére világos: pillanatnyilag nagyobb távolság van különböző esztétikai felfogások között, mint 1956 előtt volt. S ez természetesen egyáltalán nem baj, hiszen
kifejezi azokat a társadalmi változási irányokat, melyek napjainkban mind világszerte, mind nálunk felléptek. S az is igaz, hogy amennyiben a vizsgálódás elvi
határait sokkal hátrább vonjuk meg, mint azt szokás, akkor valóban egy egység
látszata kerekedik ki a mai helyzetből. De csak akkor.
Ez a problematikus vonás mélyen összefügg azzal, hogy Szerdahelyi felfogása
szerint a művészetben magában a pluralisztikus megközelítés — mint egyfajta lehetőség — fennáll. Itt magának a kifejezésnek a használatát vitatom. Világos dolog,
hogy különböző művészetek, különböző művészeti alkotástípusok más és más kiindulópontból közelítik meg valóságos anyagaikat. Ez azonban véleményem szerint
egyáltalán nem pluralisztikus megközelítési lehetőség. A művészet egész ú t j a telítve
van azzal, hogy a megközelítési lehetőségek mind tartalmilag, mind pedig formailag
eltérnek egymástól, de ez egyáltalán nem azt mutatja, hogy ezek a megközelítési
lehetőségek önmagukban olyan értelemben eltérőek lennének, mint ahogyan az az
úgynevezett pluralisztikus társadalmi vagy filozófiai elméletekben történik. A pluralizmusnak ez utóbbi esetben megvan a konkrét értelme és konkrét tartalma is.
A pluralizmus ugyanis annyit jelent, hogy jogosult módon ezerféle világnézettel
lehet megközelíteni a valóságot, ezernyi különböző felfogás egyenértékű, és így az a
polgári ideológiai és gondolati szétesettség, amely napjainkat jellemzi, a pluralizmus
jelszavával piedesztálra emelődik. A művészetben minderről szó sincs. A különböző
művészi megközelítések és felfogásmódok természetszerűen világszemléletbeli elté68

rések talaján jönnek létre, de a világszemléletben eltérések nem feltétlenül világnézetiek is, sőt igen sok esetben világnézeti azonosságot jelentenek. így tehát a
pluralizmus kategóriájának nem kellően körülírt alkalmazása a művészet vonatkozásában pontatlan „átdobása" ennek a kategóriának; és véleményem szerint elhibázott.
A könyv koncepciója tehát körülbelül megfelel annak a felfogásmódnak, mely
napjainkban az értelmiség nagy részét eltölti. Igen komoly nehézségek és hibák
voltak utunk elején, majd ezek a hibák összesúrlódtak, így lecsökkentek, s ma az
egészen különböző vélemények legfeljebb formai különbséget jelentenek, tartalmilag
mögöttük egyfajta határozott egység keresése és igénye mutatkozik meg. Amennyire
ez bizonyos politikai kérdésekben igaz, úgy nem igaz az esztétikaiakban. Azonban
Szerdahelyi könyvének ez a hiányossága sajátos módon egyáltalán nem akadályozza
meg azt, hogy a könyv elemzései újra és újra felvessék az alapvető visszatükrözési,
valamint a katarzissal összefüggő kérdéseket, a legfontosabb műfajelméleti problémákat. S ugyanígy nem akadályozzák meg azt, hogy Szerdahelyi a sokáig húzódó
viták ügyében kimondja ítéletét, mely hol a különböző viták relatív jogosultságát,
hol pedig a viták elfogultságát emeli ki. S végeredményben — noha egészen más
hangsúllyal — az absztrakt általánosság szintjén azt hiszem hasonlóak volnának
ítéleteink. így például az első Lukács-vitát a szerző helyesen jellemzi úgy: „Lukács
ellen szervezett sajtókampány indult, s ő magánosan — és a zárószakaszban már
nem is nyilvánosan, hanem a kulisszák mögött tárgyalva, levelezve — védekezett."
(114. old.)
Amennyire igaz ez a megállapítás, és még jó néhány, a könyvben található
megjegyzés, annyira problematikus az, ahogyan a könyv ezekhez a helyes megállapításokhoz eljut. Például az 1948 előtti Lukácsról több ízben megállapítja, hogy
különböző ellentmondások vannak okfejtéseiben. Kifogásolja azt, hogy Lukács szerint a tipikus ábrázolásban a lényegi meghatározásoknak a közvetlen érzéki jelenségvilág konkrét érzéki tulajdonságaiban kell megjelenniük. Majd hozzáfűzi a következőt: „Ez a meghatározás eleve kizárná azt a lehetőséget, hogy a művész kifejezetten fantasztikus — tehát a közvetlen érzéki jelenségvilágban sehol fel nem
lelhető — formát alkalmazzon, s még a költői metaforákat, szinesztéziákat s más
hasonló stíluseszközöket se fogadná be a tipikusság körébe, hiszen ezekben is olyan
tulajdonságokkal felruházva jelennek meg a valóság jelenségei, amilyenekkel közvetlen, konkrét értelemben nem rendelkeznek és nem is rendelkezhetnek." (73. old.)
A szemrehányás azért meglepő, mert Lukács, aki a Szovjetunióban Majakovszkij
híveivel együtt dolgozott, s aki ugyancsak a harmincas években írt tanulmányaiban
például E. T. A. Hoffmann vagy a goethei Faust példáira hivatkozott, aligha gondolhatta azt: az érzéki közvetlenség mindenképpen azt jelenti, hogy az átlagnak
megfelelő köznapi valóságot kell megjeleníteni. Ugyanaz a Lukács, aki Thömas
Mann egyáltalán nem köznapi és a fentebbi stíluseszközökön túlmenőeket használó
művét értékelte — csupán a leglaposabb s egyúttal legfélremagyarázóbb esztétikai
felfogás alapján lehetett volna az így értelmezett köznapi ábrázolás hívévé.
Ilyen elvétések jócskán akadnak még a könyv hasábjain. Viszont akkor, amikor '
Szerdahelyi különböző disputákat ír le és jellemez, még akkor is, ha az egyes részletkategóriák elemzésében aligha érthetünk vele egyet, a viták egészének megítélése,
valamint a fejlődés bizonyos koncepcióinak leírása közel jár az igazsághoz. Például
a nemzeti jellegről és a népiség fogalmáról a következőket írja: „Egy végső megoldásnak természetesen itt is az az előfeltétele, hogy történetfilozófiánk megfoghatóbb, minden tekintetben tisztázott meghatározást nyújtson a nép fogalmáról és a
haladó osztályok fogalmáról, továbbá tisztázzuk a közvetlen és közvetett érdekek
bonyolult összefüggéseit (a haladó történelmi funkciójú uralkodó osztályok törekvései ugyanis, amennyiben az emberiség fejlődését szolgálják, közvetve a nekik alávetett osztályok objektív érdekeit is kifejezik). Igen valószínű, hogy a haladó uralkodó osztályok törekvésein belül is meg kell különböztetnünk az adott osztály céljait, antihümánus-népellenes módszerekkel, arisztokratikus voluntarizmussal megvalósító tendenciákat — és az ezek világnézetét tükröző műalkotásokat — a nép69

közeli, demokratikus színezetű törekvésektől, s ilyen módosult értelemben az uralkodó osztályok realista művészetében is tartalmas kategória lehet a népiség." (279—
280. old.)
Valóban arról van tehát szó, hogy a népiség, a nemzetiség és más kategóriák
mindaddig üresen és homályosan szerepelnek a magyar nemzeti kultúrában, amíg
nem tisztázzuk: mi a népiség viszonya az uralkodó osztályhoz, s az uralkodó osztályok melyik tendenciája az, amely telítődhet népiséggel s ennek következtében egy
reális nemzeti elemmel is. Ez az elemzés, melyet itt a szerző nyújt, tulajdonképpen
arra az átfogó problémára utal, ami számos kategória esetében égető. Tudniillik a
kategóriák elvont használata nagyon könnyű dolog. Azonban az elvont kategóriák
szükségképpen merevek és nem világítják meg az adott kategóriának valódi lényegét, valódi életerejét, vagyis más kategóriákkal való összefüggését. Nos, amit itt
Szerdahelyi megemlít, tudniillik a kategóriák összefüggésrajzának az igénye, egyike
a legfontosabb feladatoknak, mert hiszen mindenki tudja, hogy ha ketten mondják
ugyanazt, az nem ugyanaz, s ugyanaz a kategória egy más időszakban m á s f a j t a
jelentésekkel, sőt tartalmakkal bővülhet. Amint a népies irányzatnak megvolt a
maga jelentősége Arany és Petőfi korában, úgy a népnemzeti a múlt század második
felében legfeljebb Tóth Kálmánnak vagy Kozma Andornak az irányzata lehetett,és Adynak tökéletesen igaza volt, midőn a népnemzetivel szakítva, de Petőfi szellemében lépett fel.
Ez nemcsak irodalmi vagy közvetlenül társadalomtudományi kategóriákra vonatkozik, hanem olyanokra is, melyeket azután Szerdahelyi részletesebben tárgyal,
így például a külső forma és belső forma sajátosan esztétikai kategóriáit, valamint
az egyvesszős jelzősrendszer problémáit is ilyen szempontból kellene vizsgálat alá
venni. Szerdahelyi könyve ez utóbbi, esetben azonban egész egyszerűen átveszi
annak a pszichológiai iskolának a felfogásmódját, amely azért nem képes megbarátkozni az egyvesszős jelzésrendszer kategóriájával, mert eleve és mindenfajta feltétel
nélkül elveti a pavlovi pszichológiát. E sorok írója korántsem szándékozik a pavlovi
pszichológiát tudományosan védelmezni, mivel nem óhajtja beleártani magát a mai
pszichológia kérdésfelvetéseibe. Lukács azonban kétségtelenül elfogadta a pavlovi
pszichológiából azt a megállapítást, mely szerint Pavlov leírta a feltétlen és a feltételes reflexeket, továbbá mellyel Pavlov körülírta az emberi tudat működését.
S itt Lukács esetében a pavlovi kategóriák használata nem egyszerűen Pavlov megerősítését vagy igazolását jelenti, hanem annak a kérdésnek feltételét: vajon a
művészet milyen helyet foglal el az emberi pszichikumban, illetve a művészet iránti
érzék külön pszichikai képességnek tekinthető-e vagy pedig valójában — mint
Pavlov hirdette — az ember állati érzékeivel, magyarán szólva természeti érzékeivel
áll-e kapcsolatban?
. . .
Erre a kérdésre kereste a választ Lukács és kimutatta: Pavlovnak egyáltalán
nincs igaza abban, hogy az emberi érzéket teljes mértékben azonosítja a nyelvi,fogalomalkotási képességgel, hanem az az igazság: az emberi pszüchének van egy
sajátos területe, amely a mindennapi élet és gondolkodás formáiban igen hathatós
szerepet játszik. Ezt az érzéket sem az első, sem a második jelzésrendszer segítségével nem lehet leírni, hiszen ez az érzék, ha külső formájában közel áll is az első
jelzésrendszerhez, mégis tartalmilag magában hordozza a második jelzésrendszer
létét. Ennek az érzéknek sajátos felerősödése, hatóerejének megnövekedése, intenzitásának elmélyülése hozza létre pszichikai értelemben az esztétikai érzéket. S ennek az érzéknek az ereje, mégpedig sajátos ereje jeienik meg minden igazi művészi
alkotás mögött, mint egyfajta egészen különlegesen képzett és fejlett pszichikai erő,
amely egyúttal a művészi teremtésnek az alapjává válik. Ha most erre az egyvesszős jelzőrendszerrel a pszichológusokkal együtt az esztéták is csupán vállvonogatással felelnek, akkor egyáltalán nem. lehet megérteni Lukács esztétikájának egyik
leglényegesebb mozzanatát, hogy tudniillik a dialektikus materialista esztétikai elmélet szempontjából nem csupán lételméletileg, és nem is csupán ismeretelméletileg
általában, hanem pszichológiailag is meg kell teremteni — az előbbiekkel összefüggésben — az elméleti megalapozást. Vagyis itt nem a pavlovi elméletről van szó.
70

Lukács számára a pavlovi elmélet pusztán keret és alkalom arra, hogy a művészet
pszichológiai alapjának problémáit jelezze. S az adott keret sokkal inkább vitatott
módon fordul nála elő, mintsem úgy, hogy helyeselné, s magának a művészetpszichológiai alapvetésnek a megteremtése egyenes polémia a pavlovi felfogással.
Mindez azt jelenti, hogy a könyvvel kapcsolatos vitáink igen kiterjedtek lehetnek. Király István a Kritikában már megjelentetett egy vitacikket, ahol Révai József helyét, visszavonulásait bizonyos elméleti kérdésekben, taktikázásait ábrázolta
és Király véleménye szerint erre a kérdésre a könyv vagy nem tudott, vagy nem
akart kellő mértékben koncentrálni. Valószínűleg mások más területeken fogják
majd kimutatni, hogy Szerdahelyi nem eléggé vagy csak másodlagosan ismeri az
anyagot, nem járt utána bizonyos elsődleges forrásoknak, hanem pusztán a kinyomtatott szövegeket vagy a kézirat gyanánt őrzött dokumentumokat tekintette át.
S valószínűleg minden ilyen kifogásban lesz igazság. Mindez azonban csak részlegesen csökkenti Szerdahelyi érdemeit, melyeket mindenek előtt a következőkben látom.
A szerző nem csupán megrajzolta harminc év esztétikatörténetét, hanem jó pár
alapvető kérdésben határozottan állást is foglalt. így például a realizmus széles, de
nem parttalan értelme mellett, az avantgardizmus relatív haladó volta mellett, a
külső és a belső forma elválaszthatósága, illetve dialektikája mellett, továbbá magáénak vallja azt a gondolatot is, hogy. minden igazi autonóm jellegű műalkotás a
katarzis elérésére törekszik. Ezekben a kérdésekben állásfoglalása általában világos,
határozott és megalapozott. S valóban igaz az, hogy ha ilyen alapvető kérdésekben
harminc év esztétikája bizonyos eredményekre jutott, mégpedig olyanokra, amelyek
az elfogulatlan vizsgálódót, tehát a szerzőt is minden körülmények között megragadják, akkor az esztétika harmincéves története valóban érték.
Minthogy azonban Szerdahelyi az esztétikát nemcsak az általános esztétikai, hanem egyúttal a speciális kérdések felvetése tudományának is tekinti, sikerült képet
adnia valóban részlegesebb vitákról és területekről, melyek az utolsó harminc év
történetének folyamán felmerültek. Így például az ízlés kérdéséről, a szórakoztatáséról, a giccsről, a különböző esztétikai vitákról az építőművészeten, a zeneművészeten és a filmművészeten belül. S ha bizonyos joggal mondhatják is majd sokan,
hogy például az iparművészetre vonatkozó fejtegetései legfeljebb a probléma érintőjén haladnak, hogy a filmművészet esztétikájának ismertetésekor vagy egyáltalán
nem, vagy alig számol azokkal a nagy nemzetközi filmesztétikai iskolákkal és elméletekkel, melyek nálunk is hatottak — mégis az a kép, amit a magyar filmesztétikáról vagy más részterületekről nyújt, értékes módon egészíti ki az esztétikai összképet. Noha tárgyalásmódjában általában a jelzők kerülése, a finomság a jellemző,
mégis úgy vélem, hogy ennek a tárgyalásmódnak akadnak olyan mozzanatai, ahol
maguk az ellentmondások rendkívül élesen ugranak ki. Különösen vonatkozik ez az
1956 utáni Lukács-vitákra, ahol Szerdahelyi helyesen ábrázolja, hogy a döntő Lukács
szidalmazása volt, s ezt megtették úgy, hogy Lukácsot egyfelől mint revizionistát,
másfelől pedig mint dogmatikust karakterizálták. Ugyan a könyv megérti, hogy
Lukács álláspontjaival kapcsolatban különböző nézetek gyülemlettek fel az ötvenes
évek végéig, mégis sikerül ábrázolnia azt, hogy ezen nézetek sajátos kifejtési módjában mennyi volt a konjunkturális és éppen ezért tudományos szempontból efemerként jellemezhető elem.
Ami az esztétikai részletkérdéseket illeti, ott nagyon érezhető az, hogy a szerző
maga különböző részproblémákhoz különböző erővel, érdeklődéssel, s ezért belső
affinitással nyúl. Persze nem az ő hibája például, hogy a könyv megírásáig a televízióról még igen kevés tanulmány jelent meg, s ugyanígy nem az ő hibája az sem,
hogy filmesztétikánk egyik teljesen terméketlen vonala tulajdonképpen külső hatások utánérzésén alapul. Ennek ellenére látható az, hogy a filmesztétika kérdései
Szerdahelyi számára közel sem olyan elevenek mint az irodalomesztétikáé, és így
érdekes módon például Lukácsnak a filmmel kapcsolatos elemzései vagy nem kerülnek szóba, vagy pedig rendkívül súlytalanul és szinte a háttérben szerepelnek.
Ugyanígy van ez helyenként a történeti elemzésekkel is. Balázs Béla helyét szóban
és felkiáltásokban a könyv nagyon fontosnak tartja, de Balázs Béla esztétikai tel71

jesítményének igazi rajza már sokkal kevésbé pregnáns. Szigeti elméletét külön
fejezet rajzolja meg, de jó néhány Szigeti által nyújtott elemzés, hipotézis és különösképpen jó néhány fontos elméleti súllyal rendelkező fejtegetés kívül marad a
könyv lapjain. Egyszóval az irodalomtörténethez hasonlóan az esztétikatörténet is
szükségképpen magán viseli a szubjektív érdeklődés és a szubjektív ítéletek sajátos
nehezékét.
A szubjektivitás azonban sehol nem tör bántóan elő. Másrészt, ha egyetlen
személy ír ilyen igényű történeti munkát, akkor lehetetlen teljes objektivitást elvárni tőle, részben azért, mert esztétikai ismeretei szükségképpen eltérőek a különböző területeken, részben pedig azért, mert akadnak kategóriák, melyekkel saját
gyakorlatában szükségképpen mélyebben megbarátkozott, és mások, melyek számára
jelentéktelen fogalmak maradtak. így tehát ha az egész mérleget megvonjuk, akkor
Szerdahelyi könyvét az előbb említett ellentmondásokkal együtt is értéknek tarthatjuk. Hiszen ez az a könyv, amely először ábrázolta a magyar esztétikai gondolat
haladásának rendkívül problematikus vonásait a felszabadulást közvetlenül követő
időkben, ábrázolta azt, hogy a teória a rendkívül gyors fejlődés következtében helyenként milyen értetlenül bánt bizonyos értékekkel. Ez a könyv ábrázolta elsőként
Kodály Zoltán' sajátos kötöttségét á közvetlen visszatükrözés és a közvetlen népi
elméletek gondolatvilágához, s ugyancsak ez a könyv ábrázolta azután, hogy bizonyos vargabetűk ellenére hogyan tértek vissza olyan teoretikusok, mint Bóka László,
a realizmus álláspontjához. Az esztétika története 1945—1975 tehát egészben véve
számos feladatot megoldott. Nyilvánvaló, hogy egy kiterjedtebb kutatás, számos korrekció és sokkal nagyobb terjedelem esetében lehet majd ennek a könyvnek anyagát, következtetéseit, felfogásmódját stb. túlhaladni. S ha most Szerdahelyi könyvét
ezekkel a gondolatokkal és megszorításokkal üdvözöljük, akkor egyúttal azt is
kívánjuk, hogy a magyar esztétika történetének kutatása a közelebbi vagy távolabbi
jövőben haladja majd meg ennek a könyvnek az eredményeit. (Kossuth, 1976.)
HERMANN ISTVÁN

Tüskés Tibor: Pannóniai változatok
Sok mindenért lehet valaki kritikus. Hajlamból, kényszerből, kisebb-nagyobb
bérért, másoknak segíteni vagy netán ártani akarás, és ezernyi más ok miatt.
Az eredmény azonban többnyire ugyanaz: a kritika általában értelmez, magyaráz,
értékel, ítél, tanít. Tüskés kritikai működése azonban nem e szándékok jegyében
fogant. Vagy legalábbis nem kritikátlanul. Ő a kritika bírálatából indult ki kritikusi munkájában. „A legfőbb hibát — írta — abban látom, hogy a kritika nem
megérteni, hanem tanítani és kioktatni akar." S ez nagy baj, mert „a kritikus,
aki jobban bízik nézeteiben, mint az alkotásban, előbb-utóbb öntelt és beképzelt
lesz". Ám az se jó, ha nem erőltetve saját nézeteit, engedelmesen beáll a sorba,
hisz „az uralkodó széljáráshoz igazodó kritika lemond az irodalom szolgálatáról,
önállósítja magát, külön élete van. Nem tud egész lélekkel egyetlen jelenség mellé
állni, mert hátha h o l n a p . . . Ez a kritika csak »futtatni« és »elejteni« tud neveket."
Milyen legyen hát a kritika? Hagyja a tanítást másra, és törekedjék megérteni? Ámde „a kritika nem tudomány. A mű megközelítésének alapja az átélés
és nem az elvont gondolkozás vagy kísérlet. Mivel azonban a kritika ítéletet és
értékelést közöl, véleményt nyilvánít, ízlést formál, csak érvekkel alátámasztva,
72

indokok kifejtésével érheti el ezt. A személyes vélemény a közlés révén objektív
t súlyt szerez." Csakhogy általában éppen ezt nevezzük „tanításnak". Azaz a kritika mégis „tanít?" Mondjuk inkább, hogy tanulhatunk belőle. Vagy Tüskés találó
hasonlatával: „Az igazi kritika a katalizátor szerepét tölti be. Felbont egy bonyolult
és összetett anyagot, folyamatot indít el, gondolatokat vált ki és közvetít." Mégpedig
két irányban: „az alkotóhoz és a közönséghez. Az író számára művének fölerősített visszhangját közvetíti.- Az olvasónak a választást könnyíti meg, önálló véleményének kialakításához segíti hozzá." A kritikából tehát művész és közönség
egyaránt tanulhat. A kérdés csak az, hogy mit?
Tekintsük például Tüskés remek Takáts-esszéjét. Percig se titkolja, hogy
személyes véleményt mond, annyira nem, hogy emlékkel indít: „A diákkorban,
folyóiratokban elszórva talált versek után a Színház az »Ezüst Kancsó«-ban volt
az első könyv, melyet Takáts Gyulától olvastam." A lényeg azonban az, hogy
azonnal nyomatékosan- figyelmeztet az inkább költőként ismert s elismert művész
prózaírói kvalitásaira. Idézi is a regény nagyszerű kezdősorait, melyek mint „valamely zenemű elsőként leütött hangjai, fölkeltik az egész mű varázsát". S ezt a
varázst nem engedi el többé, akkor se, mikor a Színház az „Ezüst
Kancsó"-ban
elemzése után Takáts Gyula saját gyerekkorát idéző regényével folytatja. A hang
itt lassan megemelkedik, háttérbe szorul az elemzés, a mű vallatása észrevétlenül
vallomásba fordul: „És körben megelevenedik a természet, a Balaton-közeli táj,
ahonnét a vizek már Belső-Somogy tájai felé futnak, de a dombokról, a fák ágai
között a nagy tó tükre is meg-megcsillan. Virágok, fák állnak őrt és vigyáznak az
ember életére; rókák, sasok, szarvasok, őzek kísérik útján. A gyermekkor a természet és az emberi világ kapcsolatának, egymásrautaltságának és harmóniájának
életre szóló élményével ajándékozta meg az írót. S azzal a »tanulsággal«, hogy
két hazája van mindenkinek: a nagyvilág és a szülőföld. S az utóbbi nem kevésbé
fontos és szép, mint a másik. Horgony a szülőföld, mely nélkül a tág és messzi
óceánokon sem lehet biztonságosan h a j ó z n i . . . "
Helyben vagyunk; ez az igazi „személyesség", nem az egyes szám első személyben elmondott emlék. A kritikus és az író konszonanciája leütötte az alapakkordot, fölépíthető reá és belőle a bírálat. Először pár koppanóan nyers ütem
következik az író életrajzi adataiból: Született — dolgozott — nyugdíjba vonult —
kitüntették — kötetei és így tovább. Majd néhány szónoki kérdés után ugyanilyen tárgyszerűen: „Takáts Gyula mindenekelőtt és bármely műfajban költő."
De ha most áttérne a versei elemzésére, mindent elrontana. Tüskés finom
érzékkel, ügyes térplasztikai — szobrászi s természeti — kitérővel visszakanyarodik Takáts prózájához. Sorra veszi tanulmányait. Utal a mélyükön meghúzódó
társadalmi élményekre. Nem felejtkezik el azonban a' már megpendített lírai húrról sem, színezi vele az elemzést ott ahol kell, vagy külön hangsúlyt kíván: „Takáts
egyik kezével a tájba fogózik, a másikkal a világba, a mindenségbe nyúl. Általános
érvényű mondanivalójának kifejezésére a keze ügyébe eső somogy-dunántúli t á j
képeit használja föl. A Balatontól és a Drávától határolt t á j nemcsak szülőföldet,
életkeretet ad számára, hanem költői élményanyagot is. Somogyisága elválaszthatatlan egyetemességétől. Tájszeretete alapját képezi világba tárulkozó művészetének."
Megismétlődött a domináns akkord, Takátsra hangoltabban. Most már klaszszikus szerkesztési szabályok szerint — Hark! the dominant's persistence, till it
must be answered to! — felelni kell rá: „Legszebb tanulmányai azok a portrék,
amelyekben íróelődeiről, »példaképeiről«, Janus Pannoniusról, Csokonairól és
Berzsenyiről szól. Ezek a nagyszerű invencióval megrajzolt jellemzések a költői
beleélés remekei, és mindig kicsit önarcképek. Alapképletük: az igazi művészetben
élet és költészet egymástól el nem választható szövetségben van." És természetesen
ugyanez Takáts alapképlete is, hisz „Janusról, Csokonairól, Berzsenyiről szólva a
költő önmagáról vall".
Most már aztán csakugyan itt lenne a helye — Brave Galuppi! that was music!
good alike at grave and gay! — a versek elemzésének? Szó sincs róla! „Takáts
73

Gyula lírájának megközelítésére sajátos utat kínálnak szépprózai művei." Miért?
Mi a különös, az egyedülálló szépprózájában? „Takáts elbeszéléseiben ugyanolyan
intenzitással jelenik meg a Balaton környéki táj, mint Krúdynál Óbuda, a tabáni
öreg házak, Tömörkénynél az Alföld, vagy Gellérinél a pesti külváros. A történetek
színhelye: a víz és a berek világa, a tóparti üdülőtelepek, az üdülőtelepek mögötti falvak, a falvak mögötti hegyek, a Badacsony és a fonyódi hegy kettős kúpja,
s megint a víz, melyre a kék hegyek árnyékukat vetik." .S kék árnyék vetül valahogyan a lélek vizeire is. „Legjobb, igazi remeklésnek számító elbeszélései azok,
amelyekben a közvetlen, érzéki tapasztalat, a nyers élmény és a tárgyi valóság
szinte megemelkedik, s észrevétlenül oldódik a »titok«, a »legenda« világában
(A tóparti két lakatos, Vince gödre), vagy ahol a misztika és a babonásság »titkait«
mezíteleníti le, a hit világát hozza emberközelbe (Kinek könnyebb? Fényes
pokol).
Takáts Gyula elbeszéléseivel a magyar irodalomban először teremtette meg a
somogyi táj, a berek, a Balaton — Egry József festészetével egybemérhető — páratlan szépségű, egyéni leleménnyel és költői erővel megformált »misztikáját«."
A kiemelt utalás Egry Józsefre figyelmeztet, hogy vigyázzunk a szóval! „Egry
nem tájképfestő, nem a Balaton festője. A Balaton nem téma Egrynél, hanem a
maga teremtette világ létrehozásához elemeket, motívumokat szolgáltató valóság.
Képei nem a Balatonról és a t á j lakóiról, hanem az ember és a természet egyénien
értelmezett kapcsolatáról vallanak. »Én nem a Balatont, hanem világát festem«
— mondta. Képei: rácsodálkozás a világra. »A dolgok megfigyelésének csak akkor
lehet festői értékjelentősége, ha az csodálattal párosul« — írja. S ez a csodálkozás
olyasmit fedeztet föl vele, amit a mikroszkóp és a fotográfia sosem tud elmondani.
A meditáló, elmélyedő, önmagába néző, vizsgálódó embert valami mindig összeköti a világgal: éppen az, hogy töprengése a világra irányul. Ennek a világra
csodálkozó áhítatnak legszebb képi megfogalmazása a Nap a víztükörben.
A bal
felső sarokban húzott ujjnyi horizont monumentálisra növeli a képet. A fény forrását nem látni, a nap a vízben tükröződik. Két ilyen ellentétes elemet összehozni!
A n a p ' á vízből szórja sugarát! Oldalt hullámos nádsarló fogja közre a vízből
vulkánként kitörő fényt. Olyan a kép, mintha egész bolygónk fordulna el alattunk,
s mi valahol a végtelen térben, messziről és felülről csodálnánk a kozmikus látványt. A kép: a teremtő ember döbbenete, az alkotóé, aki indulatokat, látomásokat szabadított föl, s most rémült csodálkozással szemléli a maga teremtette valóságot." Azaz a vers értésének alapföltétele, hogy az ember le tudjon mondani a
minden áron való megértéséről. A világ végső soron csak. a csodálkozó gyermeki
szemnek érthető. „A költő személyes érzései a tájban revelálódnak; a természettel
azonosul; a t á j átlényegül, jelképpé válik. Azt is mondhatnánk, Takáts számára a
t á j az az arkhimédészi pont, ahonnét kiindulva egy teljes és önálló érzelmi és
gondolati világot boltoz maga fölé. A versek nem a tájról, a Balatonról, a behavazott présházról, a tavaszi viharról szólnak, hanem eredeti életérzés és gondolati
anyag kap bennük formát."
Most már, ha tetszik, következhet— következik is — a versek elemzése. A lényegen azonban már ez sem ronthat, mert megtanultuk: nem attól költő a költő,
hogy szép verseket ír.
A Takáts- és az Egry-esszé példája mutatja tán legszebben a sorsélmények
összhangzó akkordjaiból kibomló kritika lehetőségeit. Ügyeljünk a szóval. Nem
holmi „alkati", „kedélybeli", „ízlés- és felfogásbeli", „világnézeti" vagy más hasonló
„rokonságról" van itt szó, még kevésbé „nemzedéki", „regionális" vagy éppen
„brancsbéli" összetartozásról. Az összhang ontológiai síkon teremtődik, abban az
értelemben, ahogyan Burckhardt vallotta a Bázelnél kinyíló tájról: ott élnie „metaphysische Notwendigkeit".
Hódi Sándor jugoszláviai pszichológus fogalmazta meg legvilágosabban az efféle
összetartozás lényegét, úttörő létélmény-analízisében: az • évszázadok során fölhalmozódó — és kiválogatódó! — társaslélektani tapasztalatok minden közösségben
többé-kevésbé „standardizált" szellemi szerepek gazdag skáláját teremtik meg,
melyen — kisebb-nagyobb krízisek árán, de anélkül, hogy tudatosítaná — mindenki
74

0

elhelyezkedik. A skála gazdagítására, ú j szellemi szerepek formálására viszonylag
kevesen alkalmasok, még kevesebben vállalkoznak. Mármost az említett összhang
azok között az alkotók között jöhet létre, akik azonos értelemben bővítik vállalkozásukkal a skálát. Tüskés Tibor kritikusi művészetének (vagy költészetének, mert
Komlós Aladár életművének példája nyomán nyugodtan mondható, hogy az effajta
kritika: .poézis) azért kulcsfigurája a nagy kaposi európai, mert sorsélményeik
mindkettőjüket vidék és ország, haza és nagyvilág, magyarság és egyetemesség,
helyi és általános, lokális és globális megküzdött — és megszenvedett — polaritásában tanították élni és eszmélni.
A tárgyigényelte változtatásokkal s behelyettesítésekkel ugyanezt az alapképletet hámozhatnánk ki Várkonyi Nándorról, Bárdosi Németh Jánosról, Szántó
Tiborról, Borsos Miklósról, Bertha Bulcsúról, Takács Imréről, Kalász Mártonról,
Rippl-Rónairól, Egryről, Martyn Ferencről szóló tanulmányaiból. Valószínűleg ezek
a kötet legerősebb, valódi kritikusi felfedezéseket sűrítő írásai. Az alapképlet felől
például szinte „természetes", hogy Tüskés — s csak ő! — veszi észre Szántó Bálnákról is beszéltünk-jének
fundamentális hasonlóságát Hernádi Az erőd című regényével. Csakugyan, mindkettőben a lokális dinamika abszurd és következetes globalizálása teremt hatalmas feszültséget, kelt „látszólagos szenvtelenséggel" erős
érzelmet, amely nem múlhat el anélkül,...hogy „valamiféle erkölcsi állásfoglalásra
ne késztetné az olvasót". A kötet „Találkozások" című ciklusában tán ezért legsikerültebb. a Kassák-emlékek leírása: ebben a csak kozmikus méretekkel mérhető
páratlan — félve írom le a szót, mert mindennapi nagyképűségünk annyira lejáratta — „szegényemberben" (lám, hát még magyarázkodással se merem leírni a
talán találóbb „kisembert" vagy „kispolgárt"!) Tüskés megérezte egyéni és egyetemes polaritásának konszonáns akkordjait.
A rutinos kritikus — és Tüskés a szó nemes és praktikus értelmében rutinos —
természetesen nemcsak saját hullámhosszára érzékeny. Bizonyíték rá Veres Péterrel • való találkozásainak eleven leírása, Csorba Győzőről írt értő elemzése, vagy
Fodor Andrásról szóló pályaképe. A legjobb példa tán épp a Fodor-esszé, mert
Fodor András költői pályája részben tárgyalható Tüskés „saját koordinátarendszerében". Csábító lehetne tehát a kritikusnak egészében itt elhelyezni. Ám Tüskés
példás fegyelemmel, türelmesen keresi, hogy mi fogalmazható meg — és miért —
ennyire konkrét és erősen elvont élményvilágból ilyen kifinomultan egyszerű versekben; jó érzékkel lel rá Fodor költészetében az „utazás", a „(szín)helyváltoztatás"
fundamentális szerepére, az „időélmény" különlegességére, az értékvállalás tervszerű és szigorú tudatosságára, a kapcsolatteremtés és -megőrzés fájdalmasan szép
dinamikájára. Tüskés esszéjéből rokonszenves, árnyalt, erőteljes Fodor-arckép tekint
reánk, kicsit — vagy erősen? — Bertha Bulcsú Fodor-interjújához hasonló, tehát
hiteles. A biografikus részletek gazdagságából és elrendezéséből kimondatlanul is
érződik, hogy a kritikus közelről ismeri a költőt, barátja. Tán ezért ügyel, hogy
értékelése mindig tárgyszerű, sőt visszafogott maradjon. De így is — vagy épp
ezért? — ugyanolyan jól bemérhető értékítéletéből a költő helye és nagysága, mint
a szenvedélyesen szép Takáts-esszéből. A Fodor-pályakép valósággal mintája
lehetne azoknak az előírásoknak, amiket Tüskés Tibor az „igazi kritikától" megkövetelt. „Felbont egy bonyolult és összetett anyagot, folyamatot indít el, gondolatokat vált ki és közvetít." A kritikus maradéktalanul megoldotta föladatát. Hibátlan munkát végzett. És mégis — vagy épp ezért? — mintha hiányozna valami az
írásból. Talán az az eleven élet, ami a Takáts-esszében az első sortól lüktet, kitéphetetlenül. Hiszen élet és hibátlanság definíciószerűen összeegyeztethetetlenek:
az élet, az evolúció csupa pici véletlen hibának köszönheti még a létezését is.
Az élet véletlen tévedések csodálatos hasznosítása, kisebb-nagyobb hibákból összeeszkábált tökéletesség. És valószínűleg ilyesmi a vers is, egyébként aligha lehetne
oly gyakran épp a hibátlanság a halála. De akkor eleve reménytelen mindenféle
verselemzés; lám Takáts poézisének megelevenítéséhez is prózája kellett. Elemezni
a zenét lehet, a poézis ellenben diametrális ellentéte a muzsikának (és a muzsikával rokon matézisnek); a népdal — s a gregorián — utolérhetetlen csodája éppen
75

J

az ellentét hihetetlenül finom lebegtetése. Nem „kiegyensúlyozása" vagy pláne
„szintézise", hiszen ilyesmi lehetetlen. A népdal sohasem kísérletezik a lehetetlennel; ellenkezőleg: elismeri. És tán ez a titka Fodor poézisének is, ez a lepkeléptű
lebegés zene és poézis áthidalhatatlan szakadéka fölött. Talán. A kritikus persze
csak legyint az efféle dilettáns dumára. Joggal.
Ám miért korlátoznánk Tüskést a kritikus szerepére? Hiszen elfér az ő írói
műhelyében nagyon sokféle vállalkozás. A jelen kötet azonban példás fegyelemmel
— és szakértelemmel — válogatott kritikai kötet. De nem irodalomcentrikus. Külön
említendő az a ritka törekvés, hogy egyforma kompetenciával tájékozódjék s tájékoztasson irodalom és művészet világában. Vállalkozásának sikere szépen igazolja,
hogy a képzőművészet vagy a balett megértése és interpretálása — természetesen
a nélkülözhetetlen szakismereteken túl — nem kíván különleges, az irodalomkritikáétól lényegesen különböző elveket. Ellenkezőleg, Tüskés kötetében a képzőművészet értő tárgyalása megkönnyíti az irodalmi jelenségek bemutatását és értelmezését, s megfordítva. Tüskés- tehát helyreállít egy természetben meglevő, ám a
kritikában hagyományosan szétválasztott egységet: képzőművészet—színművészet—
irodalom eleve elrendelt „hármóniáját". Ezért aztán aligha akad az utóbbi évek
igazán nem sovány kritikai termésében érdekesebb, elfogulatlanabb, szélesebb skálájú, szakszerűbb kötet. Ez azonban nem értékelés vagy pláne dicséret, csupán
regisztrálása a ténynek, hogy napjainkban Pécsről legalább olyan jól és olyan természetesen szemlélhető és bírálható az egész magyar irodalom és művészet, mint
Budapestről. Ebben a kötetben minden tanulmány, minden mondat az egész honi
irodalom és művészet terében helyezkedik el, s a horizont mindig a kor művészete
és irodalma.
Dehát akkor mitől „pannóniaiak" ezek a „változatok"? Ne próbáljunk felelni a
kérdésre, többet úgyse igen mondhatnánk Tüskés előszavánál egy dunántúli antológiához s bevezetésénél a győri dunántúli költőtalálkozóhoz. A kötet mindenesetre
meggyőz, hogy Pannónia már nem provincia, s hogy nem az, abban lényeges, pótolhatatlan szerep jutott — és jut! — az olyan pannóniai alkotóknak, mint Tüskés
Tibor. Pécsnek legalább akkora szerencse (s legalább úgy megbecsülendő), hogy
ott él és dolgozik Tüskés, mint neki „metafizikai szükségszerűség" az, hogy Pécsen
él. Mert rája is elmondható, amit Martyn Ferencről ír: „Pécs, Kaposvár, a Balaton
és a főváros szűk négyszögében telnek napjai. De képei az európai művészet hegyi
levegőjét árasztják." (Szépirodalmi, 1977.)
VEKERDI LÁSZLÓ

Parasztságtörténet és történetírás
(MEDITÁCIÓK SZABÓ ISTVÁN T A N U L M Á N Y K Ö T E T E

KAPCSÁN)

Szakmonográfiák vagy kötetbe gyűjtött értekezések ismertetését a társadalomtudományi folyóiratok általában az alábbi módon végzik: tételesen végigmennek az
egyes tanulmányokon, vagy kiemelik a néhány fontosabb írást. Már ritkább az az
eset, amikor az ismertetés középpontjába az egyes tanulmányokat létrehozó, illetve
kötetbe foglaló koncepció kerül, ugyanis nem minden tanulmánykötet rendelkezik
olyan koncepciós gerinccel, amelynek bemutatására vagy bírálatára érdemes energiát fordítani. Az ismertetések „műfaja" a legtöbbször az egyszerű információközlés
— kevésbé udvariasan fogalmazva a tartalomleírás —, a higgadt, de kritikus t á r gyalás egyre ritkább. Ha az ismertetendő alkotás „nagynevű" személyiség kezeműve
76

az írás hangneme gyakorta egyhangú magasztalás lesz, sorait olvasva az embernek
gyakran az a benyomása, hogy szerzője mozdulni sem tud vagy mer a tisztelettől.
A kevés vitatkozó írás ugyanakkor nem ritkán személyeskedő, az olvasó gyakran
érezheti, hogy a vita mélyén más, a tárgyhoz igen vékony szálon vagy egyáltalán
nem kötődő ellentétek lapulnak.
Mindezek a gondolatok a „Jobbágyok—parasztok" értekezéskötet elolvasása utáni
első pillanatokban futottak végig a fejemen. Szerzője, Szabó István, ugyanis az
utolsó 40 év hazai történetírásának feltétlenül kiemelkedő egyénisége. Kutatói életműve tematikusan, koncepcionálisan szinte egy tömbből faragott egész, amit a
szerző 1930-as és 1960-as évek között született súlyos írásait egybefoglaló tanulmánykötet pontosan tükröz. Ugyanakkor az egyes tanulmányok külön-külön is figyelemreméltóak, többségük sem azelőtt, sem azóta nem, vagy alig tárgyalt kérdéseket vizsgál, részint meg is old, de mert folyóiratcikként jelent meg, a kialakult —
szerintem helytelen — gyakorlatnak megfelelően sem bírálatban, sem ismertetésben nem részesült. Végül a szerző életműve és egyéni sorsa — melyről sok, kevéssé
ismert részletet villant fel a posztumusz kötet sajtó alá rendezőjének, Für Lajosnak
tartalmas bevezetője, párhuzamba állítva kutatásainak a következő oldalakon feltáruló írásba foglalt eredményeivel, esszéírásra csábít.
*

Régi adósságot törlesztett az Akadémiai Kiadó akkor, amikor Szabó István
összegyűjtött parasztságtörténeti tanulmányait közreadta. Egy ilyen összeállítás megjelentetése kicsit mindig reinkarnációhoz hasonlítható. A szétszórt szakfolyóiratok
hasábjain rejtőző, gyakran csak egy-egy specialista által olvasott írások elérhetővé
válnak olvasási lehetőségeiben kedvezőtlenebb helyzetű, létszámban azonban lényegesen nagyobb érdeklődő réteg számára is. Elfelejtett vagy mellőzött írások a kritika
fényébe kerülnek, a közben eltelt esztendők reálisabb értékelést tesznek lehetővé.
Mindezen túl az egymás mellé fűzött írások még egy többletet nyújtanak: egy kicsit
vázolják az őket író tudós portréját azok számára, akiknek azt személyes ismeretség hiányában nem volt módjuk megismerni.
A kötet lényegében egyetlen átfogó témáról, az iparosítás előtti magyarországi
parasztság társadalomtörténetéről szól.
A parasztságfogalom társadalomtörténeti változásait tárgyaló bevezető írás nyitánya után a tanulmányok időrendben. haladva öt csoportban követik egymást.
Az első a „prédium" elnevezés tartalmának fejlődését vizsgálja a 11—15. század
között. A második csoportot a 14. század közepe és Mohács közötti jobbágyság helyzetével foglalkozó öt tanulmány alkotja, melyet egy, a nemesség és parasztság 16—
18. századi osztályviszonyaival foglalkozó írás követ. Ezután a formailag két részre
oszló, valójában egybefüggő, Kossuth működésének és a jobbágyfelszabadításnak
összekapcsolódását tárgyaló értekezés következik, végül a kötetet két, a jobbágyság
utótörténetével s a parasztság kapitalizálódásának kezdeteivel foglalkozó problémafelvetés zárja le.
összességében a könyv imponálóan megkomponált, életművé vált kutatási program kikristályosodási pontjait gyűjtötte össze. Szabó István mindig az egyes korszakok parasztságtörténetének kulcskérdéseit ragadta meg. Hogyan szabadulnak meg
a földesúri házigazdálkodás kötelékéből a szolganépek a 13. század folyamán, hogy
a falvak egységesítő kohójában a szabad eredetű népelemekkel egybeolvadva jobbágysággá alakuljanak, majd hogyan erősödik fel a 15. században a nemesség ellenreakciója, elzárva a jobbágyparaszti sorból való kiemelkedés polgárosulás felé mutató tendenciáit, és tereli ezzel akaratlanul a felfelé törekvő rétegeket a társadalmi
emelkedés egyetlen megmaradt lehetősége, a nemességszerzés s ily módon önmaga
válsága felé. Sajnos itt a vonalvezetés egy kissé elhalványul. Meggondolandó lett
volna a szerző 1947-ben megjelent s a könyvészeti ritkaságok közé tartozó, jobbágybirtoklással foglalkozó rövid értekezésének felvétele, annak ellenére, hogy koncepcióját nem minden gazdaságtörténészünk osztja. A terjedelem, úgy vélem elbírta
77

volna, viszont az olvasók előtt sokkal világosabbá válna a jobbágyfelszabadítás számos bonyolult részletkérdése, melyeket a szerző Kossuth működésének megrajzolása
során sokszor csak érinteni tudott.
A nemesség és parasztság 16—18. századi társadalmi struktúrájáról írtakat követő Kossuth-tanulmányok árnyalt portrét nyújtanak a forradalom és szabadságharc
központi személyiségéről, differenciált ábrázolást a 19. századi társadalmi átalakulás
talán legfontosabb kiindulási pontjáról, a jobbágyfelszabadításról, mindezt úgy helyezve európai távlatokba, hogy ugyanakkor a belső politikai és társadalmi fejlődés
is a maga sokszínűségében lesz láthatóvá. A parasztság történetének fejlődésvonalát
a 19. századi átalakulás problémaleltárát képező sorok zárják: egy rövid előadásszöveg, mely alig egy tucatnyi oldalon nemcsak forrásokat, problémákat leltároz,
de programot is ad, mely néhány év múlva tanítványai két kötetnyi értekezésében
fog részben megtestesülni. A tanulmánygyűjtemény Szabó István ez utóbbi munka
elé írott előszavával zárul, amely ismerteti a kapitalizmuskorral foglalkozó parasztságtörténeti munkaközösség kutatásánák néhány műhelyproblémáját, kiemelve a
fontosabb eredményeket.
E fő vonal mellett, amely megírásakor több ponton önmagában is ú j eredménynek számított, a tanulmányok számos fontos és ugyancsak ú j részleteredménnyel
gazdagítják ismereteinket. Ilyenek például a 14. század közepi „nagy halál" és a
krónikusan visszatérő pestisjárványok társadalomtörténeti hatásának bemutatása, a
hajdúréteg keletkezésének és Dózsa parasztháborújában játszott szerepüknek feltárása, vagy a jobbágyi névhasználat alakulása és ennek társadalomtörténeti összefüggései.
Nem mehetünk el szótlanul Szabó István alkalmazott kutatási módszerei mellett sem. Brilliáns forráskezelés, óriási anyag mozgatása jellemzi, s miközben középkori forrásanyagunk hiányosságait virtuóz következtetésekkel igyekszik áthidalni, a
filológus pontosságot sem hanyagolja el. Történeti vizsgálódásaiban kiválóan hasznosítja jogászi képzettségét, néprajzi és nyelvészeti ismeretanyagát éppúgy, mint a
gyermekkorában a paraszti életformával való közvetlen találkozás során szerzett
tapasztalatait.
Miyel a közölt tanulmányok közel harminc esztendő leforgása alatt születtek,
összefoglaló értékelésüket csak az időtényező figyelembevételével tehetjük meg.
Konkrét kutatásairól számot adó, itt közölt írásai ugyanis lényegében 1938 és 1954
között készültek, így részben megelőzték a gazdaság- és társadalomtörténeti kutatások „új hullámait", részben pedig olyan körülmények között íródtak, amikor a
nemzetközi információcsere-rendszer először a háború, azután pedig a dogmatikushidegháborús légkör következtében, enyhén szólva, akadozva működött. Nem lehet
ezért számon kérni a szerzőtől azt, hogy kevéssé élt a kvantitatív elemzések módszerével, hisz ezek illusztratív szerepen túllépő tényleges alkalmazása csak az ötvenes évek végétől kezdett igazán polgárjogot nyerni. Annál figyelemreméltóbb, hogy
élete végén, a hatvanas évek elején ezt is' megkísérelte több-kevesebb sikerrel —
az erre egyébként igen korlátozott lehetőségeket nyújtó — középkori ányagelemzései során, így többek között a „prédiumban" is. Ugyanakkor m á r a nemesség és
parasztság rétegeződésével foglalkozó, 1940 körül született tanulmányában csírájában felismerhetjük a mai szociológiai szemlélet és problémafelvetés egyes elemeit
(életmód és társadalmi struktúra összefüggése, társadalmi átrétegeződés útjai és
irányai). E téren társadalomtörténet-írásunk harminc év alatt is inkább csak frazelógiájában, mint módszerében és kérdésfelvetéseiben haladta meg a szerzőt. Ugyancsak igen korszerűnek mondható az, hogy forráselemzéseiben egyaránt érvényesíti
a jogtudományi, gazdaság- és társadalomtörténeti elemzés fegyvertárát s bár jegyzeteiből ritkán tűnik ki, fogalmazásából érződik a néprajzi anyagismeret is. Ma úgy
mondanánk, hogy megközelítése interdiszciplináris. A tanulmányok időpontjában
azonban ez még egyáltalán nem volt általánosan elfogadott szemlélet! Talán egyedül a demográfiai és gazdaságelméleti gondolkodás hiányát róhatnánk fel egyikmásik írásának, de az igazság az, hogy e téren annak a korszaknak magyarországi
78

szaktudományossága sem dicsekedhet nagy eredményekkel, melyből Szabó István a
negyvenes évek végéig elméleti alapjait merítette. Mind a demográfia, mind az
elméleti közgazdaságtan csak a marxizmus térnyerésével, ezen belül is inkább a
dogmatizmus hatásának letisztulása után kapott igazi szerepet.
Szabó István nevéhez nem fűződnek nagy, verbális koncepciók, a kötet írásaiból is érezhető, hogy szerzőjük igyekezett kerülni a sokszor gondolatébresztő, gyakran azonban már születésük pillanatában steril logikai konstrukciók építését. Amivel viszont foglalkozni kezdett — s ezek bár rendszerint konkrét kérdések voltak,
de mindig kulcskérdések —, azt a legtöbb esetben sikerrel oldotta meg. A kötetben
közölt tanulmányok elemzései, megállapításai jórészt tíz-, húsz-, harminc év távlatából nézve sem igen szorulnak korrekcióra. Különösen 14—16. századdal foglalkozó, itt közölt írásai ma is alapmű nkáknák számítanak.
Végezetül ki kell térnünk arra, hogy mennyiben valósult meg következetesen a
kötet összeállításában az eredetileg kitűzött szerkesztői koncepció. A bevezetőből
tudjuk, hogy a tanulmánykötet felépítését még maga a szerző tervezte meg, ő válogatta össze a bekerülő írásokat, és hajtott végre kisebb-nagyobb módosításokat korábbi megfogalmazásain. Szabó István eredeti célkitűzése kettős lehetett: egyrészt
tematikailag a 19. század közepe előtti időszakkal foglalkozó parasztságtörténeti írásokat válogatott össze, de csak olyanokat, amelyek nem jelentek meg korábban önállóan. E koncepció zártságán az összeállító Für Lajos a lektorral, Pölöskei Ferenccel egyetértésben módosított, kiszélesítve a kötet spektrumát a kapitalizmuskori
parasztság kérdéseire is. A módosítás gondolatát csak helyeselni lehet, megvalósítását azonban már lényegesen kevésbé. Hiba volt a jobbágynemesítéssel foglalkozó
tanulmány kihagyása — ezt Szabó István eredetileg bevette válogatásába —, és
kissé feleslegesnek érezzük az utólag' bekerült, tanítványai által létrehozott kapitalizmuskori parasztságról szóló tanulmányokhoz írt előszó újraközlését. Tartalmilag
kevés újat hoz az ugyanevvel foglalkozó, az összeállítás élén álló parasztságfogalmat
elemző íráshoz képest, az említett kötetek geneziséről szóló részek pedig az eredeti
írások ismerete nélkül nem sokat mondanak. Ráadásul a szóban forgó két tanulmánykötet a közelmúltban jelent meg másodízben, így előszavával együtt viszonylag
könnyen elérhető mindenki számára. S ha már módosítottak az eredeti koncepción,
legalább ilyen joggal felvethető a jobbágybirtoklással foglalkozó értekezés, vagy az
alig ismert, csak franciául olvasható „La répartition de la population de Hongrie
entre les bourgades et les villages dans les années 1449—1526" című tanulmány,
esetleg a debreceni tanyarendszerről szóló korai, de igen alapos értekezés újraközlésének szükségessége. Nagyon hasznosnak és jónak ítélhető viszont Für Lajos
alapos, sok adatot közlő bevezetője. Kár, hogy nem egészül ki teljes bibliográfiával.
*

Egymás után olvasva előbb a szerző életét, működését ismertető bevezetőt, majd
30 év gazdag tudományos termésének egy-egy darabját, kirajzolódik a tudós személyisége, emberi portréja is, s az olvasó óhatatlanul párhuzamba állítja a műveket
és az életpályát. Válogatásunk Szabó István három alkotói korszaka közül, melyek
többé-kevésbé időrendben is követik egymást (Debrecen történeti, nemzetiségi kérdéssel foglalkozó, a parasztság társadalomtörténetét vizsgáló) — a harmadik, a leghosszabb és tudományos szempontból a legtöbb eredményt hozó tanulmánytermésének javát tartalmazza. Mindez bizonyos mértékig lehetőséget ad szerzői pályaívének
felmérésére, sőt személyiségének megközelítésére.
Szabó István tudományos pályája kezdetben szinte töretlenül ívelt felfelé. 1928tól levéltáros az Országos Levéltárban, magántanár lesz a budapesti tudományegyetemen, majd 1943-ban kinevezik a debreceni egyetem Történeti Intézetének profeszszorává. 1948-ban azonban előbb a Történelmi Társulat folyóirata a Századok, majd
a Társadalmi Szemle a személyi kultusz „állandóan éleződő osztályharc" elvének és
az evvel párosuló bűnbakkeresésnek megfelelően igaztalanul megvádolja a feudalizmus idealizálásával, az ellenforradalom védelmével, a népi demokráciával való
79

Szembenállással. Bár egyetemi katedráját megtarthatta, munkáját évekig gyanakvó
légkör közepette kellett folytatnia, publikálási lehetőségei korlátozódtak, s kevés
megjelent munkája a hatvanas évek közepéig alig-alig kapott visszhangot. Helyében
sokan elkedvetlenedtek volna, talán fel is hagynak a publikálással, esetleg a kutatással is, ő azonban rendületlenül folytatta azt. Szinte csodálatra méltó, hogy a centenárium kapcsán ért támadások után néhány évvel nem félt újra hozzányúlni
1848-hoz, és higgadt Kossuth-ábrázolásra mert törekedni. S miközben újabb vádak
érik, emelkedett hangú polémiát folytat Székely Györggyel az 1351-es jobbágytörvények kapcsán.
Az emberi tartás már. önmagában is tiszteletre méltó, de Szabó István esetében
ráadásul még az állandó tudományos fejlődéssel is párosul. Élete utolsó másfél
évtizedének munkáiba be tudta építeni' a marxizmus számos elemét, s bár vitatkozva, de eddig alapjában mégis csak a német szakirodalomra támaszkodó munkásságát képes volt az újabb szovjet, francia és angolszász történeti irodalom eredményeivel felfrissíteni, megőrizve az egyetemes történettudomány módszertani fejlődésével való szinkronban maradását.
Az alkotásának nem túlságosan kedvező ötvenes évek eleji légkör mellett a
magyar történettudomány, ezen belül különösen a gazdaság- és társadalomtörténet
fejlődésének elmaradása is nehezítette munkáját. Nálunk lényegében a közelmúltig
nem alakult ki olyan helytörténetírás — sok megyében még most sincs —, amely
kellően elsajátított módszertani alapokra ráépülve, érdemleges regionális kutatásokat és forráskiadást végzett volna, sőt az első világháború után a központi kutatóhelyek forráskiadási munkálatai is erősen visszafejlődtek. Szabó Istvánnak így nagy
erőfeszítések közepette, tehetségét, energiáját rosszul kamatoztató módon kellett
dolgoznia. A hiányzó szakmai munkamegosztás következtében saját maga végezte
el az alapkutatásokat — olvasott át például egy-egy középkori témájához több száz,
összességében pedig több ezer oklevelet — és ő maga is összegezte ennek eredményeit. Ha a nagy összefoglaló munkáival egyidőben külföldön megjelent hasonló
alkotásokba lapozunk bele, az első pillanatban szembetűnik, hogy ezeknek szerzői
megengedhették maguknak, hogy túlnyomórészt feldolgozásokra épüljenek — vagyis
szinte teljes erejüket a szintézis gondolati megoldásainak szentelhessék —, míg
Szabó István hivatkozásainak döntő többsége eredeti forrás. Feldolgozásuk rengeteg
energiájába kerülhetett s csak elismeréssel adózhatunk neki, hogy a rengeteg alapkutatás nem béklyózta meg gondolatait következtetései megalkotása során.
Az idő utólag igazságot szolgáltatott Szabó Istvánnak. Bár önmaga nem lett
teljesen marxistává, kutatásai sokkal többel járultak hozzá a marxista parasztságtörténet-írás megalapozásához, mint zsurnaliszta bírálóié. Munkássága ugyanakkor
nemcsak ezt lendítette fel, hanem pozitív hatást gyakorolt a régészetre, néprajzra;
és iskolája, tanítványai révén komoly fejlődést eredményezett a regionális gazdaságés társadalomtörténeti kutatásokban is, azt a reményt ébresztve ezzel, hogy utódainak alkotói körülményei, lehetőségei az övénél jobbak lesznek.
*

Az előzőkben elsősorban a szerző szakmai eredményeiről esett szó. Szabó István
azonban nemcsak a konkrét adatfeltárásban és problémamegoldásban szerzett elévülhetetlen érdemeket, hanem szemléletével is ú j a t hozott. „A magyar társadalom
története a 19. században végbement nagy társadalmi átalakulásig elsősorban a nemesség és parasztság története volt. "Városi polgárságunk ugyanis a múltban nem
volt különösebben jelentékeny sem számra, sem anyagi erejére, sem művelődési
vagy politikai súlyára n é z v e . . . (de) . . . bár politikai szerepe és politikai értelemben
vett története csak a nemességnek volt, mégis a történeti életnek azok az erői, melyek a nemzet sorsát alakítják, nem korlátozódnak pusztán a politikai hatalom birtokosaira . . . " — írta a szerző 1940-ben, a népszerűsítés céljából készült „Űr és
paraszt a magyar élet egységében" című kötetben megjelent tanulmányában. E bekezdésnek arra a szemléleti elemére szeretnénk felhívni a figyelmet, amely egész
80

munkásságát jellemezte: a felső rétegek, az uralkodó osztály, közvetve pedig a politikai eseménytörténet helyett a nép, a parasztság, illetve a társadalom és gazdaságtörténet középpontba helyezésére. Szabó István ráadásul úgy élt és dolgozott ebben
a szemléletben, hogy mentes maradt az egy időben — különösen a néprajzban —
lábrakapott romantikus nép- és parasztságfelfogástól.
Munkájának e kötetben is tükröződő szemlélete, az események felszíne alatt
rejtőző lényegi folyamatok figyelése sajnos ma sem mondható általánosnak. Még
mindig uralkodik a közvéleményben az a felfogás, mely a magyar történelmet évszámokhoz kötött sorsfordulókból látja összetevődni, figyelmét csak a távolabbi és
közelebbi múlt „csapásaira", „sérelmeire" fordítja, s keletkezett szomorúságát a
középkori dicsőség, esetleg egy még dicsőbb származás melengetésével próbálja orvosolni. Az olvasók, tévénézők kikapcsolódni akarnak a történelemmel s furcsamód
nem érzik gondolkodásuk összebékíthetetlen kettősségét. Miközben reggeltől délutánig a termeléssel, vagy annak irányításával, adminisztrálásával foglalkoznak, s az
élet ezer apró gondja és öröme foglalkoztatja őket, azt tartják természetesnek, ha
a kézbe vett történeti munka, vagy az ilyen témájú műsor, előadás nem elődeik
hasonló problémáiról, mindennapi életéről szól. A történeti alkotást, a történeti
problémát akkor tekintik érdekesnek, ha középpontjában nem az átlagemberek, hanem néhány nagy személyiség; nem mindennapi események, hanem háború, árulás,
pártküzdelmek állnak. A munka, a táplálkozás, a családalapítás, az életmód, a
generációk egymást követő változásainak romantikus felhangoktól megfosztott történeti valósága, a kérdések néhány specialistájától eltekintve, szinte teljesen ismeretlen mindenki előtt.
Szabó István itt közölt írásaiból e problémákról is sokat megtudhat az olvasó,
annak ellenére, hogy eredeti céljuk, terjedelmi korlátaik miatt gyakran csak a fő
vonalakra koncentráltak, és nem minden esetben tettek lehetővé részletes és plasztikus leírást. Ráadásul a szerző stílusa néhány törvényelemzéstől eltekintve olvasmányos, néha kifejezetten szép, értekező próza, ami egyáltalán nem mellékes tényező
akkor, amikor lassan éppúgy közhely számba megy annak emlegetése, hogy a történészek nem tudnak írni, mint az, hogy a közvélemény történeti tudata több évtizedes késésben van a tudomány eredményeihez képest.
*

Igaztalan lenne azonban elsősorban a közvéleményen elverni a port szemléletbeli elmaradottságáért. Hisz maga az oktatás, ismeretterjesztés is nagyrészt még
mindig az eseménytörténeti szemlélet bűvkörében él. Maguk a szakemberek is némileg sematikusnak, hitelvesztettnek tartják a történettudományt, elmaradottnak a
kritikai szellemet és gyengének az oktatás—tömegkommunikáció—ismeretterjesztés
történészeket és közvéleményt összekötő láncszemeit.
Minderre azért térek ki, mert Szabó István tudományos pályája, írásainak sorsa
visszatükrözi ezt a helyzetet. A munkamegosztás hiányáról s az elmaradt történeti
alapkutatások problémájáról már esett szó. Hadd jellemezzük ezt még egy módon.
Az angolszász történetkutatásban a kézikönyvek, szakmonográfiák és forráskiadványok mellett még két, elsősorban a történelemoktatásban használatos könyvtípus
ismeretes: a „reader", amely egy-egy téma legfontosabb irodalmát gyűjti össze, és a
„reprint", ami nem más, mint fontos, a ma számára is tanulságokat magában rejtő
művek újrakiadása. Jelen esetben a „Jobbágyok—parasztok" tanulmánykötet egyszerre nevezhető readernek, reprintnek és bizonyos mértékig kézikönyvnek is. Bár
népességünk fele most is falun él, két emberöltővel korábban a lakosság kétharmada
a parasztsorhoz kötődött, ennek ellenére a parasztsággal foglalkozó társadalomtörténeti-kutatások még ma is eléggé szegényesek. Számos témának nemcsak a legfontosabb, hanem sokszor az egyetlen feldolgozója máig Szabó István!
A történeti szakkritika defektusai ugyancsak jól lemérhetők Szabó István munkásságán. A központi történész-folyóirat, a Századok, például ha az 1848—49-ről
szóló debreceni kötet bírálatától eltekintünk, 1944-től 1968-ig egyetlen ismertetést
6 Tiszatáj

81

sem közölt megjelent munkáiról, akkor is csak az általa szerkesztett kapitalizmuskori tanulmányokról írt — egyébként részletes és igen pozitív hangú — kritikát
Hanák Péter. A munkásságának legdöntőbb részét kitevő feudalizmuskori parasztságtörténettel foglalkozó írásait csak az Agrártörténeti Szemle és az Ethnographia
ismertette, de van köztük olyan is — az 1948-ban megjelent „Tanulmányok a m a gyar parasztság történetéről" —, ami teljesen visszhang nélkül maradt. S ezek a
kritikák is gyakran 3—4 év késéssel jelentek meg. Amennyire inspirálóak lehetnek
az érdeklődés jelei, a jóindulatú, de semmilyen irányban nem elfogult, gyorsan
reagáló kritikák,» olyan csüggesztő, elbizonytalanító a visszajelzés hiánya. Nem is
szólva arról, hogy milyen felemássá válik így a történetkutatásról kifelé közvetített
információ.
Alighanem az elsoroltakban rejtőzhet a népszerűsítés — történeti köztudatprobléma Achilles-sarka is. Jól népszerűsíteni csak a biztos tudás, a kielégítő ismeretanyag birtokában lehet, nem elég hozzá a jó toll, sőt ismerni kell a szakma csínjátbínját is. Különben a törekvés jó esetben lektűrt, rossz esetben brosúrát eredményez. Nem azért hangoztatják a kutatók a szakismeret fontosságát, mert tekintélyüket féltik, hanem azért, mert nagyon kevés olyan történeti téma van, melyről annyi
forráspublikáció, monográfia és kézikönyv íródott, hogy nem történész, jól író publicista ezek alapján sikeres népszerűsítő művet tud létrehozni. Jelenleg ezek nem
írhatók meg anélkül, hogy szerzőjüknek ne kellene közben több-kevesebb alapkutatást is végeznie. Valószínű ez az oka annak, hogy vezető szakembereink nem mindig
vállalják szívesen a népszerűsítésnek a befektetett energiához képest kevéssé kifizetődő munkáját, ugyanakkor a nem szakember végezte kísérletek sikert ugyan
érhetnek el a tájékozatlan közvélemény körében, tényleges, időtálló eredményt azonban ritkán. Egyetlen, bár nem lekicsinyelhető pozitívumuk, hogy a szaktudomány
és a közfelfogás közti űrre felhívják a figyelmet, és néhány történészt időközönként
kutatói elefántcsonttornyának otthagyására bírnak. Sajnos a Szabó István munkálta
területekről az eseménytörténettel ellentétben nehéz lektűrt írni, így félő, hogy
munkásságának eredményei soká fognak a történeti köztudatba beépülni. Ennek
megoldásán érdemes lenne elgondolkodni.
FARAGÓ TAMÁS

Klaniczay Tibor: Hagyományok ébresztése
Valószínűleg már „A múlt nagy korszakai" összeállításakor voltak elképzelései
egy elkövetkezendő kötetről, de hogy viszonylag rövid idő alatt jelentkezhetett
újabb gyűjteményével, azt az utóbbi évek felgyorsult munkatempója eredményezte.
Hogy mi került ebbe a kötetbe, azt részben az előző válogatási szempontjai, részben
pedig az azóta eltelt időszak termése határozta meg. Kézhez kaphattunk így 1973ban egy homogénebb, a „nagy korszak"-okhoz elvi és módszertani írásaiban is szorosabban kötődő, s egy lazább szerkezetű, sokszínűbb, de a találóan megválasztott
cím és a logikus elrendezés által mégis jól összefogott gyűjteményt 1976-ban.
A „Nemzet és hagyomány" főcím alatt a kötet élére helyezett írások az utóbbi
évek vitáihoz kapcsolódnak. A méltán nagyra értékelt Szűcs Jenőhöz hasonlóan
Klaniczay is történelmünk, hagyományaink „józanabb", „elfogultságoktól mentes"
szemléletére óhajtja tanítani olvasóit. A Kortársban annak idején különösen jól
időzítetten megjelenő „Gondolatok a nemzeti hagyományról" címűn kívül a többi
cikk, hozzászólás is arról az egészséges szemléletről tanúskodik, amelyet a szerző
az utóbbi időben kiérlelt. (Tanulságos megfigyelni, hogy Klaniczaynál e józanabb
álláspont párhuzamosan formálódott ki azzal, hogy horizontja egyre tágult, és
érdeklődése korszakának egyetemes kérdései felé fordult.) Múlt és jelen viszonyá82

nak higgadt, bölcs, a provinciális szűklátókörűségtől és a kozmopolitizmustól egyaránt idegenkedő szemlélete mellett a jó értelemben vett gyakorlatiasság a legüdítőbb ezekben az írásokban. Klaniczay láthatóan kerüli az üres szócséplést.
S milyen szokatlan, hogy nem csupán példákat sorakoztat a hagyományokkal való
rossz sáfárkodásra, hanem ötleteket, javaslatokat is közöl. Ilyeneket bőven tartalmaz a magyar filológia külföldi helyzetét tárgyaló cikk is — amely joggal került
be e ciklusba, de talán szerencsésebb lett volna a végére helyezni —, s ismerve
a szerző szervezőkészségét, nem kétséges, hogy részben önmaga számára jelölt itt
ki feladatokat.
• Az élő tanulságként ajánlott elrejtett értékeket művelődés- és irodalomtörténetünk mintegy hét évszázadából tárja elénk. Észrevehető azonban, hogy a középpontban levő reneszánsz mellett az utóbbi időben inkább a középkori témák iránt
érdeklődik, míg a barokk némileg háttérbe szorult. A ciklus nem csupán kronológiailag fog át nagy anyagot, hanem műfajilag is rendkívül változatos: a tárgyalt
téma kronológiájának megfelelően követi egymást tanulmány, „jegyzet", esszé,
recenzió. Keletkezésükben is nagy különbségek vannak, hiszen a legkorábbi 1962-ből
való, míg a legfrissebb 1975-ben íródott. Vannak közöttük szerényebb igényű írások
— természetesen a szerző színvonalán —, például „Vita a könyv margóján", „Zrínyi
olvasmányaihoz", amelyek azonban bizonyítják, hogy a szintézisre törekvés mögött
a nem mindig látványos eredményekkel járó szívós kutatómunka fedezete áll. S hogy
rendnek kell lenni minden tekintetben: egységes szempontok szerint kell írnunk a
régi magyar családneveket is.
Kiemelendőnek mégis három írást érzek. Azt hiszem, egyik kedvelt műfaja az
összegző és feladatkijelölő „Forschungsbericht". Ennek jó példája a „Megoldott és
megoldatlan kérdések az első magyar egyetem körül", amely gazdag az eddigi
eredményeket aprólékosan megrostáló elemzésekben, s amely a közép-kelet-európai
egyetemalapítási kísérletekkel hasonlítja össze a pécsi egyetem keletkezésének körülményeit, s világosan fel tudja vázolni, miért volt tiszavirág életű az első magyar
egyetem. E ciklus legnagyobb formátumú tanulmánya „A kereszteshadjárat és a
Mátyás-mítosz" először éppen Szegeden hangzott el — parázs vitát kiváltva. A tanulmány a magyar humánizmus kialakulását vázolja fel újszerűen. Kimutatja, hogy
az olasz, főleg firenzei humanisták körében kialakult Mátyás-mítosz, melyben a
magyar király mint a „humana civilitas" bástyája szerepel a két fő ellenség, a
török és az eretnekség (huszitizmus) elleni harcban, döntő szerepet játszott abban,
hogy Buda egyike lett az Alpokon túli humanizmus első centrumainak. A Budai
Parmenius Istvánról írott jegyzetek XVI. századi humanista literatúránk egyik
érdekes figurájának életpályáját rajzolják fel. Nem véletlen, hogy éppen e tanulmányból szól ki egy helyütt az előző fejezet publicistája, hiszen európai színvonalú
XVI. századi humanistáink kutatásában különösen nagy a lemaradás. A latin háttérbe szorulásával kikoptak az egyetemi oktatásból is, a szélesebb közvélemény
pedig szinte nem is tud róluk, hiszen nem karolta fel őket a magyar nyelvű irodalomra koncentráló dicséretes népszerűsítő buzgalom sem. Szóval a monográfiák,
s modern szövegkiadások mellett nagy szükség lenne színvonalas fordításokra, népszerű antológiákra is.
A fenti írásokban is az európai háttér figyelembevétele vezetett el ú j összefüggések felismeréséhez, s érdeklődésének alakulását jól jelzi, hogy ebben a kötetben már külön ciklusba gyűjthette az európai reneszánsszal foglalkozó tanulmányait. (Talán a Hauser-recenzió lóg ki kissé a sorból, bár jobb helyet nem lehetne
találni számára a kötetben.) Az európai reneszánsz irodalmak, valamint a nemzetközi szakirodalom imponáló ismeretéről tanúskodó tanulmányok közül „A manierizmus esztétikájá"-t külön is ki kell emelnem. Az izmusok sorozatban megjelent
kötet bevezetőjével Klaniczay megalkotta előző kötete nagy manierizmustanulmányának párját, amelyben a reneszánsz válságát a korszak irodalomkritikájában,
művészet- és irodalomelméleti gondolkodásában térképezi fel. A főleg olasz anyagra
támaszkodó tanulmány az elmélet és a művészi gyakorlat szembesítésével szuggesztíven vázol fel egy olyan koncepciót, amely összhangban van az inkább művelődés6*

83

történeti indíttatású korábbi munka eredményeivel. Másrészről a tudósi ars poetica
illusztrációjának is felfoghatjuk, ahogy a nagyobb egység, a művelődéstörténet felől
eljutott az irodalomelméleti és irodalmi kérdések tárgyalásáig.
Klaniczay szükségesnek látta, hogy a „Hagyomány és korszerűség" fejezetben
a kötet végén közölt tanulmányokat rövid bevezetővel lássa el. Ez teljes mértékben
indokolt, hiszen ezek az írások több mint egy évtizede keletkeztek. Ráadásul érdeklődési körének egészséges koncentrációja következtében az ezekben tárgyalt elméleti
kérdések közül újabban csak azok foglalkoztatják a szerzőt, amelyek szorosabban
kötődnek irodalmunk régebbi korszakaihoz. Ennek ellenére valóban nem történelmi
dokumentumok csupán — bár ilyenként is rendkívül tanulságosak —, hiszen a
tárgyalt elméleti kérdések továbbra is napirenden vannak. Másrészt e cikkeknek
is részük lehet abban, hogy Csontváry már vitán felül becses nemzeti értékünk,
s a „Sodrásban" című film iskolai tananyag lett. (Szépirodalmi, 1976.)
BALÁZS MIHÁLY

Árván futó ballangó
SINKA ISTVÁN V Á L O G A T O T T

VERSEI

„Hiába jön sötét tél,
szüntelenül itt füstölög
a puszták
állatainál
koravén bojtár, apátlan,
csillagokba
tekintgető"
(Ágh István)
„Túl egy embertelenül nehéz életen, túl a megszenvedett, pihentető halálon, az
ú j nemzedék tanulsága és öröme kell hogy legyen a hajdani bihari pásztor gazdag
szellemi hagyatéka" — Kormos István sorai, A Magyar Irodalom Gyöngyszemei
sorozatában megjelent Sinka István válogatott versei előszavából a lényeget fogalmazzák. Tanulságot és örömöt mondanak; a befogadó, az olvasó gazdagodásában
biztosak; értékesnek, időt állónak tudják a „fekete bojtár" líráját. S a válogatott
versek egyértelműen tanúsítják: a sokszor hangoztatott Sinka-kérdés legjobb, legméltóbb és legszerencsésebb feloldása: eljuttatni az ú j s újabb nemzedékekhez ezt
a költészetet, a megjelentetésével oszlatni a homályt, s nem a hallgatással növelni
körülötte a gyanút és a bizonytalanságot, a hozzáférhetetlenség adta egyértelműséget. Tizenhárom évvel a korábbi válogatás, a Végy karodra, idő után, a költő születésének nyolcvanadik esztendejében így tettértékű a Kozmosz-könyvek darabja, s
így lehetne eligazító, gazdagító, ha a kisprózákból, a Kadocsa, merre vagy? és az
Eltűnik a hóri domb részleteiből is megjelenne egy bővebb válogatás.
Kormos István nemcsak mint előszóíró dicsérhető. Mint szerkesztő, válogató is.
A kötet kétszáz verse gazdagon bizonyítja Sinka István tehetségét, egyszersmind
költői fejlődésének irányát, hangjának, formavilágának módosulásait, világ- és önszemléletének változásait is reprezentálja. Hiteles képet mutat a könyv, mert
egy költészetet nem az ember tévedéseivel akar bemutatni, hanem a legjobb alkotásaival. Azt a nagy elszántságú, váteszszerepre rendeltetett költőt is elénk állítja,
aki csupa lobogás, csupa indulat — de azt is, aki elégikusan vet számot az élet
fogyatkozásával, s a ritka önmegszólító versek egyikében így kesereg: „Elkopik az
84

élet, mint a zsinór a bojtnál. / Sirathatod magad: még csak bojt se voltál." E két
véglet — az önszemlélet két végletes megnyilatkozása. Ami köztük van — egy élet
tanúságtétele. A legnehezebb sorsú magyar életek egyikéé. És mert élet és költészet
alig is elválasztható Sinka István esetében — a legnehezebb sorsú költészeté is.
A korán támadásoknak kitett költészeté, a vállveregetéssel, mosollyal fogadotté,
majd viták kereszttüzébe kerülőé, elutasítotté, kitagadottá válóé, aztán megújulni
igyekvőé.
A válogatott versek azok igazát látszik erősíteni, akik nem az őstehetség öntörvényűségéből vezették le Sinka költészetét, nem a spontán lírai hevület megnyilvánulásaként üdvözölték. Akik tehát nem népköltészeti formát és ösztönös teremtést,
hanem szabadverset és bizonyos iskolázottságot emlegettek már a korai versekről
szólván. Vagyis akik az első kötettel, a Himnuszok Kelet kapujában cíművel kapcsolatban nem az előszót fogalmazó Féja Gézával, hanem a kritikát író Németh
Lászlóval értenek egyet. Az akkori vita máig eldöntetlen: „a földmíves magyart
Pesten költött formulákon át látja"-e Sinka, mikén.t a kritikus állította, vagy az
archaikus formák támadnak ú j életre a tollán? Mély világ, „népi primitivizmus",
„népi szürrealizmus", vagy szabadverses iskolázottság, szürrealizmus, expresszionizmus? Bizonyító példák találhatók erre is, arra is. „Csak azt a napot, csak azt a
fát, / csak azt a házat, / csak azt az arcot / hozhatnám hát ide a végtelen napkeletbe" — indul a Mikes sír, és az ilyen, ismétlődésekre épült, a gondolatritmus
tudatos használatát mutató költemények alapján nehéz az ösztönösségben, a természetes lírai hevületben jelölni meg a versképző indulatot. Az olyan versek, mint a
Találkozás kocsinyomon, a Háború torony körül, a Rodostóból, vagy a Tőmondatok
jégesőben nagyon is alátámasztják a feltevést, hogy Sinka tisztában volt a szabadvers legáltalánosabb formai, szerkezeti megoldásaival, sajátosságaival. Ellentmondásokkal átszőtt önéletrajzi regénye, a Fekete bojtár vallomásai Petőfitől Adyn át
Tóth Árpádig és Juhász Gyuláig felsorol jó néhány költőt, aki hatással volt rá.
Az olvasottságot tehát nem lehet elvitatni tőle. Miért lehetne akkor kizárni annak a
lehetőségét, hogy ismerte valamelyik avantgarde költőt, esetleg többet is? A föltételezés talán nem túlzó, hiszen a fekete bojtár kultúrélményekre vonatkozó vallomásait felerősítik például az olyan levelek, mint az 1930-as keltezésű: „Két életem
van, mint, jaj, mint a »Gólyakalifának«!" ( A l f ö l d , 1976/9.), aztán az olyan verssorok,
mint a „Csak holló száll utánuk, vagy csendőr kutat" és az „Akinek, lám, a lencse
szűkös" — Babits regényének olvasását bizonyítva, illetve József Attila-hatást sejtetve. Mindenképpen azt nyomatékosítva azonban, amit az önéletrajzi regény másik
névsora, Gogoltól és Tolsztojtól Csehovon át Miltonig is aláhúzott: más élménykörök, más életformák, más osztályok és társadalmak felé is nyitott volt az olvasó
Sinka érdeklődése. Másrészt viszont az olyan részletek, mint „Ha tudna róluk bárki
mégis, / üzenjen, hogy tudjam én is", az olyan indító sorok, mint „Ki ismerte Pogány Sándort?", vagy a Fekete viola kezdése: „Él a szájhagyomány" kimondvakimondatlanul is a népköltészet ható erejét bizonyítják. Nem e kétféle hatás szemben állásáról, az egyik kizárólagos szerepéről van itt azonban szó. Folytonosságról,
a Sinka-költészet fejlődése hozta változásról inkább. Arról, hogy a népköltészet
természetességét is „tanulnia kellett". Ha ebben a formában is ki akarta magát
fejezni, a himnuszok után hozzá kellett egyszerűsödnie és keményednie a dal vagy
a ballada ritmusához és szerkezetéhez. Valami hasonlóról lehet itt szó, mint amit
Benkő László fogalmazott meg Veres Péterrel kapcsolatban: „Az ifjú költő, ha iskolázatlan és csak a vágy van meg benne, s hozzá némi adottság, de nem ismeri sem
a nyelv és verstan szabályait, sem a költészet és írása műhelytitkait, leghamarább
a rigmust találja meg, mert azt örökölte a füle a paraszti ősöktől, s ha ezzel elégedetlen vagy magasabbra akar törni, a szabadversnél köt k i . . . az ember nem keresgéli mindig a rímet az áradó érzéseihez és a gomolygó gondolataihoz." Sinka — az
1930 körüli időkből való kiadatlan leveleinek tanúsága szerint — kezdetben valóban a rigmusok, mi több: a műdalok sablonjaiba törte bele érzéseit és gondolatait.
Azok a versek is, amelyek 1930 novemberétől 1932 júliusáig a Magyar Falu című
lapban jelentek meg, s amelyekről a szakirodalom mindeddig alig vett tudomást,
85

ugyancsak a rigmusokban beszélő pályakezdőt állítják elénk. Olyannyira, hogy
maga Sinka sem vállalta ezeket a beszédes című versecskéket, pedig a Borozgatás
nagyapámmal, a Te hű Sajókutyám, az Elveszett kis tanya és a többi hasonló még
a Magyar Falu pályázatát is megnyerte 1930-ban. Kötetben ennek ellenére mindössze három jelent meg közülük. (1. Bakó Endre: Adalékok Sinka István pályakezdéséhez. Alföld, 1974/8.)
A Veres Péter-párhuzam további két okból sem látszik erőltetettnek. Nincs itt
mód részletezni, csupán fölvetni lehet a Napszámos énekek és a Pásztorének rokonságát, egy-egy világszelet néprajzi-szociográfiai hitelességű, lírai indulatú rajzának
azonos vonásait. Másrészt Sinka István is megírta a maga vallomását a hazáról, az
Én nem mehetek el innen párját, ha szűkebb horizontot fog is be a verse, ha nem
fogalmazza is meg a felemelkedés, a nagyvilággal való lépéstartás programját.
A Zendülj, kicsi ág maradandó értékű és szépségű vers mégis. „A sár a sorsunk, s
itt ez a folyó! / Ide tapadunk, ez a miénk, ez fáj, ez nem ereszt el. / . . . / Mink nem
megyünk. Hová is mennénk? / Nincs hely, nincs mező, nincs út, / hol árván futó
ballangók ne lennénk." A rezignáció hitvallása ez, keserű hazafiságú, ám vállalásában, kiállásában erős és egyértelmű. Jele a költői én kollektívum felé tágulásának;
állomás azon az úton, amelyet az önmitizálás, a himnuszok felől a reális ábrázolás,
a zsánerképek, helyzetdalok felé, az emlékezés szerepét mind jobban magára vállalva a költő megtett.
Ez a kollektívum felé fordulás a Sinka-költészet másik vitatott kérdését veti
föl. Nevezetesen, hogy jogosult-e vele kapcsolatban „paraszt-expresszionizmus"-ról
beszélni, s hozzá még magyar szürrealizmust is emlegetni — mint Bori Imre tette
volt. Pomogáts Bélával nem lehet vita: Sinka művészetének egészen mások a szemléleti és eszmetörténeti gyökerei, mint a szürrealistákénak, s legfeljebb szürrealisztikus megoldásokról, mozzanatokról beszélhetünk (Népi „primitivizmus" — népi
„szürrealizmus". Literatura, 1974/4.). S az expresszionizmus dolga? Mind a költő
váteszszerepe, mind a romantikus szertelenség, mind az érzelmes pátosz jellemzi a
korai Sinka-verseket. Mindenekelőtt jellemzi pedig az a hit, hogy a világ megváltoztatható, ha „holnap virradóra / felkelnek az ú j milliók". Vágyak hatalmas tüze
villog az induló költő alkotásaiban, az erdők ú j bölcsődalt zúgnak az „eljövendők
elé", a leglázadóbb és legszomjasabb nyár eljöttét köszöntik — csupa aktivizmus,
csupa elszántság ez a költészet. Mindebben feltétlenül az expresszionisták törekvéséhez áll legközelebb a Sinkáé, még ha azok nyelvi újításaival ritkán él is, s ha az
alkotásfolyamatban az intuíció szerepét nem túlozza is el, tudatosabb lévén, egy
népcsoporthoz kötöttebb. Osztályharcos szemléletről túlzás volna ugyan beszélni, az
elnyomás osztályszempontjainak mély ismeretét nem tükrözik a költemények — az
ösztönös lázadó, iskolázatlan forradalmár szerepébe kényszeríteni Sinkát azonban
ugyanígy túlzás. Az olvasmányélmények nyomot hagytak annyira benne, hogy ráébredjen elnyomás és szabadság, szegénység és gazdagság legnyilvánvalóbb összefüggéseire. Bizonyos, hogy Sinka lázadását a Biblia, különösen pedig János Jelenéseinek Könyve motiválta — az alföldi parasztszekták tanításai tehát, ahogy Pomogáts mondja. Mindezeken túl azonban ugyanígy befolyásoló tényezőknek kell gondolnunk világi jellegű olvasmányait is — különösen pedig Adyt. Szókapcsolások,
kifejezések, ritmushangulatok, mondatszövések mutatták Ady nagy hatását, ahogy
erről a Végy karodra, időről szólván Rónay György beszélt. Ebben az összefüggésben most nem az az érdekes, hogy miért nem sikerült — ahogy a recenzens mondta
— Sinka feladata: Adyt integrálni a népiességbe. Annak említése fontos itt, hogy
milyen összetetten látta, mennyire nem naiv egyszerűséggel szemlélte természet és
társadalom jelenségeit. Már egyik korai verse, A föld ünnepén azzal lep meg, ahogy
a kaszáláshoz egyszerre kapcsolja a füvek illatát és halálát. Egy másik vers együtt
említ bölcsőt és temetőt, mintha az Élet s Halál együtt mérendők adys igéjét mondaná. Az Akinek, lám, a lencse szűkös jövőnek s múltnak mint folytonosság tartományainak a szemlélésével tűnik fel. Imádkozás és átkozás kettőssége s lényegi
azonossága is felmerül költeményeiben — A kísérő pedig azt is tanúsítja, hogy az
istenélményt Adyhoz hasonlóan élte át, nem a szekták révületében, messianisztikus
86

reményében. Mindez csak aláhúzza, hogy Adytól osztályharcos szemléletet is tanulhatott. A Farkas A grófi szérűn igazságát mondja tovább. „Azért bővítik a bérét, /
hogy rúgja esendő testvérét" — mond ítéletet a csősz fölött, hogy ezt megbocsátó
gesztus kövesse, a „per hosszú" belátásából, az egyéni szembeszegülés hiábavalóságát tapasztalván (Adószedés). Sinka elszigeteltségén, ráerőszakolt, máskor tudatosan
vállalt magányán is múlott, hogy költészetének ez, a Farkassal és az Adószedéssel
jelzett tendenciája nem erősödött fel, hogy a „lázak márciusa" — ismét csak Adyhatásra utaló kifejezés — belőle egyre inkább az „én mégis milyen magam vagyok" keserűségét szakította fel. Innen is talán, hogy a már egyszer megsejtett
összefüggéseket nem tudatosította, történelmi gondolkodását nem mélyítette. Hogy
az elnyomást leggyakrabban faji, s nem osztályalapon szemlélte. Ebben tehát az
iskolázottság hiányát is föl lehet lelni, az elméleti képzetlenség vádja is jogos, ám
mindezek sem tehetik vitássá, hogy életében és környezetében nőtt ki a dac: „idegen úrral", aki selypít magyarul, „nem békülök soha", míg egyenlőség nem lesz
(Lenn majd a berek alján). A Hajcsárok búcsúja pedig az egyenlőség mellé a testvériség jelszavát is felírja. Az ú j kötet kitűnő szerkesztői munkájára vall e két vers
egymás melletti szerepeltetése: a költői-emberi szándék tisztaságára irányítja a
figyelmet. Arra, hogy nem eleve idegengyűlöletről, nem elvakult fajvédelemről van
szó Sinka tévedéseiben-tévelygéseiben. „Testvér, te! — bárki fia, akárki légy! — /
ha majd az utunkat járod, / vess a nyomunkra virágot" — mondja a vers. A Denevérek honfoglalását vagy a Fekete bojtár vallomásait nem mentik persze a „bárki
fia, akárki légy!" felkiáltásai. Nem is kell, fölösleges is mentséget vagy magyarázatot keresni a tévútra — védelemre azok a Sinka-versek szorulnak, amelyeket kár
lett volna rég megjelent könyvek lapjain hagyni, merthogy az írójuk másban
tévedett
Milyen tanulságokat s örömöket kínálnak ezek a versek? A művészi értelmű
tanulságokról esett már szó. Kevesebb a költemények tanúsító példáiról, múltidéző
szerepéről. „Im az én alakjaim is / meghaltak m á r . . . de annyi terhe / maradt
mindnek a síron fölül, / hogy: ha én nem szólnék: följajdúlva / mindnek zokogna
a n y e l v e . . . " — szól a Kivirágzó pásztorbot, s ezt az alakfelmutató, sorsmegjelenítő
szándékot zsáner- és helyzetképek, dalok és balladák sokasága bizonyítja. Egy
világ, a hontalanok útján vándorló pásztorok, bojtárok, nincstelenek világa tárulkozik föl, ahogy a költő elmerül az emlékek viharában. Nevek sorakoznak, Ács
Lajik és Póri Ábelek, Mados Imrék és Boncos Áronok, egykori cimborák és halott
barátok nevei — s az emlékezés kikristályosítja a versformákat, zártabbá, komponáltabbá teszi őket, egyszerűsíti, ugyanakkor tájszavakkal tűzdeltté, helyi zamatúvá
alakítja a nyelvet. Egyszersmind a szokások, babonák, különös sorsok és foglalkozások is felelevenednek, újravarázslódik egy táj hangulata. Tamásda, Kézapuszta,
Mezőgyán, Orosi, Barmó, Varsányhely, Kót, Pusztapánd, Darvasér, Korhány, Hórindzsa, Libárdi, Radvány — pusztákkal és tanyákkal, patakokkal és erekkel, falvakkal és erdőkkel körülhatárolható, valóságos t á j jelenik meg Sinka költeményeiben. Földrajzi pontossággal, néprajzi hitelességgel, és azzal a többlettel, amit a belülről ismert világ apró jeleinek, egy-egy mozdulásának érzékelése jelent. Ez az
ismeret s ez az érzékenység alázatossá tette Sinkát: az a költő, aki előbb még titokkal teli vezérnek látta magát — fölismerte igazi küldetését, hogy rajta kívül nincs
más, aki „egy jó szót mondana" ezekről a történelem alatt élő emberekről. A szerep ekkor már, még ha dalban vagy balladában, hosszú énekben vagy zsánerképben
vallja is ki magát — a krónikaíróé, a hiteles szavú emlékezőé. Aki minél messzebb
kerül — időben és térben — szülőfaluja környékétől, annál inkább az emlékeinek
él, s annál keserűbb lesz a gondolata: „én már több őszön, több tavaszon / erre a
tájra nem, / nem térek vissza sohasem!" (öreg júhászné búcsúzik régi legelőktől).
S az évek sokasodásával csak a régi emlékek sokasodtak: az ú j világról, az
1945 után megváltozott Magyarországról kevés szava volt a költőnek. Élményeit,
témaköreit nem tágította az idő: az emlékező magatartás lesz költészete meghatározója, s ha az újról, a jelenről vágy hírt kapni, mint aki kiszakadt az időből, kéri
és kérdezi: „vén szemem hadd lásson oda: / most is esznek ott egytálból?" Ám
87

Hórindzsa, a szülőföld nem küldi válaszát. Sinka költészete végleges beszűküléssel
fenyeget, amikor jön „estémnek végső nagy mosolya", jön az Éna-szerelem, s a
költő megint hiszi, mint a himnuszok idején, mint ifjúkorában, hogy ragyogást tud
teremteni, hogy vágyai a magasságba emelhetik. A szerelem gazdagítja ezt a költészetet, noha nem a valóság felé közelíti. Ugyanez igaz A tenger felől, lenn Ázsiaszélen, a Mózes víz után kesereg, vagy Az Eufrátesz születése című verseire — nem
teremtéshimnuszok ezek, nem a bibliai témák szokványos megverselései és nem is
az élete vége felé járó költő bölcs életösszegzései. A megjelenítő erő, a beleérzés, a
veszélyhelyzetre való ráhangolódás képessége rendezi, a szabadvers lendületével a
most is képekből épülő sorokat. Ha az induló Sinka táltosnak, napimádó papnak
látta magát, az öregkorba, a halál közelébe érő, a keserű szavú Mózest idézi: „csak
könnyeim ömlenek le orcám árkaiba". A kései versek ezektől a könnyektől fényesek. A napimádó búcsúja méltó volt egész költészetéhez. Maga Sinka István pedig
— válogatott versei segítségével — valóban „elfoglalhatja irodalmi tudatunkban azt
a helyet, amelyet kivételes tehetsége megérdemel". (Kozmosz, 1977.)
MÁRKUS BÉLA

Igék és igák
KÖZELÍTÉS BELLA ISTVÁN VERSEIHEZ

Igék, igák, igézések, igazulások a nyitott arcú-keblű, robbanásra kész szivü
Bella István versei. Halált, halhatatlanságot ragoznak. Erei gyújtózsinórok. Bőrétől
felgyullad az ing, szavaitól a papír. Második kötete borítóján olvasva, magunk verseként mormoltuk: „Az volt a jó az ifjúságban, / hogy nem tudtam, ez az ifjúság."
S az a jó költészetében: nem tudja, ez a költészet. Éli, érzi, kihordja, kiénekli, kikáromkodja. Nem tiszteli a nyelv akadémikus szabályait, nem tanult tudása, természetes hite: a szó van az értésért és nem fordítva. Az igék, igenek, igazságok
igája nehéz, de szép gúzs, a fegyelmet igézi a gondolatra. Képei nemcsak találóak,
pontosak, hanem elemi erejűek. Magukhoz vonzanak s mintha személytelen, de nagyon is törvényerejű zengéseket hallanánk: „A tájból kicsap a fű." „Fejem fölül
elszáll az ég." stb., — olvashattuk a jövendő jelentős költészet csírázó lehetőségeit
már az első kötetében. Indulásakor különleges figyelmet követelt.
Új, negyedik kötete borítóján levő szűkszavú eligazítóval csak nagyjából érthetünk egyet. Kétségtelen; lobogás, világgá futó nyugtalanság sűrűit a Szaggatott
világ című, 1966-ban megjelent kötetébe, de olykor még alaktalanul tépődtek el s
fejeződtek be a nagyhatású képek. Második kötetében megfogalmazza: „Ügy írtam
én eddig verset, / ahogy csak népmesék születtek," (Az ifjúság múzeuma, 1969). De
már akkor a tűzzel és késekkel játszott Bella István: „Vigyázz, vigyázz, h a j a m vad
tábora / lehet neked még tüzes Dózsakorona. / Kigyúlhatnak ágyad piacain / derekad alá hordott csontjaim, / . . . Megkéselve ne késlekedj, / élesítsd meg az életed, /
. . . Halálos napsütéssel / essünk egymásnak késsel —". Varázsló szószerszámai: pengék, fejszék, halál, koponya, gyújtogatások és jégzések, csupa készenlét égésbenégetésben, indulatfüstölgő havazásokban. De már hídját verte a legigazabban, igázóbban, igézőbben önmagához. Ez bilincselt le harmadik, Hetedik kavics (1975) című
kötetében. Kószálásai, világfutásai a negyedik kötetben összefutnak. Már a harmadik
kötetben így pompázik: „Nélkül és volnaéletem / Élni-halniból madarak" — szavak
szokatlan felröppentésével. S a negyedik könyvének nyitó verse tündöklő tisztán:
88

Az a jegenye, az a jegenye — „az a se ága, se ege, (...) ott az út szélin, elfele / a
határból, a hadi út fele / Fehéruváru meneh, / szanaszétszaggatva-meneh, / mintha
egy írás vérzene". A legszívesebben az egész verset idéznénk! Mert a sors-áldásátok, tehetség-vertség összehangolja az ember és költő muzsikás jajdulásait. Tobzódik a magáratalálás kincseiben. Ki se látszik a szavak arany-gyémánt kupacaiból,
tört-csiszolt vakításaiból. Bár még vécStelen öntudatlansággal hagyja a sínpárnára
bicsaklott fejű előd s a rühesekre fölényesen mosolygó kortársbáty egy-egy tartásvonását is arcán eljátszani. De ez nem gyöngíti önnön erejét. Ettől nem fél, ahogy
egymást szerető játszótársak is figyelnek egymásra s csodálják a másik édes-dühös
lényét, hogy teljesebb, igazabb legyen a közös öröm.
A negyedik kötetben együtt keményedik-pontosodik ember és költő: „Fagyos
lesz a föld, ha meghalok, / a sírásó káromkodni fog, / s míg zsebében a pálinka
röhög, / gyémántokat szitkozódik a rög." Ugyanebben a versben, — Három szál
szegfű Reviczkynek — így játszik később: „Csak ez a nincsliggatta fa, / ez a lincselő
fényhiány. / S valaki-kéz moccanata / csillaggerincem-furulyán." Szívesen olvastam
még az Esős, esteli szavak, a Hamvazószerda, a Márciusi hó, az Egy szerkesztőségben, a Képriport, a Fiamnak, a Mégis, az Ami elmarad című verseket. Itt időznünk
kell kicsit. A Fiamnak címűt így kezdi: „Hoztam s elviszem magamat / tőlem-hazából, tőled-hazába. / Enyim-tiem-övém magányba / holnapi tegnapjaimat." Ez bizony
költői nyelvtan a javából! Ellenezni vagy igenelni lehet, de csodálni kell! Megint
megtudtuk a költő által, nem akármilyen nyelvet hagytak ránk eleink, miután lóháton oly hosszú ideig hozták s oly hosszú századokon át a kengyel volt lábuk
anyaföldtámasza, a kengyel volt a haza földje. Szabad cselekre kész, sírva vigadásra
csűrhető nyelv, velünk való játéka a gyönyörködtető. S a költő gyermekien merész
rig-rag ragasztgatása elbűvölő mutatvány! Mi mindent fordít-borít föl s egyben
igazít el egyetemes értelemben az „enyém" szavunkból elvont, birtokló „m" hangzó!
S mit kéne birkózni sok más anyanyelvű költőnek, ha hasonló tömörséggel mindezt
ki akarná fejezni! (Nem is tudom megállni, éppen Bella István javára, hogy ide
ne írjak egy másik csodálatos példát: övéiéiéimünk-|—nek, -vei, stb. Aki ezen a
nyelven játszik-muzsikái, annak ez nemzetmegtartó merészség kötelessége, tisztessége is! De ki lesz, aki majd megtalálja, ha tudja! a legeslegbetetéztethetetlenebb
nyelvi kristályrácsot, ékszeralakot, zártságában is nyitott, GÁTjaival is TÁG igaigét, igenes egyenest, igazság igézőt?!) Folytatom az előbb elkezdett verscímeket:
a Régi dal, a Megtalált vers, a Fairtás, az Egy volt karácsony, a Hagyaték olvasásának örömjelentésével.
A teljesedés csak fokozódik a könyv utolsó, Világom világossága ciklusában.
Ezek a versek talán legerősebb oszlopai Bella István költészetének. Az (L. Z.) címűből álljon itt néhány jellemző sor: „Akiért nem jött el a Göncöl, / sem Illés tüzes
szekere, / az magát, mint begöngyölt / zászlót, maga viszi a földbe le, (...) elrejti,
mert nem bízza másra, / mivel abban sem bízik, / aki világrahozta — anyjára, /
apjára is gyanakodik,". Pásztaként világítja be ez a két szakasz is Bella István
további útját s már ritka veretű fegyverzetét is vívásban-vívódásban. Mondhatják:
mesterektől eltanult „vágások" ezek. Igaz, hasonlítunk szüléinkre, egy idő után
közeli barátainkra is kissé. Mégis, egyszercsak nem leszünk összetéveszthetők senkivel, megérik sohamáskoriságunk!
Az Igék és Igák-kötet — magam elhagytam volna az „és"-t! — s egyúttal Bella
István legjelentősebb versei közül való a Halotti beszéd. Bach orgonára írt művei
kezdődnek hasonló mély, húst, csontot átható zengéssel:
Gyere, fiam, menjünk el apánkhoz.
Ha elsírjuk róla a havat, ha a földet
elhányjuk róla, talán találunk
kardbordát, csontsípot,
csigolyagyöngyet,
s talán találunk a szíve helyén
Északi Fényt, s fekete csöndet.
89

A „néhai Bella István karpaszományos honvéd sírtalan sírja fölött" orgonál és még
sok jeltelen sír fölött Bella-kántor. De a sípok sírásába, mérhető időnkön túlról,
belejajonganak elveszett medveénekeinket kántáló „Ob—Jenyiszej" s „Volga—Kámaszüleapáink" pogány lelkei. Az Igék és Igák kötetzáró versének egyik szaváról —
brongani —, csak annyit, a szó nemcsak azé, aki kitalálja — az eredendő öröm
Utassy Józsefé —, hanem a nyelvé, mindenkié, aki méltón képes használni! Éppen
ezért a közös gazdagulásért kell kitalálni-megtalálni, kiszabadítani, világra szülni s
majd bizonyítja, ha tudja, életképességét. Mert jogos emberi vágy: „mindent magammá mondani / magamat mindenné mondani / mindenkivé kimondani (...)
A földnek visszamondani / hogy nem akartam bomlani". S hogy magáratalálás és
örömteli folytatás mennyire egyértelmű, ú j kötete egyik versének két sorát idézem:
„s ha magam agyammal fölfalattam, / halálom is meghalhatatlan." Megtalált vers.
S rá az igazoló válasz, a további pontosodás, az Élet és Irodalom első oldalán —
1977. június 11. — megjelent Nyitány című vers soraiban:
De adni akarok. Mindent
odaadni,
annak akié. Csupa másból
vagyok.
Vissza a földnek a földet, ragyogni
a fényt a fénynek, haragnak a dacot.
Vissza az énnek az ént, s mert halni
születtem, halálból vagyok,
a halált is vissza kell adni
a halandóságnak, ha meghalok.
Kár, hogy az Élet és Irodalom kritikusa éppen ezt a verset nem o l v a s h a t t a . . .
Még nagyobb kár, hogy nem gondolt arra: a költő, egész életében egyetlen verset ír!
S végső teljesítményét csakis valamennyi mű egymásra sugárzása láttán lehet körvonalazni. (Bellával kapcsolatos rokonításaival is meglehetősen mellétalált Lengyel
Balázs.) A külön címek — s műfajok! — csak a hozzá nem értőket-érzőket téveszthetik meg, a „versszeretet" akármennyire rokonszenves is, éppen mert sajátos
élmény a magja-csírája, akadályozhatja másfajta törekvés befogadását. A költészet
az a csoda, amelynek folytonossága nemcsak a múltból tart a jelenbe, jövőbe, hanem
onnét vissza is. Az egyéletű-halálú egyén — egy-ÉN! — tér-idő-sors pókhálóját átszakító szívlüktetése, lélekhullámzása, istenteremtő-vesztő dac dáridója-muzsikája,
csillagfényből földporiadásba. Az önveszejtő üdvözülés lehet Bella István tízpróbája.
Méltó vesszőfutásokat kívánhatunk hozzá! (Magvető, 1977.)
KISS DÉNES

90

KÉPZŐMŰVÉSZET

Kiállítási mérleg
Tíz képző-, illetve iparművészeti kiállítás, három fotóbemutató, könyvkiállítás,
dokumentumtárlat szűk két hónap alatt. Többet mór nem is igen bírna Szegeden
erővel, energiával se szervező, se néző. Az elmúlt évtizedben kialakult a kiállítási
program gerince, s megtalálta helyét szinte minden műfaj. Érdemes szembesíteni a
terveket a tényekkel, a reményeket az eredményekkel.
A tárlatok összessége a műfaji változatosságot tekintve sikeres volt. Rendeztek
grafikai tárlatot, felsorakoztak a kisgrafika művelői, volt szoborkiállítás, bemutatkozott több iparművészeti ág (tűzzománc, kerámia, ötvösség, textil), a népi iparművészet kedvelőit ezúttal a kékfestés, a fafaragás és a fazekasság avatott mestereinek
munkái várták, s három különböző indíttatású, műfajú és színvonalú fotókiállítás
teljesítette ki a sort. Mindenképpen megjegyzendő, hogy valamennyi kiállítás a
kortárs művészetet reprezentálta, a múzeum állandó gyűjteménye mellett hiába
kerestek az érdeklődők műtörténeti értékű, klasszikus műveket fölsorakoztató kiállításokat, válogatásokat. (Pedig ekkorra esett például Károlyi Lajos születésének 100.
évfordulója!) Hiányérzetünk másik oka, hogy a festészet az idén mostohagyerek volt.
A nyári tárlat festményanyaga mellett hiába kerestük e legnépszerűbb m ű f a j reprezentánsait, pedig számítani kell arra, hogy a festészetnek a népszerűségi listán még
hosszú időre prolongált helye van.
•
*

De túl a hiányokon, mit láttunk voltaképpen?
A kiállítási program — országos vonzásköréből, a résztvevők számából és nem
utolsósorban szándékaiból adódóan — legnagyobb vállalkozása az idén tizennyolcadszor megrendezett Szegedi Nyári Tárlat. A három hagyományos m ű f a j — festészet, grafika, kisplasztika — 140 művésze több mint 230 alkotást mutatott be a
Móra Ferenc Múzeum Horváth Mihály utcai Képtárában. (Szeged város alkotói
díját Lóránt János festőművész, a Fesztivál Intézőbizottságának alkotói díját Nagy
Gábor grafikusművész, a Szakszervezetek Csongrád megyei Tanácsának alkotói díját
Pataki Ferenc festőművész, a Magyar Népköztársaság Művészeti Alapjának alkotói
díját Püspöky István nyerte. Hárman kaptak nívódíjat: Illés Árpád festőművész,
Wahorn András grafikusművész és Tóth Julianna szobrászművész.) Talán a díjazottak névsorából is sejteni lehet, hogy az idei tárlat két meghatározó vonása a grafika
lépéselőnye és a fiatalok — a legfiatalabbak — túlsúlya, nagyszámú szereplése.
Ebből a két — no meg egy harmadik! — jelenségből következik a 18. Szegedi Nyári
Tárlat minden erénye és árnya.
A három m ű f a j jeles művelőinek meghívásával a tárlat elsődleges célja évenkénti keresztmetszet, művészi látlelet készítése hazai képzőművészetünk állásáról —
a közönség széles rétegeinek tájékoztatásul és hőmérőzésül, a szakmának okulásul
és tanulságul. Persze, ez a röntgenfelvétel akkor lenne hiteles, tehát megbízható,
ha a meghívottak elfogadnák a szíves invitálást, s ha élnének a lehetőséggel, színvonalas, közönséget és önmagukat egyszerre becsülő alkotásokkal jelentkeznének.
Csakhát...
91

A fiatalság önmagában se nem erény, se nem kibúvó, éppúgy nem, mint az éltesebb kor. Még akkor sem, ha az előbbi esetben ösztönzőbb dioptria van a kritikusi
szemüvegben, az utóbbiban megbocsátóbb. (Bár ne lenne oly gyakori a dioptriacsere!) A kiállított műveknek maguknak ' kell érvelniük, helytállniuk. A fiatalok, a
Stúdió gerincét képező harmincon inneniek, soha ilyen nagy számban nem szerepeltek még a Képtárban, mint az idén. Túlsúlyuk, s az ebből eredő arányeltolódások
azért lehettek ilyen szembeszökőek, mert a beérkezett középnemzedék és a szegedi
nyári tárlatokon visszatérőként kiállító idősebb, kimagasló, értékteremtő és mércét
jelentő mesterek — ki tudhatja, milyen okokból? — nem szerepelnek kellő számban
a kiállításon. A fiatalok szerepléséből más következtetések is levonhatók. Úgy tűnik,
a grafikusok képzése, tehetsége, a valósággal, mindennapjainkkal való kapcsolata,
reagálásaik eredetibbek, tartalmasabbak, pregnánsabban bizonyítják mesterségbeli
felkészültségük magas szintjét. Velük szemben a fiatal festők alkotásain a zavarosság, az útkeresés bizonytalansága érződik. Túl erőteljesek a vállalt példaképek hatásai, a felületesség, az öncélú faktúrajáték, az odavetett, tartalmatlan gesztus, az
öncélú ötlet. S erre az sem lehet elfogadható magyarázat, hogy a grafikusok - helyzete könnyebb, hiszen kevesebb eszközzel kell dolgozniuk, a festőknek viszont több
eszköz komplexitásából kell egységes kompozíciót létrehozniuk.
S ezekkel a gondolatokkal el is érkeztünk a tárlat karakterét meghatározó másik jelenséghez, a műfajok kérdéseihez. Mit is jelent voltaképpen a grafika prímszerepe? Elsősorban nem számszerű növekedést, nem mennyiségi túlsúlyt, nem elfoglalt falfelületet. Résztvevőket és műveket inkább! Ha nem is vonul fel a teljes
magyar „grafikusválogatott", de a névsor néhány tagjának neve sok mindent sejtethet: Szabados Árpád, Banga Ferenc, Kajári Gyula, Kovács Péter,
Sziráki
Endre...
S a legfiatalabbak, akik szinte új rajként, csoportként jelentkeznek máris
fölsejlő, vállalt ars poétikával, nagy mesterségbeli felkészültséggel, korszerű mondanivalóval, filozofikus gondolatokkal: Almásy Aladár, Babos László, Fábián Dénes,
Nagy Gábor, Püspöky István, Szunyoghy András, Szűcs Miklós, Wahorn
András,
Záborszky Gábor, F. Zámbó István,
Évek óta a grafikai anyag nagyszerűségén örvendünk, a festők alkotásainak
szegényességén, stagnálásán kesergünk. Csakhogy ennek megvan az a veszélye,
hogy a grafikát már nem is önmaga lehetőségeihez mérjük, hanem a többi m ű f a j é hoz. A festészeti anyag most is rossz értelemben színes, parttalan. A sok olcsó mű
között azért néhány emlékezetes, szép alkotás is föllelhető. Például Lóránt
János,
aki kimerevített filmkockára hasonló festményein drámákat sűrít, sorsokat jellemez,
tesz továbbgondolhatóvá. Két, háttal álló figura, egy vetett ágy elegendő motívum,
a szürkék monokróniája elég számára, hogy mély érzelmeket és tartalmas gondolatokat közvetítsen. Vecsési Sándor Kertünk című festménye ember és természet
harmonikus együttlétének szükségességét hirdeti és a lehetőséget bizonyítja. A nagy
mesterségbeli ismeretekkel megoldott kép felületi játékosságánál, izgalmánál, vibrálásánál kell-e szebb faktúra?! Nagyszerű alkotások Kárpáti Tamás gyöngyház
fényű-színű, romantikus képei, Leitner Sándor a lendületes festőiséget mély h u m á nummal ötvöző művei, Bujdosó Ernő intellektuális tartalmakat oldott festőiséggel
párosító alkotásai, Pataki Ferenc különböző hatásokat és stíluselemeket szintetizáló
festményei.
A szoboranyag skálája Kelemen Kristóf realista portréjától Üjházi Péter igénytelen ötletéig terjed, csúcsát a fiatal Tóth Julianna jelölte ki két márványplasztikájával. Mellette még Fritz Mihály reneszánsz szépségű portréja emlékezetes.
Az eddigiekből talán kiderült, hogy milyen kevés realista fogantatású és realista
eszközökkel megoldott mű van a kiállításon. A bemutatott anyag döntő többsége az
absztrakció magasabb lajtorjafokait ostromolja. S itt el kell időznünk néhány elmélkedő mondat erejéig! A szegedi nyár vendégei — potenciális tárlatlátogató szinte
valamennyi! — között sokan vannak olyanok — nem szégyen, sokkalta inkább feladatainkat kijelölő valóság —, akiknek ízlésvilága, képzőművészeti tájékozottsága,
felfogó- és feldolgozóképessége a különben is alacsony átlagszint alatt van. S ha elhisszük és elfogadjuk, hogy a nyári tárlat szándékával, léte értelmével, természete92

sen és elsősorban a bemutatott művekkel közművelődési feladatokat is vállal, akkor
számon kell kérnünk szervezők, művészek és zsürizők felelősségét. Nem az absztrakt
alkotások ellen kell harcolni, nem a művészek megalkuvását, a közönséghez való
„leereszkedését" várjuk, hanem a körültekintőbb szervezőmunkát, a helyesebb arányok kialakítását, a realista művek súlyának erősödését, a fokozatosság elvének
érvényre jutását.
D. A. Mester rajziskolája címet viselte Rékassy Csaba újszegedi kiállításának
egyik lapja. Mondhatnánk úgy is, kulcslapja. Hiszen a bemutatott harminc rézmetszet nyílt színvallás volt a középkori Albrecht Dürer művészete mellett. A fölvállalt
műfajjal, a rézmetszettel, a grafikának ezzel a talán legnehezebb, legnagyobb mesterségbeli tudást igénylő ágával nemcsak a középkori rézmetsző műhelyek kézműves
jellegével vállalt közösséget, de a példakép szellemi alapállásával is. Bizonyos, hogy
Rékassy éppen nehézségei miatt szereti a rézmetszést. Az emberiség nagy kérdéseire
keresi a választ. Lapjainak főszereplői a világot vallató, szerkezeteket építő, hódításra készülő emberek.
Kisebb élmény, nagyobb körítés jellemezte a VI. Országos Kisgrafikai Pályázat
kiállítását a Bartók Béla Művelődési Központban. A 24 pályázó grafikus Szeged világa témakörben készített kis, tenyérnyi lapokat, ex libriseket. Szegedi kötődésű
művészek vállaltak védnökséget a tárlat fölött — Bordás Ferenc, Buday
György,
Diskay Lenke, Kass János és Kopasz Márta. A legszebb lapokat tőlük, valamint
Banga Ferenctől, Csohány Kálmántól, Szabó M. Lászlótól, Széky Piroskától láthattuk.
Ékes bizánci öltözeteket, pompás középkori palástokat, miseruhákat, reneszánsz
világi dekorációkat juttattak a nézők eszébe Hajnal Gabriella falikárpitjai a Bartók
Béla Művelődési Központban. Technikájának alapja a legrégebbi díszítési módok
közül való hímzés. Figurális alkotásain is hangsúlyozott szerepet kapnak a dekorativitás ornamentális elemei, az applikációs díszítések, az ünnepien meg-megcsillanó,
tartózkodó színek közül vibráló aranyok, ezüstök. Az áhítat és ünnepélyesség, a színek tartózkodó szépsége csupán a Chile-sorozat négy darabjánál vált a pirosak és
kékek vibráló expresszivitásává.
Sárból gyúrta, tűzben égette szép művészi birodalmát Sövegjártó Mária keramikusművész. Az utóbbi idők egyik legszebben rendezett kiállítása volt a Képcsarnok Gulácsy Lajos Termében második önálló bemutatkozása. Három, jól elkülöníthető tematikai gyűjtőmedence jellemzi. Funkcionális tárgyai — tükrösök, virágtartó,
világítótestek, söröskupák — a funkció és szépség, praktikusság és esztétikum szerencsés találkozásai. Kedves figurák hadserege alkotja birodalmának másik tartományát. Valamennyi bővérű humorral, fantáziát lendítő jókedvvel világra segítve.
A harmadik terület gótikus katedrálisok sajátos újrafogalmazásai. Pozitív és negatív, félbevágott hengerek és kúpok szinte zenei ritmusaiból építi ezeket a tartózkodó
színvilágú szép faliképeket. Anyag és szellem kivételesen sikerült találkozásai ezek
a szintézis jegyében fogant katedrális-parafrázisok.
*

Sok kiállítás, általában jó színvonalú bemutatók, s mégis gyakran hallhattunk
panaszhangokat: kevés a látogató, többre számítottunk. Jórészt elmaradtak a plakátokon hirdetett munkás—művész találkozók, a tárlatvezetések. Oka lehet ennek a
sok időpontmódosítás, a propagandamunka hiányosságai. S hiányoztak — nem idén
először — az oly sok reménnyel kecsegtető szabadtéri szoborkiállítások. A parkok
pázsitján, a fák lombsátra alatt kiállított szobrok — ha valóban jó művek és harmonikusan illeszkednek a természeti környezethez — mágnesként vonzzák azokat
is, akik még egyetlen alkalommal sem lépték át múzeum, kiállítóterem küszöbét.
A megvalósult tárlatok népszerűsége, sikere minden elképzelést felülmúlt. Most
mégis hiányoljuk, immár két éve. Bizonyára sok oka van, érthető, elfogadható is —
kevés a sok tortúrával járó tárlatra megnyerni a rangos alkotókat, nehézkes a nagyméretű szobrok szállítása, nagy a felelősség, fenyeget a sérülés veszélye — mégis
hiszem, meg lehetne találni a módját, hogy jövőre, a szabadtéri játékok huszadik
évében létrejöjjön ez a hatalmas tömegeket vonzó kiállítási forma.
TANDI LAJOS
93

A halál könyörtelen ténye nemcsak
lezár egy emberi sorsot és írói pályát:
új jelentést is ad neki. Egységbe fogja
a művet és az életet, pontosabban nyilvánvalóvá teszi azt a belső rendet,
amely a vállalt sors és az elvégzett
munka következtében amúgy is kialakult. Déry Tibor sorsának és művének
is ilyen belső rendje: autonómiája és
igazsága van. A sors és a mű egymás
mellett vagy egymással szemben ható
erővonalai most rendeződtek el igazán,
s az író, akinek munkássága már eddig
is irodalmunk történelméhez tartozott,
most nyerte el végső helyét a klasszikusok körében: a műveikben tovább élő
szellemek között.
A modern író gyakran „próteuszi"
jelenség: önmagát és mondanivalójának
formáját keresve többféle alakot ölt.
Irányokat cserél, iskolákat váltogat,
hűtlen lesz művészi elveihez, közéleti
szövetségeseihez, hogy betölthessse személyiségének választott törvényeit. A
történelmi válságokban vergődő világ:
társadalom és civilizáció nem képes
szavatolni azt, hogy a pálya töretlen,
egyenes vonalú legyen. Elet és mű így
lesz a magát őrző személyiség kísérleti
telepe. Déry Tibor is „próteuszi" egyé94

niség volt, akinél nem volt ritka a sorsváltás, aki képes volt felforgatni addigi
életét, s látszólag váratlan „pályamódosításokkar hívni ki mások értetlenségét, ítéletét. Megtanulta, felhasználta és
elhagyta a modern európai próza legtöbb irányzatát. Irt expresszionista elbeszéléseket, dadaista drámákat, szürrealista költeményeket, realista nagyregényt, ironikus önéletrajzot és fantasztikus parabolát. Egy alkalommal hajóhoz hasonlította magát, amely üresen
indult el, s az útjába eső kikötőkben
szedi fel üzemanyagát. Ezek a kikötők
a modern irodalom változatos térképén
találhatók. Életművébe mindent felszívott, ami használhatót a modern irodalom vívmányai között talált.
Műveiből egy korszak: fél évszázad
vállalkozásai és összeütközései, reményei és válságai, vívmányai és kudarcai bontakoznak ki. S nemcsak a történelem küzdelmes menetét sikerült hiteles krónikába foglalnia, hanem saját
személyiségének, világképének és közérzetének alakulását, belső dinamizmusát is. Méghozzá legszorosabb összefüggésben a történelem változásaival, nagy
mozgalmaival. Déry munkásságát akár
egyetlen terjedelmes és változatos polémia gyanánt is tekinthetjük. Eszmei
szótárának ellentétes és végső értelmükben egymás mellé rendelt fogalmai: az emberi szuverenitás és az önkéntes elkötelezettség, az érzékeny morál és a politikai cselekvés, a szabadság
és a rend jelennek meg ebben a vitában; keresik helyüket és tartalmukat.
Vitáinak tétje nem kevesebb, mint az
emberi élet értelme, a polémiák ezért
ilyen hevesek és kíméletlenek. Szerette
vegytiszta formájukban egymásnak ütköztetni a gondolatokat, nem kedvelte
az egyezkedést. Írásaiból és sorsából
ezért különös erővel bontakozik ki világképe, magatartása, egyszersmind az
európai baloldali értelmiség egy részének helyzetérzékelése, eszmei panorámája. A lázadó értelmiségé, amely szen-

vedélyes tagadással és kísérletezéssel
válaszolt a kozmikus világrend (elismert közönyére és az emberi társadalom igazságtalanságaira.
Déry is az „homme révolté" konok és
szenvedélyes fajtájához tartozott. Lázadó daccal vette tudomásul a létezésnek és a társadalomnak azokat a tárgyi
adottságait, melyek sértik vagy korlátozzák az emberi szabadságot és szuverenitást. És ha szükségesnek látta, eloldotta magát mindattól, ami moralista
érzékenységét sértette. Ám, ha kellett,
kötődni is tudott, az áldozatot is vállalta. A magyar proletárforradalomban,
a bécsi munkásfelkelésben, az antifasiszta harcok idején, a felszabadulás
után. Eleven elkötelezettség fűzte az
emberiség haladásához és egyre nagyobb ragaszkodás hazájához. Ezeket a
kötelékeket még kései szkepszise ide-

jén, csalódásairól vallva is fenntartotta.
Kételyeiben és szorongásaiban is az
„emberi lényeg" megőrzése és fenntartása mellett érvelt, s még legkeserűbb
műveiben is féltő gonddal, önkínzó aggódással töprengett az emberiség jövendőjén, esélyein. Azért emelte fel
óvó szavát, hogy korunk embere n e
veszítse el örökölt és kiteljesedésre
váró humanizmusát, személyiségét, szabadságát, közösségi érdeklődését és kapcsolatait. Küzdelme, amelyet az „emberi
lényeg" fenntartása és védelme érdekében folytatott: talán ez marad életművének legnagyobb értéke, érvényes üzenete. Örökség, amely nemcsak a sors
és a mű végső értelmét foglalja magába, hanem tanulságul is szolgál. Cini
lehet és élni kell vele.
POMOGÁTS BÉLA

Búcsú Kós Károlytól
Végtisztességtevő Gyülekezet!
A Férfiú, akit ide kikísértünk s akitől most elbúcsúzunk, ezt a helyet, a
temetőt, soha nem tartotta az enyészet,
a semmivé válás birodalmának. Históriai ihletettséggel fedezte fel, hogy
pompás fekvésű cintermeink, temetőink
mindmegannyi őrhelyei az Életnek, ő r álló helyek, ahonnan dolgos múltú
ősöktől munkálkodó életre és helytállásra nyer intelmet a maradék.
Büszke századunk legelején gyalogútra indult egy fiatal építészmérnök.
S miközben a birodalmi káprázatban
folyt az úri dáridó, ő megvallatta az
erdélyi temetőket. Ha a korhadó kopjafákon szeme már nem tudta kiolvasni
a felrótt szöveget, érzékeny ujjbegyei
tapogatták ki a betűk körvonalait. Az
így megvilágosodó felirat a Halotti Beszéd komor intelmét, az Ó-magyar Mária-siralom ritmusát idézte fel. De üzenetet hordozott maga az anyag is, hiszen a magyarvalkói fejfát ugyanabból
a cserefából hasították ki, mint ameElhangzott
1977. augusztus
29-én
rott, Kós Károly
temetésén.

Kolozsvá-

lyikből Türcben gyönyörű román fatemplomot emeltek, Gelencén pedig hímes kapuzábét faragtak. A sírkövek is
95

hirdették magukról, hogy anyaguk azonos a gyulafehérvári székesegyház, a
demsusi román templom és a barcarozsnyói szász parasztvár építőköveivel.
Temetők üzenetéből merített erőt akkor is, amikor legkedvesebb könyvét, a
V a r j ú nemzetséget írta. Ezt olvassuk e
krónika ajánlásában:
sokan és sokat jártuk a temetőket, hogy a régen
elporladtakat idézzük és beszélgessünk
az örökké-némákkal".
A temető is arra tanította, hogy mindig az élet pártján álljon.
ö az élet pártjára állt, amikor a
„Memorandum"-per idején gyermekként, borzongva látta Kolozsvárott, a
hajdani Trencsén téren a román tömegre támadó lovasrohamot,
az élet pártján állott, amikor a királyi Romániától számon kérte a gyulafehérvári ígéreteket,
az élet pártján állott, amikor HorthyMagyarországtól a gyilkos háborúból
való kilépést követelte,
az élet pártján állott, amikor Lev
Tolsztoj muzsikjai unokáinak csillagos
sapkáján a jövő biztató jelét látta meg,
az élet pártján állott, amikor Kolozsvár főterén Petru Grozával, képviselőtársával kezet szorítva, megpecsételte
románok és magyarok barátságát,
az élet pártján állott, valahányszor

anyanyelvünk megbecsülésére, szülőföldünkhöz való ragaszkodásra, családi
tűzhelyünk féltő őrizésére intett,
és az élet pártján állva mutatta fel
az alkotó munka szentségét.
Mert hazug beszéd száját el nem
hagyta, rútat le nem irt, felhúzott fala
még soha le nem omlott.
Nem kérdező, hanem válaszoló ember volt. Fülei meghallották kora kegyetlenül kinos kérdéseit, s miközben
művészként, íróként, közéleti férfiúként
választ keresett, szüntelenül érezte a
vállára nehezedő felelősséget.
Az igazat, lett légyen bármilyen keserves, nem hallgatta el. Ezt írta: „Magamnak — magunknak nem hazudhattam és nem hízeleghettem és nem csalhattam. Nem lett volna értelme semmi
és senki kedvéért, de káromra — kárunkra lenne."
Puszta jelenvalósága mindnyájunknak erőt adott a lét hordozásához.
Ezért nagy a mi gyászunk.
De nagy a mi vigasztalódásunk is.
Életműve része holnapunknak, nyugalmának békéje jövendőnk záloga,
ezért hát örök álma felett virrasszon
Erdély csillagos Ege és a hűség!
BENKO SAMU

aszUt
Az írószövetség vendégeként hazánkban járt, Szegedre és szerkesztőségünkbe is ellátogatott Vitás Agurkis
litván
műfordító, illetve Karol Wlachovsky,
a
pozsonyi T a t r a n kiadó világirodalmi
osztályának vezetője.

soknak, muzeológusoknak.
Tóth Béla, a
Somogyi-könyvtár
igazgatója,
szerkesztő
bizottságunk
tagja a „Szabó Ervin
Emlékérmet"
kapta kiemelkedő
munkájáért.

*

A m á r hagyományos kanizsai í r ó t á bor rendezvényeire idén Zimonyi
Zoltán kritikus, a N a p j a i n k helyettes f ő szerkesztője, v a l a m i n t Annus József író,
l a p u n k főszerkesztő-helyettese utazott
Jugoszláviába.

Augusztus
20-a alkalmából
a kulturális miniszter
kitüntetéseket
adott át
a közművelődésben
eredményes
munkát végző népművelőknek,
könyvtáro96

*

