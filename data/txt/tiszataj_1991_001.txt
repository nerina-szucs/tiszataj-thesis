tiszatáj
1991. FEBR. * 45. ÉVF.

i

E

\

#-z

Baka
István,
Tandori Dezső, Tőzsér Árpád versei;
Giop Nándor, Grendel Lajos prózája;
Tornai József és Vekerdi László
esszéje;
Fried
István
tanulmánya

tiszatáj
IRODALMI

FOLYÓIRAT

A szerkesztőség elnöke: VÖRÖS LÁSZLÓ

Főszerkesztő: ANNUS JÓZSEF
Főszerkesztő-helyettes: OLASZ SÁNDOR
Rovatvezetők: ABLONCZY LÁSZLÓ
SZOKAI IMRE
Belső munkatárs: RADVA LÁSZLÓ
Műszaki szerkesztő: ENGI MÁRIA

Főmunkatársaink:
DOBOS LÁSZLÓ (Pozsony)
GREZSA FERENC (Szeged)
TADEUSZ NOWAK (Varsó)
SÜTŐ ANDRÁS (Marosvásárhely)
VEKERDI LÁSZLÓ (Budapest)

tiszatáj
A Csongrád Megyei Tanács lapja. Kiadja a Délmagyarország Könyv- és Lapkiadó Kft.
Felelős kiadó: Christian Theodose és Dlusztus Imre. Ügyvezető igazgató: Kispál Antal.
90-6267 — Szegedi Nyomda.
Felelős vezető: Kónya Antal megbízott igazgató.
Szerkesztőség: 6741 Szeged, Rákóczi tér 1. Telefon: (62) 12-670. Terjeszti a Magyar
Posta. Előfizethető bármely postahivatalnál, a hírlapkézbesítőknél, a Posta hírlapüzleteiben és a Hírlapelőfizetési és Lapellátási Irodánál (HELIR), Budapest, Lehel
u. 10/A — 1900, közvetlenül vagy postautalványon, valamint átutalással a HELIR
Postabank Rt. 219—98—636 pénzforgalmi jelzőszámra. Egyes szám ára: 25 forint.
Előfizetési díj: negyedévre 75, fél évre 150, egész évre 300 forint.
ISSN 0133 1167

Tartalom
XLV. ÉVFOLYAM, 1. SZÁM
1991. JANUÁR
BAKA ISTVÁN: Öszi esőzés
SZÖLLÖSI ZOLTÁN: Magyar szonett; Fehér membránra
CZEGÖ ZOLTÁN: Szélbe-kiáltó
GION NÁNDOR: A fehér sündisznó
TŐZSÉR ÁRPÁD: Mittel úr feltalálja a vers nélküli
verset
GRENDEL LAJOS: Thészeusz és a fekete özvegy
CSIKÓS TÓTH JUDIT: Színezetlen papírbabák
TANDORI DEZSŐ: A Bécsi Kettős (1. Nagy-szalmakalap; 2. A búcsúreggel)
GÉCZI JÁNOS: [a gránátalma rubinszíve]
TORNAI JÓZSEF: Modern vagyok és ősi
VEKERDI LÁSZLÓ: Egy világhírű fölfedezés tanulságai

3
5
6
8
17
19
28
34
36
39
48

ÖRÖKSÉG
NÉMETH JÓZSEF: Hét év (Emlékirat az I. világháborúról és az oroszországi hadifogságról —
részlet)
61
TANULMÁNY
FRIED ISTVÁN: A tragikus Forbáth Imre
78
PÉCSI GYÖRGYI: Quo vadis Domine? (Jegyzetek
Tőzsér Árpád költészetéről)
88
OLASZ SÁNDOR: Ottlik Géza halálára

a borítón

ILLUSZTRÁCIÓ
Székely Dániel metszete
Cseh Gusztáv rézkarca
Kusztos Endre grafikája
Székely Dániel metszete
Kéri László grafikája
Cinghita Ionel plasztikája
Kusztos Endre grafikája
Diószegi Balázs grafikája

SZÉKELY DÁNIEL METSZETE
2

2
4
7
16
27
33
77
96

BAKA ISTVÁN

Őszi esőzés
Pálca-esők
duzzad
csörgedezik
szürke

verik, ázik a puszta,
az úton a sár;
patakokban a lusta,
habú
mocsok-ár.

Ázik a gát, hasadozva
leválik,
omlik a vízbe a part;
ólom-esőkben
a város elázik,
nyirkos a házfal, a park.
Koppan a földön a gesztenye gombja,
inge kinyílt, csupa rongy;
vissza ki varrja a gombot a lombra,
nincs se szabó, se bolond.

—

Szálas eső pereg: égi spagetti, —
tála a tér, köd a szósz,
falja csatornanyilás.
De a resti
sörszagu mennybe
hajóz.
Nyelve a járda kövére fityeg le —
mit motyorász a plakát? —,
mintha a fal maga jönne, lihegve
elpanaszolni
baját.
Állnak a hídon a gépkocsik, ott fent
nincs ma beút, se
kiút...
Buksza-üres szemű nénike
töpreng:
holnap ebédre mi jut?
Búvik a méhe, ha fordul a naptár,
méze-kifosztva
ugyan,
ám ura híg szirupával a kaptár
télire még teli van.

—

3

Hát mi, ha int az idő, hova
bújjunk?
Bárha begyűjtve
a méz,
még beledugni se tudjuk az
ujjunk,
hogyha hibádzik a pénz.
Lágy ez a vers,
s mint az
Ágy ez a vers,
álmaival

puha ritmusa
altat,
eső,
beterít.
aki benne
elalhat,
betelik.

Pálca-eső zuhog, ázik az elvert
város, elönti a sár;
gennye fakadt ki a régi
sebeknek,
s máris az új sebe fáj.
1990. november

CSEH GUSZTÁV RÉZKARCA

ZOLTÁN

Magyar szonett
Táncolj | velem táncolj \ csillagokkal
Lengesd szoknyád \ sötét szoknyád | sötét \ lombot
Alatta | reszkető kölykök \ bokrok
S maga zsinórján \ horgán lóg \ holdhal
Táncolj velem | táncolj \ csillagokkal
Ég a tűz | és él \ és sikít | tűzön a fa
Hamvamat I ne küldd \ sehová haza
S lóg zsinórján ) maga horgán \ holdhal
Táncolj | velem táncolj \ csillagokkal
Nem nyár \ ez nem ősz \ nem tél | nem
Farkas elkerül \ s róka \ mely ravasz

tavasz

S maga horgán | zsinórján lóg | holdhal
Táncolj velem | táncolj | csillagokkal
Szórja | Isten fejére \ lábad \ hamvamat!

Fehér membránra
Csoóri Sándornak
Jegenye tornyában ősz harangozik
zenéje hulló levél rézfejű
hangjegy
Hétköznapi templom üres bent a táj
De málló boltja alatt szertartás
szerint
ember nélkül mégis történik a Lét
Szuvas égdimenziók
őskeresztjéről
most száll alá a Nap Ruháját
testét
elárvult papja magam markolom a fényt
Szög vetése volna rozsdáll a mező
Seregben fehér holló hull le majd a hó
Énekem papírra fehér
membránra
már ezer éve mindig jövő tél jele
Üj század? új ezred? lepkéző
semmi
ezüstpora ujjamon Ingembe
törlöm
Mosolyom földre hull Szél ver és karó
Mosolyom mint a gyümölcs ütötten rohad

Időmet s ingemet ím
levethetem
s végre történelmemet
Kivetkezhetek
Pap sem katona sem polgár nem vagyok
Nincs társadalmam Van csak
emlékezetem
Még versem készülés Halotti beszéd
Temetni világnyelven
nem tudom
(Mind emiéktelen az mind
aki engemet gyaláz s

magam

sehonnai
anyanyelvemen)

CZEGŐ ZOLTÁN

Szélbe-kiáltó
l.Itt ülök. Bor- és
vershelyzetben.
Száz kezét mossa a sorsom:
„Néha még jó is voltam
hozzá.
Most magára lelt. Magam
föloldom."
És szakad, szakad a sárga lomb
a Gellért-hegyen.
Véraláfutásos
a menekülő álma. Ha jut.
Hasonlatos az őszi lilákhoz.
Magára talál
Magára marad.
Szavait búgó szél lebbenti
tova.
És ha ráadásul költő is szegény —
hát a mondat s egy bor lesz otthona.
És jó,
Hozza
Felső
Belső

ha nem a bün is.
csillagával a végzetet.
tisztája égi víz.
— az a csók. Létezett? Nem

létezett?

Itt ülök. Másként nem
tehetek.
Világvégi hétvége a kocsma.
Csönd honol. — öszi
kikericskehelyben
meghonolok, csontomig
kifosztva.
2. Néma leányok suttognak
bennem.
Bennünk vigyázkodik a félsz.
Avar alól üzen az anyánk:
— Fájsz, fiam? Élsz? Nem élsz?
6

Uzonból dörömböl
apánk.
Odalenn nagyon lefogyott
szegény.
Zörögnek jobb karján a csontok:
„Tóni miért a túlsó
féltekén?!
s miért nem lettetek asztalosok
mind?
Építenétek
ágyat,
konyhakredencet!"
— Vélem kötekedett
— szólal a halála —,
hát most mit virágzik? és kinek
henceg?
Mellén jó fű nő, nem a szőr,
úgy hever. Mást már nem
tehet.
Asszonya felé kalimpál a karja:
„Teri! A kilencből öt már
odalett!"
Odalettek. Másutt, más öleli őket,
nem székely szőke, valahol a rozsban.
Ajkuk nótavesztett,
panaszra
bezárult.
Reményeik
úsznak valahol,
magosban.
Es: Nem tudom a fejem
A fiam int, s a kétség
Jön az én Antanténusz
könny(ek)en
gördülő

lehajtani
már.
mind
kihal.
hercegem
földalattival.

KUSZTOS ENDRE GRAFIKÁJA
7

GION NÁNDOR

A fehér sündisznó
M. Holló János befejezte az Izsakhárról szóló regényének hatodik fejezetét, igen hosszúra sikeredett a fejezet, és M. H. János igen elégedett volt, mert
a hosszú regényrészlet jobbára az öszvérekről szólt, márpedig M. H. János
alig tudott valamit az öszvérekről, életében csak egyetlen öszvért látott, valamikor régen, még gyermekkorában egy falusi vásáron, az is módfelett rosszindulatú öszvér volt, amíg a vásározó emberek alkudoztak körülötte, hasba
rúgott egy cigány lókupecet, a lókupec összecsuklott és a földre hajtotta a
fejét, a vásározó emberek gyorsan becipelték a legközelebbi sátor alá és fölfektették egy kecskelábú asztalra, a sátorban lacikonyha üzemelt, és meztelen
karú énekesnő énekelt egy gömbölyű mikrofonba, a lókupecet megitatták
rummal, amitől az gyorsan életre kapott, lekecmergett a kecskelábú asztalról,
de M. H. J. akkor már csak az énekesnőt bámulta, meg a gömbölyű mikrofont,
és biztos volt benne, hogy a mikrofon azért vari az énekesnő szája előtt, mert
a rádióállomások is közvetítik a harsány énekszót, és ezek után még sokáig
hitte, hogy a rádiók zeneműsorait a lacikonyhákból sugározzák, és emiatt az
öszvér kapcsán folyton lacikonyhákat látott maga előtt, ami nagyban megnehezítette az öszvérekről szóló fejezet megírását. Hosszas erőlködés után is
csupán annyira emlékezett vissza, hogy az öszvér mielőtt hasba rúgta volna
a kupecet, hátracsapta a füleit. Így azután Izsakhár öszvérei is minduntalan
hátracsapták füleiket, amire egyébként jó okuk volt, mert azokban az ősrégi
időkben homokvihar tombolt, és a homokvihar érthetően nyugtalanította és
idegesítette az állatokat és az embereket egyaránt.
Izsakhár szolgáival és hajcsáraival több mint kétszáz öszvért terelgetett
egy bibliai vásárról hazafelé a táborába, a sivatagban terelgették az öszvéreket, itt kapta el őket a vihar, az erős szél felkavarta a homokot és nyugtalanította az egyébként is rossz természetű állatokat, és egy ingerült öszvér hasba
rúgta az egyik hajcsárt, aki összecsuklott, és a homokba fúrta a fejét, jajgatott, mert három bordája is eltörött, nagyon f á j t a gyomra és az oldala, nem
tudott tovább gyalogolni, erre kerestek egy viszonylag szelíd öszvért, amelyik
csak ritkán csapta hátra a füleit, felrakták hátára a szerencsétlen öszvérhajcsárt, de ő még a szelíd öszvér hátáról is többször leesett, és üvöltött a f á j dalomtól. Ilyen keservesen haladtak előre a sivatagban, később azonban szerencsére alábbhagyott a vihar, és akkor rábukkantak egy sátorra, a sátor
előtt hosszú szakállú bölcs öregember üldögélt és különféle gyógyfüvekből
gyógyteákat főzött. A lesérült öszvérhajcsárt megitatták gyógyteákkal, ezek
után már nem f á j t a gyomra és az oldala, az öszvérek is megnyugodtak valamelyest, füleikkel az ég felé mutattak, ahonnan a vihar nyomán még mindig
sárga homokszemek hullottak a karavánra, végül is szerencsésen megérkeztek
a táborba, ahol boldog asszonyok és nevető gyerekek várták őket, és Izsakhár
akkor ismét elképzelte, hogy egyszer majd kizöldül a sivatag, és kövérre hízott barmok legelésznek a homokdombok között a völgyekben, sőt már-már
pálmafákról és narancsligetekről is álmodozott, bár Izsakhár M. H. J. szerint
egyáltalán nem volt álmodozó természet, ezt persze nem tudhatta biztosan, jóformán semmit sem tudott Izsakhárról, de hát az öszvérekről is nagyon keveset tudott, mégis megírt róluk egy hosszú fejezetet.
8

M. H. J. tehát elégedett volt és arra gondolt, hogy pihenhetne néhány
napig, esetleg megpróbálhatná újból felcsalogatni a lakásába a szép arcú guberáló asszonyt, akit az öszvérek miatt eléggé elhanyagolt az utóbbi időben.
Fogta hát a kis színházi látcsövet, amelyet valamikor a guberáló asszonytól
kapott, az ablakhoz ült, és figyelte a szemeteskannákat. Szép napsütéses reggel
volt, az emberek álmosan jöttek ki a bérházakból, és siettek valahová dolgozni, M. H. J. tudta, hogy időnként őt is figyeli valaki egy katonai távcsővel
a szemközti bérházból, de most nem törődött ezzel, a szép arcú asszonyt várta.
És megjött az asszony, sorra járta a szemeteskannákat, szorgalmasan gyűjtötte
a kenyérdarabokat a zsákjába, M. H. J. kinyitotta az ablakot, kihajolt a negyedik emeletről, az asszonyra szegezte a kis látcsövet, de a szép arcú asszony
nem nézett fel, megtöltötte a nagy csalánzsákot kenyérdarabokkal, aztán vállára dobta a zsákot és elment, vitte a kenyérdarabokat a disznóknak. M. H. J.
csalódottan húzta vissza a fejét, egy pillantást vetett a szemközti bérházra,
mintha ismét látta volna a rászegeződő katonai távcsövet, de ezúttal sem törődött vele.
Délután újból megjelent a szép arcú asszony, megint telerakta zsákját kenyérdarabokkal, és akkor végre felnézett M. H. J. ablakára. M. H. J. integetett
neki, az asszony visszaintett, mintha amúgy is fel akart volna jönni hozzá,
és mutatott is valamit á jobb tenyerén, valami fekete tárgyat, M. H. J. azonban a gyönge kis színházi látcsővel nem tudta megállapítani, hogy mit tart a
kezében. Az asszony akkor feljött hozzá a negyedik emeletre.
M. H. J. szélesre tárta lakása ajtaját, kedvesen mosolygott a szép arcú
guberáló asszonyra, az meg kissé pihegve azt mondta:
— A múltkor, amikor feljöttem, egy szekercével várt rám az ajtóban.
— Akkor éppen egy betörő rontott rám — emlékeztette az asszonyt M.
H. J. —, Teofilnak hívták az illetőt, de én elbántam vele.
— Emlékszem Teofilra — mondta az asszony. — Ijedt, sovány fiúcska
volt, balta nélkül is elbánhatott volna vele. Hol van most a baltája?
— A megszokott helyén — mondta M. H. J. — A szekrény aljában, a
fényképalbumok és a levendulászacskó mellett.
M. H. J. becsukta az ajtót, az előszobában álltak, az asszony előrenyújtotta jobb kezét.
— Hoztam magának valamit — mondta.
Egy simára csiszolódott fekete kavics volt a tenyerében, akkora lehetett,
mint egy egér, és a formája is egérre emlékeztetett, de nem volt farka.
— Olyan, mint egy kis sündisznó — mondta az asszony.
— Pontosan olyan, mint egy sündisznó — hagyta rá M. H. J. — És nekem most éppen sündisznóra van szükségem. Az utóbbi időben svábbogarak
jelentek meg a fürdőszobámban. Esténként előbújnak a falakból, és egész éjszaka futkároznak a fürdőszobában. Ügy tudom, a sündisznó felfalja a svábbogarakat.
— Ez a sündisznó kőből van — mondta az asszony. — De otthon a kertünkben van egy igazi sündisznó is.
— A svábbogarak csúfak és buták — mondta M. H. J. — Nem tudják
megkülönböztetni a kővé merevedett süpdisznót az igazi sündisznótól. Esténként majd beteszem a fürdőszobába a sündisznómat, a svábbogarak biztosan
megriadnak tőle, és elszöknek a szemközti épületbe, aminek nagyon örülnék,
mert valaki onnan katonai távcsővel szokta figyelni az ablakomat, és ez néha
idegesít.
9

— Nem szeretném, ha valaki meglátná, hogy feljöttem magához — mondta
riadtan az asszony.
— Behúztam a függönyöket — nyugtatta meg M. H. J. — Senki sem
láthat be a lakásba, még katonai távcsővel sem. Így hát csak én látom magát.
— Megsimogatta az asszony arcát. — Gyönyörű arca van, és mindig olyan
holmikat ad nekem, amire éppen legnagyobb szükségem van: színházi látcsövet és sündisznót.
— Az emberek mindenfélét eldobálnak a szemétbe — mondta az asszony.
— Szép holmikat is, de leginkább bűzös holmikat.
— Érzem a ruháján — mondta M. H. J. — Nem a látcső és a sündisznó
szagát, hanem a romlott ételek savanyú penészszagát.
— Az emberek mindenfélét eldobálnak — mondta ismét az asszony.
— A múltkor abban maradtunk, hogy kedvesek leszünk egymáshoz —
mondta M. H. J. — Maga éppen a fürdőszobába készülődött, de aztán mégsem
fürdött meg. Pedig napközben nincsenek svábbogarak a fürdőszobában.
Az asszony engedelmesen bement a fürdőszobába, M. H. J. az íróasztalára
tette az egér nagyságú sündisznót, leült az íróasztal mögé és türelmesen várakozott. A savanyú szagú ruha a fürdőszobában maradt, a szép arcú asszony
egy szál törölközőben bukkant elő, a törölközőt is ledobta magáról, m á r nem
csak az arca volt szép, gyorsan az ágyba bújt, M. H. J. is gyorsan ágyba -bújt,
az asszony igazán kedves volt hozzá, és M. H. J. is igyekezett kedvesen
viselkedni.
A szép arcú guberáló asszony az elkövetkező napokban is rendszeresen
feljárt a lakásba. M. H. J. igazán jól érezte magát a nehéz és hosszú regényrészlet után, bár ahogy múltak a napok, egyre gyakrabban jutott eszébe, hogy
Izsakhárnak most már meg kellene dolgoztatnia az öszvéreket, ha már olyan
viszontagságos körülmények között terelte haza őket, és ha még meg akarja
érni, hogy kizöldüljenek körülötte a völgyek, de aztán megnyugtatta magát,
hogy a bibliai időkben hosszú életűek voltak az emberek, Izsakhár egy kis
szerencsével még azt is megérheti, hogy magasra nőnek a pálmafák, ami nagy
elégtétel lesz számára, tekintettel arra, hogy a családi osztozkodásnál neki
jutott a legsilányabb földterület. így hát M. H. J. nem emlegette Izsakhárt a
szép arcú asszonynak, ellenben többször panaszkodott a svábbogarakra.
— Rosszul sikerült a kísérletem a sündisznóval — mondogatta. — Esténként beteszem a fürdőszobába, a svábbogarak megriadnak tőle, de nem menekülnek el a szomszédba, sem a szemközti bérházba, hanem minden éjjel
szétfutnak a lakásban, még az íróasztalomra is felmásznak. Kénytelen leszek
elővenni a baltát a szekrényből, és felszeletelem a ronda csótányokat.
— Ne beszéljen ilyen szörnyűségeket — kérlelte az asszony. — Irtsa ki
a szívéből a gyűlöletet.
M. H. J. azonban továbbra is fenyegetőzött, sőt egy nap még azt is
mondta:
— Miután felszeleteltem a svábbogarakat, a baltát kiteszem az ablakomba.
Az az illető, aki a szemközti bérházból szokott ide bámulni, ha meglátja a
baltát, egészen biztosan megijed tőle. Ö nem tudja, hogy az a balta valamikor
egy fafaragó művészé volt, és hogy gyönyörű faszobrok alkotására szolgált,
csak annyit fog látni, hogy gyilkos fegyverrel rendelkezem, és szükség esetén
használni is tudom a gyilkos fegyvert, és ezek után talán másfelé fordítja a
távcsövét.
— Maga hajlamos a kegyetlenkedésre — állapította meg az asszony.
10

— Igen — hagyta rá M. H. J. — Hajlamos vagyok a kegyetlenkedésre.
. — El kell hogy jöjjön hozzánk — mondta az asszony. — Beszélnie kell
a férjemmel.
— Nem szeretek férjekkel beszélgetni — mondta M. H. J.
— Az én férjem nagyon okos ember — mondta a szép arcú asszony. —
Asztrológus. Elkészíthetné a maga horoszkópját is. De ezen kívül még sok mindenhez ért. Szeretetté változtatja a gyűlöletet, és kiirtja a szívekből a kegyetlenséget.
— Jól van — mondta M. H. J. — Egyszer majd elmegyek a férjéhez. De
akkor a sündisznójukat is szeretném megnézni. Látni szeretnék egy élő sündisznót, ami felfalja a kártékony rovarokat.
— Még ma elmegyünk a férjemhez.
— Ma estére más terveim vannak — szabadkozott M. H. J. — A bibliát
kell tanulmányoznom, hátha találok benne valamiféle eligazítást a sivatagi és
félsivatagi földterületek megműveléséről.
— Ragaszkodom hozzá, hogy még ma beszéljen a férjemmel — mondta
meglepő határozottsággal az asszony, és elhúzódott az ágyban M. H. J. mellől.
M. H. J. akkoriban már nagyon kedvelte a guberáló asszonyt, megszokta
és jólesett neki, hogy az mindennap eljött hozzá, így hát felkelt az ágyból és
öltözködni kezdett. Az asszony is gyorsan felöltözött. Lementek a szemeteskannákhoz, M. H. J. szolgálatkészen vállára dobta a kenyérdarabokkal megtömött zsákot, és elindultak a külvárosi családi házak felé. A zsák nyomta
M. H. J. vállát, nem hitte volna, hogy a kenyér ilyen nehéz, őszinte tisztelettel
gondolt a szép arcú asszonyra, aki naponta két zsák kenyeret cipelt haza.
Elég sokáig gyalogoltak, a külvárosban M. H. J. látott néhány kocsmát színes
cégtáblákkal, szívesen betért volna valamelyikbe, hallotta, hogy a nehéz terheket cipelő emberek általában erős italokkal melegítik és erősítik izmaikat, az
ő hátizmai is kezdtek elzsibbadni, de nem állt meg és nem tért be sehová,
mert az asszony elítélően nyilatkozott a kocsmákról.
— Szaporodnak az efféle bűnös helyek — mondta. — És szaporodnak a
részeg emberek, akikben egyre több a gyűlölet és a kegyetlenség.
— Majd a férje kigyógyítja őket — mondta M. H. J., és szerette volna
levenni a zsákot a válláról.
— Sok embert meggyógyított már a férjem — mondta a guberáló aszszony. — Magát is meg fogja gyógyítani.
Végre megálltak egy szép családi ház előtt, a házat szép, gondozott kert
övezte, a ház és a kert mögött lehetett a gazdasági udvar, mert abból az
irányból disznóröfögés és malacvisítás hallatszott. Bementek a kertbe, valahonnan egy vörösesbarna szőrű, jól táplált kutya rohant elé, M. H. J.-re vicsorított, és hangosan ugatott. Az asszony halkan rászólt a kutyára, mire az
elhallgatott és félresomfordált.
— Meg kell etetnem a disznókat — mondta az asszony. — Velem jön?
— Én a sündisznót szeretném látni — mondta M. H. J.
— A sündisznó csak sötétedés után jön elő — mondta az asszony. — Sötétben vadászik a kártékony rovarokra.
M. H. J. levette válláról a kenyereszsákot, megkönnyebbülten felsóhajtott.
Az asszony megfogta a kezét.
— Jöjjön, bevezetem a házunkba, és bemutatom a férjemnek. Utána meg
kell etetnem a disznókat.
Bementek a házba, a férj egy nagy nappali szoba közepén állt, a szoba
11

nagyobb volt, mint M. H. J. egész lakása, és ebből M. H. J. megállapította,
hogy a disznóhizlalás kifizetődő foglalkozás, a f é r j elégedetten és kövéren
álldogált a szoba közepén, sötétbarna tógaszerű ruhadarab volt rajta, a sötétbarna tóga miatt M. H. J.-t kissé a kertben látott jól táplált vörösesbarna
szőrű kutyára emlékeztette, csakhogy a férj mosolygott, ezen kívül nyakában
ezüstlánc volt, az ezüstlánc végén meg fehér kereszt lógott, de amikor M. H. J.
jobban megnézte, rájött, hogy tulajdonképpen nem kereszt lóg az ezüstláncon,
hanem egy széttárt szárnyú fehér madár, amit talán csontból faragtak ki, de
lehet, hogy csak fából, és befestették fehérre. Az asszony bemutatta őket egymásnak, azt mondta, hogy a férjét Ervinnek hívják, azzal elment megetetni
a disznókat.
M. H. J. zavartan nézett körül a nagy nappali szobában, és hirtelenében
mindent nagynak látott, a bútorokat és a képeket a falon, de semmit sem
nézhetett meg alaposabban, mert Ervin azt mondta:
— Maga gyűlöl engem.
— Nem gyűlölöm — tiltakozott kissé elképedve M. H. J. — Miért gyűlölném?
— A szemén látom, hogy gyűlöl engem — mondta Ervin. — De azért én
egyáltalán nem haragszom magára.
— Én sem haragszom — mondta M. H. J.
— Vallja be, hogy gyűlöl engem — mondta az Ervin nevű férj, szinte könyörögve.
M. H. J. végül ráhagyta.
— Gyűlölöm magát — mondta.
Ervin majdnem boldognak látszott, a mellére mutatott.
— Nézze a fehér madarat. Ne nézzen semmi mást, csak a fehér madarat.
M. H. J. nézte az ezüstláncon függő fehér madarat, és megint azon gondolkozott, hogy vajon csontból faragták-e vagy fából.
— Megváltozott a tekintete — állapította meg elégedetten Ervin. — Megszelídültek a szemei. Azt hiszem, most már nem gyűlöl engem.
— Nem gyűlölöm — mondta M. H. J.
— Hamarosan szeretni fog engem — mondta magabiztosan Ervin.
— Máris szeretem — mondta M. H. J.
Ervin gyöngéden megfogta a fehér madarat, és diadalmasan azt mondta:
— A Szivárvány Harcosainak a fegyvere! Íme a hatása! Magába szívja
a gyűlöletet, pillanatok alatt szeretetté alakítja át, és a szeretetet visszasugározza a gyűlölködő emberre. Es a gyűlölködő embert elárasztja a szeretet.
— Engem már elárasztott a szeretet — mondta M. H. J.
— Áldott legyen a Nagy Fehér Madár — mondta Ervin.
— Ki az a Nagy Fehér Madár? — kérdezte M. H. J.
— Ö a mi tanítónk. Ö alkotta meg a Szivárvány Harcosainak fegyverét.
— A kis fehér madarat?
— A kis fehér madarat, amely szeretetet áraszt, és gyönyörű szivárvánnyá
fontja össze a sokszínű emberiséget.
— Nem maga véletlenül a Nagy Fehér Madár? — kérdezte gyanakodva
M. H. J.
— Én a Szivárvány Harcosa vagyok — mondta Ervin. — Egy a sok közül.
A Nagy Fehér Madár magasan felettünk áll. Költő és próféta.
— Verseket is ír?
— Igen.
12

— Miről?
— Természetesen a szeretetről és a békességről — mondta Szivárvány
Ervin. — Majd elszavalok néhányat magának.
M. H. J.-nek nem volt kedve verseket hallgatni, ezért azt mondta:
— A felesége azt állítja, hogy maga asztrológus, és hogy sok mindenhez
ért. Elkészíthetné a horoszkópomat.
— Majd arra is sort kerítünk egyszer — mondta Ervin. — Előbb azonban
szeretnék megtudni valamit magáról. Jöjjön, üljön le.
Egy négyzet alakú lapos asztalhoz vezette M. H. J.-t, az asztalt bőrfotelek
vették körül. M. H. J. belesüppedt az egyik kényelmes bőrfotelba, és ismét
tapasztalhatta, hogy a disznóhizlalás módfelett kifizetődő vállalkozás. Szivárvány Ervin valahonnan egy papírlapot és egy ceruzát kerített elő, letette
M. H. J. elé, és azt mondta:
— Írja le, hogy: „A fák télen fehérek lesznek, de nem halnak meg." Aztán írja alá.
M. H. J. leírta, hogy „A fák télen fehérek lesznek, de nem halnak meg."
Aztán aláírta.
Ervin kezébe vette a papírlapot, sokáig tanulmányozta, lassan felderült
az arca.
— Maga rendkívüli adottságokkal rendelkezik — mondta. — Majdnem
zseniális adottságokkal. Erős lélekkel és kitartással rendkívüli dolgokat alkothat.
Tovább nézegette a papírlapot, és lassanként lehervadt arcáról a derű.
— Sajnos, hajlamos a kegyetlenkedésre — mondta szomorúan. — Ez ingataggá teszi, és megakadályozhatja abban, hogy rendkívüli dolgokat alkosson.
— Van otthon egy baltám, azzal tényleg szoktam néha kegyetlenkedni —
vallotta be M. H. J.
— A napokban majd még alaposan áttanulmányozom a keze írását —
mondta gondterhelten Ervin. — Most főzök magának a Nagy Fehér Madár
teájából.
— A Nagy Fehér Madár teát is készít?
— Megmutatta nekünk a gyógyfüveket — mondta Szivárvány Ervin. —
Mi begyűjtjük és megszárítjuk a füveket, aztán gyógyteát főzünk belőlük.
— Hallottam egy bölcs öregemberről — mondta M. H. J. —, aki teával
gyógyított meg egy törött bordájú öszvérhajcsárt.
— A mi teánk nem csak a testi fájdalmakat gyógyítja, hanem a lelki fájdalmakat is — mondta Ervin.
Elment teát főzni, akkor az udvarról bejött a szép arcú asszony, és mivel
már sötétedni kezdett, villanyt gyújtott a szobában. Fáradtnak látszott az aszszony, eltűnt az egyik ajtó mögött, de csakhamar előbukkant ismét, ekkor már
másik ruha volt rajta, és M. H. J. örült, hogy ennek a ruhának nincs savanyú
szemétszaga. Megjelent Ervin is a gyógyteával, felesége is, ő is leült egy bőrfotelbe, és Ervin fehér csészékbe töltötte a teát. M. H. J. ivott a teából, kissé
kesernyés, de mégis kellemes íze volt, M. H. J. kezdte magát egészen kellemesen érezni Szivárvány Ervin családi körében. Csöndben iszogatták a teát, M.
H. J. úgy érezte, illene néhány dicsérő szót mondania.
— Amikor ide érkeztem, fájt a vállam — mondta. — Most megszűnt a
fájdalom.
— A szívét szorítja még a kegyetlenség? — kérdezte Ervin.
— Alig szorítja már — mondta M. H. J.
13

Odakint hirtelen dühösen csaholni kezdett a kutya.
— Előbújt a sündisznó — mondta az asszony.
— Látni akarom a sündisznót — ugrott fel a kényelmes bőrfotelből
M. H. J.
Kimentek a házból, a kapuhoz vezető úton M. H. J. fehér labdafélét látott,
erre ugatott a kutya dühösen.
— Itt a sündisznó — mutatott a fehér gombolyagra az asszony.
— Fehér sündisznó? — csodálkozott M. H. J.
— Nem teljesen fehér — mondta az asszony.
Rászólt a kutyára, az elhallgatott, a sündisznó akkor óvatosan kinyújtózott, aztán gyorsan beiszkolt a sűrű bokrok közé, M. H. J. annyit megállapíthatott, hogy igazi sündisznó volt, sötét sündisznó tüskékkel, de valaki egy
széttárt szárnyú fehér madarat festett a hátára.
— Vízálló festékkel a hátára festettük a Szivárvány Harcosainak fegyverét — magyarázta Ervin. — A kutyánk ugyanis nagyon gyűlölte, dühösen ugatott rá, szét akarta tépni.
— A kutya most is dühösen ugatott a sündisznóra — mondta M. H. J.
— Most szeretettel ugatott rá — mondta Ervin.
— Szerintem dühösen ugatott — makacskodott M. H. J.
— A szomszédunk is ezt állítja — mondta szomorúan Ervin. — ö is gyűlöli a sündisznónkat, mert éjszakánként felingerii a kutyát, és ő nem tud aludni
a hangos kutyaugatástól. Azzal fenyegetőzik, hogy megöli a sündisznót.
— Indulnom kell haza — mondta M. H. J. — Sok mindent tanultam
ma este.
— Várjon egy kicsit — mondta Ervin.
Besietett a házba, aztán gyorsan visszajött, gyógyteát hozott egy kis papírzacskóban, és egy fehér madarat. Átnyújtotta M. H. J.-nek. M. H. J. megköszönte, a zacskót zsebrevágta, a madarat megtapogatta, úgy érezte, csontból
van kifaragva, azt is eltette a zsebébe.
— Elkísérem egy darabon — mondta Ervin. — Ütközben majd elszavalom
a Nagy Fehér Madár néhány versét.
M. H. J. ennek nem örült túlságosan, de nem tiltakozott, elbúcsúzott a
szép arcú asszonytól, és kiment az utcára Ervinnel.
Odakint Ervin elkezdte szavalni a Nagy Fehér Madár verseit. Kényelmesen ballagtak a szép családi házak és a kivilágított kocsmák között, Ervin
csöndesen duruzsolta a verseket, a versek tényleg a szeretetről és a békességről szóltak, de ahhoz képest nem is voltak nagyon rossz versek, M. H. J. arra
gondolt, hogy esetleg Ervin is költhette őket, de erről nem szólt semmit,
hagyta, hogy Ervin duruzsoljon békességben.
Az egyik kocsmából hangoskodó fiatalok jöttek elő, motoros fiatalok lehettek, mert bukósisak volt a fejükön. Elállták M. H. J.-ék útját, de nem M.
H. J.-t nézték, hanem Ervint.
— Te katolikus pap vagy? — kérdezte az egyik.
— Nem — mondta Ervin.
— Olyan vagy, mint egy katolikus pap. Csuhában jársz és nincs szakállad.
Gyűlölöm a katolikus papokat, mert uszítanak ellenünk.
Ervin széttárta karjait, előretolta a mellét.
— Nézze a fehér madarat — mondta a fiatalembernek. — Csak a fehér
madarat nézze.
A fiatalember nézte a fehér madarat, aztán hirtelen előrehajolt, és bukó14

sisakjával Ervin arcába fejelt. Szivárvány Ervin betört orral leült a földre.
M. H. J. leguggolt mellé, a fiatalember a vállára tette a kezét.
— Te is madarat hordasz a nyakadban? — kérdezte.
— Nem — mondta M. H. J. — Én a zsebemben hordom a kis fehér madarat.
A fiatalember teljes erőből oldalba rúgta.
M. H. J.-nek megroppantak a bordái, felnézett, és legalább tíz sisakos fejet
látott maga fölött.
— Nem szeretjük az olyan embereket, akik madarakat hordanak a zsebükben, a nyakukban vagy a zászlóikon — magyarázta a fiatalember, aki leütötte Ervint, és oldalba rúgta M. H. J.-t. — Az ilyen emberek sokszor bántottak bennünket, és mindig forralnak ellenünk valamit. De mi felkészültünk,
mert gyűlöljük az egyfejű sasokat, a kétfejű sasokat, a sólymokat és az egyéb
madarakat.
— A Nagy Fehér M a d á r . . . — kezdte Ervin, de M. H. J. gyorsan a szavába vágott.
— Mi csak inni szeretnénk egy pofa italt, semmi mást nem szándékozunk
csinálni — mondta.
— Egy pofa italt megihattok — egyezett bele a sisakos fiatalember.
— A madaraitokat meg dobjátok a szemétbe.
M. H. J. betámogatta a kocsmába Ervint, leültek egy asztalhoz, Ervin orrából még mindig vér szivárgott, és szétmaszatolódott az arcán. M. H. J. két
pohár rumot rendelt a pincértől, a pincér hozta a rumot, szánakozva és kissé
viszolyogva nézte Ervin véres arcát. Ervin viszont a rumtól viszolygott.
— Igya meg nyugodtan — biztatta M. H. J. — Gyerekkoromban láttam,
hogy bölcs falusi emberek rummal gyógyítják fájdalmaikat.
összesen három pohár rumot diktált bele Ervinbe, ő maga is megivott három pohár rumot. Ezek után Ervin igen bambán nézett a levegőbe, mintha
mindenütt fehér madarakat látna, vagy talán azért volt bamba a tekintete,
mert hiába kereste a fehér madarakat.
M. H. J. hazavezette Ervint a családi házba. A szép arcú asszony a ház
előtt üldögélt a kertben, és csöndesen sírdogált. Előtte kinyúlva és élettelenül
hevert a sündisznó, tüskés hátán a fehér madár is összehúzta a szárnyait.
— Megölte a szomszéd — sírdogált az asszony. — Szegény sündisznó átbújt a kerítésen, a szomszéd meg agyonverte egy bottal, aztán visszadobta a
kertünkbe.
— A fehér madaraknak ma este nincs szerencséjük — mondta M. H. J.
Az asszony felemelte a fejét, és meglátta Ervin véres arcát.
— Mi történt a férjemmel? — kérdezte rémülten.
— Találkoztunk valakikkel, akik nem kedvelik a madarakat — mondta
M. H. J.
Az asszony Ervin arcához hajolt, és letörten megállapította.
— Tökrészeg.
— Most már tényleg haza kell mennem — mondta M. H. J. — Sok mindent megtanultam ma este.
Otthagyta Szivárvány Ervint és a szép arcú asszonyt, és hazaindult. Elég
sokáig tartott, amíg hazaért, egész úton fájt az oldala, és kissé nehezen gyalogolt fel a negyedik emeletre. Bent a lakásban kivette zsebéből a csontból faragott fehér madarat, és letette az íróasztalra a kis fekete sündisznó mellé. Aztán
átment a konyhába, ahol látott néhány menekülő svábbogarat, de most nem
15

törődött velük, vizet forralt és teát főzött magának Szivárvány Ervin gyógyfüveiből. Megitta a teát, és akkor úgy érezte, mintha nem f á j n a m á r olyan
nagyon az oldala.
Talán mégis tud valamit a Nagy Fehér Madár, gondolta akkor M. H. J á nos, lehet, hogy tényleg ért a gyógyfüvekhez, akár az a bölcs bibliai öregember, aki meggyógyította az öszvérhajcsár törött bordáit. Mivel n e m volt
ezüstlánca, M. Holló János elhatározta, hogy másnap reggel cukorspárgára
fűzi a kis fehér madarat, így fogja a nyakába akasztani, és akkor odaáll a
nyitott ablakhoz, és majd meglátja, hogyan viselkedik a szemközti bérház
titokzatos lakója, aki katonai távcsővel szokta őt nyugtalanítani. H a az illető
továbbra is ellenségesen viselkedik, még mindig kiteheti a baltát az ablakba.
Arra is gondolt, hogy esetleg fehér madarat fest a kis fekete sündisznó hátára,
a svábbogarak akkor talán megszeretnék a sündisznót, k ö r é j e gyülekeznének,
és nem mászkálnának szerteszét a lakásban. Aztán mégis úgy döntött, hogy a
sündisznót nem festi be. A svábbogarak ellen valami mást kell kitalálnia.

SZÉKELY DÁNIEL METSZETE
16

TŐZSÉR ÁRPÁD

Mittel úr feltalálja a vers nélküli verset
Forbáth Imrének, az avantgárd prágai
magyar költőnek, aki 92 évvel ezelőtt született, s akinek kulcs-mivoltát e régebbi
kulcsversemhez ezúttal fedem föl.
1990. november 10.
Mittel Ármin, költő és szerkesztő, 1922. április 21-én
verset írt Svejkről. A vers egyébként nem Svejkről
szólt,
sőt egyáltalán nem szólt
semmiről,
mert Mittel Ármin, költő és szerkesztő, meg sem írta
a verset. Nem jutott tovább a címnél.
Valamivel később megint verset írt,
ezúttal magáról a Versről, a versből
azonban
most is csak a cím készült el.
S mikor Mittel Ármin ekképpen
összeírt
egy kötetre való vers nélküli
verset,
az u.-i nyomdában saját költségén
kinyomtatta
őket.
Fél évszázad távlatából nehéz lenne
megítélni,
hogy mi volt Mittel Ármin célja ezekkel az
antiversekkel,
tény, hogy az irodalmi lexikonok ma is
ötkötetes költőként jegyzik, holott a fenti,
sorrendben második kötetét senki sem látta.
Még in albis formában sem, mert az ötven
számozott
példányban kinyomtatott
furcsa
verskötet
az u.-i nyorrida pincéjéből sosem került föl.
Az irodalomtörténészek
feltehetőleg
a költő előzetes nyilatkozataiból
szereztek tudomást a kötetről,
a költő pedig annak ellenére, hogy
meggyőződéses
marxista volt — visszaállította a fejére
a dialektikát, s a kötet
tudatához
megírta a kötetet. Illetve, éppen hogy nem írta meg,
hanem a lét és tudat között
egy olyan harmadik minőséget
produkált,
amelynek jelene egyenlő volt a zérussal,
s csak a jövőben, illetve a jövő irodalmi
lexikonaiban,
irodalomtörténeteiben
és tankönyveiben
létezett.
Így igazította ki Mittel Ármin, költő és szerkesztő
a majdani
irodalomtörténeteket
s a majdani irodalomtörténetekben
saját
portréját.
Ezt a múltat—jövőt
teremtő
képességét
már korábban is s később is gyakran
gyümölcsöztette.
1916-ban például, mikor tizennyolc éves korában sor alá ment,
17

a sorozó orvosoknak váltig azt
bizonygatta,
hogy ő nem Mittel Ármin, hanem Josef Svejk
cseh kutyakereskedő,
s ennélfogva nem is tud
magyarul, sőt még nem is él,
csak 1920-ban fogja kitalálni egy
Jaroslav Haséic nevű prágai illetőségű
úriember.
A katonaorvosok
először barátságtalanul
rámordultak,
hogy Mául haltén und weiter
dienen!,
de aztán rájöttek, hogy Mittel
Ármin
nem egyszerűen szimuláns, hanem valóban
beteg,
s betegségének
lényegét a
következőkben
foglalták össze: poéta cretenicus,
amit talán magyarra így
fordíthatnánk:
hülye játssza a hülyét. S miután
ezzel a kellőképpen egzakt
diagnózissal
megnyugtatták
magukat, Mittel Ármin
költőt
bedugták az n.-i
elmegyógyintézetbe.
Mittel Ármin pedig akkor még nem tudta,
hogy viselkedésével
éppen
megteremtette
a csehszlovákiai magyar avantgárd
költészetet,
annak a költészetnek az
avantgarde-ját,
amely az idő szerint még nem is létezett.
Az arriére-garde-nélküliségnék
ez a
természetellenes
állapota egyébként költőnk
számára
természetes állapot lett, mert a
csehszlovákiai magyar
költészettel
— amelyhez pedig tartozott volna —
később sem sikerült
találkoznia,
s mindig csak úgy habzsolta a világot,
mint Münchhausen báró kettészelt lova a vizet:
átzuhogtak rajta a dolgok.
Szomorú többdimenziós
tudatához
sehogyan sem talált létet.
Tálán ezek a képsorok dolgoztak a költőben,
mikor 1922. április 21-én verset akart írni
Svejkről,
de mivel akkór a már javában
virágzó
csehszlovákiai magyar irodalom
képviselői
mélységesen
erkölcstelennek
tartották
a léttelenségnek
azt az állapotát,
amelyben a költő
leiedzett,
elhatározta, hogy csak ezért is tovább megy
a megkezdett
úton, s lét nélküli
tudatához
lét nélküli, vagy ha úgy tetszik: vers nélküli
verseket fog írni. Így született
meg
1922. április 21-én az a
Svejk-vers,
amely tulajdonképpen
nem Svejkről
szólt,
sőt egyáltalán nem szólt
semmiről.

GRENDEL LAJOS

Thészeusz és a fekete özvegy
(REGÉNYRÉSZLET)
A karácsonyt Pozsonyban, családom ölén töltöttem. A harmatos diáklányok hazaröppentek anyukájukhoz, ismét hármunké volt a lakás. Majd négyünké. Mert bár a szentestén nem, a két ünnepen Kalámusz elvtárs is osztozott velünk. Ö vette a pulykát, be is falta a nagy részét, a maradék Attilának
és Olgának jutott, a csontokat én szopogattam. Attilának vettem egy pulóvert,
Olga kapott tőlem egy bugyit, amit sosem látok majd rajta, Kalámusz elvtársnak pedig a pulykacsontokért cserébe odaajándékoztam az amerikai csillagossávos nadrágtartómat. Mindenki elégedett volt. Még a villamosok is nekem
csilingeltek az utcán. Kalámusz elvtárs az éjféli mise előtt megkérdezte tőlem,
hogy hogy volt az V. Ferdinánddal. Tényleg hülye volt-e és lemondatták, vagy
ő látta helyesen a dolgokat: a feudalizmus bukásával az emberiség az általános
hanyatlás és. elhülyülés útjára lépett, s ő csupán az élére állt a menetnek.
— Fogas kérdés — mondtam. — Zsófia! ö tehet mindenről. A nők telhetetlenek. Aztán megvan a baj.
Szilveszterre viszont Ariadném kegyeibe ajánlottam magamat. Dúskáltunk
a pezsgőben és a kocsonyában, vendégeket — természetesen — nem hívtunk.
A nappalit díszítettük föl, konfettihálót húztunk ki a mennyezet alatt, lámpa
helyett lampionokat gyújtottunk (ez az én beteg ötletem volt), s megengedtük
az öregasszonynak, hogy a keblünkre ölelhessük. Ariadném feszes fekete szoknyát vett föl, rövidebbre nyíratta a haját, s szénfekete szeme hidegebben csillogott, mint máskor. Visszafogottsága azonban egy percre sem tévesztett meg.
Lesz ennek még böjtje, Thészeusz, olyan biztos, hogy akár most nyaktiló alá
hajthatod a fejedet. Yvettem mostohaanyja is sejtette, hogy valószínűleg Szilveszter napja van. A vén bányarém egész este izgett-mozgott, bevert két tányér
kocsonyát, és éppen éjfél előtt néhány perccel aludt el ültében úgy, hogy egy
nagy játék pandamacit szorított a karjaiba. Még valamikor karácsony előtt,
amikor Yvette-nek egyszer kivételesen be kellett mennie hivatalába, betört
hozzám a hálószobánkba, összevissza kutatott a szekrényben, és felindultan a
következőkre figyelmeztetett:
— Jobban is vigyázhatna a mackójára. Nagyon vigyázzon! Az útilapu kikelt már a ketrecben.
Csak bámultam rá, mint akit derült égből seggbe rúgtak. Nem nézett rám
csúnyán, azt hiszem, sajnált inkább, hogy olyan baromnak születtem, aki az
elemi összefüggéseket is képtelen megérteni.
Szilveszter estén, amikor megláttam a karjában a pandamacit, egy pillanatig azt hittem, hogy világosság gyúlt a fejemben. De ez olyan sugárkéve volt,
amely az éjszakai égboltot pásztázza. Továbbra sem volt világos előttem, hogy
a pandamacira gondolt-e akkor, vagy csak szimbólumokban beszélt. Nyugtalan
lettem. Mindig elfog a nyugtalanság, ha jelzik nekem, hogy értenem kellene
valamit, és mégsem értem, ha megszakadok, sem. Megkérdeztem tőle:
— Mondja, mama, erre a mackóra gondolt a múltkor?
Most ő bámult rám úgy, mint akit derült égből, satöbbi.
.19

— Mackó? Milyen mackóról beszélsz? Boldizsárról? ő t szegény megboldogult férjem vette a mi kis Ivetkánk kilencéves születésnapjára.
— Boldizsár vagy nem Boldizsár, nekem mindegy. Valami mackó. Meg az
útilapu a ketrecben. Hiszen emlékszik, nem?
— Ütilapu? — csodálkozott álnokul. — Mi van az útilapuval? Most tél
van. Nincs útilapu.
Éjfél után mégis fölébresztettük, koccintottunk vele, aztán két oldalról
megragadtuk, fölkísértük az emeletre. Fél óra múlva újra aludt, mint a bunda.
Ariadném kitalálta, hogy táncoljunk. Nem szívesen álltam kötélnek. Volt néhány lemeze a korai kőkorszakból, ezeket mind „szegény Laci" vette még.
Bús, érzelgős melódiák, olyan sziruposak, hogy féltem, odaragadnak a koronghoz, Ariadném elérzékenyült, az ingaóra elütötte a hármat. Hamar kifáradtam,
de nem mutattam. Hangyák szaladgáltak a lábszáramon, s akkor bumm, Yvette
elkezdett vetkőzni. Szentséges istenem, csak ne azt akarja, hogy állva! Richtig
azt akarta! Könyörgésre fogtam a dolgot, végül leültünk a szőnyegre, és Ariadném addig mesterkedett, amíg a nyűtt botból nem lett vonó. Sokáig tartott, azt
hittem, sosem lesz vége. Ariadném összekarmolta a vállamat, s olyat harapott
a vállizmomba, hogy tíz nap múlva is látszott még a nyoma. Sebaj! Jót aludtunk utána, mintha csak a sírban.
Néhány nappal újév után csöngettek. Én mentem kinyitni a kaput, és leesett az állam, amikor megláttam, hogy ki jött. Bizony, Imola volt az. Friss
volt, jókedvű, kívánatos és tiszta, mint egy dunyha, amelyen tíz perce cserélték
ki a huzatot. Az Elemér nevű taóista fiú is elkísérte. Ennek örültem, mert így
megspóroltam egy féltékenységi jelenetet. Négyesben nekivágtunk a városnak.
A taoista fiatalember olykor-olykor elszakadt a csoportunktól. A régi házakat
fényképezte, egy-két hangulatos udvart és néhány vadonatúj épületet is.
Kifaggattam Imolát, hogy mi járatban vannak.
— Riportot készítünk — mondta.
— Miről? Vagy kivel?
— Arról, hogy hogyan lehet jó ízléssel felújítani egy régi kisvárost.
— Halápi Gusztáv érdeme — mondtam.
— Igen — bólintott Imola elmélázva. — Az ő dicsőségét fogjuk zengeni mi is.
Ariadném nem avatkozott közbe, én voltam a szóvivője egész idő alatt.
— Na és nincsenek fenntartásaid? Beszéltem róluk.
— Ő igen — mondta Imola bölcsen. — Mindnyájunknak van egy jó meg
egy rossz arca.
— És ti most a jót választottátok. — Így van — felelte.
— Nem zavar, hogy egyoldalú lesz a kép?
— Az embereknek szükségük van egy kis optimizmusra. Nincs jogunk
megtagadni tőlük, hogy higgyenek valamiben.
Nem volt kedvem vitatkozni. Ha a taóizmussal is ilyen jól megfér a konformizmus, akkor inkább csüggedten más vizekre eveztem. Ottó felől érdeklődtem, aki hajnalban kel, reggeli tornagyakorlatokat végez, és egész nap készül
az ellenséggel való leszámolásra.
— Ottó egy törtető — mondta Imola lakonikusan.
Ezt a témát is befejeztük, ő k elutaztak, mi visszavonultunk a labirintusba,
s én napokig törtem a fejem azon, ugyan mi vonzott még nem is olyan régen
ehhez a lányhoz. Ariadném sokkal, de sokkal különb volt nála. Nem csak csodálatos szerető, hanem hajthatatlan és megvesztegethetetlen jellem is.
20

Aztán ahogy múlt az idő, megint lassan elvesztettem az időérzékemet.
Ügy tűnt, a tél örökre befészkeli magát ebbe a városba. A napok egyhangúan
teltek, nem hallgattunk rádiót, nem néztünk tévét, nem olvastunk újságokat.
A boldogsághoz nincs szükség tömegkommunikációs eszközökre. Üres az életünk, érzelmeink elsorvadtak, értelmünk egy kaptafára húzza a világ sok ezer
és alapjában véve rendszerezhetetlen jelenségét, észre sem vesszük, hogy sablonok rabjai lettünk. Bekapcsoljuk a rádiót, a tévét, a magnót, hogy elűzzük
ezt a kellemetlen ürességet. Az az illúziónk támad, hogy mindenről tudomást
szerzünk, ami körülöttünk történik, hogy miénk az egész világ, s közben egy
gombostűt sem vagyunk képesek arrébb tenni anélkül, hogy ne egy láthatatlan,
hatalmas kéz vezetné a kezünket. Mindenhol ott vagyunk, de sehol sem
érezzük jól magunkat, nem vagyunk szabadok, és semmibe sincs beleszólásunk.
Hát ezért nem hiányzott sem a tévé, sem a rádió, örültem, hogy Ariadném is
így gondolkodik. Kidolgoztuk szeretkezéseink szertartásrendjét, és ügyeltünk
arra, nehogy éppen abba a csapdába essünk, amit elkerülni akarunk. Kezünknek mindig más útvonalon kellett araszolnia a másiknak a testén, még ha a
végállomás mindig ugyanaz volt is. Így volt ez a szánkkal is. Néha egy órán
át vagy még tovább öleltük egymást mozdulatlanul. Egyszer az öregasszony
megbetegedett, néhány napig kórházban ápolták, s akkor előfordult, hogy délután háromkor reggeliztünk. Lefogytam. Nem kellett tükörbe sem néznem ahhoz, hogy lássam, megszabadultam a súlyfölöslegemtől. Lötyögött rajtam a
nadrág, az ingem nyaka nem szorított többé. Ariadném a fejébe vette, hogy
sportolásra fog. Egy délután súlyzókkal állított be, kitalálta, hogy az előszoba,
falára bordásfalat szereltet föl, és futtatott, mint egy versenylovat. Amit pedig
Ariadném a fejébe vesz, azt onnan az Isten sem veri ki többé. Egyszer úgy
kellett szeretkeznem vele, hogy a bordásfalon lógtam, ő meg azt tette velem,
ami az eszébe jutott. Dús fantáziája nem ismert határokat. Futni ritkábban
jártunk, volt úgy, hogy egy egész hetet is kihagytunk. Valahonnan, az ördög
tudja, honnan, kerített a számomra egy vadonatúj Adidas melegítőt, aztán be
az autóba, ki a város határába, és gyerünk! Nincs pardon! Aggódni kezdtem,
hogy előbb-utóbb az italról és a dohányzásról is leszoktat. Az egész város rólunk pletykált. Ha néha kimentem a városba, az emberek megfordultak utánam az utcán, a két dinoszaurusz pedig nem fogadta a köszönésemet. Attól
féltem, hogy egy napon meglincselnek. Ariadném azonban megnyugtatott, ne
féljek, gyávák ezek ahhoz, csupa nyárspolgár.
— És ezeket a nyárspolgárokat váltsam én meg? Miattuk vigyem vásárra
a bőrömet? Utálom a váteszokat, a messiásokat és a megváltókat. Legalább
úgy, mint a nyárspolgárokat. Gyűlölöm a fanatizmusukat, a pökhendiségüket,
a beképzeltségüket, a humortalanságukat. És most én játsszam a megváltót?
Egészen elragadott a hév. Yvettem meghökkent, még nem tapasztalta, hogy
indulatos is tudok lenni.
— Dehogy miattuk — mondta ijedten. — Énmiattam. Hiszen szeretsz,
vagy nem?
— Igen, szeretlek — mondtam.
Berekesztettem ezt a témát, hogy ne kelljen színt vallanom előtte. Mert
Thészeuszt nem a szerelem sarkallja, hogy elpusztítsa a szörnyet, a szerelemnek ehhez semmi köze. Máskülönben persze mindenem az övé. Tudnia kell,
hogy minden kívánságát teljesítem. Boldogan engedtem — mert én magam is
kívánom —, hogy uralkodjon rajtam, hogy úgy tartozzam hozzá, mintha a teste része lennék, s nem baj, gondoltam, engedje csak szabadon a szenvedélyét,
21

még ha kisöpör is vele a világból. Én ezt őszintén így kívánom. Azt kívánom,
hogy ha kell, akár pusztítson is el a szerelmével, csak egy lehessek vele, valamiképpen én lehessek ő. Mert csodálom őt. De Minótaurosz legyőzéséhez ennek
a szerelemnek semmi köze sincs, legföljebb annyi, hogy Ariadném erőt és bátorságot önt belém. De enélkül a szerelem nélkül is elindultam volna egy
napon a labirintus középpontja felé, csak talán később és tétovábban. Az, hogy
megismertem őt, csupán előbbre hozta a szembenézést magammal.
Egy régi ismerősöm szerint, amikor megálljt parancsolni nem lehet többé
egy szenvedélynek, akkor kell leállni vele, éppen, mert úgy érezzük, ha leállunk, abba belepusztulunk. De nem pusztulunk bele. A lehetetlent, a kivitelezhetetlent, a megvalósíthatatlant kell választania, mert egyedül ez méltó
Thészeuszhoz, nem a dekázgatás, az úgynevezett szükségszerűség fölismerése,
és más ilyen marhaságok. Oszkárt sem azért vetem meg, mert gátlástalan karrierista,' hanem, mert az úgynevezett szükségszerűség felismerésén élősködik,
és teljesen mindegy a számára, hogy ez a szükségszerűség az adott pillanatban
mit kíván: morális vagy amorális döntést. Neki ez egyre megy. Ha az a
szükségszerű, hogy följelentse a barátját, akkor följelenti, ha az, hogy megtagadja a tulajdon anyját, akkor azt is megteszi. Ügy dobálódzik a szükségszerűség fogalmával, mintha őt választotta volna ki egy abszolút amorális Isten
arra, hogy a mindenkori szükségszerűség kimondója legyen, vagy inkább:
szivesebben fogalmaznék így: vásári kikiáltója. Persze én is bűnös voltam.
Lusta vagyok, intellektuálisan rest, szó nélkül hagytam, hogy a fejemre nőjön — és nem csak ő. Magamban mindig elvetettem a szükségszerűség mítoszát,
de ahhoz már nem voltam elég következetes, hogy nyilvánosan is vállalni
merjem, amit gondolok. Nem a bátorság hiányzott belőlem, hanem a hit. Tudtam, hogy mindenki hazudik körülöttem, de hagytam, hazudjanak csak, az én
szervezetem erős és immúnis a hazugságokkal szemben, engem nem fognak
megfertőzni. Tudom, amit tudok, s azt sem Oszkár, sem más nem veheti el
tőlem. Így ment ez mindmostanáig, amíg lassan rá nem ébredtem, hogy a mi
küldetésünk nem az, hogy megváltsuk a világot, hanem az, hogy megkeressük
a helyünket benne. Hogy egy napon elinduljunk végre a labirintusban iránytű
nélkül, a győzelem legkisebb garanciája nélkül, a saját szakállunkra cselekedve
— egyedül. Mégis azon az úton, amelyet az én számomra jelöltek ki, ahol senki
nem tarthat velem, mert ezt az utat mindenkinek magának kell végigjárnia.
Pátosz nélkül, remény, de nem értelem híján.
Vajon megértette volna-e Ariadném, ha elárulom neki, hogy bizony, nem
őmiatta, hanem kizárólag magam miatt vagyok itt, s kezdtem bele egy olyan
vállalkozásba, amely a fejembe kerülhet. Itt, a labirintus gyomrában a szerelem is emlék már csak. Teljesen egyedül vagyunk szemközt létezésünk közönyös pofájú, jéghideg, érzéketlen és süket abszurditásával, amely fölőrölheti
az emberi tartásunkat, a becsületünket, az önérzetünket. Nincs többé apa és
anya, nincs szerető vagy hitves, nincsenek többé barátok, mind elmúlnak, mint
napnyugtával az árnyék, még ha barátságos árnyékok voltak is életünk egy
meghatározott szakaszában, és szívesen érintettük meg őket a barlang falán
annak ellenére is, hogy közben érezte kezünk a fal hidegét. A falét, amely
állandó, s legföljebb az árnyékok cserélődnek rajta. Ha nem az lenne a dolgom,
hogy minden erőmet megfeszítve szembeforduljak a világgal, amelyből én magam is kihasadtam, s amely a testemet egy napon újra magába fogadja, akkor
semi dolgom nem lenne a világban, csak a romló anyagnak, a testemnek élnék, mint Oszkár és mások, akik a felhívás elől, hogy éljenek, betapasztják a
22

fülüket, mert rettegnek a magánytól és a haláltól. Mert még sohasem tapasztalták, hogy az élet értelme akkor kezd kibontakozni a homályból, amikor
hárman maradtunk csupán: Isten, én és Minótaurosz.
Hibát követtem el, amikor Ariadném előtt kifakadtam a megváltók siserahada ellen, mert megingott a bizalma bennem. Sosem mondta, sosem mutatta
ki, hogy nem bízik bennem. Inkább egy alattomos cselhez folyamodott. Visszaélt a gyanútlanságommal, bár megértem őt, és nem haragszom rá emiatt.
Éppen egy hete, vasárnap délután, elmentünk kirándulni a várostól vagy húsz,
kilométerre fekvő gyógyforráshoz, amely a környék leghíresebb fürdőhelye.
Persze most nem volt szezon: a medencék üresek, a kabinok elhagyatottan bóbiskoltak az olvadozó hóban, amely, február lévén, még nem a tavasz közeledtét jelezte, hanem csupán fegyverszünetet a tél két rohama között. Az autót
lent hagytuk a porta előtt a sorompónál, és elindultunk a nyaralótelep mögötti
park ösvényein. Kéz a kézben mentünk, de alig tettünk meg néhány lépést,
Ariadném leült az egyik pad kőlábára. (A pad deszkáit télre — nyilván, hogy
kíméljék — fölszedték, és valami raktárban várhattak a sorukra, hogy majd
áprilisban, májusban visszacsavarozzák a helyükre.) Én állva, maradtam. Ariadném azt mondta:
— Gyerekünk lesz.
Nem, egyáltalán nem volt ez hideg zuhany, gondoljon akárki akármit.
Meleg zuhany volt. Sőt, forró. Olyan piros lett tőle a bőröm, mint a pörköltlé.
Tehát Attilának kistestvére lesz: kis Thészeusz vagy kis Ariadné. Egy anyuka,
egy kisbaba. Másik anyuka, másik kisbaba. Ha ez így megy tovább, hamarosan
túlnépesítem a földet. De senki se gondolja, hogy leforrázva álltam. Igaz, nem
is ujjongtam. A gyereket tervezni szokás. Még itt, Halápi Gusztáv árnyékában is.
— Haragszol? — kérdezte Ariadném. — Merthogy úgy megnémultál.
— Jó kérdés — feleltem. — De nem haragszom. Csak olyan váratlanul
jött az egész.
— Már egy jó ideje nem szedek tablettát — mondta, tudományos alapra
fektetve a kérdést. Mindenesetre tudathatta volna velem. Mondjuk, megüzeni
egy papírcetlin. Bizonyos helyzetekben a tisztességet egyszerűen nem lehet kikerülni.
— Nem szép tőled, hogy nem szóltál — mondtam. — De azért örülök.
Egy újabb kis boldogtalannal több lesz a világon.
Ariadném nem osztotta pesszimizmusomat. Inkább biztatni próbált.
— Most már érte kell harcolnod. Érte kell szembeszállnod a szörnnyel.
Hát erről van szó! Gyerekem születik, mert másfél hónappal korábban jól
megmondtam a véleményemet minden tűzokádó váteszről... Hát, kedves
Ariadném, idáig tart a bizalom. De ezt csak gondoltam, abból nem lehet baj.
Ariadném pedig eközben olyan szépen nézett rám, mintha stikábari húsz évet
fiatalodtam volna.
Hosszú idő óta ez volt az első este, hogy hagyott aludni. Az alvás nagyon
rám fért már, kezdtem elfogyni, mint a gyertyaszál, satöbbi, Petőfi után szabadon. Reggel azonban valódi hideg zuhany ért, mindjárt kettő. Az első konkrét volt, matéria, az élőlény-tárgy-fogalom hármasból a második, valódi, hamisítatlan hideg víz. Eltörtem a meleg víz csapját a fürdőszobában. Télen kéllemetlen dolog hideg vízben fürödni vagy zuhanyozni, menekültem is a fürdő23

szobából, ahogy tudtam, mint egy nílusi krokodilus, amely az asszuáni gátnál
szunnyad el este, és hogyan, hogyan nem, Izland partjainál ébred. Csak azt
nem sejtettem, hogy csöbörből vödörbe esem, hideg csöbörből hideg vödörbe.
Tudniillik, hogy egy másik hideg zuhanyt is kapok, ez ugyan fogalom lesz,
de fájdalmamra, Ariadném fejéből pattan ki. Azt mondja az én Yvettem komor arccal:
— Jobb lenne, ha most egy ideig nem aludnánk együtt. Jobb lenne, ha
éjszakára leköltöznél a nappaliba.
Mi a fene, gondoltam, miféle bolondság ez, ennek a nőnek tényleg elgurultak a kerekei.
— Na ne izélj — mondtam.
— De. Így lesz a legjobb — erősködött.
— És miért? Hiszen attól még, hogy kilenc hónap múlva szülni f o g s z . . .
— Nem, nem — vágott a szavamba. — Ne is tiltakozz. Nem lenne semmi
értelme.
Káromkodtam magamban, szidtam a sorsot, hogy miért mindig a legbolondabb nőket fújja a nyakamba a szél, és megesküdtem: ez volt az utolsó
eset, hogy kikezdtem egy nővel. Én már öreg vagyok ahhoz, hogy a bolondját
járassák velem.
Mit volt mit tennem, leköltöztem a nappaliba. Ariadnémnak pedig egyik
napról a másikra hatalmasat javult a munkaerkölcse. Rám bízta a ház körüli
összes teendőket, és ezentúl minden áldott nap bejárt a hivatalába. Kedvessége
ugyan a régi maradt, de azon a bizonyos határon megmakacsolta magát, mint
az öszvér. Szerelmeskedéseink hosszú, tartalmas korszaka lezárult — legalábbis
egyelőre. Titokban még bíztam benne, hogy a kilenc hónap múlva esedékes
szülés öröme és sokkja csak elmúlik hamarosan. De várakozásomban csalatkoznom kellett. Szervezetem rászolgált ugyan a hosszabb pihenésre, de az
önérzetemen ejtett seb nem csak hogy nem hegedt be, hanem mindennap erősebben sajgott. Kétségbeesésemben zsarolni próbáltam.
— Ide figyelj! — mondtam. — Ha így fogsz bánni velem, fogok magamnak egy csajt, aztán megnézheted magad!
Ariadnémat azonban az ilyenfajta fenyegetés a legkevésbé sem rengette
meg matriarchális nyugalmában.
— Azt csinálsz, amit akarsz. Szabad ember vagy — mondta.'
Ezekben a nehéz napokban is pislákolt azonban a remény kis sugara. Mert
egy másik alkalommal azt mondta:
— El kellene válnod Olgától.
— Igen — mondtam. — Ebben igazad van.
— Aztán összeházasodunk, mielőtt megszületne a gyermekünk.
— Ügy lesz — mondtam boldogan, s azonnal megragadtam az alkalmat,
hogy felhívjam Ariadném figyelmét a piszkos fantáziámra. Mindegy: lehet a
pincében, a háztetőn, a bordásfalon, a porolórúdon, az ágy alatt, az asztal alatt,
bárhol, csak hagyjon fel már a sztrájkkal. De Ariadném kőkemény szívét egy
Apolló sem bírta volna meglágyítani.
— Inkább barkochbázzunk — mondta undokul.
Barkochbáztunk. Én gondoltam, ő kérdezett. Mi az? Élőlény. Kicsi? Mikor
hogy. Alul van? Hát igen. Akkor kitaláltam, mondta, és kacagott. Ördögöd
van, mondtam én, és még néhány napig azzal hitegettem magamat, hogy
tréfál, hogy ez csak valamilyen szeszély, bolondéria, átmeneti női agylágyulás,
összemérem, bújtatott hepciáskodás, transzferábilis rubel, ellenzékieskedő ki24

vagyiság, beteges antivirtus, az utolsóbölény-rezervátum gonosz szellemének a
műve meg ilyesmi. Türelemre intettem magamat. Jön a tavasz, hamarosan kikelnek a pipacsok, a kuoni pásztor kihajtja birkáit a legelőre, vagy valami hasonló. Szóval, történik majd valami, ami helyreigazítja Ariadném kibicsaklott
tengelyét. Vagy megvesztegetem az öregasszonyt, hogy gyógyítsa meg őt szemmelveréssel. Hogy egyszer csak megint palacsintát fog sütni a konyhában, és
akkor én szépen szólok hozzá, ő pedig emlékezni kezd azokra a hajdani palacsintákra, aztán kimegyünk a kertbe, zümmögni fognak a lombok, búgni fog
a fűrészbak, körülöttünk mének, darazsak, legyek és szúnyogok, a távolból
bús harangszó, és a háztetőn kivirágzik a kémény. Rám erőszakolt absztinenciámban így képzeltem el a közeli jövőnket. Ha akarja, még barkochbázhatunk
is. Magyarán: ezt az utolsó békát képtelen voltam lenyelni. Mert az ember csak
eszi, eszi a sok békát, igazában már régen csömöre van tőlük, de hajtja előre
a remény, hogy a sok béka után csak jön a bécsi rostélyos. De a bécsi rostélyosra valót még legeltetik és fejik, sőt bikáztatják, mert nemes fajta akkora
pedigrével, mint a kölni dóm. Ariadném fütyült az én illúzióimra. Nem tudok
mást mondani: megbugyvadt, mint a féléves sör. Hiába rimánkodtam, hiába
hozakodtam elő tizenkét legszebb nászúnkkal, végighallgatott, mint egy rakoncátlan és szófogadatlan kisgyereket, és szemrebbenés nélkül az íróasztalhoz
utasított, mélyedjek csak el a feljegyzéseimben, sőt itt lenne az ideje, hogy
most már elővegyük Halápi Gusztávot, és végre elverjük rajta a port.
— Jó — mondtam. — Akkor kezdjük.
— Még ráér. Majd holnap — felelte minden alkalommal.
Fölindultságomban a szemére hánytam, hogy amit csinál, az olyan, mint
a cserbenhagyásos gázolás. Ariadném azonban úgy gondolkodhatott, kész a
fonál, hát eridj, takarodj, öld meg a bikát, aztán hozd nekem ide kitömve.
Valóban foglalkoznunk kellett volna Halápi Gusztáv emlékének a megtrágyázásával, hadd nője csak be a gyom. Ariadném halogató magatartása egyáltalán
nem tetszett. Valami bűzlik itt, gondoltam, de hát Istenem, mindenhol bűzlik
valami, az angyalok sárosak, az ördögöknek pedig akad egy-két rokonszenves
vonásuk is, tehát csak óvatosan az ítélkezéssel, már semmi sem fénylik, ami
arany, és aki másnak nem ás vermet, az idealista szamár. Ariadném kiismerhetetlenül viselkedett. Olga akkor ragaszkodott hozzám a legmélyebben, amikor
terhes volt. Itt meg fordítva. Igaz, Ariadném is mindennap biztosított sosem
múló szeretetéről és hálájáról, még meg is csókolt néha, de továbbmenni nem
engedett. Igen, várjunk a sorunkra. Halápi Gusztáv is várjon a sorára, meg
én is. Már megint mibe keveredtem! Itt van ez a Halápi Gusztáv, aki, most
már nyilvánvaló, afféle itteni kiskirály volt, de hát ebben nincs semmi rendkívüli, az ilyenekből annyi van a világon, mint csillag az égen. Aztán itt van
Oszkár: ebből a fajtából is akad néhány tucat a néhány tucaton. Vagy Olga,
aki a legnormálisabb mindnyájunk közül. Imola az örökös identitászavaraival.
Csak Ariadném az, aki a párját ritkítja. Lelki szemeim előtt kezdett földerengeni a rémséges jövő: a szeretkezés örömeit mindaddig megvonja tőlem, amíg
meg nem szüli gyermekünket. Belegondolni is rettenetes. Rághatom a széklábat, odakenhetem magamat az előszoba falára, semmi sem használ. Normális
akkor lesz az ember, ha egyszer megkérdi magától, ugyan mi a fenét keres is
a világban, hiszen itt nincs semmi keresnivalója. Csak lődörög, lopja a napot,
kamuból csinál valamit, hogy mindennap megtömhesse a bendőjét. Hát ilyen
sötét gondolatok kavarogtak a fejemben. Megint, mint olyan gyakran, fölöslegesnek éreztem magamat a világban.
25

Mit tesz az ember, ha fölöslegesnek érzi magát? Ivásra adja fejét. Persze
nem mindenki. Van, aki az öngyilkosságot választja, van, aki kitalál valami
szép hazugságot a vigasztalódásra, megint más habzsolni kezdi az élvezeteket,
vagy álomvilágba ringatja magát, vagy a hatalom megszállottja lesz. Én a legszelídebb, legártalmatlanabb megoldást választottam: ivásra adtam a fejemet.
A kocsmákat elkerültem, hazahoztam a piát, mint első feleségemnek, Ildinek
az anyja. Ariadnémnak, természetesen, nem tetszett, hogy iszom. De mivel
ivás közben a feljegyzéseimen dolgoztam, keveset zaklatott. Írás közben egyszer megint meglepett az öregasszony. Megdorgált, de nem túl gorombán.
— Mit mondtam? — mondta a korholás végén.
— Mit mondott, mama?
— Én megmondtam.
— Jó, de mit? — kérdeztem.
— Megmondtam. Nem elég?
Hát igen: egyszer az asztal alá ittam magamat, nem is tagadom. Teljesen
elsötétült előttem a világ. Először azt hittem, még a széken ülök, de hamarosan
-kiderítettem az igazságot. Nem a széken ülök, hanem az asztal alatt fekszem,
azt csupán képzelem, hogy a széken ülök, s valami olyan nosztalgia fogott el
a széken ülés iránt, mint ahogy egykor, még ifjúkoromban, mindig Los Angelesbe szerettem volna eljutni. És a szék most legalább olyan messze volt,
mint Los Angeles, így az a rémes kényszerképzet kezdett gyötörni, hogy soha
többé nem fogok széken ülni, amint Los Angelesbe sem jutottam el. Aztán
tovább bogozva a szálakat, kiderítettem, hogy nem is az asztal alatt fekszem,
hanem a labirintus járataiban bolyongok. Minden jel erre vallott. A sötétség
és az arcomba csapó hideg szél is. Huzat van, gondoltam, s ez azt jelenti, hogy
a labirintusnak van kijárata. Nagyon régóta bolyongtam már a folyosókon.
Emlékeim egy valódibb világról megfakultak, s csodálkozva vettem tudomásul,
hogy tulajdonképpen nincs is szükségem emlékekre. Az emlékek amúgy is csak
zavarnak a tiszta gondolkodásban. Ajub khán pakisztáni elnök volt. Az ostobasággal diametrálisan ellentétes ostobaság olykor az okosság látszatát kelti,
pedig olyan, mint az atommag, amelynek három szarva nő és borját fiadzik.
Ajub khán nem csak pakisztáni elnök volt, hanem előbb Ajub khán volt, csak
azután lett elnök, megőrizve-megszüntetve magát. Ha a szeretkezéssel csupán
egy ösztön kényszerének engedünk, akkor a saját sorsunk végrehajtói és kilakoltatói vagyunk; lomtalanítjuk a lelkünket egészen addig a pontig, hogy
olyan lesz, mint egy üres cella, amelyben életfogytiglan képzeleghetünk a
mennyországról, s ha a rácsokon túl esti hangversenyükbe fognak a tücskök,
érezni véljük Isten közelségét. Fölmerül a kérdés, küszködhetett-e Ajub khán
identitászavarokkal?^ De a kérdés másképpen is fölvethető: megengedheti-e
egy elnök magának azt a fényűzést, hogy identitászavarokkal küzd? S ha
ő nem engedheti meg, én mért engedhetem meg? Több vagyok-e ezáltal vagy
kevesebb Ajub khánnál? S ha igaz, hogy amennyivel kevesebb vagyok, anynyival több is egyben, lehetek-e egyszer én is pakisztáni elnök? De ha én lennék a pakisztáni elnök, érdekemben állna-e leleplezni Halápi Gusztávot? És ha
nem leplezem le Halápi Gusztávot, akkor én a haladás kerékkötője vagyok,
vagy csupán konzervatív forradalmár? Lehet-e a forradalom a haladás kerékkötője, lehet-e egy forradalom konzervatív? Ha viszont leleplezem Halápi
Gusztávot, az a haladást szolgálja-e, nagyobb sebességgel kezd-e utána a Föld
a Nap körül forogni, s meggörbül-e a világ gyémánttengelye? Nyilván egyik
sem történik. A világ gyémánttengelye szempontjából tökmindegy, hogy Ha26

lápi Gusztáv gazember volt-e vagy pedig gondos város- és családatya. Ergo:
semmi közöm a világ gyémánttengelyéhez, viszont a magam ómódi, robusztus
és mégis törékeny tengelyéhez annál több. Halápi Gusztávot sosem ismertem,
sosem ártott nekem, tökéletesen közömbös a számomra, hogy milyen ítéletet
mond majd felette az utókor, egyszerűen csak le kell győznöm, hogy megbizonyosodhassam a saját létezésemről. Különben összetéveszthetnek Ajub khánnal,
Ariadnémnak csalódást okozok, s megszületendő gyermekemnek nem lehetek
példaképe. Hát így jutottam el végre a labirintus középpontjába. Egyre több
lett körülöttem a fény, éreztem, hogy közeledem hosszú utazásom végcéljához.
A legbelsőbb körben már szinte nappali világosság fogadott. A fény forrása a
labirintus középpontjában volt. Egy pillanatra megtorpantam, hegyeztem a
fülemet, hallom-e a szörnyeteg szuszogását. Célba értem, de Minótaurosz elbolyongott valahová, nem találtam a helyén. A szörny helyett egy nő fogadott,
őbelőle áradt a fény. A nő Yvette volt, az én Ariadném. Elképedve álltam meg
trónusánál, és meghajtottam a fejemet.
— Hogy kerülsz te ide? — kérdeztem.
— Minótaurosz én vagyok — mondta Ariadném, arcáról mennyei mosoly
sugárzott felém, a két szeméből áradó fény elől elkaptam a tekintetemet, mert
mintha savat öntöttek volna a szemembe. — Gyere, ölelj meg — mondta.
— Aki hozzám ér, a forrót hidegnek érzi, a hideget pedig forrónak. De te ne
félj. Többé nincs mitől félned.

KÉRI LÁSZLÓ: ARANYALMÁK
27

CSIKÓS TÓTH JUDIT

Színezetlen papírbabák
Jóhiszemű és bizakodó gyermek volt. Papírra babákat és állatokat rajzolt,
majd kiszínezte, s elkezdte valamennyit körbenyírni. Nagyon szeretett rajzolni.
A legnehezebb időket is átrajzolta.
A rádióban már rég ment az Egmont-nyitány. A csak-zene. Nem szólt
bele a mikrofonba senki. Nyomasztó volt ez a sok zene. Sok zene, sokk-zene,
zene-sokk. Azon volt, hogyan lehetne szólni azoknak, akik ezt az egészet irányítják a rádióban, hogy ne csak zene legyen, mert az maga a bizonytalanság.
Hiszen máskor nem így szokott lenni.
Akkoriban még nem volt tévé. A naplójába a következőket írta, napi
dátumbejegyzések nélkül:
— ötvenhatot írunk. Alig vártam ezt az évet, mert végre m á r tizenkét
éves leszek. Nem holmi kis dedós csitri. Most kezdtük el a hatodikat. Nemrég.
Mindenki azt mondja, könnyebb lesz, mint az ötödik. Az ötödik a legnehezebb. Az o.-főnökünk fiatal, kontyos nő. De őszül a haja. Festeti, hogy ne legyen ősz. Hanem fekete. Így lett őszesfekete. Feketés-ősz. Cirmos a feje. Megcirmozta neki a fodrásza. Az idő volt a fodrásza. Meg a problémái. De ezeket
a felnőttek szokták mondani. Anna néninek hívják az osztályfőnökömet.
Amikor először belépett, a fiúk kiröhögték, és lehet, hogy egy életre megsértődött. De nem mutatja. Béla Mátyásék mindenen röhögnek. Szegény Anna
néni biztosan sírt otthon. Én is sírtam volna a helyében, több órán át. Anna
néni egyben a töritanár is.
Tegnap, amikor belépett a tanterembe, ünnepélyes volt az arca. Az arcán
ezek szerint sötét szoknya volt, fehér blúz és úttörőnyakkendő. A testén pedig
sötétkék, fényes, selyem, izzadtságszagú munkaköpeny, állig begombolva, a
kettő együtt nem ment. Ugyanis végig izzadt. Ezzel az ünnepélyes ábrázattal
jelentette be, hogy vége lett, kedves gyerekek, egy hazug világnak.
Én arra gondoltam, hogy egy ember lehet hazug. Két ember is lehet hazug.
De egy egész világ? Nem értettem, hogyan hazug a világ, eddig erről nekem
még soha nem beszélt senki, vagy legalábbis előttem nem. Én ezt nem tudom,
hogy van és miért van, és elkezdett érdekelni, ö , ha a világot lehazugozta,
biztosan tudja, hogy miért.
De nekünk ő nem indokolt. Majd biztosan megkérdezzük otthon. És ki-ki
megtudja, miért volt hazug eddig a világ. Döme Kati a barátnőm, ö is megkérdezte otthon. Neki azt mondták, igaza van az o.-főnöknek, ez a világ hazug
volt, és többek közt azért, mert a háborúban, amikor a ruszkik bejöttek, folyton davajcsaszüztek, meg a legszebb bútoraikat erőszakkal kivitték az udvarra, fejszét vágtak a szép diófa szekrénybe és a toalett-tükörre paradicsomot
öntöztek, azaz az ebédre megfőzött, finom paradicsomos krumplit nem engedték megenni, azt locsolták rá. Döme Kati nagymamája sohasem tudta meg,
miért vágtak fejszét az oroszok a legszebb diófa bútoraikba. Mert vadmarhák
voltak, azért — mondta Döme Kati nagymamája, és még azt is hozzátette,
hogy most ezeket kell ünnepelni doszt-feszt, hogy felszabadítottak minket. Mi
alól? A szép bútorok és a paradicsomoskrumpli-ebéd alól?
A katonák is meg tudnak hülyülni, mondta Döme Kati, s főleg olyankor,
28

ha még bugrisak is. Aki itt állomásozott, az mind bugris volt, szokta mondogatni Döme nagymama. Mert egy sem lázadt fel otthon, hogy minek viszik
őket idegen honba meghalni, amikor élhetnének, akár száz évig is.
Döme Kati semmire sem emlékezett a paradicsomos locsolkodásból. Mert
ő még akkor pici baba volt. De a mamája, az annál inkább. És Kati még azt
is mondta nekem, hogy nem is olyan rossz ötlet paradicsomos krumplit locsolni
egy toalett-tükörre, ha az nem az övéké, hanem a másé, és lesni, ahogy a piros
lé csurog lefelé, és mindenki értetlenül nézi, hogy ez most mire volt jó. De
erre én ordítottam egyet, hogy te is olyan hülye lettél, Kati, mint a nagyanyád ruszkijai. És nem tudom elképzelni, hogy mind ilyen lett volna. Iván
biztos nem ilyen, akiről verset is írtak, mert akkor miért tanultuk, csak azért,
hogy megtudjuk, kopott, nagy bőrtáska lógott az oldalán? Nem tudom.
Biztosan voltak köztük ilyenek is, meg olyanok is. Szóval kár a gőzért, ha
Anna néni azt mondta, hogy az eddigi világ hazug volt, akkor az úgy is van.
Azt is mondta, a németet fogjuk ezentúl az orosz helyett tanulni. Nehéz volt
a cirill ábécé, most mindent kezdhetünk elölről.
De nem baj. Mert akkor legalább Döme Kati nagymamájának elégtétele
lesz, úgyis azt akarta. Meg az én szüleim is. És mindenki szülei. Az egész osztály összes szülője. Volt erről egy szülői értekezlet is. Ez ott derült ki. Másnap
senki se sírt, hogy nem Szása Tüskevics lesz ezentúl a téma. Ez is érdekes viszont. Mindenki örüjt. Mindenkit megkérdeztem, hogy miért örülnek, de nem
tudták megmondani. Én sem. Csak Döme Kati kezdte el újra a bútoraikat,
ö legalább tudta, miért örül.
Kakadu, az orosztanárunk (Kakadu volt a gúnyneve, egyébként Kakasdi
Péternek hívták) nem tudott eleget oroszul. Mindenki tudta, csak egy leckével
van előbbre nálunk. De németből perfekt. Így lettünk mi németes osztály.
Kakadu is biztosan örül, hogy nem kell többé oroszt magolnia, taníthatja végre
azt, amit tud. Megtanultuk az ótannenbaumot, meg a fukszduhásztot is. Ez az
új élet csak rövid ideig tartott, kábé két hétig.
Az igazgatónk, Hunyor Elek bácsi bekapcsoltatta az összes mikrofont az
iskolában. Az irodában rögtönzött egy stúdiót és ott mondta be a hangosba,
hogy „eddig folyton hazudtunk, kedves gyerekek, mert hazudnunk kellett".
Én nem tudom, de ha Elek bácsi folyton hazudott, hogy lehetett igazgató?
Ha egy gyerek hazudik, annak büntetés jár. Hogy van ez? Vagy nem tudták
róla, hogy hazudik? Nem mondta meg. Nem derült ki. Ha tudták, hogy hazudik, miért nem szóltak neki, hogy ne hazudj, Elek, az csúnya dolog, pláne meg
folyton hazudni, de Elek bácsinak nem szólhattak így. Elek bácsinak akkora a
hasa, mint egy hormonos bálnának, és senki nem meri letegezni, emiatt.
A hasa tiszteletet parancsol. Még a felesége se tegezi. Egészen furcsa dolog ez.
A felesége Manna néni. ö is ruszkizott:
— Tudja, Elekem, ha bejönnek ezek a ruszkik, nekünk végünk lesz, mehetünk a . . .
Mindenki félt az oroszoktól, mert azok állítólag nagyon sokan vannak. Ügy
is szokták mondani, annyian, mint az oroszok. Az már rengeteget jelent.
ö k a nagyhatalom, és azt is mondta Anna néni, azt csinálnak majd mivelünk, amit éppen akarnak. Ö a töritanár, ő aztán tudja.
Most már azon kezdtem el gondolkozni, hátha én is hazudtam eddig, és
folyton, de akkor erre nem jöttem rá. Hogy mikor és mit. A többi osztálytársamnak is gondot okozott a téma, ők is nehezen tudtak túljutni ezen. Mivel
a Kossuth adón is elhangzott, hogy ők se mondtak eddig igazat, arra gondol29

tam, éz egy ilyen ország volt eddig. Elhatároztam, nem gondolok többé erre
a dologra. Mert zavar. De mennél jobban nem gondoltam rá, annál jobban zavart. Senkinek sem lehet hinni többé? A többieket megkérdeztem, hisznek-e
ezentúl a felnőtteknek. De őket nem érdekelte semmi. Kockacukros kenyeret
majszoltak, meg gyümölcsízest, és legyintettek rám, hogy én milyen vagyok,
ahelyett, hogy játszanék hunyót. A gyümölcsízt utálom. Egy tömbben árulják
a Népboltban, ott dongják a legyek, mert szabadon van, ragacsos, és mindig
egyforma savanykás az íze. A boltos, Bedák néni dróttal vágja darabokra.
Egyedül ez a dróttal való szeletelés tetszik nekem. Bár jobb a gyümölcsíz,
mint a kockacukros kenyér.
A hét elején Anna néni felutazott Pestre. Ott él a nagymamája. Mindenkinek vannak nagyszülei, csak nekem nem élnek már. Mintha sose lettek
volna. Már a háborúban sem voltak meg. Engem nem ismertek. Sajnos. Meghaltak, igen korán. Mi egy ilyen család vagyunk. Nagyszülőtlen.
Elek bácsi azt suttogta Anna néninek az utazása előtt, hogy ne őrüljön
meg. Ne utazzon el, mert Pesten nagyon lőnek. Neki szüksége van jó történelemtanárra, s a gyerekeknek is. Ezentúl úgyis másképpen kell tanítani a
történelmet. Anna néni azt válaszolta, élelmet visz fel, mert a nagyanyjának
fáj a dereka, nem indul el a boltba, meg fél is, biztosan éhezik szegény. Neki
most ott a helye. Két nap múltán szerencsésen visszatért. Megint ünnepélyes
volt az arca. De már nem úgy, mint a múltkor, lekerült róla a vörös nyakkendő, meg a sötét ancúg. Másképp. Nem tudom elmondani, hogyan volt ünnepélyes. Mintha befelé nézne. Mintha nem is látna minket.
Én nem tudom elképzelni, milyen az, ha lőnek. Olyan filmet se láttam.
Pedig ment a moziban. 0 most már el tudja képzelni. Hallotta, látta, élte. De
azt is mondta, hogy ilyen idős korában, amilyen most én vagyok, neki sem
volt fogalma róla. A szünetben folyton forradalmasdit játszottak a fiúk. Lőttek. Ügy tettek, mintha. Viszont Badari Endrének eltalálta egy csúzli a szemét.
Két hétig nem látott. Igazgató elé vitték a társaságot. És vége lett ennek a
játéknak. Az igazgató bácsi azt mondta, a forradalom nem játék, az szent ügy.
Annak néni elmesélte, hogy majdnem szitává lőtték. Az azt jelenti, hogy
olyan lukas lett volna a bőre, mint a szita. Egy kilőtt tank alatt lapult. Hat
órán keresztül. Majd halottnak tetette magát, mert különben rálőttek volna.
Minden irányból. Mellette két valódi hulla feküdt, két felkelő. Egy fiú, s egy
lány. Egymás kezét fogták. A lány hóna alatt volt a kenyér. Elborzadtunk.
Azóta minden este beugrik nekem ez a kép: két halott, egy fiú és egy lány,
kézenfogva, hónuk alatt a kenyér. Ami már nem lesz senkié. Hiába sült ki.
Pedig biztosan akkor még jó meleg volt. Ropogós. Jószagú, friss. Sokáig nem
tudok ettől a képtől elaludni. Biztosan már lilulnak. A fejükből szivárog a vér.
Az Anna néni fejéből is éppen úgy folyt volna, a cirmos hajára, ha hagyja.
Inkább kiterítette magát, ö volt az egyetlen vértelen a környéken. S hason
csúszva, kúszva, több órán át jutott el a nagymamája lakásáig. Csupa kosz lett
a ballonja, s a ruhája is, s a mások vérétől véres. Megborzadva hallgattuk a
töritanárnőt.
Egy pillanatra sem jutott az eszembe, hogy hű, de bátor. Csak most gondolok arra, hogy hű, de bátor volt, ámbár lehet, hogy nem is bátor volt, csak
ijedtében elfelejtett gondolkozni. Ezt úgy hívják, hogy vakmerő.
Most is üvölt valahonnan a Szabad Európa Rádió. A Szabad Magyarország
hangja, a . . . méteres rövidhullámon, Gallikusz reflektora, Bálint gazda rovata . . . sok ember a Szabad Európán át keresi a hozzátartozóit, Pötyit Nagy30

kanizsáról, Vendel bácsit és a két ikerfiát a Tenyő melletti tanyákról, a tanyák
köszönik, jól vannak, ott még nem lőttek. Bár tegnap pont a város határa melletti rész felől hallatszottak lövések. Erőteljesen ratatáztak. Attól féltem, közeledni fognak. És a lakásunk alatt nincs pince. Ide olyant nem építettek. Nincsen hová lemenni.
Ratatata. • Folyton hazudtunk. Pötyit keresik Nagykanizsáról. Anna néni,
ne tessék többet felutazni, amíg ez van! Anna néni is folyton hazudott. Hátha
a lövések sem igazak? Az biztos igaz, a rádió is bemondta, bár ők is hazudtak
eddig. Nem tudom, nem tudom. Őrjítő. Az a férfi is elesett, aki a húszforintoson van. Egy sportoló. Anna néni látta Pesten, kiterítve, a Szófia utcában. Ratatata. Megint nem fogok tudni ezektől elaludni.
Jóleső érzés jár át, hogy itt még nem lőnek. Itt, nálunk a szobrot két
rendőr, a cukrászok, a fodrász, meg a katonák verték szét. Miszlikbe. Meg a
téeszből egy csomó paraszt bácsi. Volt ott mindenféle ember, azt mondják. De
az is hírlik, már ülnek, összeszedték őket azóta. De előbb jól összerugdosták,
meg összeverték őket. A szájuk is vérzett, volt, aki látta. Falat is kellett
nyalniuk, én nem tudom, milyen az a falnyalás. Kipróbáltam, de a rücskös
mész felsértette a nyelvem, s azóta nagyon fáj.
Tegnap a sánta Barcsik János erre bicegett, a házunk felé. Kicsit dadogva
szólalt meg. Az izgalom miatt dadogott. Azt közölte, hogy menekülnünk kell,
ki merre lát. Keresni kell egy jó, mély pincét, vagy külföldre menni; ha félünk, mert jönnek a ruszki tankok, már a városka határában járnak, és itt kő
kövön nem fog maradni. Ugyanis a település nem fogja megadni magát.
A rendőrök és a katonák is átálltak a nép oldalára. Felveszik velük a harcot.
Van elegendő lőszer, lőni fognak az orosz tankokra, azok meg majd vissza.
És majd átgázolnak a házakon, mert még így is valószínű, hogy ők az erősebbek. Ez borzasztó!
De ha a vezetőség átállt, miért nyalnak falat azok, akik a szobrot... Ez
itt valahogy nem stimmel.
Átgázolnak? Hát nem lehet azoknak szépen, emberi hangon megmondani,
hogy forduljanak vissza? Igaz, nem azért jöttek. De miért jöttek? Mi nem
hívtuk őket. Azért jöttek, hogy újra Szása Tüskevicset tanuljuk, és ne a tannenbaumot. Ezt is Barcsik mondta. S még azt is, hogy a lövöldözésekben ők
is meg fognak halni, meg mi is. Ha ez így lesz, akkor ma miért ebédelünk?
Úgysincs semmi értelme, ha holnap . . .
Barcsik János már másnap elindult Amerikába, és állítólag egyszer oda is
ért. Nem várta meg, hogy felveszik-e a harcot az oroszokkal vagy sem. Nem
vették fel. Barcsiknak nem lett igaza.
A házunkban nincs pince. Mindig sürgetnek, hogy szedelődzködjem már.
A játékaimat, a babát, a macit, a nagyrádiónkat, a mesekönyveket, azt itt kell
hagyni. A meggyfákat is. Azokat a zugokat is, ahol bújócskázni szoktunk.
A három, hatalmas birsalmafát is. Ahová fel szoktam ülni, meleg takarókkal
ősszel, hogy meg ne fázzak.
Most nem lehet oda felmászni, mert lőni fognak. Félek. Szeretném a birsalmafákat megmenteni. Meg a házat is. Holnap sem lesz iskola. Hogy is mennénk el oda? Itt, egyenesen, végig, a Vadász utcán, aztán jön a Damjanich
utca, a sarkon egy hete nem árul a talicskás, kiflis néni. A kiflis nénit az öreg
Hóber pék küldi ki, a sarokra, a Damjanich utca sarkára, egy talicskával.
A talicskán egy hatalmas, mély kosár, benne fehér vászon. A vászonban a jó,
meleg, sós, ropogós kifli. Ezt esszük a tízórais szünetekben. Majdnem minden
31

gyerek. Mert veszi. Sorba is szoktunk állni érte. Most nincs kiflis néni. Hóber
pék is bezárt. Mert fél. Azt mondta, a ruszkiknak nem süt. Meg attól is fél,
ha lőni fognak, nem jön majd a kenyérért senki. Most csak annyit süt, amenynyi neki, meg a szomszédainak kell.
Siettetnek. Rajzlapokat, ceruzát, radírt, színeseket, ollót veszek magamhoz.
Meg a meleg, puha kardigánomat, amit nagyon szeretek. A pince nyirkos és
hideg, és nem is a miénk.
Rohanunk át, a szemközti óvodába. Az a legelső pincés ház. Gyerekek most
nincsenek benne. A kiságyak mellett ott sorakoznak az üres bilik. Az egyik
termet kinyitja Kati óvónő. Bemegyünk. Heten vagyunk, mi és a szomszédok.
Hét matrac a földön, azon'fogunk aludni. Ha riadó lesz, a pincében is
van ugyanennyi. Rengeteg ember, ez nekem sok. Még így is félek. Mindenki
riadt, és nem lehet tudni, ki és mire gondol. Kati óvó néni is nagyon izgatott.
Egy nagy fazékban paprikás krumplit tesz középre, ő főzte, együk meg. Az
óvodások készletéből tányérok és kanalak kerülnek elő, az udvarra nem lehet
kimenni. Nem engednek. A házunkat innen, ebből a teremből nem látom. Csak
a hatalmas dübörgést hallom. Csak Kati óvónő mehet az ablakhoz, senkit mást
nem enged oda.
— Itt vannak az orosz tankok! — mondja. És sikoltozik hozzá.
Előveszem a rajzlapokat és a ceruzát. A színeseket is, meg az ollót. Az
este rajzolt papírbabákat szeretném kiszínezni. Nagyon gyorsan ver a szívem.
El kell ütni az időt valamivel. Keresgélem a színeket. De nem tudok odafigyelni. Az olló se kell. Belenyírnék. Nem tudom. Ma nem megy. Holnap sem.
Holnapután sem megy. Majd máskor. A felnőttek arcát figyelem. Szomorúak.
Izgatottak. Ök se tudnának kiszínezni egyet sem. Miért van ez? A.gyerekek
nem tudják, hogy miért van ez. össze fog dőlni a szép, nagy házunk?
A meggyfák? A cseresznyefák?
A pesti rokonokról se jönnek a hírek. Holnap ki fogunk lopódzkodni a
vasútállomásra.
Holnap van. Várjuk a csabai gyorsot. A gyors nem jön. Nem indították el.
Csak egy koszos tehervonatot. Az ilyenben szokták a bőgős marhákat szállítani. Most nincsenek benne bőgős marhák. Nem lehet tudni, mit szállítanak
benne. Ezen utazik Kontári mozdonyvezető rokona is, akit jól ismerünk. Kontári segít. A teher itt lassít egy kicsit. Mert megállni nem szabad. Hátha észreveszik. De nem. Kihúz az állomásból. Ott, ott a hírhozó, Dani! D a n í í í í í ! . . .
Pedig régóta integethetett. Késő. Egy levelet és egy kis csomagot dob le. Jaj,
az majdnem lezuhant, a kerekek alá. Majdnem. A pestiek küldték. Benne a
hír is, hogy hál' Istennek, élnek. Mi a viszont-ajándékot már nem tudjuk feldobni neki. A vonat elment.
Esteledik és nagyon lehűlt a levegő. Pedig nincs tanítás. Reggel óta a síneket lestük. Előre nem lehet tudni, mikor és ki érkezik. Semmi nem halad a
menetrend szerint. Most is üzentek, a vasutasok, hogy fog jönni. A fűtetlen,
légypiszkos, verejtékszagú váróteremben voltunk, estig. Egy kövér asszony
szuszogva aludt a sarokban, reggel óta. Gyerek nincs vele. Van egy bő szárú
szatyra. Abban egy kiló alma és egy koszos zsebkendő, ami kilóg belőle.
Idegölő várakozni. Minden kis sípszóra, füttyszóra kirebbenünk. A sínek
mellé. Mások is várakoznak, ugyanúgy. Ügy látszik, más is tudja a postázásnak
ezt a módját. A vasutasok mindenkin segítenek.
Másnapot is a váróteremben töltjük. Mert a kis csomagunkat, az élelmiszerest mi is fel szeretnénk adni. És pár sort, hogy megvagyunk, és jól va32

gyünk. Ma sikerül. Jön a vonat. Lassabban, mint tegnap. Ott van Dániel! J ö n
visszafelé. Megy Pestre. Futás a kerekek mellé! Csak alá ne essen senki! Elkapja. Jól dobtunk. Van, aki rosszul célzott és siratja.
Rohanunk haza, a meleg kályhához, az óvodába, mert már erősen hűvösek
az esték. A rajzaim még mindig ott hevernek, kiterítve, az asztalon.
Nem tudom, mi történt. Űjra kezd az iskola. A sarkon kidobolták. Nincs
többé németóra. Az oroszt tanuljuk tovább. De akkor mi volt ez az egész?
A rádió bemondta, Budapesten a halottak száma egyre nőtt. Romokká váltak
a régi, szép épületek.
Több osztálytársam apját félig agyonverték a hatóságok. Páran már börtönben vannak. A szobor miatt is. Sok ismerős már idegen országban jár.
Senki nem vette fel itt a harcot. A szobrot is kezdik helyreállítani. Ugyanoda
és ugyanúgy. Mindenki rohan. Idegesek és szomorúak az emberek. Nem lehet
a felnőttekhez szólni. Soha többé nem fogok rajzolni szomorú szemű papírbabákat. És nem szeretnék így vonatra várni többé, a sínek mellett.
Eddig tartott a naplóbejegyzés. Dátumok nélkül. S azóta is, ha ötvenhatról
hall, az neki először is egyenlővé válik a várótermek feszült, hideg, verejtékszagú csendjével, a színezetlen, félig kész papírbabákkal.

CINGHITA IONEL: REPÜLÉS
33

TANDORI DEZSŐ

A Bécsi Kettős
1. A NAGY-SZALMAKALAP
Jöttem vissza, most utoljára nyáron, a Práter fái alatt, ahol
ki van írva, festett táblán, hogy ezt saját felelősségére teszi,
aki teszi. Nem vártam meg Bécs város nagydíjának fő futamát, a döntőt.
Jacinthe, Comanchero, Miss Lord, Belissa, Laramie Max után — és
ők se —: nem érdekeltek a lovak; ők maguk sem „érdekeltek"; mit
kerestem ott? Ma, június 24-én, vasárnap, főleg nagyon hangzott
a magyar „... zdmeg", sok elhízott, kövér álak zengett anyai és apai
nyelvemen; semmi nem volt ugyanaz, mint amikor Jacinthe üzent,
Szpéró „testvére", csak nem pontosan üzente, hogy tedd meg a hármas
befutót ezer schillinggel, úgy, ahogy a Traber Zeitungban áll,
és harmincegyezer schillinget nyersz. Na, és ha harmincegyezer
schillinget nyertem volna?! Namostmár, és ami a még híresebb újságokat
illeti? Ahol világforradalmakat hirdettek meg? Es egy mi lett belőlük?
Ugyanaz a „ ... zdmeg" kiabálás, ugyanazok az emberek, még rosszabbak,
jobbak, nem sokkal jobbak, legalább a bécsi Traber Zeitung nekem
mindig a jobb és bal világforradalmaktól és nagy jóléttől mentes
újság marad. Hat futamról tudnék beszámolni, de inkább
elmondom,
hogy „férfiasan" becsomagoltam — jól néz ki a bőrönd, a két táska,
jól van leragasztgatva leukoplaszttál a zeneszerszám! —, és jöttem
haza a Rasumofsky utcán, és most itt vagyok, várom ehhez az utazáshoz
az utolsó telefont otthonról, rekord, hogy találtam egy dugi Zypfer
doboz sört a saját táskámban, „.. .zd meg", ki gondolta, hogy ott
van, ehhez is haza kell menni, hogy az ember a saját táskáját jobban
megnézze. De hogy hazamegyek, kezembe fog ülni újra Aliz, beteg lábú
tojó verebem, vissza fog fogadni, mint a régi rend, és a szeles
csillagokra ugyan nem, de a kalitkatálcájára kikönyökölhetek,
és itt
akkor — ott akkor — mintha Comancherót nézném, Miss. Lordot,
Cleopatra Fortunát, Lord Bangs futna valahol a mezőny közepén,
'
Achille Lauro nem sértett jogú hajó lenne, és csak annyi volna,
hogy a Nagy-féle szalmakalapot — ez a „Nagy" itt a nagy kalapos,
vagy a nagy kalaposok egyike — nem tehetném fel, Alízék csak a
megszokottat tudják elviselni. En el tudom viselni a szokatlant is,
mert tudok a halálról, tudtam megannyi évtizeden át, hogy nyilván
nem fog örökké tartani, amiben oly sokaknak oly jól ment, és oly sokan
készültek rá, hogy majd aztán menjen nekik jól. En sehol se vagyok,
még köztük se, tőlük se eminnen, se amonnan. Ellopnak, Párizsban,
mint egy kabátot, Kölnben Szpéróm hirtelen ott van egy templom
kapuja fölött mozaikként, és szól hozzám: nem azt mondja, „ne bándd,
hogy tizenegy évig kitartottál mellettem", mit tudja ő azt, mit tud
ezekről a dolgokról, se Venice Crown, Coupe Denmark — Hamlet! Hamlet! —,
Express Lobell, Bellino Hanover nem juthat eszébe. Azt mondja csak:
„Nehragugy, nehragugy", ilyesmit mond, „nemhtek hozdvisz", nem mehetek
34

vissza hozzád — bruohk, hruobkhk!, mondják a lovak, áhógy elvágtatnak
Spadernával, Plschekkel, Übleissel, Doppler juniorral a kocsiban
előttem, el Pert Qui, Aramis, Martell Guy, Wállturno — ó, könnyeim
elkezdik! Wállturno! Szpéró, drága cicz! Nem, nem tudok mit mondani,
Szpéró mása, nem mása, ott a kölni Severin templom mozaikcímerén, itt
annyi dolog van, ami miatt nem mehetek vissza hozzád, oda, ahol sosem
voltam: például: nem kaptam még rákot, nem ütött el az N vagy a D vagy
az O járat, nem szakadt le velem Szent Lajos Lánchídja. De a paták, a por,
a tömeg kiabálása, az egész kocsiverseny, bécsi Krieau, azt mondja
nekem, várjak, nemsokára, csak egy kicsit várjak még, aztán meglesz
a befutó, teljes mezőny, Ti mindannyian, Szpéró, Samu, Flóri, Csucsu,
Tili, Éliás, Pipi Néni, Poszi, Pepi, Tóni, majd Aliz, Böbe,,,,,
karmok
nyoma, paták nyoma, Tutu, Bloody Meadow, Angelo von Hirsch, Rudi, Gida,
Nyuszi, Berci, Csutora, Mokka, Tódor, Lord Bangs, meglesz, az egész
mezőny célfotósan át fog szaladni a célvonalon, s a képek elégnek.

2. A BŰCSÚREGGEL
Még egyszer kicsit végignézek rajtatok, ahogy kinyitom a Traber
Zeitungot, nézem előbb, épp-úgy, még egyszer, ahogy Konrád
Spaderna Alamo Mystere mögött a könnyű kocsiban ott ül, és
a Repülő-derbyt megnyeri. Fehér felső, kék elefántok, ez a
szerelése. Még egyszer elgondollak titeket, ahogy már haza, a hozzám
legközelebbi bizonytalanba, megyek, indulok este, az előbb a
telefon — nem sok jót ígért. El is tartottam kicsit a fülemtől,
huszonnégy szerencsétlen év — szerencsétlen? vagy mit lehet
mondani? én nem tudom, mit —, zengett rám, kiáltozott rám a vonal
túlsó végéről. Hibáim visszazáporoztak, Kafka, gondoltam,
más nevek, gondoltam neveket, hiába, ez van velem, ez velem van,
hiába minden név. A saját életem nevei záporoztak a kagylóból,
mint egy zuhany rózsája, szórta közelből, nagyon közelből a kagyló
a rosszat, ami nyilván rám háramoltatható, ami, ennyi azért tény,
nekem valami oknál fogva ki kell, hogy jusson, kijuthat. Nem kéne?
Nem tudom. Nézem még egyszer képzeletben a fákat, melyek alatt,
mint ki van írva Krieau felé a Práter sarkán, saját felelősségemre
megyek: ágak szakadhatnak le, nyilván. Megyekt megyek haza. Nézlek
titeket, még egyszer, kicsit, Awio Dewar, Gina Karina, My Pride,
hallom, zsongásból a hátam mögül, mit gondolsz My Pride-ról, kérdi
valaki a másikát. De jó lenne akár csak ezt is megbeszélni otthon!
Bár minden meglesz, ha-ha, amennyiben. Él Aliz. Itt kis gyertya
fog égni érte, valaki odateszi. Aliz a kezemben fog hasalni megint,
érzem lábának apró-tagolt érintését, nézem szemét, mely ugyanazt,
ugyanazt mondja. Samu fürödni fog a szőnyegen a tál vízben. Igen,
igen. A telefon csendes, még az itteni közértembe is elmegyek,
elfogyasztom az egyszerű reggelit az egyszerű helyiségben, Medina
Maxina, Báron Atlantic, Szpéró, Samu, For Ever Freight, Aliz,
nézem, nézem mindezt, igen, Örök Teher, For Ever Freight, így kell lenni.

.35

gránátalma rubinszíve]
r e g g e l — valahogy így kezdtem a másik verset
amelybe bevackolta magát a meglágyult
évszak
mint kotorékeb a rókalukba
s nem hajlandó kidugni fénylő orrát
hisz otthonává vált az űzött szag
és hajlékony dallamokat vonít a föld alatt
a hársak illatos gyökerei
közé
vakondjáratokban
hallgatózik
vakondprém
szeretne
lenni
meg rókagerezna s fülemületoll
a régi kertben
hosszú cinóbercsík egy
testben
gótikus árny a
krumplisuttogásban:
bizonygatom — e z a z a r e g g e l
egyezkedem
a megírttal
s pecséteket ejt rám a hirtelen
felhő
tintaceruzakék
csöppekkel
pöttyöz
gyerekszeplőim
helyén az orrtövön
s a szlávarccsonton sűrű
kékszeplők
kihasaltak a bőrömre
tülekednek
fecsegnek
ahogy tették volt azt harminc éve:
a miniumtájban
ottó azúrja
a határon átszökött
adriája
most keresheti
vrnik-szigetén
hová lett a víz hiszen nem írta ki
hová hová világszín
tengerem
ha nem hozzám akkor kihez
ki tud elmerülni a
porcelánmázban
a levendulavirág
kunyhójában
ki lehet
szappanreklám
önjáró zsilett alatt a kemény
szőr:
a r e g g e lazúrból felmerül
palóznák
szájaszögén a gránátalma
gránátalmafám
első virága
olasz korsós kis lény
izeg-mozog
nem találja a karsztokat
a víznyelő szörcsögő torkát
a klottszemű
aggleányt
— de itt az adria- s az ionkék
delfinek búknak föl a vörösföldből

és visszamerülnek
a részeg földbe
de egy hátuszony
kiáll
kiáll a barázdák
közén
tajtékot hasít
borszínű ez is
a nagy alkoholista
görögé
olvasható az ásványlapok
között
lapozható történet a
szőlőlevelekben:
ellopjuk attól a r e g g e lt
dudorászom
velem a tenyéröblű
domboldal
mutatvány ez is mint a meztelen
lányok
a leszakadó selymek a székkarfáról
suhogó tükrében
másolatunk
én és a gránátálma szíve —
hát ilyen rubin vagyunk a rotációson
a rotációs derengő
balkonén
alattunk horgos íriszek
szélvirágok s trubadúrdal
a nagy
ólombányában
az ódák pedig vesszenek jönnek a kosszarvé
epikusok — mióta már mióta
hogy szétfolyunk
a kánikulában
deltázunk másolgatjuk a nyarat
öltögetjük a kertösvény
azsúrgallérját
propellerforma
jeleket varrunk bele
megfejtjük
ama
labirintust
ahol hűsöng a saját
minotaurusz
és a házidémon
pontosan keresztezve a fonalakkal
a szövetet a sebeket a savakat:
az adriaüveg

akváriumában:

létezésem kockás
teraszán
ahol nem nézek félre
vért nyal a gránátálma tengeri sósat
amihez magként
hozzászokott
tenyerem robixsebét
nyalja
csuklóm fölött a dróthorzsolást
nincs ki leválassza bőröm
vámpírját
magányosan araszolgat
rajtam
hű zsákmány
hogy visszaadja az é n t nekem:
reggel
— pontosan kezdtem
és elkezdődik
hiszen percekre volt csak
itt ottó adriája

ezt a verset

s ülhetünk egymás árnyékában
—
hány nap kél hogy kettő az árny
hány időt tud mutatni
egyszerre
a napóra termékeny
mutatója
míg gáliccal tömködi a
tengerhiányt
e meggárgyult
évszak
kékkővel tölti fel az üregeket
a rögök tövét a szirmok
hasítékát
a
kéményperemet
s késként rohangál fel-alá
beleszalad a
telekhatár-körtefába
az ónixfüge leveleit
meghasgatja
akár a jég a kukoricát
lesi a cincsatornán lapuló
macskát
ha rácsap a csimasz
verebekre
a fészek is kékkel, legyen
tele:
a feltételes módban
mögött is ott van:

elfekvő

kép

valaki jár a kertben
szél van a vállán
tusba mártja magát a
présházablakpárkány
fölötte ha méterre az ég
alatta ha méterre a föld
veri a
szőlőfürtöket
szemelgeti a naspolyát
mágnesvizekbe
önti a vasport
átlövi az enciánt — a deréknyi
fácska
a gránátalmácska vonzza
magához
s mint rejtett rím a sor közepén
meghajlott és álmos — te vagy az
te
a felpattant bimbó szelleme te bimbószag
te virágragyogás te a pirosban
fürdő
át- s
megváltozás:
miként satírozzuk át
a balatoni ragyogást a konok
verset
amelyhez visszatért hártyapapírba
csavarva
a délszak
és a délszak sátora: .
a reggelben rubinszív
a gránátalma fényes
döbogásod

kidönti

dobog
szíve:

—

mellkasom:

TORNAI JÓZSEF

Modern vagyok és ősi
A hatvanas évek elején, miután lassan-lassan fölocsúdtunk az ezerkilencszázötvenhatos ősz megrázkódtatásából, úgy éreztük, hogy egyre nagyobb lélegzetet vehetünk, mert a világ mégiscsak gyönyörű. Akkoriban írtam a Hemingway nyara című versemet. Valójában az ő halála alkalmából fogalmaztam
meg azt az esztétikát, miszerint szépek a folyók, a tájak, a lovak, a nők, tehát
osszuk föl a világot: mi, költők írjuk a verseinket, a politikusok csinálják a
maguk dolgát, munkamegosztásra rendezkedtünk be. Az egész magyar líra
ilyesféle volt akkor, kialakult az úgynevezett antropológiai költészet. Juhász
is ilyet írt, Nagy László is, Pilinszky akkor sajnos nem nagyon dolgozott.
Gyakran beszélgettem vele, és neki majdnem mindig az volt a panasza, hogy
nem ír. Mi, többiek azonban tele voltunk energiával, és olyan költészettel próbálkoztunk, amelybe mindez belefér. Természetesen René Char és egy csomó
más, nagy francia szürrealista példája is vonzott, mivel úgy éreztük, hogy a
szabad asszociáció vagy a nagyon merész metafora a modern költészet egyik
legjellegzetesebb eszköze. Nekem akkor jelent meg a második kötetem, Az
égigérő föld, ami már a címében is (Az Ég igérő föld, illetve az Égig érő föld)
ezt a fajta nyitást jelenti, vagyis: hogy a politika dolgát mi nem tudjuk átvállalni. Lehet ilyen vagy olyan véleményünk, állhatunk néha mellette vagy a
leggyakrabban szemben vele, a mi dolgunk az, hogy megterémtsüjnk egy korszerűbb modern költészetet. A modern akkor még negatív jelző volt. Azonban
bármilyen támadások értek minket, éreztük, hogy igazában véve nem tudnak
minket megállítani. így is történt.
Eddig közös útról beszéltem, és azt hiszem, teljesen indokoltan. De aztán
az utak szétváltak, a szó legjobb értelmében, és mindenki a maga saját sorsát
és természetét igyekezett megvalósítani. Ilyenformán a magam verseire fordítva a szót: nekem egyre inkább az lett az érzésem, hogy van bennem valami
nagy titok: és ez az ősemberi örökség. A primitív költészet, az ősi költészet.
Így ismertem föl, hogy modern vagyok és ősi. Az úgynevezett diszkontinuitásés kontinuitáselméletben természetszerűleg minden kultúra a kontinuitás híve,
ahogy ezt Babits is fölfogta. Az én számomra teljesen világos volt ez, mégpedig nem valami elvont értelemben, hanem úgy, ahogyan mi a magyar, szinte
keleti kultúrának a hagyományaiból, a középkori, majd klasszikus és reformkori, majd romantikus, és az Arany—Petőfi, vagy az Ady-, Szabó Lőrinc-, József Attila-féle már modern magyar irodalomnak a hagyományát akartuk
folytatni. De azzal az újítással, amire éppen Nagy László és Juhász Ferenc
példája figyelmeztetett: hogy van egy nagyon ősi, archaikus rétege a népköltészetünknek, ami egyébként, ahogy a Cantata profana is bizonyítja, nagyon
archaikus, mitikus öröksége az egész európai emberiségnek. A Kőműves Kelemenről is kiderült, hogy európai ballada, vagyis a mondanivalója teljesen általános. Amikor tehát ragaszkodunk a hagyományhoz, éppen a hagyomány kötelez minket arra, hogy minél előbbre haladjunk. Ez volt a mi költői meggyőződésünk, vagyis az, hogy Juhász Ferenchez mérve is kirajzoljuk a magunk saját
pályáját. Másként nem lehetett volna.
Lassan-lassan kibontakozott bennem az a fölismerés, hogy mi igazában
39

véve annak a folyamatnak vagyunk a közkatonái vagy esetleg nem is közkatonái, melyben a magyar paraszti kultúra (amin Kodály meg Bartók is anynyit dolgozott, de Kriza Vadrózsái óta szinte mindenki), ez az elsüllyedt műveltség végre szervesen beépül a nemzeti kultúrába.
Egyre inkább úgy éreztük: a mi nemzedékünknek az a föladata, hogy a
hasadás teljesen megszűnjön, anélkül, hogy a nemzeti kultúrának le kellene
szállnia valamiféle dadogó szintre, és anélkül, hogy a paraszti kultúra a maga
nedvdús rétegeit ne oltaná bele ebbe a kultúrába. Azt hiszem, ezt helyesen
láttuk, és ebben az ügyben semmiféle ellentmondásba nem kerültünk senkivel.
Se Babitscsal, se Adyval, se Pilinszkyvel, se Vas Istvánnal, vagy éppenséggel
Júhásszal vagy Nagy Lászlóval. Ebben a tekintetben ez, úgy érzem, mindenki
által elfogadható fölismerés volt. Hiszen éppen Nagy László maga teljesen
Európára nyitott magyar kulturális lépés. Nagyon nehéz volna kijátszani azt
a magyarságot, amit Nagy László mint parasztszármazék vall és megvalósít
a pályáján, az európaiság, vagy épp a világkultúra ellenében. Az ilyesmi csak
hamis és rosszindulatú lehetne, hiszen ez nyitott magyarság, és ez az én eszményképem.
Efféle előzményekből következett aztán az én saját ars poeticám.
Az 1959-ben megjelent Paradicsommadár című első verseskönyvem tíz év
verseit tartalmazta, annak tehát elég nagy része, legalábbis egyharmad része
1949-ben, sőt 1949 előtt írott vers, és csak kétharmad része olyan, ami 1950ben, 55-ben, 56-ban, 57-ben elkészült. Ebből is kiderül, hogy noha én az irodalomban 1955-ig nem jelentem meg, kamaszkorom óta írtam verset. Természetes, hogy ezeknek a verseknek az alapja a középiskolában megismert Petőfi-, Arany-, Vörösmarty-féle versvilág volt, vagyis a múlt századi romantikus,
illetve a népi irányzat. Aztán, hogy polgári iskolámat elvégeztem, egyik barátomtól egy Áprily-kötetet kaptam ajándékba, A láthatatlan írást, amely Áprily
válogatott kötete. Egyszerűsítve a dolgot, ez mégis csak impresszionista líra,
de akkor nekem a modern költészetet jelentette. Hamarosan megismerkedtem
aztán Babits meg Ady verseivel, és akkor már láttam, hogy számomra nagyon
rosszkor jött az Áprily-féle impresszionistább. költészet. Igen friss lélekkel
olvasgattam, de nem volt a Babits-féle vagy az Ady-féle modernséghez hasonlítható. Babitsban is meg Adyban is, és aztán később fokozatosan csak Adyban
— mert egyre inkább Ady felé terelődött a figyelmem —, nagyon- izgatott a
nyelv kezelése. Ahogy például a saját szilágysági nyelvét igyekezett összeötvözni a Biblia nyelvével, a Károli Gáspár-féle magyar nyelvvel. Ehhez hozzájárult még egy, nem tudom, költőknél mennyire gyakori élmény, hogy
Móricz írásmódja, nyelvezete nekem szinte fizikai élvezetet okozott. A Pillangó,
az Árvácska, a novelláknak nagy-nagy része, vagy az Életem. Tudom én, hogy
a Turi Daniban mennyi a túlzás; mindkét ágon parasztok a szüleim, nem is
beszélve a nagyszülőkről. Tudtam én, hogy a parasztság nem olyan, mint
Kodolányi korai novellái, az úgynevezett móriczos novellák: Böbék Samu búcsúja, Sötétség meg a többiek; bennük éreztem, hogy mi az, amit a naturalizmus, a nyugat-európai naturalista tanok tettek hozzá akár Móricz parasztnyelvezetéhez, akár Kodolányiéhoz. Versekben is olyasfajta nyelv kialakítása
foglalkoztatott (amit aztán jócskán megtaláltam, úgy 53—54—55-ben, már
Juhásznál és Nagy Lászlónál is), amely nagyon mélyről fölszakadó magyar
nyelv. Amiben, persze, benne vannak az előzmények: például Balassi reneszánsz nyelve. Mert Balassit modern költőnek tartom, Petőfit nem. Ez nem
értékítélet,
40

Verseim vagy filozofikusak voltak, de nem elég érzékletesek, vagy érzékletesre sikeredtek, akkor meg alig volt mondanivalójuk. Tudtam, hogy ebből
a csapdából csak úgy tudok kimenekülni, ha eljutok ahhoz a nyelvezethez,
amely részben a népköltészetünkben van meg, részben a népköltészethez közel
álló költők írásaiban, például Csokonaiban, Sinkában. Érdekes, hogy egészen
nagy költőink, mint Ady, vagy aztán az egyre jobban „elhatalmasodó" József
Attila, Szabó Lőrinc hatásán kívül igen sokat köszönhetek annak a magatartás- és nyelvkezelésmódnak is, ami Juhász Gyulát jellemzi. Hozzá valamilyen
egészen „személyes" érzelem kapcsol.
Ezután még két olvasási élményem volt, ami a saját nyelvezetemnek, illetve látásmódomnak a kikísérletezéséhez erősen hozzájárult; az egyik Weöres
Sándor. Weöresben az a csuda, hogy neki nincs személyisége, ilyenformán
Weöreshöz soha nem lehet közel jutni, nyelvezete viszont annál inkább van.
Ráadásul filozofikus költő, akinek az a szerencséje, hogy Csöngéről örökli
azt a nyelvezetet, ami nélkül olyan elvont lenne, mint Komjáthy Jenő. (Nagyon szerettem, de rá kellett ébrednem, hogy Komjáthynak nincs vére és nincs
húsa.) A másik író, aki alkatával nagyon előmozdította annak az útnak a megjárását, amire aztán ráfordultam, Proust volt.
Weörest, Proustot, a francia szürrealistákat meg a népdalok szürrealizmusát átgörgetve magamon, olyan állapotba kerültem, hogy egyre-másra színeseket álmodtam és víziókat írtam meg versben. A Paradicsommadár című vers
is ilyen, és A piros torony is. Ezek tiszta álmok, látomások. Kezdetben az
impresszionisták, majd később a naiv festők vagy Rousseau is hatott rám.
Emlékszem, hogy 1955-ben vagy 54-ben, amikor először lapoztam át egy reprodukciós könyvet, melyben az összes nagy képei megvoltak, azt olvastam a
bevezető szövegében, hogy Rousseau-ban van valami „veszélyes". Valóban van
benne valami, ami hihetetlen mértékig fölszabadítja a tudat alatti világot. így
alakult ki, egy kicsit persze kimerevített, vizionárius költészet az azokban az
években írt verseimből. Ehhez még hozzájárult, hogy mielőtt én az irodalommal valóban megismerkedtem, teljesen ösztönösen, a haraszti tájon járva,
dalokat, énekeket rögtönöztem. Különös módon ismétlőtechnikás verseket.
Űgyhogy, amikor először négerverseket olvastam még magyarul, aztán angolul
és németül, azok beleépültek ebbe a már amúgy is készülő világba. Rá kellett
döbbennem, hogy modernek vagyunk, tehát tudunk rakétát csinálni, de az ősi
istenek barlangjából még nem tudunk kiszabadulni. Ilyen módon egy nem
intellektuális, hanem filozofikus feszültségű költészet jött létre, aminek azonban a nyelvezete ráépült a magyar és. nem magyar hagyományra. így született
meg az első öt kötetem: a Paradicsommadár, Az égigérő föld, a Jársz és kiáltasz, az Aranykapu meg az Időtlen idő, amikből az első válogatott kötet, A bálványok neve állt össze. A bálványok neve a világ hétpecsétes titkait őrző
istenségek megnevezéséről szóló vers; a Sors, a Győzhetetlen király, az Aranykín egész ösztönéletünk jelképe.
A freudi vagy jungi lélektan, az úgynevezett mélypszichológia, hozzátartozik a századhoz, nem az én fölfedezésem, sőt bizonyos fokig az én nemzedékem el is hanyagolta. A nyugatosok, Nemes Nagy Agnesék sokkal jobban
ismerték ezt a századra rendkívül mély hatást gyakorló pszichológiai irányzatot. Amit ők nem ismertek annyira, vagy nem volt számukra olyan fontos,
az az etnográfia, az etnográfiai forradalom, kezdve Fráser Aranyágával (ami
nélkül szerintem nincs modern irodalom) egészen Malinovszkiig.
Efféle lélektani és néprajzi búvárkodások is hozzájárultak ahhoz, hogy
41

ezek a versek vizionáriusak, közel vannak a földhöz, mégis filozofikusak.
A városi élet fölfedezésének az élménye együtt jelenik meg bennük a személyiség veszélyeztetettségének a megrázkódtatásával, azzal a rettenetes tapasztalattal, hogy az embernek ebben az egyre inkább iparosodó és fegyverkező
világban egyetlen és utolsó vártornya, ahova visszamenekülhet, önmaga. Vagyis, hogy a modern líra a személyiség kalandja. Az tehát, amiről már csak a
költészet eszközeivel lehet beszélni. Az eszközeink finomabbak. Én mindig
kételkedően néztem a költészetet, de folyton meg kellett lepődnöm azon, hogy
versben milyen pontosan lehet emberi tartalmakat megfogalmazni. Mindig
Tamás voltam, bizonyítékokat kerestem, és mindig megkaptam. A költészete
ben telitalálatszerű pontossággal lehet kifejezni, fölidézni olyan emberi helyzetet, tartalmat, szituációt, bármit, amihez prózában, esszében vagy regényben
200 oldalt kellene írni. Versben ehhez elég egyetlenegy sor vagy metafora.
Ennek ellenére az a fájdalmas érzésem mindig megvolt, hogy ahogyan a 20.
századi emberiség fokozatosan elvesztette az érzékét, a hallását a metafizikum
iránt, és ennek következtében a technikája se maradt meg annak, hogyan
nyissa ki magát a metafizikai felé (mert más érdekelte, másba ölte bele az
energiáit), ahhoz a finomsághoz is, ahogyan a költészet föl tudja tárni a személyiséget és a világot — egyre nagyobb ütemben a nagyon-nagyon keveseknek lesz meg a befogadóképessége. Noha nemzeti kultúránkban az első helyen
áll a líra, a gyakorlatban még sincs olyan kitüntetett helye, mint a színháznak,
a regénynek, vagy akár a szociológiának, történelemnek. Ma sokkal nagyobb
izgalmakat lehet kelteni egy történelmi esszével vagy egy történelemkönyvvel,
mint versekkel, hacsak nem költészeten kívüli vitákról van szó.
Az első öt kötet után, amikor megcsináltam a válogatott könyvemet,
A bálványok névét, úgy éreztem, aligha léphetek tovább, ha nem ismerkedek
meg most már közelebbről az emberiség ősi költészetével, törzsi kultúrákkal.
Ezért fordítom le a világ törzsi költészetének jó részét, a Boldog
látomásokban. Eszkimókat, indiánokat, óceániaiakat, vietnami bennszülöttek ősköltészetét vagy ausztrálokat. Következő köteteim, a Naptánc, a Kiszakadva, majd
már ennek, ezeknek a fordításoknak a következménye. Nem hiszem, hogy ez
stílusban kimutatható volna, de azért a Naptáncban mégiscsak úgynevezett
szerepjátszó versek vannak, például az azóta Amerikában meg mindenfelé angolul megjelent T. S. Eliot tésztát főz című vers. Ilyen a Don Jüan magnószalagon, a József, az újrakezdő, a bibliai József mítosza. Folytatódik tehát a
mítoszok földolgozása, csak most már szándékosan anakronisztikussá téve az
eredeti szituációkat. Maga a Naptánc című vers pedig olyan kísérlet, amit ma
a neoavantgárdok akusztikai versnek neveznek, mert pusztán szótagokra épül.
Aztán következik egy még furcsább visszalépés az időben, ez a Tizenhét ábrándozás; tizenhét szerelmes vers, olyan férfi vallomása, akit otthagy a felesége gyerekkel együtt. Ezek is szerepjátszó versek. Az egyes szám első személyt harmadik személyként használtam. Megszabadultam a saját személyiségemtől. Ráadásul olyan kompozíciós elvet alkalmaztam (ennek a m ű f a j i meghatározása lenne az „ábrándozás"), melyben nagyjából egy mondat, legfeljebb
két-három mondat egy-egy vers. Nagyon kellett ügyelnem arra, hogy ne legyenek kötőszavak. A jelzők a főnév mögé dobva: minél szintetikusabb mondatokkal dolgoztam. Zenei forma is az „ábrándozás", miközben igazában véve
tele van képekkel. Síksági homokos sivatagi vidék jelenik meg: árulkodóan a
dunaharaszti táj.
A Kiszakadva, a Naptánc és a Tizenhét ábrándozás után következik a Fe42

jem alatt telihold, a teljes visszatérés a személyességhez. Annak a fájdalmas
fölismerésnek a könyve ez, hogy nem tudtam meggyökerezni igazában az idegzetemmel, az ösztöneimmel, természetesen az értelmemmel sem a nagyvárosban. A visszakapcsolás kétségbeesett kísérletei a Fejem alatt telihold versei.
A Talán ha elmennék Harasztira, Az otthontalanság elégiája és más efféle versek a nagy visszatérés próbái, vagyis a csőd beismerése a szó legjobb értelmében. Mert ez a kötet adta azt a tudatot — nem írás közben, mert akkor az
ember ezt nem fogja föl, nem is kell fölfognia —, hogy számomra az alapkonfliktus egy természeti lény és egy modern értelmiségi közti föloldhatatlan
feszültség. Egész nemzedékünknek át kellett élnie ezt a „természet fölött aratott győzelmet". A buldózerek erdőstül, mindenestül, vadvizestül elpusztították
azt a tájat, ahol gyerek voltam. Raktárak, homokkitermelő bányák működnek
a helyén, mintha atombomba vágott volna oda. Sajnos, nem költői játék, nem
fantázia szüleménye, amiről a Fejem alatt telihold c. vers szól. Vagy égyensúlyt tudunk teremteni a természettel, és persze önmagunkban is, mert az a
lény, aki a természetet így pusztítja, önmagával sincs békében — vagy pontot
teszünk a földi civilizáció végére.
1977-ben Veres Péter meghal, és ez számomra — körülbelül 10—12 éven
át ismertem személyesen, és elég gyakran beszélgettünk — elviselhetetlen
volt. Meg kellett tehát teremtenem egy olyasféle ember mítoszát, amilyen
ő volt vagy lehetett volna. így írtam meg a Veres Péter-énekek 73 versét.
Ezután kezdődik az a korszak, amelyben megjelenik a kisebb prózaírásokat, megemlékezéseket tartalmazó könyv, a Nap jár a homoktetőkön, aztán a
száz gyerekkori elbeszélést egybefogó, A Lemenő Nap Dombja című kötet, és
Az ihlet sötét és világos foltjai, az esszékötetem, amiben írókról, néprajzról,
nyelvészetről, természettudományról, filozófiai dolgokról szóló írások vannak.
Közben éveken át foglalkoztat — 1982-ben megjelenik A többszemélyes én
című verseskönyvem — a férfi—nő viszony természete, tragédiája, botránya.
Annak a bogozgatása, hogy a civilizáció hogy hat erre a viszonyra. Mert világos, hogy nem szabad úgy nézni, mintha mindez nem ebben a civilizációban
történne. Azok a konfliktusok, amelyek férfiak—nők, illetve házasság, szerelem, szexualitás dolgában próbára tesznek minket, egy elrontott civilizáció
hátterében következnek egymásra. így születik meg a Vadmeggy, érzelmi
életem története. Megvizsgálom benne a szüleim érzelmi életét, majd fokozatosan az enyémet. Elmondom, milyen fájdalmas dolog ráébredni arra, hogy
sem egyház, sem párt, semmiféle intézmény nem foglalkozik komolyan az emberiségnek ezzel a rendkívül életbevágó ügyével. Lehet, hogy naiv és gyerekes
dolog, de mindig mulattam azon, hogy a nagy vallásalapítók valahogy teljesen
érzéketlenek ez iránt. Értem, hogy nekik más a dolguk, ők a mennyországba
akarnak minket juttatni, de hát mi nem biztos, hogy oda jutunk. Például egy
olyan nagy kultúrának és hatalmas szellemi mozgásnak a megalapítója, mint
Jézus, a maga hihetetlen humanizmusával szerelemről és házasságról szinte
semmit sem tanít. Tudjuk, hogy megbocsát Magdolnának, nagylelkű ezekben
a dolgokban is, de semmi több. A buddhizmusnak sokkal több mondanivalója
van ezekről a dolgokról, de a buddhizmus is azt az embert, azt a férfit vagy
nőt tartja tökéletesnek, aki az érzékiségét meg tudja tagadni. Az érzékiség a
magasztos gondolkodók számára legyőzendő dolog. Mi, modern emberek viszont ráébredtünk arra — amire egyébként D. H. Lawrence érzett rá a leginkább ebben a században —, hogy férfi és nő kapcsolatának (és most a
szexuális kapcsolatra, gondolok) a misztériumában-van a megváltás. A szere43

lemből kell tehát vallást csinálni, ne kelljen attól szenvednünk, hogy a tételes
vallás az érzékeink, ösztöneink megtagadását követeli.
Ezekből a fölismerésekből vagy élményekből, mert mind a kettő fontos,
született meg tehát egyrészt a Vadmeggy, ez a vallomás és esszékötet, másrészt A többszemélyes énnek a szerelmes versei meg az istenes versek. Amikor
a kötetet szerkesztettem, rájöttem, hogy olyan világban, ahol a szó legjobb
értelmében csak eklektikusak lehetünk, mert nincsenek egyedül üdvözítő
irányzatok, izmusok, tanok, Ady lehet a legjobb példám, hiszen ő a legegyetemesebb magyar költő. Az én, a történelem, a szerelem, a fajtájával való viszony, az Isten: minden nagy alaptéma megvan a verseiben. A
többszemélyes
ént ezeknek az alaptémáknak a jegyében állítottam össze. Azután megszületett
a legutóbbi verseskönyvem, az Ádám és Éva oltára, amelyben a nagy alaptémák most már minden erőltetettség nélkül, egészen természetes módon, mint
egy helyzet, mint egy nyelv, mint egy kifejezési mód lehetőségei mutatkoznak
meg. Az istenes versekből ebben a kötetben egy egész nagy ciklus van. Az
Ádám és Éva mítosz külön ciklust kap; műhelytanulmányt is írtam hozzá,
A költészet pillanata címmel, összüleink a modern emberi helyzet képviselőivé,
reprezentánsaivá váltak ebben a mi elrontott civilizációnkban. De amíg Ádám és
Éva nem vágytalan, amíg a szerelem és a szexualitás misztériumát nem tagadják meg, addig halhatatlanok. A kötet formailag is változást jelent, mert
majdnem kivétel nélkül úgynevezett térbeli, vagy ahogy az amerikaiak mondják, mezővers formát használok benne. Ez az érzékelésmódnak ú j lehetősége,
mert meg kell szerkeszteni azt is, hogy kifejezések, sorok hol helyezkednek
el a lapon, ez ú j izgalmat jelent, amit már nem tudok nélkülözni. Van a kötetben úgynevezett szabályos vers is, és prózaversciklus a második világháború
tragédiájáról, a koncentrációs táborokról, Hitlerről. Mert ez is hozzátartozik
a modernséghez.
Márpedig engem a modernség tett költővé. Ezen nem csak azt értem, hogyan hatottak rám Baudelaire-től kezdve költők, festők, filozófusok és irányzatok, mint a szürrealizmus, az expresszionizmus vagy a dadaizmus, hanem
azt is, hogy ebben a vonulatban, mozgalomban vagy a legutóbbi 100 év ilyesfajta szellemi törekvéseit összefoglaló szóban sok olyasmi van, amit máig se
tisztáztunk eléggé, mert igen sokféle modernségmeghatározás van. Rimbaud
azt mondta, hogy „II faut étre absolument moderne", tehát ahogy Somlyó
György nagyon szépen lefordította, „modernnek kell lenni mindenestől",
vagyis, hogy abszolút modernnek kell lenni.
Éppen Somlyóból kiindulva: ő a könyveiben, esszéiben, amelyekben a modernséggel foglalkozik, végül is egy fogalommal igyekszik azonosítani a modernség lényegét, akár 20. századiakról, akár 19. századi költőkről, festőkről,
muzsikusokról van szó; azt mondja, hogy a modern emberben — hiszen egy
emberképről, újfajta emberismeretről, antropológiáról beszélünk — sokkal
nagyobb a tudatosság, mint az előző korszakok emberében. Ez, azt hiszem,
nem túlzás, nem is alaptalan állítás, nagyon sokan ugyanezt vallják kritikusok,
költők. Noha könnyű bizonyítani, hogy egy latin költő legalább olyan tudatos
volt, mint egy 20. századi, nem is beszélve arról, hogy régi képzőművészek is
mennyire tudatosak voltak, vagy akár középkori zeneszerzők. De a tudatosság
elvével elég pontosan belelövünk a dolog közepébe. Az én modernségélményem
a tudatosságot nem ennyire hangsúlyozó fölfogásoké; én elsősorban az értékek
átértékelését látom a modernségben a leglényegesebbnek: az értékek relativizálódását, kicserélődését. Az újkor folyamán a 19. században eljutunk oda,
44

hogy nincsenek meg, nincs már utunkban az egyház; a harmincéves háború
félretolta a különféle keresztény felekezeteket az európai gondolkozás és szellemi élet útjából, de még nem alakult ki helyettük szinte semmi más. Ezért
tartom annyira lényegesnek a modernség atyjának nevezett Baudelaire verseiben a két kulcsszót, a remords-t meg a gouffre szavakat, tehát a lelkifurdalás és az örvény szót, mert számomra is elsősorban négy, egy tőről fakadó magyar szót jelent a modernség: változás, válság, választás, változtatás.
Mindenki eldöntheti, mi a leglényegesebb számára, de nyilvánvaló, hogy a
20. században kialakuló gondolkodásmódok, gondolkodási irányok, filozófiák
kiválasztották a maguk számára a megfelelő fogalmat. Az egzisztencializmus
a választás szót, a marxizmus a változtatást, a pozitivizmusnak nyilván odaadhatjuk az egyszerű változás szót, a különféle krízisfilozófiák persze a válság
szó mellett döntöttek. De hozzátartozik a modernséghez a fausti embernek,
aki korábban az európai kultúra nagy kifejezője volt, a kétségbeesett sebességre kapcsolása. Az, hogy újabb és újabb földrészeket kell fölfedeznie, újabb
és újabb fizikai, biológiai, pszichológiai igazságokat kell megtalálnia. Ha idevesszük még a szociológiát, ami a 20. században rendkívüli erővel jelenik meg
a színen, tisztán áll előttünk, hogy a társadalomtudomány az ember rejtélyeit
újabb és újabb rejtélyekkel gazdagítja. Ide tartozik a társadalmi tagozódásoknak, termelési módoknak a tökéletes megújítása; a gyártás, a technika, amely
odáig merészkedett, hogy a természet teljes átalakítását tűzte ki célul. A művészetektől ez a szemlélet — a változtatás és választás vagy válság szemlélete — azt követelte, hogy állandóan újítsanak, „nouveau frissonnal" szolgáljanak, tehát ú j borzongással, de ez a 20. században és főleg annak a második
világháború utánra jutó szakaszában üzemszerűen, iparszerűen kezdett működni, mert iparcikkekben is, a művészet különféle ágaiban is újat kellett
adni. Olyasmi történt tehát, hogy a művészet, amely a korábbi századokban
ismerte a maga belső törvényét, átvette a természettudományok módszerét,
azt, hogy egyik tézisnek a másikra épülve tovább kell lépnie, az előzőt szinte
érvénytelenítve. Ha ehhez még hozzávesszük, hogy milyen hatalmas, „kulturális zabálás" folyik századunkban, rá kell döbbennünk arra, hogy a modernség
már nem is annyira épít, mint amennyire rombol. Amikor elérkezik a képzőművészetben és a zenében az a pillanat, hogy mindenféle formát, illetve modulált hangot megtagadva a konkrét hangicsálásnak az elvét vallják a fiatal
zeneszerzők, és zeneszerető vagy éppenséggel zeneszerető környezetben élő ember létemre egyre-másra azt tapasztalom: nem lehet meghallgatni ezeket az
egy-másfél perces műveket. Mit érzünk-gondolunk, mikor szeméttel telirakott
nylonzsákot látunk a múzeumban mint művet, mint képzőművészeti remeket?
Az ötlet fölváltja a művészet belső önvizsgálatát, belső fejlődéstörvényét.
Eközben egy második modernség jelenik meg. Vagyis ha a modernségeszményhez ragaszkodunk, akkor a második modernséghez is ragaszkodnunk kell; el
kell fogadnunk ennek a törvényét is, föl kell ismernünk a meghatározóit.
Mert most már nem a minden áron való újítás, ami egyre nagyobb destrukcióval, pusztítással jár, hanem bizonyos klasszikus értékeknek, emberi, művészeti, szellemi értékeknek a védelmét jelenti a modernség. Mert ha továbbra is
ugyanazon az úton jár, amin a megveszekedett modernek, minden áron újítók, akkor lényegében ugyanazt csinálja, amit az atombomba föltalálásával az
emberiség: a maga feje fölé függeszti Damoklesz kardját. Mikor fiatal költők
a rádióban arról tartanak előadást, hogy ma háromféle költészet van: az
akusztikai költészet, a szövegköltészet és a vizuális költészet, mert ez a neo45

avantgárd szemlélet, akkor azt gondolja az ember: nagyon jó, hogy ezekkel
az akusztikai meg grafikai versekkel elszórakoztatják — elsősorban önmagukat — bizonyos szerzők. Én a kicsit megrovólag emlegetett szövegköltészetet
— amely mégiscsak abból az időből való, amikor még az emberiség úgy
30 000 évvel ezelőtt a tűz vagy egy nagy fa körül táncolt és énekelt, verte a
dobot, fújta a fuvolát, rázta a csörgőtököt — nem szövegköltészetnek nevezném, hanem nyelvi létezésnek. A költészet a nyelvi létezés egyik legmélyebb
formája. Nemigen lehet büntetlenül semmibe venni, hogy a költészet az emberiségnek a nyelvben, a verbalitásban összegyülemlett tudása, a szónak nem
tudományos, hanem sokkal tágabb értelmében, és noha változhatnak a versformák és megjelenik, nagy örömünkre — hiszen modernségről van szó — a
szabad vers, a prózavers, a verspróza, de a nyelv kifejezőerejét más művészeti
ágak nem helyettesíthetik. Jobb, ha a grafika valódi grafika, és jobb, ha a
vers valódi vers. Ha erre azt mondják: ez konzervativizmus, vissza kell utasítani azzal, hogy a képrombolás meg nem művészet. Ezért szembeötlő, hogy
Baudelaire, Rimbaud és később Valéry és René Char, Celan, aki azt hiszem,
a legutóbbi nagy, teremtő modern volt, műveiben milyen szépen megjelennek
az emberi gondolkodás múltjának nagy alakjai, a mítoszok nagy figurái. A valódi modernség nem a diszkontinuitáson, a múlttal való szakításon alapul. Nagyon is szüksége van arra, hogy az egész emberi múltat magába fogadja,
újraértelmezze. Éppúgy benne van a távol-keleti bölcsesség, mint Egyiptom
vagy a Biblia mítoszai, az európai mítoszok Sziszüphosztól Don Jüanon át Don
Quijotéig. A valódi modernség gyarapító modemség, vállalja, amit az ember
a kezdetek óta létrehozott, a másik folyton tabula rasákat akar csinálni, tökéletesen ú j korszakot, amivel kapcsolatban már Babits nagyon okosan elmondta
a 20-as években: lehetetlen az emberiségnek mindent elölről kezdenie. A második modemség legfontosabb fölismerése, hogy csak a múlttal együtt léphetünk előre, hogy modernség és múlt egyáltalán nem ellentétes dolog. Saját
verseimben is azt tapasztaltam, hogy amikor a magyar népköltészet, nyelvezetét, gondolkodásmódját, asszociációs rendszerét igyekeztem használni, egyúttal egy nemzetközi nyelvre is rátaláltam. Mert aki egy népköltészetet ismer,
más népek népköltészetének az ajtaját is kinyitja, és sokkal jobban érti a mítoszokat is, az emberiség első nagy világmagyarázási kísérleteit. Azzal növekedett meg vagy teljesedett ki ebben a második modernségben az én első modernségelképzelésem vagy élményem, hogy kiderült: nagyon is határozott
előzményei vannak — ha az ember kellően értelmezi ezeket az előzményeket.
Nagy hiba bárki részéről, aki a század második felének a kulturális és művészi csődjeitől megriadva azt mondja: „Modernség először is nincs, másodszor,
ha van, én akkor is klasszikus akarok lenni, és egyszerűen most m á r csak
azokat a formákat és gondolkodásmódokat fogom követni, melyeket a klasszikus költészetben vagy irodalomban mindenkor meg lehet találni." A modernséget nem szabad föladnunk. Ha a modernség nem téved bele abba a mellékutcába, amit neoavantgardizmusnak is neveznek, akkor a modernség továbbra
is az emberiség legfontosabb, legalábbis kulturális tekintetben legfontosabb
vonulata irodalomban, képzőművészetben, zenében, mert mindig hű akar maradni ahhoz a módszerhez, amelyben valamilyen teljesen ismeretlent fokozatosan beépítünk az ismert dolgok. világába. Ragaszkodik a fölfedezéshez. Nem
vállalja az egy helyben topogást, nem vállalja a rutint. Noha nem is úgy vágtat esze nélkül előre, hogy semmi sem érdekli, az se, ha összetöri magát.
A. buddhizmus olyan filozófia, amely nem szereti a szélsőségeket, ilyenformán
46

a keleti bölcsességgel fölvértezett modernség áz, ami írás, gondolkodás közben
ösztönöz. Mások műveiben is azt szeretem, hogyha egy költő, aki modernnek
indult, nem klasszicizálódik olyan mértékig, hogy már nem is lehet megkülönböztetni a régi költőktől, annyira kikalapált verseket ír. Mert a nyelvfelület
nyugtalansága is megmutatja: a modern közérzettől, modern életérzéstől, gondolkodásmódtól elválaszthatatlan annak a tudata, hogy az emberiség irtózatos
válságban van. És ezzel elérkeztem addig a pontig, hogy milyen viszonyban
van ez a modernség, azaz milyen viszonyban vagyok én a történelemmel.
Vagyis, hogy a modern szemlélet hogy látja a történelmet. Azt hiszem, a történelem és a szellemi élet nem egy úton halad. Ez nagyon szomorú fölismerés.
A futuristákkal ezért nem értek egyet: ők azt gondolták, a modernség, tehát
a művészet a történelmet is a szekerébe tudja fogni, és megfelelő hatással
lesz rá. Ha nem is irányítja, de legalábbis jól látja, megadja a jelszavait.
Éppen ellenkezőleg! Azt gondolom, hogy mivel láthatólag már semmi sem
érintetlen a történelemtől, az európai ember a maga érzelmi életéből, bensőségességéből rengeteget veszített. Viszont, ha a költészetnek van valamilyen saját
területe, akkor az a bensőség, az, amire Nemes Nagy Ágnes azt mondja, hogy
,,a költő az érzelmek szakembere". Erről van szó, de még ennél többről is, az
ember egész belső életéről, a személyességről. A költészet alkalmas arra, hogy
ezt a személyességet még a történelemmel szemben is igyekezzék megvédeni.
A történelem egyre embertelenebb, egyre inhumánusabb arcot ölt, olyan, mint
egy megbokrosodott ló, kantározhatatlanná vált. Gyakran eszembe jut Babits,
aki egyik versében azt írja, a 40-es években, mikor már javában folyik a második világháború meg az uszítás a nemzetek között, hogy „a jobbak elmaradnak". A rossztól. A költészet a bensőséget, a személyességet, az ember és ember közti meghitt kapcsolatok őrzését, ennek az értékrendszernek a világát
vállalja, miközben, sajnos, tudomásul kell vennie, hogy éppen ez a bensőség
kiszorul a történelmi folyamatból. Olyan szükségszerűségek működnek, amelyek kiszorítják. A modern bensőség felé fordulás azt jelenti, hogy ennek az
emberszemléletnek vissza kell vonulnia a hatalomtól és a birtoklástól. Ez a
szemlélet a hatalomban és a birtoklásvágyban inhumanitást lát, azt mondja:
„Én a szellemi értékeket keresem." A költészet azért" maradhat meg a
maga tisztaságában, mert nem lehet belőle üzletet csinálni. A költészet
lényegében szegénylegényeknek a vállalkozása. Az történt tehát, hogy átdolgoztuk, módosítottuk, kiegészítettük a modernség programját. Nyilvánvaló,
hogy ezen a kiegészült modernségfölfogáson rajta van a rezignáció pecsétje.
Sőt, a csalódásé is. Ez is hozzátartozik a modern életérzéshez. A század első
felében a modernség nagy, diadalmas hadjárat volt; egymás után hódították
meg a kifejezésnek, a gondolkodásnak és a reménykedésnek a különféle területeit. A század második felében élő moderneket rengeteg megrázkódtatás
érte, utópiák omlottak össze, a művészet mindenhatóságába vetett hitünk is
megroppant. A Svédországtól Svájcig szocialisztikus állapotban élő népek
sem lettek olyan kulturáltak, amilyenről álmodtunk; azt hittük, ha nem kell
14 meg 16 órát húznia az igát a földön vagy a gyárakban, mindenki filozofálni
fog, zenét hallgat, verseket olvas. Nem, óriási a csalódás, hogy a kommersz
felé vonzódik az emberiség nagy többsége, és a kommersz győz. Győz a szórakozásnak az a kellemes fajtája, amely egy bizonyos mélységig izgatja az idegzetet, de közben nem kell gondolkodni, szembenézni azokkal a kérdésekkel,
amiket a modern irodalom egyébként fölvetett. Azt mondhatjuk: az emberiség
nagy tömege, amely már ma is rendes lakásban él, autón jár, megvan a napi
47

v

élelme, ruhája, s legtöbb helyen biztos munkahelye, igencsak konzervatív lett.
Kispolgári szinten élvezi a művészet áldásait — csak pontosan annyit, amennyi
kellemes. A fájó dolgokat hagyjuk!
Amikor ezek az elkényelmesedett olvasók sokféle érzéssel, sokféle ellenpontozással, távoli utalásokkal, asszociációkkal teletűzdelt verseket látnak,
tökéletesen csalódottak, hiszen ők nem mozdultak ki a pozícióikból. Nem
emelkedett idáig. Óriási a vereség: egy teljesen mozdulatlan, sőt, a televíziótól
meg egyéb kommersz hatásoktól még a korábbinál is visszább szorított közönség került szembe a továbbra is a saját belső törvényei szerint előrehaladó
költészettel. És közben mindnyájan úgy teszünk, mintha nem történt volna
semmi. Mindenki csinálja a magáét. Aztán egyszer majd benyújtják a számlát.
Budapest, 1986 tavaszán.

VEKERDI LÁSZLÓ

Egy világhírű fölfedezés tanulságai
Hol vannak már azok az idők, amikor J. D. Watson Kettős spirálisa
sznobok és irodalmárok seregét késztette közelebbi ismerkedésre a nukleinsavak faramuci világával? Közrejátszhatott persze az akkori mohóságban egy
nemrégiben nálunkfelé még szigorúan tiltott terület szabad birtokbavételének
az öröme; ámde ez inkább tán csak színezte az emberek őszinte és genuin érdeklődését a tudomány nagy eredményei iránt. James Watson a maga üdítő
nonkonformizmusával a Beatleshez hasonlítható hőse lett egy generáció intellektuálisabb hányadának. De hol van már a tavalyi hó? Azóta átgázoltak r a j tunk a hetvenes évek, leperegtek a nyolcvanas évek; fordult a szellemi klíma,
s ma intellektuális körökben illik legalábbis gyanakvással tekinteni a tudományra, kivált a természettudományra. Megnövekedett az irracionalizmus, a
holisztikus létértelmezések, a misztika, a keleti titkos tanok, a mágikus életérzés, az asztrológia, az „alternatív" gyógymódok, a parapszichológia, a gazdasági kuruzslás ázsiója. Nem csak minálunk persze, mi azonban épp ezen a
területen sikeresebben „zárkóztunk fel" Európához, mint bármi másban. Nem
teljesen hiábavaló vállalkozás hát egy francia tudós nehéz szakmai részletekkel és klasszikus cartesianus racionalizmussal súlyosbított önéletírását recenzeálni egy szépirodalmi folyóiratban? Még ha Nobel-díjas tudósról van is szó,
akinek két könyve magyar fordításban (a terjesztés közismert szakértelmetlensége ellenére) is aratott már némi sikert, s még ha épp itt Szegeden szelleme — helyesebben a szellemi szülőhazájaként vállalt tudományos műhelyé —
régóta otthonra is lelt, Alföldi professzor jóvoltából. Velejéig politizálódott
világunkban egy nagy tudományos felfedezést bemutató könyvet recenzeálni
különben is reménytelenül időszerűtlen vállalkozás; ám megvan az időszerűtlenségnek is a maga vonzása.
Francois Jacob: La statue intérieure. Paris 1987. Odile Jacob.
48

Van különben magában Jacob könyvében is valami nemesen időszerűtlerí,
valami Don Quijote-i. Már mindjárt azért, mert itt szinte semmi, de semmi
nem úgy történik, ahogyan a „kutatás logikája" szerint történnie kellene.
A tudósok többsége sem úgy dolgozik persze, ahogyan azt a modern és posztmodern tudományfilozófusok és tudománytörténészek előírják, ámde egy kellő
általánossággal értelmezett és kellően absztrakt „kutatás" nagyjából tán megfelelhet elképzeléseiknek. Jacob könyvében azonban egyebek közt épp az az
üdítő, hogy ő sohasem beszél erről a divatos tudományfilozófiák által szentesített „kutatásról". Soha nem „falzifikál", nem csinál „kutatási program"-ot,
nem ismeri a „normál tudomány" és a „tudományos forradalom" dinamikáját,
se a „bárhogyan, csak beváljék" divatos anarcho-liberalizmusát, se a „kemény
program" mereven sociomorf determinizmusát. Jacob egyszerűen tesz-vesz a
Pasteur Intézet „csűr"-ként becézett részlegében. Baktériumokat olt le táptalajokra. Megfigyeli, hogyan viselkednek a rajtuk élősködő fágokkal megfertőzve; keresi — a csűrpadlás gazdájának, André Lwoffnak a megbízásából — a baktériumok fertőzéssel való együttélésének és az együttélés külső
hatásokra — például ibolyántúli besugárzásra — bekövetkező összeomlásának
a titkát. Ezzel a munkával bejut — jó időben érkezett a jó helyre — egy alig
tucatnyi tudós által vizsgált nagy jövőjű kérdéskomplexum kellős közepébe.
„A jószerencse — írja — a kellő pillanatban vezérelt a kellő helyre. A kellő
pillanatban, mert ezekben a háború utáni években ú j diszciplína született,
amely a mikroorganizmusokat használva eszközéül megtalálta az utat az alapvető életmechanizmusok elemzéséhez, amelyek minden élőlény alapegységében,
a sejtben lejátszódnak. A penészgombák és az élesztők vizsgálata megmutatta,
hogy az öröklődés nem csupán az afféle meglehetősen másodlagos jellegzetességeket határozza meg, mint például a szárnyak alakja és a szem színe a gyümölcslegyeknél. Ellenkezőleg, az öröklődés igazgatja az élőlény minden tulajdonságát, kémiája legapróbb részleteiig. így mihelyt genetikai vizsgálat tárgyává tették az anyagcsere reakcióit, lehetővé vált egyúttal elemezni oly egyszerű élőlények öröklődését, mint a baktériumok. Sőt éppen azok a tulajdonságok, amelyek ez ideig kizárták a baktériumokat a genetikai analízisből, azok
avatták most őket hirtelen a genetikai változatosság vizsgálatának különlegesen kedvező alanyaivá. Megtalálták a géneket a baktériumokban is. Mi több,
konjugációs jelenségeket, egyfajta ,párosodást' is találtak, a felsőbbrendű élőlények szexualitására emlékeztetőt. És ami még meglepőbb: párjuk génjeinek
elnyelésével bizonyos baktériumok a géneknek megfelelő tulajdonságokat is
megszerezték, s ezzel azután váratlan út nyílott az öröklődés kémiájának
elemzéséhez. És elég volt négy vagy öt tanulmányt elolvasni ahhoz, hogy az
ember fölgöngyölítse a téma egész világirodalmát, s naprakésznek tudhassa
magát a kérdéskörben."
Fontos szempont, kivált Jacobnak, aki jókora kerülővel és már nem épp
fiatalon csöppent a kutatásba. Legalább ilyen fontos volt az is, hogy semmiféle
nehézséggel sem járt személyesen megismerkedni a cikkek szerzőjével. André
Lwoff Pasteur Intézet-beli műhelye — a „csűr" — az ú j diszciplína egyik
nemzetközileg ismert centruma volt, ahová magától érthető természetességgel
jártak mindenfelől genetikusok és biokémikusok. Legfőképpen a másik nagy
centrum, a Cold Spring Harbour-i „Fág-csoport" kutatói; a fágkutatás (és az
egész megszülető ú j diszciplína) „pápáját", Max Delbrücköt is beleértve. Jacob
még zöldfülűként megismert mindenkit, és őt is megismerték. És nyomban
olyan tapasztalt és jól ismert kutatókkal dolgozhatott, mint Jacqúes Monod,
49

Elie Wollman vagy Seymour Benzer. Pontosan és láttatóan jellemzi őket, amint
az egész atmoszférát, amely azokban az iazgalmas években a Pasteur Intézetbeli „padláson" uralkodott. A híres közös déjeunéket például, amelyeknek a
(friss felfedezések izgalmával telített és szellemes csipkelődésekkel fűszerezett)
hangulatát a maguk ötórai teáiból oly jól ismerhették a Szegedi Biológiai Központ Genetikai Intézetének alapítói; de hol van már a tavalyi hó?
Pompás alkalmat kínálnak ezek a naponkénti gyülekezések, hisz Jacob
írói erényeinek egyike épp a jellemzések szemléletessége és pontossága. Ahogyan elibénk állítja a szereplőket; tudósi és emberi erényeikkel, de különlegességeikkel, sőt hibáikkal is, a dicsőségére válhatna a legügyesebb szépírónak,
már tudniillik, ha bajlódnának még a regényírók az elemzés efféle finomságaival. Szerencsére Jacob törődik vele, Jacob soha nem jelzőkkel és képekkel jellemez, sokkal inkább történetekkel és anekdotákkal, találkozásokkal és reagálásokkal, rövid közbeszúrt párbeszédekkel. Így aztán eleven és valóságos emberekként lépnek elibénk a tudománytörténet-írás többnyire — egy posztmodern drámához hasonlóan — abszurd képletekké elvarázsolt hősei. Lwoff
például, ahogyan sorra pukkasztja ki egy fontos tudós hólyag nagyképűen
felbocsátott léggömbjeit, s aztán hamisítatlan cyranói eleganciával döfi le a
dühöngő és fenyegetőző tudományos közéleti nagyságot. Vagy ahogyan Seymour Benzer professzor — kedvesen és pimaszan — bemutatja a vendég előadóként meghívott, gloire-ból és nyíltszívűségből ötvözött (micsoda jó francia
ötvözet!) — Jacques Monod-t: „Ő doktor Monod. Ifjúkorában két pálya között
ingadozott, a biológusi és a muzsikusi karrier között. Én zenéltem vele, és tanúsíthatom: jól tette,- hogy a biológiát választotta." A teremben persze mindenki tudta, kicsoda Jacques Morfod, hiszen akkortájt már a szakma vitathatatlan nagy szaktekintélye és félelmetes kritikusa volt. Monod Jacob elbeszélésében is külön és kiemelkedő szerepet játszik; mesterként, barátként, tudományos példakép és gondolkozásbeli kiegészítő gyanánt.
Az egyének remek és plasztikus rajza azonban Jacob elbeszélésében sohasem öncél. Jacob pontosan tudja és tudatja, hogy a tudomány az egyének
kapcsolataiból épül fel, a kutatás eredendően és elkerülhetetlenül kollektív
vállalkozás. Még akkor is, ha rendszerint egy-két kutató laboratóriuma vagy
elméje egy-egy kisebb-nagyobb előrelépés színtere. Ahogyan például a DNSstruktúra fölfedezése berobbant és pillanatok alatt átalakította az egész diszciplínát, az egész biológiát! Jacob máig ható izgalommal meséli el a nevezetes
históriát: „Az utóbbi kongresszusok során a DNS fölemelkedését, csúcs felé
törését figyelhettük meg.' Engem mégsem rázott meg Watson és Crick első
cikke ennek a DNS-nek a szerkezetéről, amikor 1953-ban a Nature-ban megjelent. De mást sem az egész laboratóriumunkban. Ezt a cikket amúgy »átlósan-« olvastam el. A kristallográfiai érvek egyik fülemen be, másikon ki. Csak
majd néhány héttel később, a Cold Spring Harbor szimpóziumon, amit ebben
az esztendőben Max Delbrück szervezett, csak akkor vettem észre a kettős
spirális jelentőségét."
Pedig már az 1952-es oxfordi mikrobiológus kongresszuson (ahová Benzerrel együtt Jacob gazdájukat, Lwoffot kísérte el) Luria helyett — akit marxizmussal folytatott ifjúkori flörtje miatt nem engedtek ki az USA-ból — beszámolt tanítványa, Jim Watson, Alfréd Hershey és Martha Chase szellemes
izotópos kísérletéről, amely kétségkívül igazolta, hogy a fág DNS-e felelős a
fertőzésért, a fehérje csak afféle „fecskendő", ami a bejuttatandó anyagot tartalmazza. Kisvártatva, az első nemzetközi fágkongresszuson, amit. Lwoff szer50

vezett Royaumont-ban, személyesen is megismerhette Jacob Luriát, Delbrücköt,
Hershey-t, és tanúja lehetett a DNS tekintélynövekedésének: senki nem kétlette többé, hogy ebből épül fel a gén. „De megmaradt a kérdés: hogyan láthatja el ezt a funkciót egy — Deibrück szavával — »ennyire buta molekula«?"
Éppen erre a kérdésre válaszolt Watson és Crick felfedezése, de a Lwoffintézetben ezt nem vették nyomban észre. Delbrücknek, egy újabb kongreszszusnak kellett rá felhívni a figyelmet. „Van valami balettszerű, valami vándorcirkuszszerű ezekben a kicsi, megismétlődő kongresszusokban, ahol időről
időre találkoznak ugyanazok az emberek, ugyanannyian. Egy zárt klub, amiben
részt kellett venni, ha valaki fel kívánt lépni az éppen játszott darabban.
A fágkutatás és a baktériumok genetikája néhány ember szívügye volt. Egyik
is, másik is húsz—harminc emberé, az egész világon szétszórva. Egyik is, másik is egy-egy kis imaginárius világ, néhány beszélgetőtárssal, akik Los Angelestől Rómáig és Párizstól Tokióig vitatkoztak, ellenkeztek, veszekedtek egymással. Valamiféle rugbymeccs, ahol kézről kézre repült a labda. Csak a keleti
blokk országai maradtak kívül, mivel Moszkvában Liszenko uralkodott. A klubhoz tartozás egész sor privilégiummal járt: a legújabb hírek megismerése jóval publikálásuk előtt; a lehetőség, hogy tudjuk, ki mit csinál; hozzájutás bizonyos baktérium- vagy vírustörzsekhez, vagy egyes ritkább vegyszerekhez;
a szüntelen kritika áldása, amely megkímélt a zsákutcáktól. Röviden: a rálátás a táj egészére, a madártávlat, amely lehetővé tette, hogy idejében észrevegyük a kérdések elhalását és születését, bizonyos kutatási témák megjelenését, mások eltűnését. így például az utóbbi kongresszusok során a DNS fölemelkedését, csúcs felé törését figyelhettük meg." És lám, mégis egy újabb,
egyedül ennek a témának szentelt kongresszus kellett hozzá, hogy a DNSstruktúra jelentőségét az egész „klub" megértse, és egy olyan „figyelemre méltó
személyiség" szervezőereje, mint Max Deibrück. Jacob első amerikai kongreszszusa volt ez, a háború utáni nagy nekirugaszkodásában lihegő Amerikában.
Jacob bámulva néz jobbra-balra, de minden csodálkozását felülmúlja a DNS
kettős spirálisának az élménye: „Micsoda egyszerűség, tökéletesség, harmónia,
sőt szépség rejlett ebben a struktúrában! Szigorúan következtek belőle a
biológiai előnyök, olyan nyilvánvalóan, hogy nem lehetett nem hinni az igazságban. Lehet, hogy a részleteket meg kell változtatni, itt-ott pontosítani kell.
De az elvek, a két lánc, a bázisok felsorakozása, a két sorrend komplementaritása: mindez a szükségesség erejével hatott. Mindez nem lehetett tévedés.
Még ha nem is értette az ember a kristallográfiai analízis részleteit, még ha
nem is vonzódott a biokémiához, akkor se lehetett nem csodálni egy ilyen
struktúrát, mely oly jól megfelelt a genetikai követelményeknek. Az egyik
legrégibb kérdést, amit az antikvitás óta az élővilág föltett, az öröklődés kérdését, egy molekulafajta tulajdonságai látszottak megoldani. Az azonos létrehozása azonos által, a variáció, a tulajdonságok elosztódása a nemzedékek
során: mindez két láncba fölfűzött néhány kémiai gyök egymást kiegészítő
eloszlásából következett. Nyilvánvaló fordulóponthoz érkeztünk az élővilág
vizsgálatában. Izgalmas időszak nyílott meg a biológiában."
Jacob újabb kísérletei már ennek a jegyében indultak és folytak. Elie
Wollmannal rövidesén tisztázták a baktériumok konjugációjának molekuláris
mechanizmusát, fölfedezték a kör alakú baktériumkromoszómát, és megoldották a fágfertőzés elleni „immunitás" titkát: termel valamit a baktérium, ami
meggátolja, hogy a bejutott fág-nukleinsav — DNS vagy RNS — elkezdje a
maga reprodukálódását. Ezt a gátlást azonban nem csak külső hatások — mint
51

például az ibolyántúli sugárzás — szüntethetik meg, hanem olykor maga a
konjugáció is, úgyhogy maguk között el is nevezték ezt a fajta gátlásfeloldást
„erotikus indukció"-nak; Jacob ezt se mulasztja el megemlíteni.
El is kél a tréfa és a lazítás, hisz az elbeszélés egyre jobban telítődik elhagyhatatlan szakmai részletekkel és szükségképpen egyre nehezebbé válik,
amit bizonyos fokon túl Jacob elbeszélő művészete se könnyíthet meg. Tán
nem is nagyon akar, hisz végtére azt is meg akarja értetni, hogy a kutatás
egyebek közt milyen kemény és mekkora felkészülést igénylő munka. És ez
még mindig csak a tudomány egyik arcához elég, a „nappali"-hoz. De van
egy másik is, amit Jacob „éjszakai"-nak nevez. Ez a tudomány „hezitál, botladozik, verejtékezik, föl-fölriad. Kétkedve mindenben keresi önmagát, faggatja magát, szüntelen újrakezd. A lehetséges műhelye, ahol a tudomány
leendő anyaga készül. Ahol a hipotézisek bizonytalan előérzetekként élnek,
ködös sejtésekként.' Ahol a jelenségek magános események csupán, bármiféle
kapcsolat nélkül." Ahol inkább a hajlam, a sejtés, az álom vezet, mintsem
a logika. Azután egyszer csak történik valami: „a szüntelen belső dialógusban,
a lélekben szüntelenül kavargó számtalan feltételezés, megközelítés, kombináció, asszociáció közepette, olykor egy-egy fénysugár töri meg a homályt. Hirtelen vakító fény világítja meg a tájat, rettenetes, ezer napnál erősebb. Az
első megrázkódtatás után kemény küzdelem kezdődik a gondolkozás berögződöttségeivel. Konfliktus az érveléseinken uralkodó fogalmak univerzumával."
Felületesen olvasva könnyen Kuhn „normál tudomány" — „tudományos
forradalom" szembesítésére vélne ráismerni az ember, pedig egészen másról
van szó. „Nappali tudomány" és „éjszakai tudomány" egyugyanazon valami
két fele. Jacob személyes élményét írja körül, tán azért is, hogy aki nem
tudja követni a szakmai részleteket, az is megértsen valamit a történések hangulatából. Mert a részletek követése még annak se könnyű, aki amúgy ismeri
Jacob később Nobel-díjjal jutalmazott felfedezésének a lényegét a fehérjeszintézis genetikus szabályozásának a mechanizmusáról. A végső kép, legalábbis nagy vonalakban, már meglehetősen egyszerű: a colibacilusba bejutó
tejcukor felfüggeszti a tejcukor bontását végző enzim aminosavsorrendjét előíró gén gátlását a baktériumkromoszómán, a gén erre az előírt sorrendet egy
ribonukleinsav „hírvivőre" másolja át, ennek alapján azután a riboszómák
összeszerelik az enzimfehérjét, és megindul a tejcukor elbontása, azaz a vegyület hasznosítása. Ha nincs tejcukor, nincs enzim; a sejt gazdaságosan bánik
drága funkcionális fehérjéivel. És ezt a gazdaságosságot — ez volt Jacobék
nagy fölfedezése — a gének felfüggeszthető gátlásaival éri el. De hogy ez a
szép logikus, tipikusan „nappali" kép kialakulhasson, mennyi sok kínos és
örömteli „éjszakai" kaland kellett ahhoz! Ezt meséli el utolérhetetlen művészettel Jacob. A hosszú és türelmes laboratóriumi munkát Arthur Pardee-val
és Monod-val, a kísérletek változtatásának a végtelenjét a tejcukorbontás természetének a kiderítésére. Közvetlenül indítja meg a tejcukor a bontásához
szükséges enzim termelését vagy pedig felfüggeszt valamiféle gátlást, amely
akadályozza az enzim termelését, ha nincs jelen a szubsztrátum, a tejcukor?
Ezt kellett eldönteni. Ki erre, ki arra szavazott; a kísérletek nem döntöttek
egyelőre se erre, se arra. Míg aztán egy szép napon összepárosították két szerencsésen választott baktériumtörzset. Az egyik a rendes colibacilus volt,
amelyikben a tejcukor hozzáadására megindult a bontó enzim — az ún. galaktozidáz — termelése. Ez az „induktibilis" törzs tehát tartalmazott egy olyan
rendszert, amely a tejcukor megjelenésekor kiadta a parancsot a bontóenzim
52

termelésére. A másik törzsnek nem volt szüksége indukálóra, tejcukor hiányában is folyton termelte az enzimet, épp ezért nevezték ezt az enzimtermelést
„konstitutív"-nak. Mármost kereszteztek egy inducibilis „hímet" egy konstitutív „nősténnyel", de olyannal, amelyben egy mutáció inaktiválta, hatástalanította az amúgy megtermelt galaktozidázt. Ám a keresztezés után ez a mutáns
nőstény is rendes aktív galaktozidázt termelt. Mégpedig vagy egy fél óráig
„konstitutív" jelleggel, azután pedig „induktibilisen". „Mindez — emlékezik
Jacob — alaposan felforgatta egész látásmódunkat. Először is kiderült, hogy
— homlokegyenest ellenkezően, mint hittük — a rendszer szabályozását nem
a galaktozidáz génje végezte, hanem egy másik, tőle különböző gén. Azután
meg, ha egy sejtben egyszerre volt jelen mindkét gén, az „induktibilis" és a
„konstitutív", akkor az „induktibilis" került előtérbe. A szabályozás alapja
tehát nem indukció, hanem inhibíció."
Az „induktibilis" gén tehát egy olyan anyag termelődését írta elő, amely
gátolta a galaktozidáz szintézisét. Nyomban el is keresztelték Jacobék ezt az
anyagot „represszor"-nak. Ezt a represszoranyagot akadályozta meg hatása kifejtésében a tejcukor, amely tehát úgy „indukálta" a tejcukorbontást, hogy
reprimálta a represszort. Jelként hatott a saját lebontásához szükséges enzimszintésás elindításához.
Mindez idáig gyönyörű „nappali" tudomány, pontosan megtervezett kísérletekkel és szigorúan logikus következtetésekkel. Azután egyszer egy kongresszusra készüléssel töltött fárasztó vasárnap után, 1958 júliusában Jacob
este feleségével, Lizával beült egy moziba. A vásznon pergett a film, de Jacob
nem látta, magába mélyedt. És hirtelen, mint nyáréjszakai villámláskor, megvilágosodott előtte a tájék: a Wollmannal végzett konjugációs kísérlet, az
„erotikus indukció", meg a Pardee-val és Monod-val folytatott kísérlet a laktózrendszerrel ugyanazt mutatja. „Azonos helyzet. Azonos eredmény. Azonos
következmény. Mindkét esetben adva van egy gén, amely egy olyan citoplazmatermék, egy olyan represszoranyag képződését írja elő, amely más gének kifejeződését gátolja, megakadályozva ezáltal az egyik esetben a galaktozidáz szintézisét, a másikban a vírus szaporodását. Mindkét esetben a represszor inaktiválásával indukálunk, egyik esetben tejcukorral, másikban ultraibolya sugarakkal." Ám a fág esetében nyilván nem egy vagy két fehérje
szintézise gátlódik, hanem legalább ötvené, hiszen az egész fág felépítése blokkolódik, a fág egész génkészletét beleértve, az egész fágkromoszómát, tehát
egy egész nagy DNS-láncot. „Hol kell tehát beavatkoznia a represszornak,
hogy mindent egy csapásra leállíthasson? Az egyetlen egyszerű válasz, az
egyetlen, amely nem kényszerít komplikált hipotézisek láncolatára: magán a
DNS-en! A kép, amit néhány éve Watson és Crick felvázolt a DNS-ről, mint
a fehérjék szintézisét meghatározó központról, szinte követelte ezt a feltételezést; s ugyanígy nyilván a tejcukorbontó rendszer represszorának is a galaktozidáz génjét tartalmazó kromoszómára, az azt is hordozó DNS-re kellett
hatni. Mindez olyan egyszerű és természetes volt, hogy amikor Lizának elmesélte, ő nem is igen értette, miért a nagy izgalom. „De hiszen erről beszéltél már — mondotta. — Mindez régóta ismert. Vagy nem?" Hát nem, de erről
szakmabelivel kellett volna beszélnie. Wollman mászkált valahol a világban,
Monod is, Lwoff is épp szabadságon volt. Jacobnak pedig indulnia kellett a
New York University-re, egy szemináriumra.
Eddig Jacob elbeszéléséből a tudományos részeket futottuk át, egy világraszóló felfedezés genezisét emeltük ki, és mit sem szóltunk a könyvet még itt
53

is — bár nem annyira, mint egyebütt — át- meg átszövő emlékek ízeiről,
melegéről, színeiről, emberiességéről, a recenzió második felére hagyva ezeket
a személyes vonatkozásokat. Itt azonban jó lesz kivételt tenni, és egészében
idézni Jacob tömör beszámolóját a New York-i szemináriumról: „Egy álló
órán át beszéltem a baktériumok konjugációjáról vagy ötven ragacsos, rágcsálástól grimaszoló orca előtt. Időről időre egyikük-másikuk amúgy tele pofából
kiköpött egy-egy kérdést. A végén egy megtermett fickó, egy húsz—huszonkét
éves diák gumiján rágódva leült mellém: »Nagyon érdekesek genetikai kísérletei. De én inkább azt szeretném tudni, hogy mi a véleménye mindarról, amit
a franciák Algériában csinálnak. Hé! Az algériaiak vannak otthon! Miért öldösik hát maguk őket, s miért gyújtják fel falvaikat? És de Gaulle generálissal nem lesz-é ez az egész még gonoszabb?« Kegyetlen düh uralkodott el r a j tam. Mert ha nem is tartottam soha elfogadhatónak Franciaország algériai
viselkedését, ennek a nagy mamiasznak a megleckéztetését még kevésbé tudtam elfogadni. Védhetetlennek véltem a francia csapatok zsarnokoskodásait és
elkerülhetetlennek Algéria függetlenségét. De ezzel a rágógumin rágódó arroganciával szemben kötelességemnek éreztem az ellenkező álláspontot képviselni. Magyarázni az általunk ott elkövetett bűnöket és szörnyűségeket. És ez
annyira, de annyira bántott!"
A tanulság? Nincs tanulság. Aki nem érti, annak úgyis hiába magyaráznám, hogy rólunk szól a mese. Azazhogy, sajnos, nem rólunk. Nagy fölzárkózhatnékunkban mi Európában többnyire csak a „működő tőke" páratlanul sikeres gigantikus „magánvállalkozását" látjuk; pedig Európa sikere mögött legalább ennyire vagy még inkább azokat az értelmiségieket kereshetnénk, akik
ilyesféleképp éreztek és gondolkoztak. De térjünk vissza a nagy fölfedezés
ismertetésére.
New Yorkból hazaérkezve Jacob azon nyomban sietett Monod-hoz, hogy
beszámoljon neki hipotéziséről vagy látomásáról. Recenzeálhatatlanul szépen
írja le Jacob, hogyan fogadta Monod először szelleme szarkasztikus felével a
lelkendezést, hogy aztán másnapra kritikán érlelt lelkesedéssel álljon a gondolat mellé maga is. Űjabb hosszú kísérletsorozat indult. Igazolódott, hogy
egyik gén a termékei által csakugyan befolyásolhatja a másikat; Jacques
— hasonlíthatatlanul finoman írja le Jacob, hogyan lett a nagy tekintélyű
Monod neki a közös munka során a nélkülözhetetlen Jacques — összefüggéseket pásztázó elméjében felsejlettek a gének irányította fehérjeszintézis általános körvonalai. De hiányoztak a konkrét részletek. Még hipotézisek formájában is. Azt akkoriban már tudták, hogy a fehérjeszintézis RNS-ből és fehérjéből felépülő pici szemcsékben, a riboszómákban történik. Ezek a riboszómák
azonban stabilis struktúrák. Hogyan elégíthetik ki az enzimszintézis szükséglet
szerint változó követelményeit? És egyáltalában: miféle köze van az egészhez
a gének DNS-ének? Netán — vélte Jacob — valami még ismeretlen „X" közvetít gén és riboszómák között? Megint egy kongresszus segített előbbre vinni
a kérdést.
1960 húsvétja táján Cambridge-ben — ahol Sydney Brenner a King's College „fellow'-jaként dolgozott — összegyűlt egy szűk kis kör megtárgyalni
Jacobék ez ideig csupán francia nyelvű rövid közleményekben publikált eredményeit. Arthur Pardee — aki akkor már visszament Berkeley-be — beszámolt
legújabb kísérleteiről: radioaktív foszfort vétettek fel „hím" baktériumokkal,
és közvetlenül ezután konjugáltatták őket galaktozidázaktivitásukat vesztett
„nőstényekkel". Ezek el is kezdték szépen bontani a tejcukrot, tehát szinteti54

zálni az enzimet, de csak néhány percig. • Azután a bejuttatott „hím" kromoszómában felhalmozódott radioaktív foszfor sugárzása tönkretette a gént, és a
szintézis leállt. Tehát, ha nincs gén, nincs enzimszintézis. A. gén és a riboszómák között valami instabilis anyagnak kell közvetítenie, egy nyilvánvalóan
bomlékony anyagnak. ,
Ebben a pillanatban Francis Crick és Sydney Brenner — emlékezik J a cob — „a plafonig ugrottak. Elkezdtek hadonászni. Élénk izgalomban vitattak
valamit. Francis feje kivörösödött. Sydney harciasan vonta össze szemöldökét.
Egyszerre beszéltek, majdhogynem ordítottak. Mindenik meg akarta előzni a
másikat. Meg akarta magyarázni, hogy hirtelen mi jutott az eszébe. Akkora
iramban, ami messze meghaladta az én angol tudásomat. Percekig képtelen
voltam követni. Amint ők is képtelenek voltak követni a francia eszmecserét,
amit Jacques-kal folytattam. Francis és Sydney szóáradatát újból a tejcukorbontó rendszer és a fág hasonlósága robbantotta ki. Vannak bizonyos igen
virulens fágok, melyek a megfertőzött colibacilusokban teljesen leállítják az
újabb riboszómák képződését. Két amerikai kutató, Volkin és Astrachan leírták, hogy az ilyen colibacilusokban szintetizált RNS-nek van két figyelemre
méltó tulajdonsága: egyrészt, ellentétben a riboszóma RNS-ével, ugyanaz a
bázisösszetétele, mint a fág-DNS-nek, másrészt pedig igen gyorsan bomlik és
keletkezik. Pontosan azok a tulajdonságok, amiket X-ünknek kívántunk, a galaktozidáz szintéziséhez feltételezett bomlékony közvetítőnek. Miért nem gondoltunk erre a fág-RNS-re, amikor Párizsban valami anyagi hordozót kerestünk X-ünknek? Miért is nem jutott eszembe? Tudatlanság? Butaság? Hanyagság? A vonatkozó irodalom félreismerése? ítélőképtelenség? Kétségkívül
egy kicsi mindenikből. Olyasféle keverék, ami mint valami detektívregényben,
meghiúsította, hogy azonosíthassuk a gyilkost, azaz a keresett molekulát. De
végül is az a fontos, hogy X, a bomlékony közvetítő, testet öltött. Valami,
ami idáig absztrakció volt, egy molekula alakjába költözött." Jacob rögtön
elképzelte a mechanizmust is: a gén DNS-éről a nukleitidasorrend átmásolódik
egy RNS-molekulába, amely azután hírvivőként közvetíti ezt a riboszómákhoz, ahol a kellő aminosavakból a sorrend szerint összeszerelődik a megfelelő
fehérje. Mint amikor a magnetofon lejátssza a mágneses szalagról az erre átmásolt zenét. A specifikus üzenetet az RNS-„szalag" tartalmazza, a riboszóma
nyilván csak a közömbös „magnetofon". A képből rögtön adódott a kísérleti
igazolás lehetősége: meg kell mutatni, hogy a colibacilusban a fággal való
fertőzés után szintetizált RNS kapcsolódik a fertőzés előtt ott levő riboszómákhoz a fágfehérje szintetizálásakor. „Könnyebb mondani, mint megcsinálni!" —
jegyzi meg Jacob. Szerencsére Brennerrel együtt meghívta őket a California
Institute of Technology, hogy ott Delbrück intézetében elvégezhessék a kísérleteket.
A könyvből kell elolvasni, mert csak Jacob remek leírásából lehet megérteni, milyen nehéz feladat volt ez. Milyen apró és váratlan nehézségekkel
kellett megküzdeni a laboratóriumi munkában. Hogyan kukkantott be időről
időre Delbrück, gunyorosan érdeklődve az „X" után. Hogyan szembesült egymással a mindent átható, de jóakaratú szkepszis és a maga igazát elszántan,
de elfogulatlanul kereső akarat, míg végre megszületett az eredmény, s az
egész kép, letisztultán, Monod cartesianus eleganciájától ragyogva, megjelenhetett 1960 karácsonyának előestéjén a Journal of Molecular. Biology-ban Genetic Regulatory Mechanisms in the Synthesis of Proteins címmel. • „Pontosan
tíz esztendővel azután — fűzi hozzá Jacob —, hogy megérkeztem a csűrbe!"
55

Ekkor negyvenesztendős volt; öt év múlva, 1965-ben nyerte el Lwoffal és
Monod-val együtt a Nobel-díjat. A könyv nagyobbik része arról a harminc
esztendőről szól, ami addig eltelt, hogy Jacob „megérkezett a csűrbe".
*

Ez a harminc esztendő 1920-tól 1950-ig tán még sokkal inkább sorsfordító
ideje volt a világnak, Európának és Franciaországnak, mint a következő tíz
a biológiának. Hogyne hagyná ez ott a nyomát Jacob könyvén is, ám Jacob
— annyi kortársával ellentétben-— egy percig se pózol afféle „nagy idők tan ú j á é k é n t . Pontosan úgy, mint a kutatói pályáját elbeszélő részben, itt is
mindig az éppen elfoglalt helyéről néz szét a világban. Annyit ír le belőle, és
azt írja le, amit éppen látott. Így aztán — az utólag többnyire mindent előre
látó életrajzírókkal ellentétben — nincs is rá semmi szüksége, hogy „őszinteségét" hangsúlyozza. Milyen gyilkos iróniával szokta volt kikészíteni a néhai
jó Lucien Fébvre ezeket az „őszintéket", és bizonyára hogy örvendett volna
Jacob életírását látván! Mert Jacob könyvében úgy él a történelem, ahogyan
azt az Annales legendás nagy megalapozóinak egyike szerette: megoknyomozott események és kothurnusos személyiségek nélkül, emberi viszonyulásokban.
Az pedig, ahogyan a húszesztendős medikus Franciaország vereségét megéli,
az olykor kísértetiesen hasonlít Marc Bloch — a másik nagy megalapozó —
Étrange défaite-éhez. A pályája csúcsára érkezett történész és a medicinába
épp csak belekóstolt ifjú természetesen más távlatból és más összefüggésekben
szemléli a történteket (bár még itt is akadnak közös vonásaik; például a spanyol polgárháború, München, a hezitáló Nyugat, a nácik, a Francia Kommunista Párt megítélésében), de közös bennük, ahogyan a létező Franciaország
csődjéből nyomban egy másikhoz apellálnak, ugyanazzal az alvajáró magabiztossággal, ahogyan Ottlik nekiindult rögtön a német nyilas terrortól szabadulás másnapján, a még heves harcoktól dúlt Budán, újraalapítani a Nyugatot,
a másik Magyarország nevében.
Jacob ugyanolyan magától érthető természetességgel él és mozog ebben a
Másik Országban, mint Ottlik. És ugyanúgy tudja, hogy történjék bármi, ez az
igazi, a valódi. La Francé. 1940. június 21-én magától érthető természetességgel száll hajóra — a lengyel Batoryra —, hogy harcoljon Franciaországért.
Ezekben a napokban halt meg rákban édesanyja, és az ifjú lelkében a kettős
veszteség, összefonódva, éltető elszántsággá magasztosult.
Háborús életének leírását Jacob — mesteri rímeltetéssel az összeomlás
utáni behajózásra — 1944 nyarával kezdi, a normandiai partraszállással.
A rég várt nagy pillanatot a maga kegyetlen borzalmasságában vázolja, ahogyan a katonák tömegei átélték; öröm, remények, félelmek, elszántság, sebesülés, halál iszonyú keveredésében. „A reánk törő emlékeket — összegezi végül
a haditudósítók filmkockáira emlékeztető leírást — csönd tölti meg. Lehetett
a felidézett valóság hangoktól zajos, ám ezek teljesen elültek. A mező, ahol
megsebesültem, az éj, a fények, a robbanások, B. hadnagy szenvedése: mindezt mélységes mély csendben látom újra. A robbanásokat, az éjszakát föltépő
iszonyú lármát tudom, hogy hallottam, de többé már nem hallom. Legfeljebb
rekonstruálhatom magamban, valami távoli, süket zsivajként. Egy kicsit, mint
amikor a hajdani némafilmek alá, mielőtt újravetítenék, odamásolják a hangokat . . . Emlékezetünk, még ha vissza is hozza ifjúságunk tájait, megnémítja
őket, szikárrá szárítja. Halottá."
56

Efféle meghangosított némafilmkockákként láttatja Jacob öt háborús évét;
attól kezdve, hogy 1940 nyarán önkéntesként belépett de Gaulle tábornok
hadseregébe, el egészen hosszú és keserves lábadozásáig a párizsi Val-de-Grâce~
ban. Felvillanó képek, még csak nem is mindig kronologikus sorrendben; folytonosság nélkül. Látjuk a tüzérönkéntest — a családi hagyománynak megfelelően ezt a fegyvernemet választotta, azután osztották át, a szükségletnek megfelelően, az orvoskarhoz — öntudatosan és kíváncsian sétálni London utcáin.
Aztán a hajón, útban Afrika felé, amint kifutottak Liverpoolból, és a látóhatáron föltűnik egy hosszan elnyúló földsáv. És a háta mögül hirtelen egy mély,
kissé csikorgó hang, amit az Aldershot-i táborból már ismert: „»Az a föld
amott, az micsoda?« Megfordulva, magam előtt látok egy gótikus katedrálist.
Fején bérettél, tenyerével ernyőzve a szemét, de Gaulle a horizontot kémlelte,
még elmélyültebben, mint Aldershot-ban. Vigyázzba vágva magam, hadartam:
Nem tudom, tábornok úr. Azt hiszem, Írország partjai. — »Igen«, mondotta
de Gaulle, »Írországnak kell lennie. Ügy látszik, nagyon szép lehet. De majd
más alkalomból fogjuk meglátogatni.« Lépett hármat a hajóhíd felé, aztán
megfordult, és lecövekelt előttem. Piros parolimra pillantott és megkérdezte:
»Orvos?« — Medikus vagyok, tábornok úr. — »Ah!« Kisvártatva: »Melyik
egység?« — A menetszázad, tábornok úr. — »Ah!« A találkozót ekkor megszakította a szárnysegéd érkezése."
Aztán a dakari kudarc, a kihajózás Francia-Kongóban 1940 őszén, aztán
négy afrikai szilveszter: 1940 Liberville, 1941 Fort-Archambault, 1942 hadszíntér valahol Fezzanban, 1943 Rabat. És az ötödik 1944-ben a párizsi Val-deGrâce kórágyán, újabb keserves műtétre várva. Az így fölvázolt kereteket
tölti meg azután Jacob nem kronologikusan válogatott képekkel, amelyek éppen így, szaggatottságukban és sorrendielenségükben tárják fel egy mélyebb
rend keresését és formálódását, egy „belső szoborét". Nem a Szabad Francia
Hadsereg afrikai hadjáratát beszéli el Jacob, már csak azért sem, mert mindig szigorúan az általa ténylegesen átélt részletekre korlátozódik. De a részletekből, az olykor egészen jelentéktelen részletekből jobban megértjük az
egészet, mint testes történeti művek tömegéből. A szigorúan személyes és látszólag jelentéktelen élmények töredékeiből rádöbben valahogyan az ember
ennek a szörnyű háborúnak az iszonyatos méreteire. De nem az volt-e mindig
a művészet jellemzője és privilégiuma, hogy a legapróbb konkrét dolgokon át
is — sőt többnyire tán éppen így — föl tudta mutatni az egészet? S túl vonulásokon és csatákon, túl szenvedéseken és halálokon, túl szorongásokon és
oldott pillanatokon, még az elcsöndesült apokalipsziseken is túl fölzeng finoman, alig hallhatóan az ember dicsérete. Nem, nem François Jacobé, a Szabad
Francia Hadsereg orvoshadnagyáé, még csak nem is de Gaulle-é vagy általában a nagybetűs Emberé, aki „átkel a tengereken..." Az emberé, csupa kisbetűvel. „Egykor — írja — csodáltam a hősöket, akik mindig mennek előre,
ugyanazon az úton, tévedhetetlenül; akiknek a léte összegezhető egyetlen képletben. Akik nem szűnnek meg küzdeni valamiért: hazájuk nagyságáért, Isten
dicsőségéért, a függetlenségért, a tudomány haladásáért, a hatalom megragadásáért, vagyonok felhalmozásáért. Vagy akik nem lehetnek meg anélkül, hogy
ne küzdenének valami ellen: a szomszéd ország ellen, mások istene ellen, a nyomor
ellen, a tudatlanság ellen, az előjogok ellen, a törvénytelenségek ellen, egy zsarnok
ellen, a gonosz ellen. Idővel azonban megtanultam bizalmatlanul nézni ezekre
a hősökre, a hibátlanságukra, az abszolút jellegükre. Először is, mivel aki
serdülőkora után Freud szemüvegén át olvassa Homéroszt és Plutarkhoszt,
57

^

aligha tudja nem fölfedezni a hősökben rendszerint rejlő szörnyeteget. Főleg
azonban azért, mert a történelem kétségkívül bizonyítja, hogy semmi nem lehet annyira veszedelmes, annyira gyilkos, mint az ideológiák, a fanatizmusok,
az igazság birtoklásának a tudata. Semmi nem okoz annyi pusztulást, annyi
nyomorúságot és halált, mint az abszolútnak tekintett igazság megszállottsága.
A történelem minden bűne valamilyen fanatizmus következménye. A tömeggyilkosságokat erényből követték el, a legitim nacionalizmus nevében, az igaz
vallás nevében, a helyes ideológia nevében, röviden, a Sátán elleni harc nevében. Szeretem a fixa ideákat, feltéve, hogy megváltoztathatók."
Élete változó énjeit teríti elibénk lenyűgöző és szeretetre méltó kollázsban
François Jacob; transzformációjukat és relációikat, hogy aztán sokféleségükön
át megmutassa az egyetlen emberi életté szövődő személyiségek inherens egységét. Ez a komplex — tehát valós és imaginárius részből összetevődő — egység a „belső szobor". Az ember — vagy a sors? — szüntelenül dolgozik rajta,
szüntelenül változtatja, és valami mégis mindig megmarad változatlanul a
mélyben, másként hogyan is válthatnának ki a felötlő emlékek olyan indulatokat, amelyeket semmiképpen nem keltenének azok a dolgok, ha ma történnének. „Úgyhogy amint csitul az emlékhez kapcsolódó érzelmek hevessége,
ezek a régi megaláztatások, ezek a szégyenek és dühök egyenesen mosolyra
késztetnek. Tán így ismertem meg életem bizonyos aspektusait, amelyeket
tanítani nem lehet?" Mindenesetre „ez a kapocs szív és emlékezet között, ezek
az emlékek sarkantyújára újraéledő érzelmek, ezek szövik meg a hálót a
»voltam« és a »vagyok« között. Egységre köteleznek. Amint erre kötelez valamiféle bűnrészesség érzése is mindazokkal, akik részt vettek a múltam belső
dialógusát alakító örök vitákban. A bizonyosság, hogy ki-ki a maga idején
megadta a választ. Hogy megvolt a részük az angyal és a vadállat szóváltásában . . . "
Ezek a belső dialógust formáló válaszok, ezek a találkozások tágítják
Jacob önéletírását korrajzzá, hiteles és szemléletes dokumentummá Franciaország jelenkori történetéhez. Mindig a mikrotörténelem szintjén fogalmaz;
olykor — mint például anyja halálának és Franciaország tragédiájának egyidejűségét elmesélve — leheletfinom vonásokkal, máskor kellően keményebbekkel — mint amikor azt idézi fel, hogyan rontott neki gyerekkorában nála
fejjel magasabb osztálytársának, aki a rabló-pandúr játékban „piszkos zsidó
csak rabló lehet" kijelentéssel vélte őt eloszthatónak. De jól vigyázzunk!
A mikrotörténelem nem holmi „történelem alulnézetben", nem egyfajta elszociografizált történetírás. Sokkal inkább abban a pontos szakmai értelemben
értendő, ahogyan az újabb francia historiográfia, mondjuk Emmanuel Le Roy
Ladurie használja. Nem mintha Jacob ismerné a munkáikat, bár ki tudja.
A lényeg azonban az, hogy a gyökerük közös. Az a nemes francia kartézianizmus, amely mégoly látványos sztrádái száguldozások kedvéért sem hajlandó
elhagyni az értelem gyalogösvényeit. A szívvel-lélekkel francia Jacob így lesz
szükségképpen európai. És így lesz könyve nélkülözhetetlen forrás Európa
legújabbkori történetéhez; így segít jobban megérteni a földrész nagy megrázkódtatásait és lehetőségeit. Ahogyan például a lábadozó és medikussá viszszaváltozó katona megéli a felszabadult Franciaországban a rendszerváltás pálfordulásait, a hivatal packázásait, a pártok vetélkedésébe bénult és mindig
a „Nép"-re hivatkozó politika pusztításait. Mígnem a nagy ország de Gaulle
alatt — és milyen magától érthetően — újból önmagára nem talál, egy ú j
és emelkedő Európa részeként. Vagy ahogyan nem leli a helyét Jacob az egye58

tem mihasznaságot és tudományt keverő katlanában; ahogyan azután a kezdő
mikrobiológus a francia antibiotikum-program kereteiben beleszorul a mindenáron ipari alkalmazást erőltető, de kellő felkészültséggel nem rendelkező „kutatás és fejlesztés" tétovaságába. Ennek a csődtömegnek is megvan persze
kontrasztként a maga szerepe, hisz közvetlenül innét került át Jacob Lwoff
és Monod nagyszerű intézetébe, ahol aztán pillanatok alatt megtalálta önmagát,
helyesebben újból megtalálta önmagát, hisz ahhoz hasonlóan került itt ismét
helyére, mint'1940 tragikus nyarán de Gaulle hadseregében. „A kellő időben
voltam a kellő helyen" — ismétli mindkét alkalomból Jacob, de nyilvánvalóan
nem csak erről van szó. Még csak nem is arról, hogy helyet és időt észre is
kell tudni venni. Meg a tehetséget is a másikban, és ezt nem csak elviselni
kell tudni, hanem segíteni is, mégpedig örömmel. Egyébként nincsen értelme;
az értelem ugyanis eo ipso megértés, a másik megértése. De még többről van
szó. Műremekké, modern Odüsszeiává valami más emeli a könyvet. Valami
megfoghatatlan, ám elvéthetetlen harmónia a belső szobor és a külvilág között. Teljes világ a Jacobé. Ahogy a történet halad előre, úgy foglal el benne
egyre nagyobb helyet élete nagy kalandja, a kutatás, az örömteli és szenvedélyesen végzett munka, úgy válik egyre inkább ez meghatározóvá a barátságok és emberi kapcsolatok szövődésében, a maga nemzetközi távlataival. De
mindig ott van mellette és alatta kiegészítésül és biztonságos háttér gyanánt a
szűkebb otthon, Liza és a gyerekek kis világa. Jacob mindig tárgyilagos és
inkább iróniára hajló hangja az elérzékenyülésig lágyul, ha olykor róluk szól.
„Egy szőke, két gesztenyebarna, egy sötétbarna: valóságos genetikai kísérlet.
Ez a négy kicsi gyerek amint ott gomolyog Liza körül, ez maga volt az eleven
élet. Minden gyermekem születését egy-egy újraszületésként éltem át. És esténként ehhez a gyönyörű nőhöz térhettem haza, maga körül ezekkel a nyüzsgő
és csacsogó gyermekekkel. Minden alkalommal valami szilaj örömmel és végtelen ellágyulással láttam őket viszont. Olyan volt, mint a tavasz fakadása:
a fákon újra ott a sok kicsi friss levél, nyílnak a virágok, és a nap ragyog.
Győzelem a háború felett, a halál felett."
Mert a háború és a halál vissza-visszajár Jacob rémálmaiban, a halott
bajtársak a maguk végtelen csöndjében folyton figyelmeztetik a tágabb otthon,
Franciaország gondjaira. A lassan világhír felé tartó kutató elbeszélésében így
vagy úgy minduntalan felbukkan Franciaország, la Francé. Távol a pártok
önző zsivajától figyeli aggódva hazája gondjait, s követi megkönnyebbülten
emelkedését a lassan megbékélő és körvonalazódó Európában. Nem a vezetőkben bízik, nem hisz a „nagy ember"-ekben. Még de Gaulle-t is enyhe iróniával
nézi, mikor újból kezébe vette a hatalmat. Anyai nagyatyját idézi, a tábornokot: „Csodálni, igen. Bálványozni, nem. Se istent, se embert. Istent nem,
mivel nem létezik. Embert se, mivel nem Isten." Jacob hazája nem a különféle ünnepélyek és kultikus események színtere. Milyen hamisítatlan francia
iróniával meséli el például, amint a Pasteur Intézet összegyülekezik a nagy
névadó tiszteletére bizánci jellegű mauzóleumában! Másutt van Jacob hazája.
Szokásához híven, történettel vall erről is. Már neves kutató volt, mikor a
laboratóriumukba került egy izraeli mikrobiológus. Lelkes izraeli hazafi volt,
s próbálta meggyőzni Jacobot, hogy neki is ott a helye. Jacob nagy megértéssel és együttérzéssel hallgatja. „De a vonzalom — írja —, amit az izraeli
zsidók iránt éreztem, inkább etikai és intellektuális volt, mintsem érzelmi.
Hogy is ne érezné magát az ember közel azokhoz, akik túlélvén Dachaut vagy
Buchenwaldot, a nagy mészárlásban elvesztették az illúziójukat, hogy a töb59

biekhez hasonló polgárai maradhatnak azoknak a nemzeteknek, ahol éltek?
Hogyan is ne akarna segíteni az ember ezeknek a közép-európai zsidóknak,
akik az immár végleg lehetetlennek vélt asszimiláció miatti elkeseredésükben
igyekeznek megvalósítani régi álmukat egy államról, amely csak az övék. De
együttérezni vele nem azt jelenti, hogy polgárává válni. Túlságosan franciának
éreztem magam. Szenvedélyesen franciának. Franciának a kultúra, a nyelv,
az irodalom által, családom tradíciója szerint, a hazatérés álmai.miatt, melyek
a háború alatt végigkísértek. Mindenekelőtt tehát franciaként reagáltam. Zsidónak legfeljebb ezután éreztem magamat. És a legkisebb okát se láttam,
hogy magyarázzam ezt a ragaszkodásomat Franciaországhoz és kultúrájához,
akár itt ennek az izraelinek, akár bárkinek. Egyszerűen megvolt, összeolvadt
énem legmélyével. »A zsidók csak Izraelben teljesíthetik ki magukat«, folytatta bakteriológusom egyfajta fanatizmussal, ami kezdett bosszantani. Kölcsönösen meglehetősen elégedetlenül váltunk el egymástól."
Azért vagyunk a világon, hogy valahol otthon legyünk benne — tanította
Tamási Áron Ábelje. Ott vagyunk otthon, ahol az ősök, a hagyomány, a műveltség, a család, a szerelem, a munka, a barátság, az álmok ezernyi finom
szálból szőtt hálója magától érthető természetességgel vesz körül, ahol a világ
összeolvad énünk legmélyével — vallja Jacob. Odüsszeusztól napjainkig nein
éppen ez volt valamiképpen az európai történelem értelme? Nem éppen ezekből az elveszített és újra megtalált Ithakákból verődött egybe Európa sokhangú kórusa?
De ha valahol túlságosan sokáig grasszáltak a kéretlen kérők, ha valahol
elfogytak már az utolsó Eumaioszok is, az isteni kondások, akik még felismerhetnék Télemakhoszt és a városba vezethetnék Odüsszeuszt, ha valahol már
az Erykleiák is megvakultak, a kedves dajkák, akik nyomban ráismernének
a hazatérőre? Nem lépnek-e ott szükségképpen újabb herdálok a régiek helyébe, nem lesz-e ott végtelen bolyongás a hazatérni vágyók sorsa? S ha valahol, a századok változó ködén át, újból és újból felsóhajtani kényszerülnek
egy nép kisemmizett írástudói: „Vájjon s mikor leszön jó Budában lakásom!"
— még ha amúgy tán ott laknának is? Európa ez is, épp ez által a sóhajtás
által, el ne feledjük nagy fölzárkózhatnékunkban.

60

NÉMETH JÓZSEF

Hét év
E M L É K I R A T A Z I. V I L Á G H Á B O R Ú R Ó L
ÉS A Z O R O S Z O R S Z Á G I H A D I F O G S Á G R Ó L
(Részlet)
Acsinszk

(1918. március 28.—1920. június

13.)

Ez a kis tatár eredetű járási központ lett legizgalmasabb s leghosszabb hadifogolytáborom.
Még az állomáson voltunk, mikor néhány magyar kommunista kijött hozzánk, s a parancsnoki vagonban elbeszélgettek velünk. Az én társaságomba egy
jóképű fiatal cipész, kolozsvári fiú került. Tetszett neki, hogy Kolozsvárról
tudtam neki beszélni. Ki is nyílt a szíve. Elmondta, hogy Acsinszkban ők, a
magyar kommunisták az urak. A táborban egy Kiss nevű budapesti patikus a
főnök. Ha az egyesületben mulatság van, övék a vezetés, kedvükre udvarolnak a legszebb orosz asszonyoknak és lányoknak. J a j annak a muszkának,
aki ebbe nem nyugszik bele. „Azt kipofozzuk" — mondta nevetve.
Íme, így festett az első kommunistáink szereplése. Pusztán hatalmi kérdés volt, nem pedig meggyőződés. Természetes, az volt az óhajuk, minél több
hadifoglyot megnyerni a kommunizmusnak, hogy erősödjék. Mi tisztek, figyelmeztettük őket, hogy mi itt idegen országban vagyunk, semlegesek tartozunk maradni, bármi legyen is a véleményünk. Bár ekkor megfogamzott a
mi agyunkban is, nem lehetne-e nekünk is egy hatalmas szervezetet alkotni,
mint eddig a cseh és lengyel légióké. De ahhoz a tisztikar — osztrák, magyar,
török, birodalmi német — túl vegyes volt, ráadásul legénységünket a kommunizmus, meg a szervezett szociáldemokrata párt elhódította tőlünk, elkéstünk a gondolattal. Már a következő nap az acsinszki kommunista párt megbízottjai fölkerestek bennünket, s nagy szónoklatok közben levagdalták csillagjainkat a blúzokról. Nekem többek közt azt szavalta egy hatalmas termetű
muszka, miért fogadtunk szót a mozgósítási parancsnak, miért nem tagadtuk
meg azt. Mosolyogva feleltem: akkor egyszerűen agyonlőttek volna! „Mindenkinek ezt kellett volna tenni — felelte —, akkor az agyonlövés sem sikerült
volna." Hát ezért kár szólni, főleg utólag.
Nagy kocsikon szállították be holminkat a városon át a gorodokba, s minket, öregebbeket a volt orosz tiszti lakások közül egybe helyeztek el, a többieket egy üres kőlaktanyába. Néhány földi barakkban már volt némi legénység is.
A város maga hepehupás, több patak, vízmosás tagolja fel, mégis nagyjában a Csulim felé lejt, honnan nyáron feltűnően festői képet nyújt.
61

E kis tatár hely jelentőségét az adta meg, hogy az ún. szibériai trakton
— országúton — feküdt a tajgában, egyenlő távolságra Krasznojarszktól és
Tomszktól.
A háború első éveiben a kicserélendő hadifoglyok gyűjtőkórháza lett.
A kommunizmus előtt 2 rendes és egy tábori ezred (földi barakkok) székhelye. A földi barakkok palánkján kívül az erődítések, sáncok mindenféle f a j táját mutatták be itt az orosz katonáknak. Bent a laktanyákban is még számos szemléltető kép megvolt, mikor mi odaértünk. Egyébként a kommunizmus idején teljes hanyatlásnak indult. Katonaság alig volt a gorodokban
s a városban.
A Csulim széles, elég sekély, de igen gyors rohanású folyó, a Tiszánál is
szélesebb, pár száz kilométerrel alább a Tómba ömlik. A gorodok a Csulim
lapos, fekete homok, meredek szegélyű teraszán épült, az ún. fellegvári teraszon. Schwarz után sokszor úgy képzeltem, hogy innen a turkesztáni és nyugat-szibériai alföld síkságát borító beltengeren, a Kaszpi-tó—Fekete-tengeren
át a magyar medencét borító Pannóniai tengerbe lehetett átmenni; tehát a
Budai hegyek lakói ugyanazon tenger partján élhettek, mint az acsinszkiak.
Ha tehát Schwarz föltehette, hogy Mongóliából a Bering-szoroson át, sőt a
mandzsu és japán partokról a Kuro-tivon át mehettek mongol f a j t á j ú emberek Amerikába, akkor én még inkább föltehettem ezt nyugat felé. Turáni
ábrándjaimat szőhettem tovább, de most már csak szűk baráti körben, vagy
éppen magamban.
Első berendezkedésünk.

2 török őrnaggyal

lakom

Mi, idősebbek, egy orosz tiszti pavilonban kaptunk lakást. Az én szobám
az I. emeleten volt (4 ágyas szoba). Alig voltunk készen az elhelyezéssel,
máris a szomszéd szobában lakó török őrnagyok, Ali és Riza bej meghívtak,
valószínűleg azért, nehogy más valakit tegyenek hozzájuk.
Április és május hónapom tehát túlnyomólag török miliőben telt el. Különösen sokat mesélt Riza bej különböző élményeiről, főleg mosuli útjáról.
Igazi európai műveltsége egyiknek sem volt, de azért szívesen hallgattam őket.
Rendesen papucsban vagy harisnyában üldögéltünk az ágyon, s úgy diskuráltunk, s el-elteázgattunk. Dohánnyal sokat foglalkoztak — szagosították.
Egy-kétszer a szabadban rizst főztek tejben és vajjal. Az ő révükön a kis
török kolónia minden tagjával gyakran elbeszélgettem, különösen Hasszán bej
tetszett nekem, huszár százados volt, a legtekintélyesebb és -intelligensebb valamennyi között. Később előadást tartott az ú j török mozgalom diadaláról,
melyben részes volt. Komoly, képzett ember volt Ahmed bej, diarbekiri katonai iskola tanára és még sokan mások, főleg fiatalok.
Valamennyien ú j török módon éltek, vallási szertartásaikat nyilvánosan
nem végezték, mint az Acsinszkban a tatárokhoz beosztott kurdok, vagy a
köztünk levő Esszad aga.
Itt kerültem össze Korkoványi Ákossal, műegyetemi adjunktussal s Újhelyi Bandival, min. tisztviselővel, Szedlacsek (később Újhelyi) mérnökkel,
Ivipovich t. huszár főhadnaggyal, legközvetlenebbül Palotai Dénes keszthelyi
gazd. akad. tanárral. És sok mással, akikről még itt vagy ott szó esik. Általában acsinszki tartózkodásunkat az jellemzi, hogy mint egy nagy család tagjai, testvéri, melegebb viszonyt tartottunk fenn. Hol voltak az első évek jegyzőkönyvei, örökös vitái? Mindenki egy kissé megviselt, megtört lett, s rész62

véttel tekintett a másikra. Különösen erős nemzeti érzés fűzött össze bennünket, éspedig osztálykülönbség nélkül. De ez egyelőre még nem érvényesült,
mert hamarosan elkezdett hír szállni, hogy megyünk haza.
Hiszen a breszt—litovszki békét már januárban aláírták: már ez volt a
főérvünk Kőszegváryval a transzport továbbításánál. Hamarosan megkezdte
működését egy osztrák—magyar, és e fölött egy orosz orvosi bizottság. Mint
utólag hallottam Schrausz-Sényi Palitól, előre megbeszélték a mi orvosainkkal, hogy erős érmeszesedéssel, szívbajjal fogadjanak el invalidusnak. Meglepett tényleg, hogy mennyi bajt igyekeztek szuggerálni a mi orvosaink: lépduzzadást, fejfájást, szédülést stb. Menten beírtak invalidusnak, s erre az orosz
bizottság elé kerültem, biztos voltam a dolgomban, hiszen már 45 éves múltam, s negyedik éve kínlódtam a fogságban. De annál inkább megdöbbentett, mikor az orosz egyenruhás orvos megtapogatta halántékom, nyakam és
könyököm, kissé hallgatta szívemet, s bediktálta az írnoknak: arterioszklerózis.
Jól nézek ki, tehát eddig erős szervezetem is megrokkanni készül. Haszszán bej mondása jutott eszembe, aki a törökökre gyakran alkalmazta e mondást: „machina bozuk" (a gép — itt fej — rossz, romlott). De még jobban
megijesztett szegény Kovács nevű jegyző barátom (Győr-Moson m.-i, a Duna
mellől) hirtelen halála. Valaki szerzett egy kis mandzsúriai szeszt (szpirtet),
és egy-két pohárral ő is ivott. Szóval mulattak, de reggelre meg is halt. Még
fagyos tél volt — április lehetett —, s holttestét a gorodok egyik kis volt istállójának (nagy ól?) szalmájára tették. Ott feküdt dísztelenül. Egyedül kerestem föl, s felháborodtam, mikor a kis helyiségben a szalmán ruhástul fekvő
kedves társamat láttam, s körülötte néhány csomó „kutyaszar" hevert.
Ráadásul több napig nem temették el.
A kosztot közös konyhákról kaptuk. Egy jó öreg bihari népfölkelő hozta
el az ételt, s takarított ránk — jóformán ingyen, csak hűségből. Nagyon becsülte az urakat, ő még nem elvtársazott, mint a legtöbb. Legényeink úgy
kerülték el a kommunizmust, hogy szervezkedtek, mint szociáldemokraták.
A szakszervezetbe beléptek. Időnként összejöttek az egyesületben, s tanácskoztak, szórakoztak.
Rendesen jöttek propagandaszónokok is. Emlékszem, mikor egyszer én is
ott voltam, néhány színész, sőt egy középkorú színésznő is jelen volt. Ez
utóbbi különösen lelkesedett a kommunizmusért.
A város a kommunizmus alatt külön köztársaságként viselkedett; költségvetését maga állapította meg, jó színházat, zenekart tartott fenn, iskoláit
— elemitől a szabadegyetemig, tanfolyamokig — maga tartotta fenn. A város
élén egy volt tanító állt, körülbelül 40 éves férfi. Nem szép, himlőhelyes,
széles arcú, szőke hajú, izmos, közepes termetű. Kétszer találkoztam vele.
Egyszer küldöttséggel voltam nála, hogy a tiszti pavilonból ne tegyenek ki
bennünket. Meglepett az az egyszerűség, amellyel ez a derék ember mások
előtt szerepelt. Természetesen minden fegyveres őrség nélkül járt-kelt. Hivatalában halványkék kartoningben láttam. Előttem éppen egy orosz katona
kért szabadságot. Kikérdezte, hová megy, miért. Majd kiadatta neki a kis
könyvecskéjét. Ez az ember föltétlen imponált, nekem valahogy II. Józsefet
juttatta eszembe: a hatalom arra való, hogy szolgálhasson az államnak, a népnek. Majd rövidesen egy küldöttséggel jött megvizsgálni lakásunkat, fekete
téli kabátban, puha nyakú ingben, puha fekete kalapban, csizmában. Mosoly63

lyal viszonozta köszöntésünket. S nem tett ki egyelőre a lakásból, ö talán
már tudta, hogy invalidustranszporttal küld bennünket haza. A „tovaris kommandant" tényleg „társ" volt.
Mi ekkor nem voltunk őrizet alatt. A gorodok és tábor területén szabadon mozogtunk. Amint verőfényesebb lett az idő, a város lányai, mamái meglepő nagy számmal jöttek ki korzózni, a fiatalabbak közül nem egy hamarosan szerelmes lett valamelyik kis szőke, szeplős, egészséges képű „Szonjá"ba, s vígan flörtöltek.
Ebből a tavaszi hangulatból néhány apró mozzanat jut még eszembe. Egy
Pálffy nevű volt tengerészkatona, őrmester csatlakozott hozzánk, mikor Palotai Dénessel a gorodok kertjében sétálgattunk. A tiszti jelvények m á r nem
voltak láthatók, s a legénységieket arról lehetett megismerni, hogy jobban
voltak öltözve. Pálffy is jobban nézett ki, mint mi. Nehezen indult meg a beszélgetés, mert féltünk, hogy kommunista, és elszóljuk magunkat. Nagy kerülővel jutott csak céljához. Elmondta egész élettörténetét, majd krasznojarszki
fogságának első idejét. Hogyan fogtak össze magyarok ott és harcot kezdtek
a kiütéses tífusszal. Ügyhogy minden nemzetiségből több halt el, mint a magyarból.
Örömmel hallgattuk öntudatos magyarságának emlékeit: végre előállt a
kérdéssel, mondjuk meg neki, milyen állást foglaljon el a kommunizmussal kapcsolatban. Nekünk nagyon óvatosan kellett hozzászólni, mert hátha „agent provocateur"-rel van dolgunk. Kezdtük a kommunizmus előnyeit. Sok szép tana
van, ott van a testvéri szeretet, mindenki egyforma című, a föld, víz, levegő, a
föld belseje (Lenin meghatározása) mindnyájunké, közös. Mindenik község maga
igazgatja dolgait stb. Mindez nagyon szép, de — jött a szokott s betanult
frázis — mi idegen nemzet fiai, itt semlegesek tartozunk maradni. Mi haza
akarunk menni a családunkhoz, oda, hol megértenek minket. Egy ilyen forrongó országban minden bizonytalan, polgárháború fenyeget. Ott vannak a
fehérek, a csehek, a japánok stb. Sőt, a világháború ide is eljöhet újra. Mint
hadifoglyoknak, hazai törvényünk is azt parancsolja, hogy ne avatkozzunk bele.
Nem tudom, mi lett ebből az értelmes, jóképű magyar altisztből, hamarosan
eltűnt. Az a benyomásom, hogy ilyen energikus, parancsoló természet végre
is kommunista lett, mert ott találta meg érvényesülését. Mint annyi sok, jobb
sorsra érdemes magyar.
A szomszéd orosz tiszti pavilonban néhány fiatal praporscsik vizitelt
nálunk. Öriási meglepetés! Visszaadtuk parádéban (zöldes színű sportruhában)
a látogatást. Elég szépen voltak még bebútorozva hozzánk képest. Mutattak a
frontról magyar névjegyeket; elmondták, hogy 1917 nyara óta hogyan állt
meg a harc, hogyan jártak át egymáshoz barátkozni. Egyik fiatalember német nevű észtföldi birtokos család sarja, ennél brillíroztam finn tudásommal
és rokonságunkkal. Meg is hívott, hogy háború után keressem föl. Ök maguk sem tudták, mit hoz rájuk a kommunizmus. Egyelőre meglapultak, a
derék tanító elvtárs nem bántotta őket.
Egyébként akármerre fordult az ember, a vagyon pusztulása, a bizonytalanság érzése volt a legfeltűnőbb. A gorodok közepén volt egy üres ház. Angol
klozetjei eldugultak, befagytak, a rondaság piramist alkotott az ülőkén.
A gorodok templomának keresztje a bádogtető egy részével a földön hevert, istentiszteletről szó sem volt.
A falakon többféle csúnya rajz (nemi szervek) magyar feliratokkal.
64

Kiss patikust, a magyar kommunisták parancsnokát sokszor láttuk elegánsan kocsizni, húsvétkor még szinte mámorosan is.
El lehet képzelni, milyen örömmel írtam haza a tudósítást, hogy hamarosan útra kelünk. Tényleg, május 27-cre kocsikon, gyalog kivándoroltunk az
állomásra — kellemes tavaszi időben. Eladtam a pokrócomat — 100 rubelért,
kaptunk a Vöröskereszttől vagy orosz parancsnokságtól 150 rubelt; összesen
mintegy 300 rubellel a zsebemben mentem ki az állomásra, abban a boldog
hiszemben, hogy egy hónap múlva otthon leszünk. Voltunk vagy 600-an. Vagy
20—30-an szép, harmadosztályú kocsit kaptunk, öregebbek, köztük a két török
őrnagy is.
Érzékeny búcsút vettünk a fiataloktól, akik nem kerítitek bele a transzportba. Egy Károly nevű, szervezett szocialista munkás, 30 év körüli, erős,
budafoki lakos, képes volt egy orosz szerét bevenni: olyan sárgaságba esett
tőle, hogy még a szeme is teljesen sárga lett. Valószínűleg akkor adtam el az
ágyamat is.
Május 27.—június 20.: vagonban
Az első nap örvendetes izgalomban telt el. Szép, leveles dohányt vettem
(1 font 5 rubel) és ennivalót az útra. Este Mihályi elvtárs búcsúzóul előadást
rendezett több társával. Állítólag hivatásos színész volt: ha jól emlékszem,
monológot és társával dialógot adott elő. Aztán lefeküdtünk, s reggel csudálkozva ébredtünk arra, hogy még mindig a tágas acsinszki állomáson vagyunk.
Mohón olvastuk az újságot, valamit jeleztek a csehekről, hogy baj van velük.
Mariinszknál (előttünk 100—200 km-re). Egyelőre jókedvűen vettük a dolgot.
A szép tavaszi napon elsétáltunk a közeli erdőbe, Port-Arthur szegényes házai
között vagy egy felduzzasztott malomtó partján ábrándoztunk a hazaérkezésről. Már ezen a napon fogadtam, hogy elsején, hétfőn is itt leszünk még.
Vonatunk az állomás keleti részén állt, hol egy ezrednek élelmezési állomás, pihenőhely, klozetek épültek, úgy látszik, közvetlen a háború előtt. Onnan szoktam előre menni, társaim, főleg a törökök megbízásából „nyelvet
fogni", azaz híreket gyűjteni. Órákat töltöttem el itt, de szerényen a háttérben maradva. Itt ismerkedtem meg egy magyar vöröskatonával, aki, nem tudom miért, felém, mint régi ismerőshöz közeledett. Mondta, hogy Marinszknál a csehek a tomszki „fehérekkel" támadják a vörös állásokat. Most a közlekedés megállt, csak a frontig s onnan vissza jönnek a vonatok.
Itt láttam a szovjet gyengeségét. Szibériában, ahol az eszmék csak az egy
szál vasút mellett hódítanak, több száz kilométerre fekvő városok mind külön
kis országként rendezkedtek be. A mariinszki frontra elment ugyan néhány
harcos a szomszéd Bogotolból, s a legtöbben Acsinszkból, de ámultam, mikor
az acsinszkiak nagy reménykedésére jöttek ugyan a krasznojarszkiak, de vagy
3 vagonban 15—20 ember lehetett, s azokon sem látszott, hogy katonák. Egy
öblös hangú szónok nagy beszédet vágott ki, s fogadkozott, hogy elbánnak a
csehekkel. Általában a szovjet első emberei inkább írók, szónokok, mint katonák voltak. Az acsinszki népbiztos-tanítónk bizonyára megtett mindent a
front érdekében, de ő maga nem értett a háborúhoz. Egyik nap, amint várom a híreket, hozzám csatlakozik vöröskatona ismerősöm és kísér a vonatom
felé. Természetes, dohánnyal megkínáltam. Közben elmondja, hogy a fronton nem jól megy a dolog, a muszka katonák megszöknek. Most is azért jött
egy társával, hogy 3 muszka szökevényt Acsinszkba kísérjen. Az volt a pa65

rancsuk, hogy amint az állomásról a városba vivő erdei gyalogúton h a j t j á k a
3 összeláncolt foglyot, hátulról lőjék agyon őket. Megtették? — kérdem elborzadva. Igen, pedig könyörögtek, de parancs — parancs!
A szovjet tehát külföldi elemekben, főleg a magyar katonák hadi „erényei"-ben nyert magának értékes támogatást.
Július első hetében most már mind türelmetlenebbül vártuk a fronthíreket. Az állomás előtt forró hangulat uralkodott az összegyűlt tömegben. Egyszer egy szálas, elég intelligens orosszal kezdtem diskurálni. Elmondta, hogy
ők, oroszok, már elbántak a dinasztiával, s megcsinálták a népszabadságot.
Most már csak az van hátra, hogy a németek is űzzék el „Krovavij Vilgelm"jüket (véres Vilmos), s az osztrákok Károlyt. Beleszóltam, hogy nálunk más
ám a helyzet, mert ott az uralkodó az országgyűléssel együtt kormányoz. Ott
tehát legföljebb a minisztérium bukik meg, nem az uralkodó. Nézett rám értetlenül. Közben én találtam említeni, hogy a magyar országgyűlésen a kormánynak erős többsége van. Erre ellenségesen támadt a magyarság ellen,
szerinte a magyarok a legkegyetlenebb nép. Én védtem őket. Otthon szerény,
dolgos, jólelkű a magyar, az orosz hadifoglyok bizonyára dicsérni fogják őket,
jobban, mint a németeket. De — mondom — a fronton az a feladatuk, hogy
az ellenséget legyőzzék, tehát kötelességből kegyetlenek is, ha parancsolják.
E vita folyamán hatalmas tömeg gyűlt körénk, s az én muszkám hangosan
kezdett vitatkozni, mire én jónak láttam eltűnni, s ezentúl meghúzni magam
a török urakkal a vagonban. Kezdtem már nagyon ismerős lenni, másrészt jó
híreket már nem vártam a mariinszki frontról. Ekkortájban jött a városi szovjettől felszólítás öreg alezredes (morvaországi) vonatparancsnokunkhoz, hogy
rendelkezésünkre bocsát vagy 50 fegyvert, mert a tömeg esetleg megtámadhat
bennünket, s ők, távol lévén tőlünk (5—6 km), nem védhetnek meg.
Parancsnokunk azonban visszautasította ezt az ajánlatot, s a fegyvereket
nem engedte be a vonatba, hanem valahol az állomáson helyezték el.
Az acsinszki főállomáson eltöltött három hetünkből még a következők
emlékezetesek rám nézve.
Egyszer a szép tavaszi időben kint hevertem egy bokros, vadrózsás lejtőn
magánosan. Nem messze tőlem, a bokrok közt, két magyar beszélgetett. Az
egyik már szervezett szocialista vagy talán kommunista volt, a másik valami
uradalmi cseléd. Az első ezt a cselédet igyekezett felvilágosítani s megnyerni
a szocializmusnak. Ez nem is volt nehéz, hiszen a kizsákmányolás tényét a 20
krajcáros napszám, az elbocsátással fenyegetés, esetleg megverés stb. eléggé
igazolta. De ugyanez a tisztek ellen is izgatott, ö k kapták a fronton a jó fizetést, hogy a legénységet a halálba kergessék. Revolverrel fenyegettek, ha nem
• mentünk, hányat lelőttek közülünk csekély okból!
Mély hatást tett rám ez a kétféle diskurzus. Itt láttam, hogy a maguknak társadalmi pozíciót kitűző zsidó tisztjeink vagy legényeink (az ottani zsidóság is támogatta titkon) hogyan nyerik meg előbb a szakszervezeti munkásokat, s ezek révén meg a mezőgazdasági egyszerűbb cselédséget. Ez a recept
emelte a zsidó patikust, Kisst a kommunisták élére Acsinszkban, ennek segítője lett Mihályi elvtárs, a zsidó színész, akivel még később lesz dolgunk. A
másik nevezetes dolog a török urak egyik szolgájának halála. Nagyon derék,
hűséges ember volt, ingyen szolgálta ki az urakat. Külön előre jött a legénységi vagonból,. ahol talán a kurdokkal volt együtt, naponként többször megtette ezt az utat. Mulattunk rajta, hogy a gőzöst (mozdonyt) „kazán"-nak
.66

hívta. „Kazán galdi!" (Mozdony jött!) Egyszer aztán a kazán keresztülment
rajta, mikor nem vette észre, hogy a szomszéd vágányon vonat jön. Azonnal
meghalt. Sokáig fájó szívvel emlegettük. Este gyakran elnéztük a kurdok
imáját: a férfiak sorban állva egyszerre végezték — néma csöndben, de annyi
testmozgással, hogy mint tornatanár arra gondoltam, hogy Mohamed próféta
vagy valamelyik elődje föltétlenül bölcsen rendelték el ezt az imát, hogy
forró vagy szubtrópusi rest híveik el ne renyhüljenek.
Mikor a csehek legyőzhetése nem látszott valószínűnek, többen a társaim
közül arra gondoltak, hogy a Csulimon, Tomon az Óbba eveznek le. Jöttek
hozzám, hogy mit csináljanak. Egy halász kész eladni nekik egy-két csónakot,
azt élelemmel megrakják, s megyünk. Sajnos, itt is kénytelen voltam lebeszélni őket, mert a szibériai folyók északra folyván a legszerencsésebb esetben
is — ha a parti hatóságok nem fognak el — csak Obdoszkba jutunk, s bele a
kegyetlen sarki télbe. Mit csinálunk, ha vihar jön, ha kifogy az élelmünk, ha
tél köszönt be? Nekem sem volt már téli pokrócom, csak egy vékony nyári.
Talán, ha tudtuk volna, milyen sors vár ránk, megreszkíroztuk volna.
Engem még egy kínos veszteség ért. Az orosz katonaklozeten kiesett a
tisztinadrágom zsebéből dugóhúzós hazai késem, amellyel immár negyedik éve
nap nap után étkeztem. Szerencsére még megmaradt a tábori evőeszközöm:
összehajtható kés és villa (a kanál már előbb elveszett).
Június 10—18-a között, melyik nap, nem tudom, parancs jött, hogy a szállítmányunkat húzassák fel Acsinszk II. állomásra, honnan ágazott ki a minuszinszki vicinális (valami 90 km hosszú szárnyvasút, amelynek elkészülését a
háború kitörése meggátolta). Ez az állomás vagy 100 méterrel magasabban
fekszik Acsinszk I-nél. Gyönyörű erdei úton haladtunk fel fogaskerekű módjára, sokan kint álltunk a peronon. Már a város közelében voltunk, mikor
egyszer csak hirtelen megállt a kocsink, s majd kezdtünk visszafelé menni.
Az előttünk levő kocsik egyike elszakadt, s az egész szállítmány lefelé kezdett rohanni. Itt láttam, mit tesz a lélekjelenlét. Lorenz nevű orosz parancsnokunk (egy balti orosz ezredes fia, aki Moszkváig kísért volna, s onnan haza
törekedett) azonnal észrevette, s elkiáltotta magát: fékezni! Ö maga is átugrott a szomszéd kocsiba, ahol fék volt, s lefékezett. Mi már a peronon készen
álltunk a leugrásra, de szerencsére sikerült megállítani az egész vonatot.
Acsinszk II-ben tovább maradtunk a vagonban, s nap nap után bejártuk a
ligetes környéket, lábvizet vettünk egy 4-500 m-re folyó hegyi patakban, mostunk is (ott lent a tóban végeztük). Egy pár nap múlva egy páncélvonattá
szerelt mozdony és szerkocsi jelent meg az állomáson. Homokzsákok védték a
deszkafalakon kívül a gépfegyveres osztagot; majd lement Acsinszk I-be.
Június 18—19-e közti éjjel (lehet, hogy előző éjjel) erős lövöldözést hallottunk a városból. Utólag tudtuk meg, hogy derék tanítóbiztosunkat a gorodok temploma és kórháza közötti téren a fehér felkelők megölték. Nagy
diadallal jöttek hozzánk is — civilben, de szuronyos puskával —, s lelkendezve
mesélték a dolgot. A nap folyamán jött egy ilyen részeg népfölkelő is, s nagy
megrökönyödésünkre időnként fölemelte puskáját, s lőtt. Nem célzott, de mindenfelé járó-kelő foglyaink veszélyben voltak. Én a vonat végénél álltam, ott
ment el mellettem, s nem messze tőlem kezdte el a lövöldözést. Meglátta ezt
Lorenz, és szemén láttam megcsillanni a határozottságot. Azonnal gyors, halk
lépésben utánalopózott, elkapta tőle a fegyvert, s szigorúan ráparancsolt,
hogy hova menjen. A részeg kissé handabandázott még, de Lorenz fenyegetésére magához tért.
67

Este 10 óra tájban hirtelen durva parancsszavak riasztottak fel. „Heraus!
Alle! Sofort!" Mind ki, azonnal! Sötét volt, a vonatunk végeit nem láttuk.
Egy árok volt a vonat mellett, ennek a túlsó partjára sorakoztattak bennünket. Mi épp ott álltunk, ahol a minuszinszki vasút mozdonyfordítójának gödre
állt, s mellette az egyik hatalmas öntöttvas cikk. Erre állt fel egy cseh katona, s szavalt ott nekünk vagy 10 percig. Soha életemben embert oly szemtelennek, gyűlöletesnek nem láttam. Elmondta, hogy ő is a közös hadseregben
szolgált, mint altiszt. De „Masaryk apánk" kivívta a függetlenséget, s most
mennek haza. Mindenkit legázolnak, aki útjukba áll. Különösen a magyarokat. A csehek hősök mind, Mariinszknél tönkreverték a „magyarokat". Nem
kímélik meg őket. Végtelenül bántott e hetyke ember szemtelenkedése az
invalidusokkal szemben. A térdeim megremegtek az indulattól, le kellett ülnöm. Azt is elmondta e szájas fickó, most végigkutatják a vagonokat, van-e
fegyverünk, van-e kommunista köztünk, mert ha igen, akkor megtizedelnek,
nem, megharmadolnak bennünket. Tudtam, hogy fegyverünk nincs, ha csak
ők nem csempésztek be néhányat, de hogy kommunista nincs-e köztünk, abban nem voltam bizonyos. A nap folyamán a várostól az erdős keleti hegyek
irányában sok lövöldözést hallottunk, Acsinszk II. közelében is vonult vagy
30 cseh lovas a szomszéd faluig. Dé pár óra múlva jöttek vissza nótaszóval
(többek közt magyarban is ismert dallamot — azt hiszem: Káka tövén költ a
rucát) — énekelték.
Végre vagy kétórai tortúra után elvonultak. Csak utólag tudtam meg,
hogy a vonat végén gépfegyverek voltak felállítva, és hogy csak az orosz fehér parancsnok közbelépése mentett meg bennünket a megharmadolástól.
E napokban történt, hogy egy keleti (kainszki?) transzport — jórészt németek, de közéjük furakodott Baiogh Tuta is (a Tuta csak cigányosan gúnynév) — Acsinszkon még mielőttünk elvonult, de Mariinszk mögött rekedt.
A birodalmi németeknek valami orosz pénzt hamisító nyomdájuk volt,
ezért Acsinszkba rendelték a szállítmányt a csehek, s ott felhívták, hogy adjanak át minden pénzt, mert akinél találnak, agyonlövik.
Egy párnak be volt varrva a ruhájába, s kényelemből, meg bízva abban,
hogy nem találják meg, nem jelentkeztek. Balogh T. elbeszélése szerint hármat azonnal agyonlőttek, s elföldelték őket az erdő szélén.
Még vagy 4-5 napig ott maradtunk, s aztán jött a parancs, hogy a szárnyvágányon átvisznek a tábor alá, egy kis falu szomszédságába, s onnan megyünk vissza a földi barakkokba. Nekünk, tiszteknek megengedték, hogy a
palánkhoz legközelebbi kőlaktanyában keressünk helyet. Ott szálltuk meg az
épület nyugati felét — a másik üresen maradt.
Keserves érzésekkel, könnyezve vonultunk fel a dombnak cókmókunkkal,
tömtük ki szalmazsákunkat, s helyezkedtünk el egy legénységi terem Csulim
felé néző oldalán.
Üjra őrség vigyázott ránk, de most már pénz nélkül, otthoni összeköttetés
nélkül, rossz kincstári kosztra szorultunk, s napról napra vigasztalanabb lett
a helyzetünk. Mint a cigányok, kezdtünk élni, már megszoktuk a 6 heti állomási idő alatt is. Ha levittek fürödni bennünket a Csulimra — négyes sorokban, 10—20 fegyveres kísért, többnyire mezítláb, alsó fehérneműben, kalap,
sapka nélkül. Tiszt és legénységi között általában az a különbség kezdett beállni, hogy a legénységi elegánsabb vagy legalábbis gazdagabb, mint a tiszt.
Nekem is jó segítségül szolgált ez időben volt antipichai szakácsunkkal, Laug68

bein Józseffel való találkozásom. Ügy emlékszem, kétszer is kisegített 100—100
rubellel, amelyet itthon a feleségem elküldött az ő szombathelyi feleségének
koronában.
De kellett is a pénz, mert az állomáson sok elfogyott, másrészt télire kellett berendezkedni, éspedig egy kínai takarót vettem 35 rubelért Schummel
Sándor volt családtagomtól. Ezt hálózsáknak varrtam össze, s nagyon jó szolgálatot tett egész hazatérésemig (1921. nov. 18-ig). Nagy előnye volt, hogy
féreg nem tudta bevenni magát, különösen poloska ellen voltam biztosítva.
Ha hozzáveszem, hogy szakáll, bajusz, haj, illetve szibériai sapka (füles) védte
a fejemet, a poloskáknak alig maradt hely, ahol hozzám férhettek.
Vettem még egy pár viselt télicipőt is — a jó nemezcsizma helyett, amelyet bolond fővel szétvagdaltam a hazautazás örömére. Igaz, hogy négy telet
becsületesen kiszolgált, és elég idomtalan fejű, s rongyos szárú lett.
A nem invalidusok nem nagyon örültek a fordulatnak, mert szabadon
éltek, mint hal a vízben, s egy-két Szonja mindig akadt, akivel a szerelem
iskoláját járhatták. Most ők is szurony alá kerültek, s a Szonjáék nem léphették át a gorodok vonalát.
Még nyáron erős sportolás, futóversenyek stb. voltak, de a közeledő tél
egyszerre ránk zúdította a gondokat.
A frontokról már régen vártuk a rossz híreket, de azért nem jöttek, s ha
mégis, azok is értelmetlenül. A szibériai sajtónak elég volt a helyi hírekről
beszámolni. Tele volt nagy reményekkel. Jön Kolcsak, a cár Fekete-tengeri
admirálisa, s az ántánt támogatása mellett felszabadítja Oroszországot.
Nem örültünk neki, mert hiszen frontot állít Európa és miközénk. Az első
időkben még hittük, hogy a bolsevizmus összeroppan. Az acsinszki példa után
nem bízhattunk benne. Aztán megindult Gyenyikin a Volga—Don, Kolcsak
Kelet, egy angol—orosz sereg Arhangelszk vidékéről.
Csak zavaros hírek jöttek a papír hiány miatt rosszul nyomatott lapokon
a központi hatalmakról. Török, bulgár összeroppanás, majd a mieinké, a német tengerészlázadás stb. Majd novemberben az ország feldarabolásának megkezdéséről, a köztársaság kikiáltásáról.
A csehek — kik Acsinszkban egy zászlóaljat helyeztek el, meg kell adni,
pompásan adjusztált csapat volt — siettek nekünk tudomásunkra hozni, hogy
mekkora terület az övék. Á mostani határvonalon kívül Gyöngyöst, Egert,
Miskolcot, S.-újhelyet is meg akarták szállni a nekünk bemondott térkép
alapján.
Tavon százados, ez a víg kedélyű, nagyszerű társalgó közös tiszt leverten
jött hozzám: Tanár úr, a Monarchia széthullott. Mi lesz velünk? Bár sajnáltam, mert nálánál különb monarchiai kötésű embert nem ismertem, mégis
kissé rosszmájúlag, de szilárd meggyőződéssel feleltem: „Százados úr, a Monarchia széthullott, s azt semmi hatalom föl nem támasztja. De Magyarország
egész biztosan újra egy lesz!"
Két dolog őrizte meg lelki egyensúlyunkat ez szörnyű időben. 1. Az orosz
sajtó felületessége a nyugat-európai események menetéről. Wilson pontjai
együtt jelentek meg a legvészesebb frontösszeomló hírekkel, vagy az újságban
szerényen meghúzódó hír volt pl. ilyen: a román hadsereg járőrei megütköztek Máramarosban a magyarokkal, s visszanyomták őket. Hogy a spanyol ez
évben dühöngött-e Budapesten vagy a következő 1919-ben (ez utóbbit gondolom), nem tudom, de rémes híreket adtak le róla: egész utcák kihaltak
szerintük, temetetlenül hevertek a hullák. Nagy aggodalommal olvastuk ezt is.
69

*

2. Ilyen körülmények között nem maradt más hátra, mint elfoglalni magunkat. Minél nagyobb volt nyomorunk és gondunk, annál testvériesebben öszszefogtunk. Nagy energiával összehoztuk a színházat, a filharmonikus zenekart, hangversenyeket, előadás-sorozatokat, tábori pénzt stb. Mindez azután
1919 folyamán a legszebben működött is.
Még 1918-ban volt alkalmam néhány jó könyvet megszerezni. Kivált egy
fiatal tanárjelölt, Darvas adott rám nézve igen értékes könyveket, így Szinynyei összehasonlító finnugor nyelvészeti tanulmányát, majd egy grázi tanár
indogermán összehasonlító nyelvészetét (mindkettő Göschen kiadványa), ezek
az én féktelen nyelvészkedő hajlamomat erősen fékezték, és reális irányba terelték. Ugyanitt tanultam héberül, szanszkritul, de írásjegyek nélkül, csak a
szókincsre ügyeltem. Hasonlóan nagy hatást tett rám egy pompás görög szótár, melyet egy osztrák kollégától kaptam átnézés végett. Hónapokig nézegettem, s a lavka (orosz bolt, helyesebben a parancsnokság engedélyéből a
mieink rendezték be)v levélpapírjait alaposan megdézsmáltam jegyzetek készítésére.
Mintegy 200 Olyan -görög szót találtam benne, amelyek teóriámba — turáni vezető elem, turáni intézménynevek a világ összes nemzeteinél — beill e t t e k . . . [...]
Így teltek napjaink, egyébként minden fizikai vagy hasznos munka nélkül.
S mind jobban süllyedtünk a szegénység lejtőin. Kezdtem életünket a trogloditáékhoz hasonlítani. Pedig még ekkor jól ment dolgunk, az orosz kincstár
tűrhető kosztot adott. De szakácsaink mellett nem maradt legényünk, aki a
konyhamunkát végezze ingyen, csak a kosztért. Magunknak kellett vizet
merni, mosogatni, krumplit hámozni, felváltva a konyhán.
1919 januárjában a csehek voltak Acsinszk urai már; ők felügyeltek ránk
is. De Kolcsakék is szervezkedtek, soroztak; s a 20 év körüli fiatalokból ezredet alakítottak s képeztek ki Acsinszkban.
Ekkor végre már pontosabban tudtuk, mi történt otthon. Le voltunk
sújtva az ország „végleges" feldarabolása miatt. Emlékszem, mennyire fájt,
mikor olvastuk, hogy az oláh király Brassót „örök" birtokába vette.
Vigasztalásul ekkor elhatároztam, hogy tartok egy előadást Magyarország
határairól. Január végén az egyik földszinti nagy teremben csináltak pódiumot (asztalon), s a magyarság zsúfoltan helyezkedett el az ágyakon. Bevezetésül elmondtam a nemzetiségi kérdés elmérgesítését a határainkon
levő nemzeti államok részéről (oláh, szerb, nagynémet, cseh, illetve pánszláv).
Ezek ősi mondai, másrészt reális nemzeti alapon nagy étvággyal darabolták
fel a franciák támogatásával hazánkat. De minél nagyobb az étvágyuk, annál
inkább megfekszi a gyomrukat. Nem bánnám, ha csak Budapest Pest megyével maradna meg önállónak. A restauráció, az integer Magyarország visszaállítása csak idő és alkalom kérdése.
Először, mert ez a világ legszebb földrajzi egysége, hét táját a hegykoszorúk, befelé futó vizek, könnyen járható utak, ezeréves közös történelem és
közös gazdasági és kultúrkapcsolatok fűzik össze. Elszakíthatják a karddal a
hős magyar harcos nép gyűlöletéből akár 2/3-át, egyik utódállam sem tudja
olyan szerves egységbe hozni az elszakított területet, mint a mienk volt.
Majd a történelmet vettem elő. Az indogermán népek nem tudták egységbe hozni hazánkat. Sem a római nem lépte át nyugat felől a Dunát, sem
a dák kelet felől. Az Alföldünk nem neki való volt. Ugyanez áll a későbbi
70

germán és szláv népekre. Csak a lovas hun, az avar és a magyar tudta súlypontját az Alföldre helyezni. Hogy ők mennyire urai voltak a síkságnak és a
nagy folyóknak, mutatja, hogy a folyam menti törzsek a Duna, Tisza mindkét oldalán helyezkedtek el. Győr, Komárom, Esztergom, Pest, sőt Fehér megye is (az egykori Solttal) a Nagy-Duna mindkét partján terült el, Baranya,
Somogy a Dráva, Ugocsa, Szolnok, Csongrád a Tisza, Csanád, Arad a Maros
mindkét oldalán.
Anonymus nagyon helyesen tudja, hogy a magyarok az ország belsejének értékes legelőit, földjeit megszállták, a körülvevő őserdőket gyepűkkel
(mesterséges erődvonalakkal) zárták el, s azokon csak jól védhető kapukon
mehettek ki, viszont az ellenséget feltartóztatták. E kapuk, végvidékek védelmére valószínűleg, úgy, mint a mongolok is csinálják máig, az érdekelt törzsekből s nemzetségekből bizonyos hadiegységeket kirendeltek, amelyek sokszor az előbbi nagyobb egységek nevét kapták. Pl. az Ipoly vidéki gyepűvonal védelmére kirendeltek között megtaláljuk mind a 8 honfoglaló törzs nevét: Megyer, Kürt, Gyarmat, Kér, Keszi, Tarján, Jenő, Nyék, sőt Kabar
(Koar) is.
,
Az egyes törzsek között már csak néhányat, pl. a Sió mentén, Árpád
határa mentén van Nyék, Kér, Keszi, Jenő és Megyer. Nem tudom, Komárom a szláv komárno = szúnyogos-ból ered-e vagy inkább a Kabar név török
genitívuszából: Kabor-um (a b = m-mé lehet).
Ugyanígy látjuk a Nyitra völgyén és számos más helyen, ezeket pótolják
sok helyt a besenyők, akiket rendesen gyepűelvékre telepítenek, de magyarok közé.
Ilyen mongol telepítési móddal tudom csak elképzelni, hogy a határokon
belül minden magyarrá lett e nemzetben, főleg, mikor a kereszténység közös
templomba hozta össze őket. Az Árpád-kori magyarság nem csak mint politikai nemzet egységes, hanem nyelvileg is annak indult.
A XI. század végén Szt. László, Kálmánnal megindul a Gyepüelve megszállása. Ki egész a kapukig mindenütt magyar urak, intézmények. De nyomukban az erdőt irtó szászok, az erdőmunkás és pásztor tótok, rutének és
oláhok is megjelennek, csakúgy, mint délnyugaton a horvátok, vendek.
De míg a XII. század polgárháborúi, majd a rémes tatárjárás főleg a magyart ritkítják meg, addig a középkori nehézkes adminisztráció a helyi szabadságokat szerzi meg az egyes nemzetiségeknek a Gyepüelvén, s eredmény
az lett, hogy ott a magyarság terjeszkedésének határt tudnak szabni. Hiába
jött a XIV. és XV. század magyar föllendülése, a szász német városok, a tót,
rutén, oláh és délszláv nemzetiségek előőrsei, ha még keskeny tömegekben is,
biztos alapját vetették meg létüknek.
Ehhez vegyük az utolsó török népet, az oszmánt, mely határait majdnem
a magyarság egész tömegére rávetette, s úr lett a Kárpátok vízválasztójáig.
A magyarság számban megfogyott, a török kiűzése után már nem tudott mást,
mint Nagy-Magyarországa régi kereteit visszaállítani, de fajilag kisebbségbe
jutott a behatolt nemzetiségekkel, és egy idegen dinasztia birtokaival alkotott
egy hatalmas birodalmat. A magyarság nem nyugodott, s óriási akaraterővel
igyekezett előbb a szabad, majd a modern Magyarországot megteremteni. Már
bízhatott a sikerben, mikor érte a világháború. Ebben elbuktunk, de a hazánkat alkotó földrajzi és történelmi erők, a magyarság élniakarása előbb-utóbb
— ha nem is a régi formájában — újra egyesítik majd a Szt. István koronájának területeit.
71

Nagy érdeklődéssel hallgatták, sokszor zajosan közbeszóltak, ha a nemzetiségek jogait, vágyait emlegettem.
Alig múlt el egy-két hét, már hallottuk, hogy Krasznojarszkban a csehek
valami 20 magyar foglyot, köztük 3 tanárt, akik egy Magyarország helyreállítását célzó egyesületet alapítottak, s másokat szocialista előadásokért hadbíróilag agyonlövettek.
Ez engem is megrémített, s végleg lemondtam minden szereplésről. A tél
folyamán tartottam legénységi állományunknak magyar történelmi előadásokat, ugyancsak átvettem még nem érettségizett tisztekkel (10—12-vel) az
egész történelmi anyagot. Most már megállt a szellemi élet annál is inkább,
mert valahonnan a tyurma felől állandóan hallatszott reggelenként a kivégzések sortüze. Elfogták Kiss patikust is, és valami 8 társával kivégezték.
Egy magyar kommunistát a táborból menekülés közben lőttek agyon.
Nem tudom, nem az volt-e, aki az állomáson beszélt nekem az orosz szökevények agyonlövéséről, s akit — legnagyobb rémületemre — a nyári f ü r déskor éppen az én négyes soromban pillantottam meg. Köszöntünk, de nem
szóltunk semmit, mert nem lehetett ott, e vegyes társaságban szólni.
A szellemi élet befagyott, nem csak azért, mert a csehek ültek nyakunkra, nem csak a fájdalom miatt, hanem a szegénység miatt is.
Egyelőre mint lezüllött urak éltünk hitelből, vártuk, hogy majd csak vége
lesz, s minden erőnket a színházra, annak látogatására foglaltuk le. Szerencsére, az orosz művelt családok lehetővé tették, hogy ruhatárunkat az ú j primadonnák, sztárok részére fényessé tegyük. De erről később.
Toborzás erővel a különféle

légiókba

A szovjet bukása óta nem csak ellenséges nyomásnak voltunk kitéve a
volt magyar s osztrák kommunisták miatt, hanem ránk vetették magukat a
hódítók (az utódállamok) képviseletei, s igyekeztek a náluk illetékes hadifoglyokat légióikba megnyerni.
Legerőszakosabban csinálták ezt is a csehek. A szláv nevű hadifoglyokat
halálos fenyegetéssel kényszerítették belépésre. Az I. emeleti kőlaktanya város
felőli végén üres legénységi termek voltak. Egyszer bementem körülnézni,
nem találnék-e valamit — főleg rongyokat. Kutatásom elég eredményes volt,
mikor egy cseh katona fegyvertelenül bejött. Mikor megtudta, hogy magyar
vagyok, elkezdett panaszkodni, hogy ő tót származású ugyan, de mindig jó viszonyban élt a magyarokkal (valahol Léva tájára helyeztem faluját). Sohasem állt volna be a csehek közé, ha erőszakkal nem kényszerítik. Egyenesen
azt mondták neki, válasszon: beállni a cseh légióba vagy főbelövés. Ugyanezt
hallottam magyar anyanyelvűekről is, akik felvidéki illetőségűek.
De legfelháborítóbb volt egy Kuchár nevű magyar festő, tartalékos hadnagy esete. Az ágya éppen az enyém közelében volt. Egyszer csak parancsot
kap, hogy jelentkezzék a parancsnokságon. Ott minden további nélkül befogták, s elvitték Tomszkba — még a holmija is ott maradt nálunk. Pár hét
múlva visszahozták, de csak a holmijáért engedték be, aztán büntetésül Irkutszkba szállították. Elmondta, hogy Tomszkban Gajdáék felszólították, hogy
mint felvidéki tót tiszt álljon be közéjük, ö tiltakozott, mert igaz, hogy tót
származású, de iskoláit Budapesten végezte, magyarok a legjobb barátai, s ha
hazajut, Budapesten telepszik meg. Dühösen fenyegették még halállal is, mi72

kor nem engedett, Gajda 25 botot vágatott rá, mint fajának áruiójára. Sírva
emlegette, hogy ezt a megalázást nem fogja soha elfeledni. Elképedve, őszinte
rokonszenvvel hallgattuk, s ugyancsak fokozta a bennünk már amúgy is erős
csehgyűlöletet. Űjra elvonult előttünk nagy megalázásunk Acsinszk II-ben, az a
számos hír, hogy még kórházi beteg magyarokat is — a kapun kívül egy
közeli lavkába menet — csehek megölték.
Viszont a tisztikarból voltak olyanok, akik szívesen csatlakoztak volna a
csehekhez, mikor híre jött, hogy ők a Csendes-óceánon át hazajutnak. Ezek
közé tartozott a morvaországi alezredes, volt transzportparancsnokunk és egy
Simkó nevű osztrák—magyar százados. Ez régebben daurijai táborparancsnok
volt, s a magyarok iránt eléggé ellenséges indulatúnak mutatta magát. Mikor
hallotta, hogy a csehek Tokajt is, az ő szülővároskáját elfoglalták, azonnal
jelentkezett. Csak néhány hétre derült ki, hogy Tokaj nem a cseheké. Ettől
kezdve Simkó kénytelen volt a magyarokhoz húzni.
Az olaszokat, oláhokat is kezdték gyűjteni, de azt nálunk alig vettük
észre. Már feltűnőbb volt a szerb légió, mert 1919 folyamán egy szerb vajda
is odakerült kétes hírű csapatával. Néhányszor színről színre láttam. Itt egy
fájó sebet ütött lelkűnkön, hogy egy torontáli zsidó tiszttársunk jelentkezett
a szerb parancsnoknál, s pár hónap múlva eljött közénk némileg mentegetni
magát, másrészt szerb tiszti egyenruhájában eldicsekedni, hogy mint gazdásztiszt, milyen jól él, mennyi mindent rekvirál az orosz falvakban.
Ez az egyetlen eset, hogy magyarországi tiszt közülünk megtagadta magyarságát.
Egyébként a csehek és egyéb légiók már a Kolcsak-rezsim alatt teljesen
népszerűtlenek lettek a lakosság előtt. Főleg azzal, hogy mindenütt a vasútvonal mentén, tehát a legjobb helyeken tartózkodtak, nyugati igényeikkel
ugyancsak kifosztották a lakosságot. Meg is gyűlölték a pánszláv „testvért",
még a magyar kommunistánál is jobban.
Ennek Acsinszkban is volt nyoma. Egyik orosz szolgálatban levő emberünk mesélte, hogy 1919 nyarán a kis erdőn (a gorodok és Csulim között) «
mulatságot tartott az orosz ezred tisztikara, melyen a csehek is megjelentek.
De úgy összevesztek, hogy fegyverrel támadtak egymásra, hajszálon múlt,
hogy véres harc nem tört ki köztük.
Nem is írtak ettől kezdve a csehekről jót az orosz lapok. Annál inkább
tettek célzásokat vlagyivosztoki behajózásuk idején az elrablott kincsekre, a
cserbenhagyott orosz osztagokra stb.
Szibériában a cseh testvért egy emberöltőre legalább meggyűlölték.
Zsidókérdések
A magyar törvény nem ismert zsidó nemzetiséget, csak vallást, és mint
ilyen, hosszas fejlődés után teljesen egyenlővé lett a többivel. A zsidóság
teljesen be is olvadt a magyar társadalomba, s intézményei a magyarosodást
előmozdították. Bár bizonyos ellentétek fennálltak a „zsidók" és „magyarok"
között, külön szervezett antiszemitizmusról, mint Bécsben (Luegerék), vagy
összes nemzetiségeinknél, sohasem volt szó. A fronton a zsidóság — főleg a
tisztikar — éppúgy viselkedett, mint a többi. Hogy a zsidó a világháborúban
inkább a külföldi kapitalizmus harcát látta, s nem egyúttal a magyar nemzeti érdeket is; hogy hamarább lett beteg, vagy igyekezett a veszélyesebb
73

szolgálatból menekülni, ez feltűnhetett kissé már antiszemita érzésű társunknak, de nagyjából ez közös volt minden felekezettel.
A fogságban egy olyan társadalomba jutottunk, mely a zsidót nem mint
felekezetet, hanem mint fajt, éspedig ártalmas, önző, gyűlölt f a j t kezelte.
Már Kijevben az a hír járta, hogy a zsidókat külön táborokba gyűjtik,
erre sok magyar tiszt letagadta zsidó vallását (pl. Neuwelt Emil), nehogy elszakítsák a magyaroktól.
A szibériai fogolytáborokban azonban fokozatosan a zsidók mégis különkülön csoportokba kerültek, bár speciálisan a magyar zsidók folyton törekedtek arra, hogy a magyarokkal együtt maradjanak szállás, koszt s szórakozás
stb. dolgában. Nem is volt b a j egészen Acsinszkig a zsidókkal. A zsidókérdést
nem csak az oroszok, hanem a törökök is siettek kiélezni. Egyszer elővettek
engem is, azt kérdezve: Lehet-e zsidó magyar? Mikor igennel feleltem, nevettek, azt ők el sem tudták képzelni. Hiába mondtam, hogy a nemzetiséghez,
fajisághoz külön nyelv is kell, a zsidók pedig, legalább a mieink, nem tudnak
héberül, sem ,,jiddisch"-ül, mint az orosz zsidók. A török tisztek közé nem
kerülhetett zsidó. Ugyanez az eset volt tényleges tisztjeink között, akik szinte
ridegen távol tartották magukat a zsidóktól. Nekem sohasem volt antiszemita
hajlamom, mindig a háború előtt s alatt voltak igen kedves zsidó barátaim.
Meglehetős nehéz volt tehát a kisebb-nagyobb antiszemita kitöréseket hallgatni.
1919 nyarán — júniusban tán — vagy 50—100-unkat az oroszok a város
egyik üres elemi iskolájában helyeztek el. Sok zsidó jelentkezett. Én is, főleg
azért, hogy a tömeglakástól szabaduljak. (Nem tudom, mikor történt, de egyik
éjjel az alattunk levő muszkaőrség egyik tagjának fegyvere elsült, s kettőnk
ágya közt haladt el a golyó). Másrészt ekkor már erős horkolásom miatt többször felébresztettek szomszédaim, akik éppen érzékenyebb színészek voltak.
A folyami fürdőt sem sajnáltam, mert az őrök időnként lőttek, hogy figyelmeztessék a határvonalakra az 500—1000 főnyi jókedvű társaságot. Többen
bele is fulladtak a sebes vízbe.
Ott tényleg kényelmesen elhelyezkedtünk priccseken, csak az udvar volt
keskeny, még inkább a klozet ronda.
Itt zsidó társaim mutattak egy irkutszki cionista újságot, mely felszólítja
a zsidó foglyokat, hogy ők is alakítsanak „zsidó légiót". Lembergben, sőt több
magyar városban is (Nagyváradot is említette) van már.
Jellemző, hogy zsidó társaimnak eszébe sem jutott, hogy belépjenek a
légióba, de az acsinszki zsidó hitközség hatása erősen meglátszott rajtuk.
Kaptak tőlük pénz- és ruhasegélyt. Egyik fiatal zsidó ismerősöm, azt hiszem,
Ulmann nevű, ott nagyobb társaság előtt hitet tett zsidó cionizmusáról. Nevetve említette, hogy mint nagykőrösi diák március 15-én szavalta a Talpra
magyart, s már akkor érezte, hogy ez mennyire helytelen, sőt komikus lehetett. Egy ceglédi öreg ügyvéd barátom, dr. Halász (Sándor?) egyszer csak
zsidó nyelvtant kezdett tanulni, mert mégis csak furcsa, hogy gyerekeit nem
tudja „anyanyelvükre" tanítani.
A zsidók ekkor már majdnem teljesen külön helyezkedtek el az egész
táborban. Alig néhány, mint Török, szolnoki bíró, Vészi, ügyvéd stb. tagadták
meg a cionizmust, viszont egyik legtehetségesebb magyar zsidónk, Gara
(aradi ügyvéd) egészen bedőlt nekik, s hamarosan udvarolni kezdett egy
zsidó családnál.
74

Az acsinszki zsidó hitközségről még egy adatot kell megemlíteni. Mikor
Kolcsak megjelent Szibériában, a zsidó hitközség sietett üdvözölni az elsők
között, és mikor megbukott, ők voltak az elsők, akik a szovjetet üdvözölték.
Személyesen bejártam a legtöbb zsidó családhoz később, mondhatom, igen jómódú, összetartó, s aránylag művelt elemet képeztek.
Hogy mikor történt 1919 folyamán, nem tudom, de egyszer antiszemita
társaink egy aláírási ívet csináltak, és hozzám hozták az elsők közt, hogy írjam alá. Éh azzal tagadtam meg az aláírást, hogy van nekünk elég bajunk,
nem akarom még azzal tetézni, hogy zsidó társainkat „bojkottáljuk". Szerencsére, nem is lett a zsidó bojkottból semmi, de az ellentét megmaradt, a filoszemita érzésem nekem is megingott, sőt később a kommunisták idején meg is
szűnt. A zsidók magyarságában én nem bíztam többé.
Színház, koncert,

kávéház

1918—19 telén már teljes erővel működött a magyar tiszti színház. Volt
ott régebben is osztrák és magyar legénységi színház-barakk, azt a parancsnokság engedélyével megszerveztük magyar tiszti színháznak, míg a németek
csináltak egy külön osztrák—német tiszti színházat.
Mivel nagyszerű zenekarunk, karmestereink akadtak, főleg az operett
járta. Ügy látszik, a Vöröskereszt útján vagy az oroszoktól sikerült megszerezni a hangjegyeket, betanították. Képzett színész, sőt primadonna is akadt.
Az első jól sikerült darab — ha jól emlékszem — a Bakkara volt. Néhány
személy kellett hozzá, díszlet, amelyre kitűnő festőművészünk akadt. (A neve
nem jut eszembe, pedig már itthon is csinált kiállítást. A főrendező Kaldrovics barátom volt.) A Bakkara főszereplője, Kossá nagy feltűnést keltett játékával.
Aztán, ha nem csalódom, a Gülbaba „premierje" következett. Itt Rajnis
énekére emlékszem: „Daru madár fenn az égen, hazafelé szálldogál..." Mindenki zokogott a sötétben, de elcsuklott a szereplők hangja is. A „János vitéz", különösen a Bagó éneke a Kék tónál valóságos kéjelgés volt a fájdalomban.
Majd vidámabbak is jöttek, a Leányvásár, a Hálókocsik ellenőre. Többre
nem is emlékszem. Sokkal több darab nem is igen volt, mert hetekig tartott
az előkészület egyre, ezen tanultak meg varrni, festeni, rendezni, míg minden készen volt. Egyik legnagyobb feladat volt két színpadi lámpát összehozni,
még inkább a belévaló petróleumot. Ehhez már a táborparancsnok s a gorodoki tiszti kolónia asszonyainak szíves támogatása kellett. Bizony, az első sorokat nem egyszer orosz tiszti egyenruhák és párizsi divatú női toalettek foglalták le aránylag jó pénzért — többször fogatokon jöttek a táborba, míg a
hátulsó helyeket potom árért mi kaptuk. Aki csak tehette, elment színházba,
már csak azért is, mert otthon a barakkban sötét volt, egyes társaságoknak
volt csak valami miniatűr lámpájuk vagy madzaggyertyájuk. A vacsorát is
már fél 4-kor kaptuk (ebédet fél 11-kor) a világítás hiánya miatt, így is senki
sem lehetett biztos, hogy egy bogár — mellyel a barakk-konyha kéménye kívülről borítva volt (sokezernyi) — nem hullott-e bele.
A színház volt a mi életünk fényessége, beleolvadás az otthonba, érzésben
összeforrás a családdal, s elfeledése a sötét gondoknak.
Színészeink, zenészeink a legnépszerűbb emberek lettek. Góth, mint pri75

madonna, táncra, női külsőre kiváló, még a dala ellen sem volt különösebb kifogás, Rajnis, Bozsó Náci, Kovranek, Kossá elsőrendű színészek lettek. Akárhányszor hallottuk a megjegyzést, ennél jobban legföljebb a fővárosi színházak tudnák adni.
A színészektől, színháztól azért meglehetősen távol éltem, sok érdekes dolgukra azért nem is emlékszem.
Még egy igen fontos koncertet említek föl. Egy bécsi karmester — nevét
persze nem tudom már — el volt ragadtatva a magyar zenétől, indítványozta,
hogy csináljunk egy koncertet, amely a magyar zene fejlődését tüntetné fel
egy igen ügyes felolvasás, mint konferánsz, keretében. Volt benne énekkar —
részt vettem én is —, mely néhány hatásos gregoriánus éneket („Oh, hol vagy
magyarok...") majd Boldogasszony Anyánk stb. egyházi énekeket, népdalokat adott elő, a többit a zenekar, tárogató stb. pótolta.
Fényes ünnep volt ez, meg kellett ismételni. Lehet, hogy rosszul emlékszem, de mintha Rajnis írt volna egy hatásos kuruc jelenetet, melynek főszerepét maga a szerző játszotta. Az is megragadta a foglyok lelkét, hiszen a búcsú
a hazától, a szent honi rögtől, s annak újra visszaszerzése volt a tárgya.
Dalaink közül is azok voltak a népszerűbbek, amelyek az otthonra vonatkoztak. Én legjobban szerettem ezt:
Daru madár fenn az égen
Hazafelé szálldogál,
Vándorbottal a kezében
Szegény legény meg-megáll.
Daru madár ha lehet
Vidd el ezt a levelet,
Mondd meg az én galambomnak,
ne sirasson, felejtsen el — engemet.
Nyomorúságomat meg egy másik dallal fejeztem ki:
Ciprusok közé,
A temetőbe,
ki-kijárok,
Kalapom mellé
Tűzök egy-két szál
Sírvirágot.
Ki tudja,
kinek Alma
nyugszik Bokrétámon
De azt tudom,
hogy Boldogtalanabb
nem volt nálam.
Egyébként a kávéház olcsó kávéja, s időnként „cigány" zenekara (tisztekből) gondoskodott arról, hogy kisírjuk magunkat. Sohasem láttam szomorúbb társaságot, de azért bohémebbet sem, mint ez a barakkbeli kávéházé.
Sűrű füstben, gyenge világítással, kísérteties sápadt, szomorú arcok, rossz
fekete, tőzsdei élénkség, jövés-menés: íme a füstös kávéház főbb vonásai.
76

Egyik tehetséges zenészünk itt szokta az asztalon vágni dohány szárából
a m a h o r k á j á t , m a j d cigarettát sodort újságpapirosban, elszívta s aztán elölről
kezdte.
Itt b u k k a n elém egy érdekes tengerészarc, Tóth, szegedi fiú, ki előadást
is t a r t o t t tengeri útjairól, egy másik jóképű magyar férfiú, gazdatiszt, aki a
karakul juhok tenyésztéséről és prémjéről beszélt. Váczi mester f i n o m arca is
itt b u k k a n elém, aki ekkor m e n t el Krasznojarszk felé egy fatelepre üzletvezetőnek, később a vörösök alatt (1920-ban) a Volga felé gazdának.
Istenem, mennyi tehetség, m e n n y i ágrólszakadtság a mi kis acsinszki t á borunkban!
NÉMETH JÖZSEF (1873—1946) tanár, Németh László édesapja. 1898—1911 között
írt Naplóját a Forrás 1984. 7—8—9-es számában adta közre e sorok írója. Akkor
nem volt lehetőségünk hétéves, 1914—21. közötti oroszországi hadifogságáról 1930—
31-ben írt visszaemlékezésének közlésére. Az említett Napló és a Hét év című emlékezés teljes szövegét a Magvető Könyvkiadó jelenteti meg, itt a terjedelmes emlékirat részletét közöljük.
FŰZI LÁSZLÓ

KUSZTOS ENDRE GRAFIKÁJA
77

FRIED ISTVÁN

A tragikus Forbáth Imre
„Nincs hazája ennek a költészetnek, nem tartozik semmi közösségbe, anynyira egocentrikus, hogy magában sem fér meg; a költő bizalmatlan mindennel szemben, saját érzéseivel szemben is, önmagát emészti."
Akár mottóként írhatnók föl ezeket az 1930-ban, a Nyugatban megjelent
sorokat, Illyés Gyula találó jellemzését, amely Forbáth Imrének joggal nagyra
tartott verseskötete ürügyén egy magatartást, egy értelmiségi típust körvonalazott. Forbáthról szólva ugyanis szólni lehet (lehetett) a XIX. század 70-es, 80-as
éveiben és a századforduló tájékán született, kiábrándult, majd a radikális
polgárellenességbe, a forradalmakba menekült, és onnan a kilátástalannak tetsző emigrációba kényszerült nemzedékről, Forbáth mellett Sinkó Ervinről, Lukács Györgyről, Gábor Andorról és másokról, akik különböző színvonalon, különféle etikai-elvi elkötelezettséggel áldoztak egy magasztosnak vélt Eszme
előtt. Áldoztak hitet, olykor erkölcsöt, öntudatot, máskor költészetet. Áldoztak,
azaz adtak föl, hogy az Eszme fegyelmezett (köz)katonájaként beálljanak abba
a sorba, amelyről korábban talán azt sem tudták, hogy létezhet, de amelyről
egyre makacsabbul, önáltatással úgy remélték, hogy valódi közösség.
Illyés Gyula elismeréssel beszélt a Forbáth-líra „eredendő izmosságá"-ról,
„nyelvezetének erejé"-ről, ,,;gaz emberség"-éről, megállapítván, hogy ez a költészet „a fiatal magyar líra egyik legfigyelemreméltóbb alkotása".
A tehetség Forbáth esetében az olykor egyoldalú elkötelezettséggel színeződött át, a hetyke anarchista vonásokat később elfödte a történelem kihívásaira
adott tisztes válaszok higgadtsága; és életének kalandos sorsfordulói feledtették vele A költőkhöz egyetemes érvényűnek szánt szerepvállalását:
„legyetek inkább kötéltáncosok
lilaszínű mélységek fölött
kardnyelők és tűzevők
tragikus pojdcák és repedthangú hisztriók
ha nem tudtatok szuronyok lenni..."
.
Halkabbá lett ez a líra az 1930-as esztendők végére, és máig eldöntetlen a
kérdés: egészen kifáradt-e, vagy az erőszakosan önmagára parancsolt megbékélés következtében hallgatott-e el? Az avantgárd európai méretű elcsöndesedése,
másoknál „klasszicizálódása", „különbékéje" következtében múlt-e ki, vagy az
Illyés Gyula által jól leírt magatartás, a hazára , nem falál(hat)ás kétségbeesettsége parancsolta vissza az Eszme szigorú Rendszerébe nem illő szavakat, képeket,
.78

mielőtt azok megszülethettek volna. A fordulatot Kassák Lajosnál éppen úgy
konstatálhatjuk, mint (hogy a csehszlovákiai magyar költészetnél maradjunk,
tudomásul véve az esztétikai értékben mutatkozó különbséget) Földes Sándornál; és jóllehet, a szürrealizmus a cseh irodalomban szintén igyekezett átadni
a helyét a korszakhoz a költők szerint inkább illő irányzatnak, a szlovák irodalomban az 1930-as évek végétől éppen a szürrealisták szegülnek szembe a
hivatalossá minősült pszeudorealizmussal.
Tőzsér Árpád (Illyés mondataira támaszkodva) talán a szükségesnél jobban, erőteljesebben hangsúlyozza a Forbáth-költészet „anacionális" jellegét,
„nemzetek felettiség"-ét, amelyet nem annyira a versek tematikájában, mint
inkább a költő helyzetében és helyzettudatában vél megjelölni, ám lényeges
mozzanatokat villant föl: nevezetesen a Prágában, cseh környezetben (tehát
nem a Prágai Magyar Hírlap szerzőinek társaságában) élő, prágai egyetemen
orvosi stúdiumokat folytató, majd cseh falvakban, városokban orvosi gyakorlatot folytató magányos költő ,,elidegenedettségé"-ről fogalmaz meg fontos téziseket Tőzsér. Csakhogy — s ezt most már nem pusztán sejtjük, hanem tudjuk, vagy tudni véljük — az avantgárd „anacionalitás"-a nem azonos az Illyés
által megfigyelt „hazátlanság"-gal; s aligha lehet minden kétséget kizáró bizo. nyossággal szembeállítani az egyébként is alaposabb körvonalazást igénylő
„nemzeti irodalmi folytonosság"-ot az expresszionizmus emberközpontú, kiáltásigényű és valóban az egyetemesre célzó, de nemegyszer ürességbe rohanó irodalmával. Emellett a „nemzeti irodalmi folytonosság" igénye mindenekelőtt a
konzervatív kritika szerzőinél fogalmazódott meg, szélsőséges esetben a „perzekutor-esztétika" képviselőinél, hiszen szerintük még Ady Endrének a régi magyar irodalomba ágyazott, Szenei Molnárt és a kuruc költészetet, a költői XVII.
századot és Csokonait, Vörösmartyt, Berzsenyit újraértelmező, ú j összefüggések
közé helyező lírája sem folytatás, hanem zsákutca, nem is szólva Füst Milánról,
akinek költészetében a Berzsenyi-áthallásokat viszonylag kevesen tudatosították.
Illyés Gyulának azért van igaza, mert a Forbáth-líra mögött fölsejlő költői
magatartást látta és láttatta meg; azt a nem csak Forbáthra jellemző, Forbáthnál azonban a költészet közvetlen szókimondásával jelentkező mentalitást,
amely valójában nem csupán és nem is mindig elsősorban a költők sajátja,
viszont, amely szinte kivétel nélkül messianisztikus-prófétai gesztusokban, majd
a csalódást leplező öncsonkításban, meghasadt tudatban, olykor az Orwell lejegyezte „kettős gondolkodás" által létrejött énkettőződésben figyelhető meg.
Most, hogy kézbe kaptuk Forbáth Imre összegyűjtött írásainak első kötetét, és
benne elméleti igényű és vallomásjellegű értekezéseit, cikkeit, elmélkedhetünk
azon, miféle lehetőségei voltak egy hazáját, államát, majd álmait vesztett, de
anyanyelvéhez és anyanyelve kultúrájához ragaszkodó értelmiséginek a két
háború között, forradalmak, menekülések, hányattatások és megcsalattatások
viharai közepette; mit tehetett egy naiv, a politika útvesztőiben eltévedt, megtévesztett és önmagát megtévesztő költő 1919 és az 1960-as évek között, mikor
a legfájdalmasabb csapások onnan sújtották, ahonnan a legkevésbé számított
rájuk; mikor leghívebbnek tartott barátai bizonyultak árulóknak; mikor a remény az ő életében is csalfának és vaknak mutatkozott.
Tőzsér érzékeli, hogy a Forbáth-költészet nagy fordulója magában hordozta az elhallgatás lehetőségét. „A költő, aki eddig gyakorlatilag már rég a
szervezett munkásság oldalán állt, most versben, program tekintetében is melléjük áll, de mivel a műben, a fordulatnak nincs oksági meghatározottsága,
79

a felismerés nem lesz megismeréssé, s a programból nem lesz megvalósulás..
Utána azonban Tőzsér megismétli Forbáth magyarázkodását, azt tudniillik,
hogy a „revoltáns kispolgár" (így a költő) képtelen volt áttörni a „melankóliával és rögeszmével vívó modern intellektuel művészeté"-t. Ezt valaha a sematikus irodalommagyarázat ekképpen mondta el: a művész nem tudott kilépni
osztálykorlátai közül. S így Tőzsér Árpád fontos dolgozata nem módosítja jelentős mértékben Forbáth kényszeredett önvallomását: a közösségre nem találás szubjektív tételének jogosultságát elfogadni látszik.
Az Összegyűjtött írások első kötetének fényében némileg másképpen fogalmazhatunk, és talán máshonnan is indíthatjuk elmélkedésünket. Ugyanis
— ismételjük — a Forbáth-pálya, tehát nem csak a líra, az értekező próza,
hanem a nem kevésbé tanulságos, tragikus fordulatokkal teli életút is, jellegzetesnek minősíthető, számos vonatkozásban nem egyedi. A már említett szerzőkéivel rokon vonásokkal rendelkezik: úgy érzem, a pályakép egésze jobban
összevethető például Sinkó Ervinéével, mint a Duba Gyula által emlegetett
Fábry Zoltánéval; és nem csupán azért, mivel Sinkóhoz hasonlóan az emigránssors képtelenségei, a kommunista mozgalom lélekcserélő ideje és az önemésztő
szolgálat jegyében áll, hanem azért, mert míg Fábry esetében az életmű kristályosodási és kristályosítási pontjaként az antifasizmus kínálkozik (legyen szó
antihitlerizmusról vagy kisebbségi jogvédelemről), addig Forbáth és társai esetében ilyen pont nem kínálkozik, az életpálya és életmű fejlődési alakzatai
nem egymásból nőnek ki, ritkán alkotnak szerves egészet, sokkal inkább (hol
eszmei, hol művészi szempontból) egymás tagadásai az egyes periódusok. Az
Optimisták jövőorientáltsága, chiliasztikus hite, reményt sugárzó realizmusa
nem folytatódik az Egy regény regénye szinte államregényt, majdnem negatív
utópiát előlegező „realizmus"-ával, amely azt a kafkai vízióból kinövő tételt
látszik igazolni, hogy a valóság sokkal fantasztikusabb, sokkal inkább érintkezik a valóságon túli mezővel, mint az álmok irracionalizmusa. Sinkó Ervin
etikus elkötelezettsége szinte tagadása (mindenféle) mozgalmi elkötelezettségnek, egyben a mozgalom chiliasztikus hitének is; így a messiásváró, valójában
megalomániás elképzelés a világforradalom boldog holnapjairól legfeljebb az
ifjúság túláradóan és felelőtlenül reménykedő ünnepnapjaiban lehet hitelt érdemlő élmény. Mások alárendelték gondolkodásukat a mind merevebbé váló
mozgalom művelődéspolitikájának, és a művészetet, de a művészeket is igyekeztek az Eszme szolgálóivá kényszeríteni, megtagadván tőlük a kísérletezés,
a képzelet, a szabad szó- és műalkotás jogát. Forbáth Imre Művészet és szocializmus című értekezésében elkeseredett utóvédharcokat vív, látszólag csupán
a Proletkult, valójában a művész és a művészet lehetőségeit beszűkíteni
igyekvő ideológiai gyakorlat ellen. Nem annyira az ideológia elméletét támadja,
hiszen a sematikus látásmódot, a hivatalosan előírt stílusformációkat követelő
ideológia aligha fogalmazott bármikor is elméletileg igényesen; s amikor Lukács György egy szűkkeblűen értelmezett Balzac- vagy Thomas Mann-képet
vázolt föl, amikor Gorkijnak nem legszínvonalasabb műveit állította példaképnek, amikor felnagyította és egyoldalúan interpretálta az expresszionizmus
valóban vitatható téziseit az egyes és az általános összefüggéseiről, akkor (bármily finom részletmegfigyelésekkel) azt a kulturális gyakorlatot szolgálta,
amelynek végeredményét a negatív utópiák ábrázolták, egy, a művészetek
helyét ridegen és voluntarisztikusan kijelölő hatalmi megfontolás szempontjait
érzékeltetve. Forbáth elfogadta azt, ami saját költészetének kimúlását fogja
okozni; bár nem hisz a „plakátragasztás és röplaposztogatás" művészetvoltában,
60

és megkísérli, hogy összebékítse egymással az „Örök érvényű" művészet elképzelését az időszerűséget a művészi megjelenítés feladatául hirdető nézetekkel. „Minden igazi művészet aktuális [...], hiszen végső fokon nem más, mint
az embernek a valóságra, annak megváltoztatására, fejlesztésére irányuló viszszahatása..." Másfelől viszont „a nagy emberi konstansok végigkísérik az
embert egész történelmén, s azért az ezt tartalmazó művészet, ha igazán tartalomformailag nagy értékű, nem avulhat el gyorsan, és szépsége töretlenül hat
az emberi lélekre sokszor évszázadokon és évezredeken keresztül..." Továbbá:
„a történelmi fejlődésben a társadalmi valóság — ha magasabb fokon és lényegesen megváltozva is — többszörösen megismétli, reprodukálja önmagát,
s a bizonyos mértékben hasonló korok művészetei hasonló jelleget mutathatnak". De a fejtegetés részösszefoglalásául ott leselkedik a fegyelem és a rendszer elméleti támaszának szegődött Forbáth saját költészetére is halálos ítéletet
kimondó fenyegetése: „A társadalmi valóságra visszaható s azt megváltoztatni
törekvő művészet nem csak a ma erőit mozgósítja e célból, hanem a múlt
művészetéből is mindazt, ami formatartalmi sajátosságai következtében mai,
konkrét társadalmi feladatának megfelel."
...
Igaz, e „megfelel"-ő művészeti alkotások körét Forbáth inkább tágabbra
vonja, mint szűkebbre, fő törekvése mégis az, hogy az Eszme szolgálatán belül
található területre zsúfolja azt, amit egy nála következetesebben egyoldalú,
immár művészetszemléletnek sem nevezhető gondolatiság kitagadni, megbélyegezni igyekezett (sajnos, nagy energiával és nem csekély sikerrel). Amit Forbáth nem tart vitathatónak: a művészet, az irodalom elkötelezettsége; s amit
veszedelmesnek érez: „ne tessék merev tézisekkel, dogmákkal kormányozni,
dirigálni akarni. Több óvatosság, több lojalitás, több szabad véleménycsere
többet fog használni, mint a nagyképűen cirkalmazott tézisek és rezolúciók..."
Szerinte a „művészetelméletnek még nem volt Marx Károlya", viszont ez lehetőséget ad feltételeznünk, hogy ez a taktikai megfontolásból leírt mondat előlegezi: amennyiben a művészetelméletnek megszületik, színre lép a maga Marx
Károlya, várható lesz: „a polgárság züllött, anarchikus művészetpolitikája" helyébe a helyesnek tartható művészetpolitika lép, amely megnyeri az Ügynek a
művészetet és a művészeket. S ha Forbáth még 1964-ben is hitet tett (a maga
módján, leírva a tiszteletköröket az uralkodó művészetpolitika előtt) az avantgárd költészet és a szürrealizmus mellett, saját költészetének dinamikus anarchizmusát, merészségét és korláttálariságát (Március elsején című verséből idéztem!) képtelen volt saját elvárásaival összeegyeztetni, és a maga szempontjából
végzetesnek bizonyuló lojalitással felelt az ideológia követelményeire: elhallgatott költőként. Költői korszakának ez az elhallgatásos periódusa (amely élete
végéig tart) szerves része; annak a csődnek a beismerése, még ha kimondatlanul is, amely Lukács Györgyöt szüntelen önkritikákra, korábbi, hajlékonyabb
álláspontjának feladására, vagy Sinkó Érvint a következtetések fájdalmas levonására késztette. Forbáth, a költő meghalt, amint Forbáth, a teoretikus megszületett. Mert Forbáth, a költő Kassák nikkelszamovárjának nyomába eredt,
az apollinaire-i invention és aventure (lelemény, kaland, Radnóti Miklós, tolmácsolásában) hívéül szegődött. De Forbáth, a teoretikus „Lenin és Sztálin"
bölcs (?) szavait vigyázta, és az apollinaire-i költészettanból csupán az ordre
és a tradition (a rend és a hagyomány) „igéit" vallotta a magáénak. Forbáth,
a költő Saldát irigyelte a csehektől, a minőség és a művésziség kérlelhetetlen
számonkérőjét, az „avantgárd mozgalom legmegértőbb „esztétájá"-t, és For81

báth, a teoretikus önmagát marasztalta el, mivel arra mutatkozott ,,hajlam"-a,
hogy eltávolodjon a valóságtól a „formák merész, de üres játékai" kedvéért.
Szinte hihetetlen ennek a lázadó költőnek az alkalmazkodása egy mindinkább életidegen, sémákban gondolkodó és ideológiai megfontolásokat a magáévá tevő szemlélethez. Nem az egyedüli, mégis meggondolkodtató Forbáth
kíméletlennek tetsző leszámolása a sokak által dicsért, Illyéstől őszintén méltatott lírával.
S a későbbi tapasztalatok: a londoni emigrációban elfoglalt ellentmondásos
helyzet, az 1945 után történtek előlegeződése az Angliában székelő csehszlovák
emigráció körében, csöndes, ám annál beszédesebb vitája Vladimír Clementisszel a szlovák—magyar kapcsolatok megítélése ügyében; megannyi árulkodó,
de figyelembe nem vett jel az 1930-as évek közepétől kezdve. Vaksággal, rövidlátással kell-e vádolnunk Forbáthot? Netán megalkuvással, az események (kényszerű) elfogadásával?
Ha csak őróla volna szó, ha kizárólag ő került volna be a csapdába
az 1930-as évekkel, 1945-tel vagy 1948-cal, ha pusztán egyetlen tehetséges költő
vergődött volna egy alapvetően költészetellenes ideológia szorításában, menynyivel könnyebb lenne az értekező helyzete, hiszen személy és szerep megfeleltetéséről szólhatna, véletlen sorsfordulatok és szüntelen köztes helyzetek
lehetőségeket szűkítő erőszakát mutathatná be; feladat, tehetség és realitás
összeütközéseit kísérhetné nyomon. Forbáth, a magyar ajkú költő cseh környezetben élt, alig érintkezett a csehországi és a szlovákiai magyar irodalom „polgári"-nak bélyegzett képviselőivel, a magyarországi alkotók közül elsősorban
Illyés Gyulával volt kapcsolata, Kassákéktói korán elszakadt, és inkább Barta
Sándorral tartott; családjától haraggal vált el, egészen fiatalon hazájától is.
Kivel és mivel azonosult volna? Magyarnyelvűsége, Ady-élménye, Kassákhoz
tartozása idegenné tette Prágában; hiányos műveltsége, tájékozatlansága fogékonnyá az izgalmas cseh szellemi élet iránt, ám csehül még nemigen tudhatott;
zsidósága pedig (és részvétele a Tanácsköztársaságban) lehetetlenné tette viszszafelé az utat Magyarországra. „Se otthonom, se államom" — jellemezte keserű iróniával ezt a helyzetet Gábor Andor, aki ezen túl még feleséget és
sikert, fordítóként és kabarészerzőként jó nevet hagyott maga mögött. Magányra ítélten a baráti társaság közepette is, kilépve a tagadás gesztusai mögül egy vágyott mozgalom felé haladva, fiatalon megtapasztalva százados
fogalmak kiüresedését, eszmék csődjét és nemes szándékok bukását, átfordulását önmaguk ellentétébe: ilyen élményekkel kellett ú j életet kezdenie, egzisztenciát teremtenie, egy hazájában száműzött, ú j hazájában egyelőre értetlenséggel fogadott költészetet folytatnia, kiteljesítenie. Forbáth úgy érkezett
Prágába, hogy sehová sem tartozott; sem kötelességei, sem kötelezettségei nem
voltak, csupán csalódásai: családban, környezetben, hazában, világban, be nem
következett világforradalomban. Helyzetét (Alfréd Weber kifejezését kölcsönkérve) Kari Mannheim (azaz Mannheim Károly) szavaival jellemezhetjük:
freischwebende Intelligenz, amely Gáli Ernő fordításában szabadon lebegő értelmiségnek hangzik, másutt társadalmilag el nem kötelezett
értelmiségként
aposztrofáltatik. Gondolkodása utópisztikus jellegű, azaz olyan, amelyben nincsen a környező tudattal megfelelés. Valaha az újrakeresztelők orgiasztikus
jobb jövendő várása-elképzelése állt ennek jegyében, majd utópisztikus volt a
gondolkodása a liberális-humanitárius eszmékben hívőknek egy igazságosabb
társadalmi rendről, a konzervatív eszmevilág sem idegenkedett az utópiától,
végül a szocialista-kommunista eszme hirdette meg a szabadság és egyenlőség
82

birodalmát, ugyancsak a távoli jövőbe helyezve az időpontot, bár — jellemző
módon — konkrétabban megfogalmazott periódusra, nevezetesen a kapitalista
kultúra hanyatlásának korába. Ez az osztályából kiszakadt réteg, ez a magát
gyökereitői elszakító értelmiség került a Tanácsköztársaság bukása után az
emigrációba, és kezdte el keresni az újraazonosulás módozatait, amelyet 1919.
március 21. után, rövid időre, megtalálni vélt. Gáli Ernő ekképpen interpretálja Mannheim tételét. „ . . . a viszonylag szabadon lebegő értelmiségi tudatát
és magatartását megszabó tényezők elsődlegesen a társadalomban fellépő, gyakran ellentétes nézőpontokat felölelő szellemi közegben találhatók." Majd még
tanulságosabban efféle következtetést von le a szerző:
„Az értelmiséget adottságai alkalmassá teszik arra, hogy egy dinamikus
szintézis megvalósítójává, egy totális perspektíva körvonalazójává váljék. Legkiválóbb képviselői — társadalmi helyzetükből következően — képesnek bizonyultak (egyfajta sajátos társadalmi érzékenység megtestesítőiként) ^ráhangolódni" az érintkező-ütköző társadalmi erőkre. Ezért is csatlakozhattak a különböző osztályokhoz. Ezért tudtak alkalmazkodni a legváltozatosabb nézőpontokhoz, és — Mannheim szerint — egyedül ők voltak abban a helyzetben,
hogy szövetségeseiket megválasszák."
Fejtegetéseink szempontjából több lényeges mozzanatot emelhetünk ki, és
illeszthetjük rá Forbáthtal kapcsolatos gondolatmenetünkre.
Ama szabadon lebegő értelmiség két típusával találkozunk az „írástudók
árulása" periódusában. Az egyik féltékenyen őrzi függetlenségét, igyekszik gőgös magányba vonulni, elméletet szerkeszt magának arról, hogy mindenféle
csatlakozás bármely párthoz, mozgalomhoz létében fenyegeti a művész alkotómunkáját, az elkötelezettséget azonosítja egy adott ideológia szolgálatával.
Akár tipikusnak nevezhetnők Márai Sándornak egy 1935-ből származó önéletrajzi vallomását: „Nem hiszek többé abban, hogy valamilyen cél, vagy eszme,
vagy program érdekében kell élnem és halnom."
Valószínűleg még jellegzetesebb képlet az elkötelezett művész. Mindenesetre elgondolkodtató, hogy a XX. század szélsőséges ideológiái, az emberi
létet, az emberi méltóságot fenyegető eszmei-hatalmi megfontolások mennyi
bölcs, ravasz, indulásukkor feltétlenül tiszta gondolkodót, értelmiségit tudtak
hívükül, szószólójukul megnyerni. Milyen könnyedén adták oda magukat az
értelmiségiek az ideológia csábításakor; mennyire elhitték és vallották ama
jelszavakat, amelyek mögött nyers és valójában értelmiségellenes valóság rejtezett; mennyire hagyták magukat félrevezetni az igazság hajdani bajnokai,
az emberebb világ egykori hírnökei, a gondolatszabadság és művészi függetlenség múltbeli számonkérői. Megfontolást érdemel az is, hogy a művészi
kísérletek, olykor az „izmusok" élharcosai mily készséggel csatlakoztak a művészi kísérletekben a hanyatló polgári világ tükröződését tételező művészetpolitikai csoportokhoz, még ha erőtlen vitákban régebbi álláspontjuk egy töredékét óvni szerették volna.
Talán Forbáth Imre sorsát is ebből az aspektusból érthetjüjc meg jobban.
Nevezetesen arra figyelhetünk föl, hogy a világban kóborló, eszmék és művészi
célkitűzések között tántorgó, hazátlan és otthontalan költő bizonyosságra, közösségre, célra akart lelni. A sehová igazán be nem fogadott, az egykori ideáloktól végképpen elszakadt poéta szolgálatra vágyott, megrettenvén a teljes
függetlenségtől, a társadalom szemébe nehéz igazságokat vágó „clown" totális
szabadságától; az a veszély derengett föl előtte, hogy a semmibe lép; a tagadás
izgalmának múltán az általa tételezett ellenpéldák, eszmei konstrukciók nem
83

kevésbé valók az utópiák ködös világából, mint azok, amelyeknek tartalmatlanságát éles szemmel figyelte meg.
A lényeg: az elszakadás, a kivonulás, egyben a kiüresedett fogalmak, formák elvetése. A magát túlélő konvenciók, műveltségtípusok, társadalmi formációk elől menekül a XX. század elejének értelmiségije; az ő forradalma kezdetben a formáké, a művészi módszeré és magatartásé, majd az ú j közösséget
hipotetikusan megteremtő, ideológia vezérelte társadalmi forradalomhoz csatlakozik. S a forradalmi hullám levonultával vagy őrzi a forradalom megszépített emlékét, vagy önként és művészi függetlenségét feladva valamely szélsőség
szigorú és embertelen közösségében vél otthonra lelni. Nemegyszer láthatunk
tragikusnak nevezhető pályafordulatot: miképpen fordul át egy szabad szellem
szatirizáló jókedve vagy kísérleti poézise egy normatív poétika szabályrendszerét kielégítő írásbeliségbe. Vagy: hogyan lesz a társadalombíráló észrevételekből, a múlt tagadásából egy totális hatalmi rendszer előkészítője. (Itt csak emlékeztetek Thomas Mann Doktor Faustusára, amely a századelő német értelmiségijének útját mutatja a hatalom védte bensőségességtől az irracionalitáson és
hamis mítoszalkotáson át a szellemgyilkos és emberellenes diktatúra előkészítéséig.)
Forbáth Imre kötete, benne mindenekelőtt a közvetlen értékelhető szellemi
környezetről, a magyarországi és a csehszlovákiai magyar irodalomról írt tanulmányai (és természetesen a már idézett Művészet és szocializmus) jelzik,
miféle belső harcot kellett vívnia a művészi érzékenységgel rendelkező, de a
Párt követelményeit szem előtt tartó Forbáthnak. Míg Karinthy Frigyes, Babits Mihály és Kassák Lajos tevékenységét együttérzéssel bírálja, Gergely Sándor regényeit „kiválók"-ként minősíti, rokonszenvvel ír mind a népi írókról,
mind a Szép Szó köréről (József Attilának külön bekezdést szentel), de mindkét irányzatban talál elég kivetnivalót, s itt sem esztétikai szempontok az uralkodók, a Viharsarok, a Puszták népe és a Bűntudat „magas stíluskvalitásai"-t,
„lírai hevületét, erkölcsi pátoszát" azért emeli ki, mivel e művek „a lelkek
forradalmasítását nagymértékben elősegítetté"-k. Ami pedig irodalomszemléletét és értékelési mércéjét illeti, ebben Fábry Zoltán (akit méltán tart nagyra)
Tíz szomorú magyar év című írásának megállapításaihoz igazodik. Fábrynak
nem ez a legjobb, legértőbb tanulmánya, a Forbáthtól is hangsúlyozott ideológiai pártszempontok határozták meg Fábry kiindulópontját, és az „ellenforradalmi ideológiá"-val vívott harc során számos olyan megállapítás éktelenítette
mind Forbáth, mind pedig Fábry értekezéseit, amelyek torz kép felrajzolódását segítették elő. Az elhamarkodott, túlzó nézetek az ideológiai szolgálat igyekezetében születtek. Nem azért, hogy egy mozgalom vezető ideológusaként vagy
költőjeként szerezzenek érdemeket, hívőket, hanem pusztán azért, mert efféle
irodalomszemléleti kezdeményezések érkeztek az ideológiát meghatározó tényezőktől. Forbáth viszonylag gyakran hivatkozik az Üj Hangra, viszonylag hoszszan idézi Lukács György Ady-tanulmányát, büszkén emlegeti a Korunk teljesítményét, elutasítja (minden lehető alkalommal) az „ultrabaloldali csoportosulások kártékony nézeteit", miközben még 1942-ben is lényegében könnyűnek
ítéli meg Kosztolányi Dezső életművét a Pardon rovat miatt, nincsen egy jó
szava sem a Nyugatról (amelyben méltatták az ő verseit), nem találhatjuk meg
Móricz Zsigmondnak a nevét sem, miközben a „materiális dialektika elmélete
és gyakorlata" számára a gondolkodás vezérfonala, és alkalmat lel arra, hogy
Balázs Béla és Gábor Andor „szép versei"-t megemlítse. Programjával, amely
nem irodalmi, hanem egyetemes, minden bizonnyal nem csak a londoni emig84

ráció szűk magyar tábora értett egyet, hanem, ha egyáltalában tudomást szerezhettek volna róla, itthon is helyesléssel fogadták volna: „Egy szabad, független, boldog Magyarország a szabad Európa népei között, az őt méltán megillető helyen — a magyar géniuszok ősi programja — ez legyen a mi programunk is" (az előző bekezdésben Vörösmartyról és Széchenyiről volt szó). Konkrétan pedig a magyarság Duna-völgyi elkötelezettségéről ír le tanulságos sorokat: „Az én krédóm egyszerű: csehek, szlovákok, magyarok jövője, a Dunamedence többi nemzetének jövendője is attól függ, hogy okultunk-e saját
történelmünkön. Ha okultunk és helyesen vontuk le a tanulságot, akkor hiszem,
hogy nincs messze a kor, amelyben különböző népeink más és más nyelven
együtt éneklik a szabadság dalát."
S míg ezek a szép elvek Forbáth reménykedésének őszinte megnyilatkozásai, másutt eluralkodik a sematikus szemlélet: az 1942-es, A mai Magyarország irodalma című cikke felrója József Attilának, hogy utolsó korszakában
a „harcos proletárhumanizmust egyre inkább a freudi mélypszichológia helyettesítette", és ezért nem volt képes „egy viharálló koncepciót kiépíteni", a
Nyugat az utolsó évtizedben „teljesen elveszítette jelentőségét s üres, akadémikus orgánuma lett széplelkű, de gerinctelen íróinak és sznob közönségének",
a Magyar Csillag „igen sápadtan ragyog", Illyés Gyula Magyarokja „szószátyár
próza", de elmarasztaltatik Schöpflin Aladár is, a támadás egyik célpontja
Szvatkó Pál (aki abba az Apollo című lapba is írt, amelyet Forbáth egyébként
méltat); s így a cikk végén az új, demokratikus Magyarország követelése a
szabad Európa perspektívájával nem hat meggyőzően, illetve előrevetíti annak
árnyékát, ami bekövetkezett. Bekövetkezett annak ellenére, hogy Forbáth
„szubjektíve" a legkevésbé sem akarta, hogy az történjék, ami Csehszlovákiában és Magyarországon egyként megtörtént. Ha ő demokratikus, egymással
békében élő-kiegyező államokról gondolkodik, ha új alapokra helyezett cseh—
szlovák—magyar viszonyokról töpreng, akkor az Üj Hang szerzőitől átvett kifejezések ellenére valóban úgy hitte, hogy ez lehetséges, pártja, ideológiája,
mozgalma mindent el fog követni annak érdekében, hogy ne ismétlődhessék
meg a két világháború közötti múlt szociális bűnsorozata, nemzetiségi problémája. Talán csak baráti vitának vélte azt, hogy a londoni emigráció körében
Clementis nem fogadta el, illetve szigorú feltételekhez kötötte Forbáth ajánlatát a szlovák—cseh—magyar megbékélésre. Clementis álláspontja ugyanis az
értekezpt inkább a Benes meghirdette kassai kormányprogramra emlékezteti,
s a Horthy-Magyarország bírálata ürügyén az egész magyarságtól múltrevíziót
igényel, míg ezt a szlovákok részéről mellőzhetőnek tartja. Forbáth minden bizonnyal a „lenini nemzetiségi politika" és a kommunista ideológia deklarált
egyenlőség- és demokráciaelképzelése bűvkörében élt, s az államfordulattól
igazságosabb világ eljövetelét remélte; az európai újrarendezéstől pedig minden
felet kielégítő és megnyugtató békeszerződést. Nem kevésbé utópisztikus ez az
ábránd, mint az 1920-as esztendők világforradalmas megváltásába vetett hite
volt. Az 1940-es esztendők elején — világosított föl Varga Rózsa — Forbáth
Imre nem kis energiával munkálkodott azon, hogy az államfordulat; az újrarendezés idejére a csehszlovákiai magyarság számára kulturális programmal
álljon elő, egyszóval megvalósítsa azt, amit az „első köztársaság" csak hellyelközzel valósított meg.
Ismét föltesszük a kérdést: londoni emigrációja magányában (iskolaorvosként), a londoni magyarok körében ennyire naiv volt, ilyen mértékben
titok volt a Sztálin—Benes találkozó, illetve annak a magyarok számára vár85

ható hozadéka? Clementis kurta-furcsa válasza Forbáth cikkére nem nyitotta
föl költőnk szemét?
Csakhogy Forbáth nem pusztán költő volt (egyre kevésbé volt az!), nem
kizárólag értekező (amilyen mértékben azt a szerény publikációs lehetőségek
megengedték), nem csupán elméletíró (nemigen jutott hozzá eredeti magyar
anyaghoz, információi meglehetősen szegényeseknek bizonyultak), hanem mindenekelőtt és elsősorban pártmunkás. Olyan pártmunkás, aki életében először
vélt közösségre találni; aki ebben a szolgálatban, Csehszlovákiában orvosként,
illegális és legális találkozók szervezőjeként, egy jobb világra vágyódók csapattagjaként lelte meg otthonát, hazáját, harcának értelmét. Pártmunkás volt,
aki hitt a pártnak, illetve csak a pártnak hitt, önmagának sem; aki az 1930-as
esztendők törvénytelenségeiről nem akart tudomást venni, mivel egyfelől a
„burzsoá propaganda" rémhírterjesztésének tulajdonította, másfelől alárendelte
egyéni meggyőződését az ideológiai és napi pártpolitikai megfontolásoknak,
így élte meg a Molotov—Ribbentrop-paktumot, valószínűleg ilyeténképpen a
szovjet—finn háborút is. S bár 1945 után szeretett volna visszatérni Magyarországra, engedelmeskedett a pártutasításnak, Csehországba települt át, ahol
orvosként munkálkodott, majd a koncepciós perek idején érezhette a fenyegetést, a veszélyt, és legfeljebb a mellőzöttség védettségében reménykedhetett.
De a költő elhallgatott akkor, amikor egyéni hajlam, esztétikai célkitűzés,
alkotókedv szembekerült az ideológiával, az Eszmével, az Üggyel. Igaz ugyan, «•
hogy az 1930-as évekre kifáradni látszik, elnyugodni készül az európai avantgárd hullám, s a kötött formák ismét divatba jönnek, József Attila és Nezval
egyként próbálkozik (s többnyire sikerrel) régi műfajok felújításával, a villoni
ballada és a szonett kap ú j tartalmat és megoldási lehetőséget tollúkon. Forbáth
mindig is írt kötött formájú verseket, szonettet is: nem csak arról lehet szó:
művészi okai voltak annak, hogy nála a váltás elmaradt. Illetve némi, erőtlen
kísérlet történt a váltásra, arra, hogy expresszionizmusát, aktivizmusát egy
közvetlenebbül lírai-hétköznapi „közérthetőbb" verstípussal cserélje föl. De
mint Művészet és szocializmus című értekezéséből kitetszik, itt nem csupán a
műfajcsere a tét. Nem pusztán az, hogy ugyanazt másképpen írja.
S ismét vissza a szabadon lebegő értelmiségihez. Akiknek egy része otthonra lelt ott, ahol szinte semmi nem emlékeztette arra, amit elhagyott. Nevezzük általánosabb és eufemisztikusabb nevén: a munkásmozgalomban. Vagy
durvábban, amivé később lett: a pártmunkában, az ideológiában, amelynek
nyilván a világforradalom volt a stratégiai célja (elég távoli ahhoz, hogy annak
fénye beragyogja az éhezéssel, törvénytelenségekkel, munkatáborokkal és az
emberi kapcsolatok megromlásával sötét közelebbi célt). Ennek a messze ragyogó célnak szolgálatában elfogadhatónak és követhetőnek bizonyult az ideológia, amely nagyon kevés lehetőséget adott a költőnek, a művésznek, a teoretikusnak. Valójában egyet: a haszonelvű irodalom megformálását. Versben,
prózában és azt igazoló értekezésben. Forbáth csak ez utóbbit tudta megcsinálni, lírája újjá, szabvánnyá alakítását már nem. S most találgathatunk:
összefüggésbe hozható-e elhallgatása a kilátástalan utóvédharccal, amelyet a
Proletkult-hívők, a sematikus versben gondolkodók ellen vívott — a minőség
érdekében; vagy a Forbáth-típusú lírának rosszkor jött, úgynevezett realizmusigény pártelvvé emelése nélkül is abbahagyta volna a költészetet? S ha mindkét tényezőnek szerep jutott ebben a folyamatban, ti. annak, hogy nem volt
képes „termelési" kisverseket írni, s amúgy is apadt lírai ihlete, melyiket milyen mérvű rész illet?
86

Mert Teplice mint az életút végállomása, a hallgató Forbáth, aki kitörési
kísérletei után megérti, az a dolga, hogy költőként ne csináljon semmit, még
megérthető, elfogadható; magyarázhatjuk a mozgalmi struktúrával, a pártfegyelemmel, a szolgálat önkéntessé stilizált, belülről fakadó eszmévé álmodott
igényével. De hogy titokban se térjen vissza az izgalmas kalandokban bővelkedő ifjúsághoz, hogy múlt ifjúság tündértava ne merüljön föl, legalább töredékesen, csak mint valamiféle méltányos önbírálat tárgya: ezt nem gondolhatjuk másképpen, csak mint önmagát felőrlő vívódások eredményét. Az avantgárd költészetről — dióhéjban című tanulmányában úgy szól a század első
felének irányzatairól, mint aki messziről, kívülről tekint vissza; s bár menteni
véli a menthetőt, a maga — bármily szerény — szerepéről nem ejt szót.
A szürrealizmusról című tanulmányának értékelő szavait a kiábrándító befeje- .
zés érvényteleníti: „Számos alkotás viszont pozitív programot hirdet: egy felszabadított világot, melyben végre az emberiesség és szépség törvényei uralkodhatnak." Persze, az 1960-as évek sem Magyarországon, sem Csehszlovákiában nem kedveztek az izmusok méltányos és kedvező értékelésének; különösképpen a csehszlovákiai magyar kritikában volt sok a tartózkodás; Forbáth
kommunista elkötelezettsége és Fábry Zoltán jó véleménye tette lehetővé, hogy
ismét kötettel jelentkezhessék, óvatosan adagolva a nevelésre és irányításra
szoruló olvasónak az elvárt lírai alkotástól elütő és azt valamiképpen mégis
megközelítő változatokat.
Amikor Forbáthnak minőségpárti elmélkedései funkciót teljesíthettek
volna, sem csehül, sem magyarul nem jelentek meg. Amikorra lírája újabb
magaslatokra vihette volna költőjét, elhallgatott, el kellett hallgatnia. Amikor
emigráns társaival vállvetve építhette volna a hidat Csehszlovákia és Magyarország között, diadalittas emigráns társai egymást túllicitálva rombolták szét
még azt a keveset is, ami hajdani hídverésekből, ígéretekből megmaradt. Egy
ember, akinek semmi sem sikerült? Legfeljebb a családra találás öröme. Nem
kevés ez sem; csakhogy Forbáth nem így indult el az életben. Igen, a családra
lelés is ott volt vágyai között. De bizonyára nem ezen az áron. Családja nagyon szerette a szüntelen fáradozó orvosférjet és -apát, csak éppen a családfő
anyanyelvét nem ismerte, így nem tudhatta: mibe került Egon Erwin Kisch
barátjának, Illyés Gyula levelezőtársának, a néhány versével örök antológiadarabot szerző költőnek ez a fajta béke. Forbáth élete miként lett szüntelen
be nem ismert vereségek sorozata; hogyan történhetett meg az, hogy egy kései
értékelő címül ezt írja töprengései élére: A tragikus Forbáth Imre.
JEGYZET
FORBÁTH IMRE: összegyűjtött írásai I. Vallomások, tanulmányok, esszék, ö s z szegyűjtötte, sajtó alá rendezte és jegyzetekkel ellátta VARGA Rózsa; bevezette:
DUBA Gyula. Bratislava 1989. Madách Kiadó.
GALL Ernő: Kelet-európai írástudók és a nemzeti-nemzetiségi törekvések. Budapest 1987. Kossuth Kiadó.
TŐZSÉR Árpád: A problematikus Forbáth Imre. Irodalmi Szemle 1966. 33—38.
MÁRAI Sándor: Az élet eddig türelmes volt hozzám. Színházi Élet 1935. 43. sz.
116—117.
MANNHEIM Kari: Ideologie und Utopie. Frankfurt am Main 1952.

87

PÉCSI GYÖRGYI

Quo vadis Domine?
JEGYZETEK TŐZSÉR ÁRPÁD KÖLTÉSZETÉRŐL
„Uram leszakadozott rólam / udvarom házam / rétjeim eldobva / tetves
rongyok / Lemálltak rólam a gyolcsok / szándék szülőföld halál / minden amiben látható voltam / Csak kezed érzi hogy vagyok / Testből kihúzott / végső
suhintás / Hull rám a kékmázas égből / nagy cseppekben az ecet [...] Milyen
messzire kellett jönnöd / hogy meglásd magad e tátott kőben / s rátalálj egy
ú j / befelé táguló tájra" — a Szülőföldtől szülőföldig, melyet Mestrovic Jóbszobrához írt, Tőzsér Árpád életművének egyik kulcsverse (Érintések c. kötet,
1972). Á szobor azt a kritikus pillanatot ábrázolja, amidőn az Űr, hogy próbára
tegye a gazdag, hívő Jóbot, mindenétől megfosztja, családjától, birtokától, fölépített életterétől, múltjától. Fizikailag, lelkileg szemétdombra kerül, a létezés
egésze.válik kilátástalanná számára. Jób válaszút előtt áll: eddig a tárgyakban,
hitében, az emberekben látható volt, mostantól puszta egzisztencia. Pontosabban: a veszteség, a hiány tudatával szenvedő egzisztencia, aki emlékezik létének látható formában megvalósult egykori aranykorára. A költő tagolatlan f á j dalma ebben, a végzetes válsághelyzetbe sodort Jób-képben ismer önmagára.
Elvesztette látható világát, a látszólagos elszakadásig eltávolodott szülőföldjétől, a modern személyiség tragikus magányára döbben, a világmegváltó hit
helyébe a reménytelenség, a cselekvésképtelenség lépett. Válaszút előtt áll: a
megsemmisülés és az illúziómentes valami megtalálásának választása előtt.
A vers utolsó szakaszában Rúfus verséből idéz, szlovákul. Szó szerinti fordítása: „Ö, igen, te vagy az. Tudod, honnan jössz. Tudod, hogy hívnak. S ez
minden. A környező űr sötét arcán a tisztaság könnycseppje. Sok ez vagy
kevés? Mi a válaszod? Az, hogy a gyermekek elalvás előtt legalább u j j u k hegyével akarják anyjuk testét érinteni." S Tőzsér válasza: „Szülőföldjük egyetlen ujjhegy / s az álmodás a valóságuk."
A Szülőföldtől szülőföldig című verset az eddig megvalósult tőzséri életmű
modelljének tekinthetjük. Költészetének egyetlen problémája (legfőbb problémája) az, hogy mit kezdhet a világgal, s önmagával az ember, aki ráismert
arra, hogy a múltjától nem szabadulhat. Durván egyszerűsítve: az ív, amit
bejár, a szülőfölddel való érzéki, tapasztalati azonosság, a kiszakadás, majd az
emlékezés általi visszatalálás képletében írható le. Tőzsér egy későbbi versében
„népfiből" „urbánussá" való átvedlésnek nevezi önironikusan e transzformációt. Másként fogalmazva: az elkötelezett, hagyományosan népi, váteszi költő
modern személyiséggé és költővé válik. Ennek a modernné válásnak a részletei és a megvalósulása az igazán érdekes és fontos. Tőzsér úgy válik modern,
„urbánus" költővé, hogy létfilozófiai síkon keres választ azokra a kérdésekre,
melyekhez „népfiként" csak illuzórikusán közelíthetne. A megsejtett borghesi
világidőben érzéki, konkrét módon azt kutatja, mi az értelme, a helye a saját
gömöri paraszti múltjának, a közösséghez, a hagyományhoz való tartozásnak,
a kisebbségi és közép-európai sorsnak, azaz modern formában egy jellegzetesen nem modern problémának. Tőzsér egy olyan modellre talált rá, ami elkerüli a népiségnek a népies csapdáját, ugyanakkor, bár személyes létét csak
88-

paradoxonokban képes leírni, mégsem tagadja, vagy tagadja meg a hagyományok meghatározó voltát, ellenkezőleg, a lét határain járó, a legvégső kérdéseket vallató személyiség, aki eltávolodott, elszakadt a közvetlen szociológiai
meghatározóktól, újra visszahelyezi önnön helyét, sorsát a szűkebb-tágabb közösség dimenzióiba. Egyszerre probléma számára a „népfi" és az „urbánus"
gond: hogyan viselhető el a létezés szenvedése, ha az ember történetesen a
közép-európai magyar nyelvű hagyomány, kultúra költője, származásában pedig egy gömöri parasztfalu sarja. Elveszti a „szándék szülőföld halál" látható
kapcsolatát, formáját, majd rátalál „egy ú j befelé táguló tájra", az emlékezés
mozaikdarabkáiból fölépít egy virtuális, nem látható hazát, szülőföldet, melyhez illúziómentesen visszatérhet. Borghest parafrazeálva, az emlékezés a valóság legfontosabb lehetőségévé válik.
*

Tőzsér költészete sorsanalizáló költészet, csak látszólag határolják éles cezúrák az egyes pályaszakaszokat, az életmű egyetlen, jól tagolt egész, s lényegében igen szerves folyamatról van szó, hiába például a Mogorva csillag (1963)
és az Érintések (1972) kötetek látszólagos összeegyeztethetetlen esztétikai megformáltsága, világképe. Mondanám: élet és mű szoros egysége, csakhogy éppen
az induló költő esetében kell különbséget tenni az élet és a mű között, melyre
egy sajátos fáziseltolódás igaz. Egy kicsit előre-hátra kell cikázni a műben,
hogy pontosan értsük. (A Genezis kötetében — 1979 — fordított kronológiában
válogatta verseit maga is, a változás, az elmozdulás után, a jelen felől az
analízis segítségével a múlt tisztább képet ad.)
Tőzsér második születését tizenöt éves korára teszi. A gömöri kisdiák a
lazán ellenőrzött határon átjárva, Magyarországon tanul. Természetesnek és
konfliktusmentesnek tekintve ezt az állapotot, ám váratlanul nyersen szembesülni kényszerül identitásával: „Tizenöt éves voltam, és addig / nekem még
senki sem mondta, hogy »maga«. / Pirultam, izzadni kezdtem, / szűk lett az
ingem nyaka. / »Maguk eszik meg Magyarországot!« — / mondta. Egy kaszárnya előtt / álltunk. Én vakációra / igyekeztem, de a határon / egy buzgó katona majdnem lelőtt." (Fejezetek egy kisebbségtörténelemből
— Érintések-kötet, 1972, és Körök — Adalékok a Nyolcadik színhez kötet, 1982). Egy másik
sorsanalizáló versében, az Egy felkoncolt születésnap nézőterénben. (Adalékok ... kötet) gyermekkorát boldognak nevezi, mert önazonossága, identitása
teljes volt: „A halál nem bennem, hanem / valahol rajtam kívül létezett. / Mint
óriási mellkasban, jártam / a szülőföld meleg üregeiben. / A mi házunk a szív
volt, / dobogott megállás nélkül. (...] a közeli Gortva-patak nádasaiban / felfel sivított valami víziszárnyas. / S anyám hangján mindjárt meg is nevezte
magát, így: / Halljátok? A vízicibe." Legutóbbi könyvében (Történetek Mittel
úrról, a gombáról és a magánvalóról 1989) pedig egyenesen mítoszinak nevezi
a második születése előtti időszakot: „Mikor beszéltünk: mintha egy nagy
közös eposzt írtunk volna. / Mindenki írta, mert a tárgyat mindenki jól ismerte. / Sőt nem csak ismertük: együtt éltünk vele [...] S mintha mindnyájan
a Bölcs tanítványai lettünk volna: / az egyet nem neveztük kettőnek, az egyik
dolgot a másikkal fejeztük ki. / fgy népesítettük be a csillagos eget Kosokkal,
Csikókkal, Szekerekkel, / így lett a falunk fölött komorló hegy Kerekága, / s
anyám, ha sovány lányt látott, azt mondta róla: / csizmában is megvakarhatná
a bokáját. / Az értelem szikrája nem a szavakból, hanem az összekoccan89

tott / dolgokból pattant elő. Nyelvünk nem a töprengés, hanem a cselekvés
nyelve / volt, s mi nem a szavakban, hanem a dolgok mozdulásában találkoztunk" (örvénylő időkben). A gyermek önazonossága, a közösség — gyermeki
szemmel látott — önazonossága az első kör, ahonnan a költő elindult. A közvetlen kontaktus, az első jelzőrendszeren alapuló identitás csak „második születéséig" érvényes, csak addig azonos mindazzal, amiben látható. A gyermekkor, mint boldog aranykor tűnik föl számára, jóval később. A dolgok mozdulásában való találkozás csak később értelmeződik mítoszivá, akkor természetes lételem. Tőzsér — és mi is — csak később értheti meg, hogy költészetének korai szakaszában nem az igazságot írta meg, verseiben nem az élet,
csak az élet szándéka jelent meg (Quo vadis Domine? — Történetek...
kötet),
hogy korai költészetében van valami mesterkéltség, csináltság, idilli, illuzórikus
manír. Áz élet szándéka „a lelkemben tovább sötétlő halált" takarta el, írja
ugyanitt.
Aranykor és/vagy illúzió jellemzi-e a közel tíz év verstermését tartalmazó
(éppen ezért már az indulásakor sem homogén) pályanyitó kötetet, az 1963-as
Mogorva csillagot? Továbbkérdezve: az ötvenes—hatvanas évek fordulójának
politikai és esztétikai illúzióit, elvárásait hasonította-e csupán önmagához, amikor a legerősebb irodalmi hagyomány, a népi és képviseleti modell ú t j á t választotta, avagy a fölnevelő közeg, a gömörpéterfalai háttér predesztinálta?
A költő indulásakor vállalt egy hagyományt (Illyés tárgyias realizmusát, József Attila teljességeszményét, Nagy Lászlónak a szavak mágikus erejébe vetett hitét), s vállalt egy közösséget (szülőfaluját, a tájat és az itt élő embereket), mely utóbb tálán illúziónak minősült. De ha illúzió, miért oly súlyos a
trauma, miért nem katartikus fölismerésnek, miért fájdalmas, jóvátehetetlen
veszteségnek minősül számára az illúzióvesztés? A fiatal Tőzsér még „csak sejtette", amit a nyolcvanas évek Tőzsére már tudott, hogy valóban volt életének
egy aranykora, a „dolgok mozdulásában való találkozás" időszaka a gyermekkorban, a szülői házzal, emberekkel, tájjal való testközeli, organikus együttpulzálás, az első kör, mely második születésekor számára végképp le- és bezárult, megfordíthatatlanul. Korai költészetének harmóniát, idillt sugárzó
versei (Hazai napló, Reggeltől estig, Csendes öröm, Tárogató, Ajnácskő, Falunk
templomára stb.) a második születés előtti idő tapasztalatából erednek, kísérti
az aranykor, a szülőföld nagyon közeli emléke, s az első kör, a látható világ
ritmusa, törvénye szerint kívánja a világ egészét magába fogadni —, noha
ő maga már igazából e körön túl áll, s noha ezen a ponton az első kör törvényei, szokásai már nem érvényesek. Egy, a kezdetben valamely közösség vállalása, közösséghez való organikus tartozás, a harmóniaigény megvallása költő
számára később sem válhat teoretikusan problémává, „csupán" a megvalósítás
mikéntje.
Tőzsér korán érzékeli, hogy az idill a versíró „fölnőtt" költőre már nem
igaz, hogy az élet szándéka halált takar. A szülőfölddel való tagolatlan együttpulzálás után önnön hovatartozása válik problémává, „ki már vegyülni nem
akar, nem tud" (Galambok s kacsák — Kettős űrben kötet, 1967), „Tán nem
is eggyé — különválni / a lehetetlen" (Vydrica 5. — Kettős űrben), hogy e pályaszakasz (első két kötet) végén riadtan szembesüljön a férfikor valóságával,
a kínnak, szenvedésnek érzett „különbolygói" magánnyal: „Mennydörgő isten,
félek a nincstől, / add, hogy ne legyek különvilág már" (Kiáltás — Kettős űrben). A Mogorva csillag kötet eruptív lendületét is meg-megtörik a megtorpanások, a „szándék szülőföld halál" leszakadozásának zsigerekben érzett folya90

mata jelzi magát. „Elromlott bennem a világ rendje" —, tapasztalja önmagán
(Szégyen — Kettős űrben), a szülőföld emlékezete a biztonsággal, nyugalommal
szemben egyre inkább a tragédiákat, kínokat, kivetettségeket idézi. „A táj elromlott legbelül" (Megtérés — Kettős űrben) —, konstatálja az idill elvesztését,
a világmegváltásra szánt költő deffenzívába vonul.
A hagyományos nép-nemzeti költői program, a megvalósítható teljesség,
a tárgyias realizmus, a .szómágia, az idill annak arányában válik számára idegenné és hiteltelenné, ahogyan fölismeri az empirikus szülőfölddel való azonosulás nem igaz voltát, a kiválást és eltávolodást. Az aranykor boldogságát a
körökön kívüli lét boldogtalansága váltja föl. A probléma, hogy hova tartozik
a költő, ha ténylegesen nem tartozik népéhez, válságos, nehéz dilemma. Érdemes megjegyezni, hogy a magyarországi fényes szellők nemzedék reprezentatív
alakjai, Nagy László, Juhász Ferenc (s némiképp az erdélyi Kányádi Sándor),
akik egy évtizeddel, egy generációval korábban szembesültek az elszakadás, a
különbolygói lét, a kiválás problémájával, még találtak megoldást, a kiválás
etikai, esztétikai többletként értelmeződött számukra, s ennek fölstilizálásával
a veszteség is nyereséggé transzformálódott. (L. Juhász mitológiai érvényű nagy
versét, az 1955-ben írt A szarvassá változott fiú.. .-ját.) Tőzsér és nemzedéke
számára ez a fölstilizáció már illúziónak minősül tapasztalatilag. Az érzelmekre,
szándékokra rácáfol a zsigeri közérzet, mely nem diadalmas hódítást, hanem
fájdalmas veszteséget, a modern személyiség magányát és reményvesztettségét
jelzi: „a világ rólam / leszakad, s már nem magyarázza / szívzörejemet, idegbajomat / anyagi mása" (Kiáltás).
Tőzsér tapasztalata — a zsigeri közérzete, mely nyomasztó, szorongó létérzékelést, lappangó tragédiákat jelez. Csak később (Adalékok...,
Történetek ... kötetek) képes analizálni a kínzó magánközérzetnek az okát: elszakadt
a létezés a tudattól, a létezés lét nélküli tudattá redukálódott, ekképpen a szavak sem megneveznek, csak megidéznek, az ember és költő csak hontalanságára ismer a kinti és benti világban egyként. A Kettős űrben könyvében
azonban sajátos, nem várt módon keresi a választ: elsősorban önmagában,
tragikus személyiségében, alkatában, egy különös sorsdeterminációban, mely
tájirodalmi ősével, Mikszáthtal szemben, aki a drámát is idillbe oldotta, az
idillben is drámát, tragédiát sejt és lát (Genezis kötet). Ügynevezett illúzióvesztésének végső okát nem a külső világban (társadalmi létlehetőségek, létföltételek disszonanciája) keresi, hanem azt vizsgálja öngyilkos élveboncolással,
mi történik az emberben legbelül, az egzisztenciális szenvedés miért keríti
hatalmába, s miért szomorúsága, magánya. Tőzsér nagyon korán fölismeri (bár
ekkor inkább csak megsejti) sorsdeterminációját: az emlékezés kényszerét.
A Kettős űrben kötet első ciklusának címe is Vita az emlékezettel. A személyes
lét, a gének, zsigerek emlékezete kemény, nehéz múltat, tragédiákat, szenvedéseket idéz: „Eszméleted is / vérből, halálból, / kínból épül. / Fogalmaidban / agyonvert ősök / dühe kékül." (Vydrica 5. — Kettős űrben), „Kiben moccant meg / először mérgem? / Kit rúgtak gyomron, / hogy hányni kezdett? /
Melyik ükömé / volt a kín, mely / bennem jelenség: / félelem lett?" (A költő
kérdez — Kettős űrben). A tragikus sorsérzés olyan determinációról beszél,
mely konkrétan nem indokolható, nem érhető tetten, paradoxon, melyre nem
adható megnyugtató válasz, csak a paradoxont fölfogni, tudomásul venni lehet.
A személyes létezés szomorúsága, fájdalma nem a közvetlen szociológiai világból eredeztethető, hanem valamiképpen titok az ember számára. Végzetes magányérzésének paradoxonét (sem oka, sem megoldási lehetősége nem ismert
91
/

számára) csak fölfogni, tehetetlenül szemlélni képes. A költő kérdez, A költő
nem. felel — írja párversében. A költő az, aki megsejti, fölismeri, hogy az emberi létezés szenvedéssel telített misztériumáról semmit sem tudhatunk. Ez a
költői személyiség lényegében más, mint az idillt zsáneri képekben megfogalmazó korai Tőzsér. Azzal, hogy távolra került az első körtől, az „óriási mellkastól", egyúttal végzetesen ki is szakadt onnan. Nem a közösség tagja, sem
képviselője többé, hanem önmaga univerzumába bezárt egyetlen, aki személyes
létezésének fájdalmára, elviselésére sem talál elegendő indokot. Ez az ún. modern személyiség, a megváltás, a cselekvés helyett a világ, a létezés lényegét,
paradoxonét kívánhatja fölfogni, az organikus közösséghez való tartozás helyett
legfőbb céljává önnön személyiségének összetartása válik, illetve a saját, zárt
univerzum határának kétségbeesett megnyitási kísérlete a másik felé.
*

1972-ben jelenik meg az Érintések című könyve, két pálya- és eszmélkedésszakasz közötti válságkötete. A könyv első megközelítésre kissé csalóka. A szigorúbb értelemben vett tárgyversek sora, a szubjektum, az alanyiság szélsőséges redukciója jellemzi, különösen a címadó ciklust. A világ mint tárgyként
leírható jelenség, s az ember, aki a dologiságban megragadható, föloldhatatlan
távolságba kerül a hagyományos otthon-képzettől, idegenné válik, személytelenségbe olvad. A világegész szubjektum nélkül pulzáló homogén egység. A Vetítések ciklus — a korábbi igen szenvedélyesen vallott „a világ mint személyes
ügy" gyakorlatával szemben — olyan látványról beszél, melynek nincs humanitástartalma, a humánus, esendő emberi viszony irreális. Általános, univerzális forma, a mechanikusan működő dologiság rendje, szokása jelenti a létet és
a lét lehetőségét. Tőzsér a Kettős űrben kötetében a fájdalmat, szenvedést még
csupán személyes sorsára vonatkoztatta, itt totálissá válik az abszurd idegenségérzet.
A könyv azonban látszólagos hideg objektivitásával szemben valójában
mélységes deffenzív helyzetből üzen, kétségbeesetten. A kötetnyitó vers ezekkel a sorokkal kezdődik: „Állok a papír partján / Nem akar vers folyni
benne" —, a hajdani szómágia varázsával szemben a hallgatással küszködik.
Azzal a hallgatással, mely paradox módon az egyetlen hiteles megszólalási lehetőség. Innentől arról kell beszélnie, amiről nem lehet beszélni, a körökönkívüliségről, a tagolatlan fájdalomként jelentkező hiányról. A hiány, mely
egyik vagy másik szükségben nem artikulálható, valamiképpen minden részhiány csak az egész hiányának betöltésével együtt oldható föl.
Két kör között (visszatérő kifejezése), az elszakadás utáni, és a visszatalálás
előtti senkiföldjén artikulálatlan fájdalommal küzd egy fenyegető tragédia bekövetkezte ellen. A fájdalom ugyan artikulálatlan, de Tőzsér pontosan tudja
szenvedésének, körökön kívül létének okát. Tárgyszerűen a Változatok
az
anya—fiú motívumra című versében a megsebzett, leeső köröm idegtépő f á j dalmában ismer önmaga helyzetére: „Maradt a vörös negatív, / a körömágy
húsa." Természetes a köröm növekedése, s időben természetes annak leválása, mitologikusán: a fiú leválása az anyáról, a „mellkas üregének" védelméből a támasz nélküli, saját útra való rátérés. Itt azonban egy drasztikus, a
természet ellenében ható erőszakos ráhatás következtében a köröm növekedése,
természetes leválása előtt leszakad, a vörös negatív csak a veszteséget érzi és
a fájdalmat. A tárgyvers a visszafogottság, a szigorú, szikár önfegyelmezés,
92

az összeszorított fogak közül kiszökő hangok verse. „Némaság a hang helyett /
De a némaság mi helyett?" — kérdezi Tandori. Némaság a tagolatlan üvöltés
helyett, ahogy ezt pontosan megfogalmazza a már idézett Szülőföldtől szülőföldig versében. Nem véletlen, hogy éppen a szobor-Jób alakjában látja meg
magát, a pillanattá kimerevített drámai alak néma kínlódásában. Az egész test
egyetlen, tagolatlan „vörös negatív", az iszony, és a „puszta panasz" tölti be
teljes létét. „Ül Jób / a szenvedés falai között / idegenként teste gödrében / s
átragyog rajta egy / éneklő halott." Jób elidegenedett önmagától, és el a világtól. Ezekben a pillanatokban csak fájdalmára és kifosztottságára képes figyelni.
Elvesztette kontaktusát a világgal, s mindent betöltő fájdalmában maga sem
emberszerűen szenved, hanem tárgyként, eszközként: „Koponya liftaknában /
emelkedik süllyed benne az iszony [...] Kilöki szája a szót / mint dugaszt."
Az elidegenedettségben a szenvedélyes személyesség, alanyiság nem bírja el a
fájdalmat. A hideg objektivitás, a tárgyiassá redukált racionalizmus a kétségbeesés lefojtása, a személyiség elrejtett átmentése. Leszakadozott róla a világ
látható formában megjelent alakja, de a költő mégsem választja, választhatja
a nihilt, a tagadást. Pontosan azért, mert a semmi birtoklásának határára úgy
jutott el, hogy elvesztett valamit, volt valamije, amit elveszthetett. Az egzisztenciális szenvedés alapja nem a tabula rasa, hanem a hiány. A szenvedés f á j dalmának mértéke nem önmagához mérhető, hanem az elvesztett „szándék
szülőföld halál" aranykorához. És innen van visszaút.
*

Az 1935-ös születésű Tőzsér Árpád rendkívül szűkszavú költő, öt vékonyka
könyv jelzi költői munkásságát, összesen mintegy másfél száz vállalt vers. Első
három könyve kapcsán szándékosan nem jegyeztem meg, hogy a csehszlovákiai
magyar líra középnemzedékének legjelentősebb költője. Addig ugyanis költészetében sem jelentkezett ez a speciálisan régióhoz kötött probléma. Indulásakor egy túl közeli odafordulással a patriarkális szülőföld, majd a másik „véglet", a világegész túl távoli dimenzióiban az elidegenedett, válságos helyzetbe
került individuum gondja jelentkezett. Csak negyedik és ötödik kötetében
(Adalékok a nyolcadik színhez — 1982, Történetek Mittel úrról, a gombáról és
a magánválóról — 1989) válik központi problémájává, mit jelent csehszlovákiai
kisebbségi magyarnak, s mit jelent közép-európainak, mittel-európainak lenni,
azaz szembesülni azzal, hogy mit jelent a haza fogalma, tartalma. Egyáltalán:
van-e, lehet-e hazája egy mittel-európai kisebbséginek, ha az országot, melyben él, nem azonosíthatja hazájával, ha nyelvhazája „albérletbe került a nemzet szemgödrében, a haza szájában, Európa véredényrendszerében" (Bejárat
Mittel úr emlékeibe — Adalékok...
kötet). Ha a nemzeti(ségi) lét és a nemzetiségi) tudat külön pályára kényszerült.
Első, jelentős szembesülése filozofikusan a '82-es kötet címadó, drámai költeménye, mely Madách nagyszabású munkájának a történelmi kényszerűség
által életre hívott pótkötete, pótszíne. „Szenei Molnár Albert 1604-ben három
hónapot töltött Prágában. Ez alatt a három hónap alatt Johannes Keplernél,
a csillagásznál lakott." Ez a történelmi szituáció, s a Madách-dráma nyolcadik,
kepleri színe lesz a kerete a nemzetiségi írástudó jellegzetes helyzetéből adódó
problémájának.
Kepler azt vallja, a tudósnak csak egyetlen hazája létezhet, a tudomány.
A tudomány nem köthető országhatárhoz, politikához, a szellem nemzetek
93

fölötti univerzum. Az emberi létnek két dimenziója van, az absztrakt világegyetem, és a Föld, a matéria. Az előbbihez a semmilyen korlátot nem ismerő
szellem, a tudomány által kötődhetünk, az utóbbival a szintén univerzális
formával, a Nő által érintkezhetünk. Több igazi választás nincsen. Szenei Molnár hazájától harminc évig élt távol önkéntes kényszerűségből, az akkori
Európa szellemi fellegváraiban. „Szülőföld és tudás: két pátria" között választásra kényszerült, s látszatra a tudást választotta, valójában azt a virtuális, európai rangú hazát, mely szelleme szolgálatával együtt teremtődhet csak meg. Szenei
Molnár egy között állapotban létezik, emlékezik a múltra, Mátyás humanizmusára, az aranykorra, melyben szülőföld és tudás egybeesett, s mely elveszett,
s tekintete, reménye egy ú j otthonteremtésre figyel. „Száz éve nincs másunk,
csak tudatunk: / Az egykori lét emlékezete. / S Férfinak s nemzetnek ez
gyötrelem." A tudomány hit, szolgálat, értelmes használat nélkül steril, absztrakt. Szenei Molnár számára a haza nem dilemma, hanem axióma, etikai és
létfilozófiai axióma (a Nő — Haza), melyet csak önföladással lehet megkerülni, illetve, ha megkerüli, értelmét veszti a tudomány, a szellem.
Határa lehet-e a szellemnek, irodalomnak a szülőföld? Szenei Molnár úgy
válaszol: „Szülőföld és tudás: két pátria, / S a kettő között választani kell. /
S szerencsés, ki úgy választhat, hogy a / Számára a kettő egybeesik." Szenei
Molnár a maga történelmi korában nem volt „szerencsés", fölismerte: az alternatíva valójában skizofrénia, hiszen nem lehet egyiket a másik ellenében választani. A konkrét szülőföldet elhagyja, hogy Németországból szolgálhassa
jobban. Tőzsér — korábbi köteteiben láttuk — kiszakadt a szűkebb pátria testmeleg közösségéből, a szellem útjára lépve szükségképpen távolodott el attól.
Ez azonban „csupán" a személyes lét, sors fájdalma. A szülőföld és tudás,
a lét és tudat elszakadása nagyobb emberi közösség, a kisebbségi magyar, és
általában a közép-európai sorsoknak is transzfinit létélménye. A lét és tudat
dilemmája: a szülőföld önazonosságának a problémája. Az otthontalanság képlete: a valóság, amit nem lehet elfogadni, s a vágy, amit nem lehet megvalósítani. A személyes lét fájdalma tehát nem a puszta egzisztenciából, s nem a
szűkebb értelemben vett társadalmi-politikai körülményekből ered, hanem abból a „száz éve" tartó komplex göbből, mely megakadályozza az egyéni és
kollektív szabadságjogok érvényesülését, az egyéni és kollektív önrendelkezést.
Nincs lét a tudathoz, a magáról való gondolkodásnak nincs logikus, szükségszerű következménye, nincs hiteles, érvényes cselekvési lehetősége, tere. A tudat önmagát képes szemlélni, s ezért a létről való gondolkodásban van valami
mulatságos, komikus, erősen ironikus (1. a kötet Mittel úr... verseit). A szülőföld, a haza, a lét a legalapvetőbb probléma ebben a régióban. Szülőföld és
tudás nem esik egybe, de a kettő közötti választás sem igazi alternatíva az
írástudó előtt, skizofrénia, a kettőt csak egyszerre választhatja, s mivel az
egyik (lét) nem létezik, a másikból kell fölépíteni — legalább virtuálisan, legalább a tudatban.
Ugyanakkor a költő, aki arról akar beszélni, ami nincs (nem létező lét
tudatáról), tisztában van azzal, hogy egyúttal tragikomikus szerepet vállal, ö n gyilkos iróniával megteremti alteregóját, Mittel Ármin úr, „mellesleg költő és
szerkesztő" alakjában a közép-európai költői magatartás prototípusát, aki
„elhatározta, hogy csak azért is továbbmegy a megkezdett úton, s lét nélküli
tudatához (lét nélküli, vagy ha úgy tetszik: vers nélküli) verseket fog írni"
(Mittel úr feltalálja a vers nélküli verset). Tőzsér, ez az aggályosan komoly,
szikár költő életművében először itt sziporkázik szarkasztikus iróniával, a le94

fokozás eszközével, amikor illúzió nélkül szembesül azzal a gondolattal, hogy
mit is jelent valójában egy régió költőjének lenni. Fölismeri a sorsközösséget,
mely az itt élő népeket egy virtuális geopolitikai hazába tereli (Zbigniew Herbert, Vladimír Holan, Vasco da Popa nevével, Moszkva, Bratislava, Cluj városaival fémjelzi), Közép-Európába, ám ez a Közép-Európa a hajdani MittelEurópának csak nosztalgikus emlék- és vágyképe, irrealitás, Titel ohne Mittel,
rang nélküli cím, lét nélküli tudat. A hóbortos Mittel úr, elmegyógyintézetek
lakója az azonos sorsokból, sorshelyzetekből fölismeri „a szilva stigmájú Európát, mint hazát" (Történetek Mittel úrról, a gombáról és a magánvalóról), csak
éppen ezzel a fölismerésével, belátásával nem tud mit kezdeni, mert a fölismert Európa, mint haza tudathoz csenevész jel társul.
„Szülőföld és tudás: két pátria", „Száz éve nincs másunk csak tudatunk: /
Az egykori lét emlékezete" — mondja Szenei Molnár, és Tőzsér ezen az úton
indul el hazát, szülőföldet keresni, az egykori lét emlékezetét veszi faggatóba,
amikor lét és tudat még egybeesett. Személyes sorsának múltja felé fordul,
az egykori aranykor, a gyermekkor, a család, a falu organikus egysége felé,
hogy skizofrén, talajtalan magánközérzetére választ, tudatához létet, szülőföldet
találjon, teremtsen.
Az emlékezést elementáris erővel fölszabadító, a tény bizonyosságával ható
igazolás Duba Gyula regényének olvasása közben éri, mely összegzésre, számvetésre készteti (örvénylő időkben — Történetek...
kötet). Újfajta alanyiság
jelenik meg versében, a meditatív töprengés vallomásáé, nyelvezete pedig a
szó konvencionális értelmében költőietlen, az igényes köznyelv és az értekező
próza nyelve. Visszatérési kísérlet a nyelv — és világ — ősállapotához, a szó
és dolog azonosságához, mely Mittel úr számára mitologikus távlatba került
(„A név mit fejében hordott s a tárgy mit kosarában nem találkozhatott a jótékony megismerésben"), az aranykorhoz, amit anyja emléke idéz meg („fel-fel
sivított valami víziszárnyas. S anyám hangján mindjárt meg is nevezte magát,
így: Halljátok? A vízidbe."). Tőzsér fölismerése tulajdonképpen igen egyszerű,
de annál tragikusabb: az ember (emberiség) valamiképpen hamis útra lépett,
önnön csapdájába került, amikor a szellemet, s a nyelvet önmagában kezdte
vizsgálni, a steril nyelvet tette meg rossz közérzete okának, holott a kifejezésre,
megnevezésre azért vált alkalmatlanná a nyelv, a szellem, mert a létezés bizonytalanodott el, kérdőjeleződött meg.
A lét és tudat egysége Tőzsér számára a gyermekkor faluközösségében
még realitás volt, a „dolgok mozdulásában való találkozás" innen, az első körből kilépve vált külön „saját percepcióvá és külön saját magánvalóvá". Mittel
úr skizofréniája, fájdalma csak úgy oldható fel, ha a valamikor — bármikor —
megvalósult egységet vizsgálva közelíti meg identifikációs zavarát, hogy a pillanatot, a kisiklás pillanatát tetten érje, s az egység folyamatát virtuálisan
megteremtse. Az egykori léthez a kapocs, a szülőföld ujjhegyével történő
érintése (Szülőföldtől szülőföldig) — az emlékezés folyamata, mely innentől
céllá válik. Ugyanakkor szembesülni kell azzal a problémával is, hogy az emlékek által fölidézett múlt nem pontosan a tényleges múltat idézi meg, hanem
a szubjektív, a tudat által egyszer már megszűrt, módosított képet. Az emlék
a dologról, jelenségről, élményről való interpretációra emlékezik, azaz többékevésbé virtuális múltat, virtuális létet idéz meg. A létezés egykori valósága
csak az emlékezés által válhat organikussá, melyben tehát a múlt valósága
objektíve pontatlanul, elmozdulva reprodukálódik. Mégis ebben a szubjektum
95

által módosított pontatlanságban valósul meg a múlt, mely az emlékezés folyamatában önálló életre kel, a valóság lehetőségévé válik.
Tőzsér költészete azonban valamilyen fokozatban mindig közvetlenül realista is. Nem képes elfogadni egyetlen 'lét nélküli tudat' absztrakciót sem, így
a valóság—emlékezés képletét sem végső megoldásnak, csupán a megismerés
végtelen folyamatának egy olyan stádiumaként, mely talán a leginkább megközelíti azt, amit igazából már nem lehet tetten érni: „a versben a költő / a r r a
emlékezik amit azelőtt sohasem tudott csak az / t t u d j a hogy valamit elfelejtett
s minden erejét meg / feszítve megpróbál emlékezni nem igaz hogy képe / k b e n
beszél nem a hasonlót keresi hanem a hason / lítottat a hasonló kövein csak
ugrál kőről kőre a vilá / gmindenség zúgó vizében gondolatról gondolatra /
érzetről érzetre ugrik de célja a gondolat az érze / t előtti padmaly a m i t persze
csak úgy talál meg ah / ogy a negyedik dimenziót s e j t j ü k " (Tanulmány
egy
kucsma (és a költészet) természetéről — Történetek...
kötet).
A borghesi világidőbe úgy kapcsolódik be, hogy eközben m e g m a r a d jellegzetesen mittel-európai költőnek, a súlyos, tragikus egyéni és közösségi örökségeket, az egyéni és azzal analóg közösségi sorsazonosságok terhét a m a g u k
nyers realizmusában tovább cipeli, mert: „hol az a teszt hol az a sors / analízis
amely engem tép el a múlta / mtól a családi tudattalanból felhoz / ott halálaimtól jövőmtől a Káin-sor / stól a Káin-történelemtől? Hol az a nyolc tesztkép amely közül életet v / álaszthatnék? ( . . . ) Nem leh / et elfutni valamitől
ami bennünk va / n" (Tépések — Történetek ... kötet). S itt kezdődik és itt ér
véget a költészet értelme: élni a probléma; a lét nélküli tudat jelenével szemben egy tragikus, nehéz folytonossághoz, hagyományhoz kapcsolódhatunk, k a paszkodhatunk. De nem lehet elfutni.

O

DIÓSZEGI BALÁZS GRAFIKÁJA
96

Ottlik Géza halálára
Sokáig a művelt közvéleményben sem számított kötelezőnek
Ottlik ismerete. Hogy van egy nagy regény és van egy nagy regényírónk, arról a pillanatnyi érdekek szerinti listák készítői többnyire megfeledkeztek. 0 meg nem hajszolta a sikert, az elismerést.
(Hetvenéves, amikor — nem kis részben a megújuló prózánk fiatalabb évjárataihoz tartozó írók, irodalmárok jóvoltából — végre
eltűnnek az értékrend zavarai.) Csöndben fordította az angol és
amerikai irodalom klasszikusait: „idegen szellemekbe" (Dickens,
Hemingway, O'Neill, Osborne) „töltögette vérét", miként az idézett
Kálnoky László, a másik nagy műfordító. Regényében Medve kézirata nem véletlenül kezdődik ezzel a Pál apostol-idézettel: „Nem
azé, akinek arra akaratja vagyon, sem azé, aki fut, hanem a könyörülő Istené." Eszerint az emberhez méltó élet kegyelmi állapotába az jut el, aki nem fut utána. Mert alkukat kötnünk kell ugyan
olykor, az aljasságot azonban még a túlélés érdekében sem vállalhatjuk. Ottlik — minden tanítómesteri pátosz nélkül — erre figyelmeztet. Az emberi lét végső, nagy kérdéseire figyel. Mert az
író — az ő találó kifejezésével élve — a „létezés-szakmában" dolgozik.
Űjabban hajlamosak vagyunk már nem csak a két háború közötti, hanem az újabb magyar irodalmat is veszedelmesen egyszerűsítő csoportminősítésekkel jellemezni. Ottlik ezekbe a keretekbe
nem fér bele. Az Iskola a határon sem skatulyázható. „Botrányosan modern" — mint Esterházy írja —, „másrészt pedig teljesen
épeszű könyv, tehát van eleje, van vége, persze közepe i s . . . " A hagyományos eseményepikára jellemző módon élő, egyedi, szinte behelyettesíthetően pontos. Ám a történet a maga konkrétságában is
elvont, önmagán túlmutató. Ottlik modernsége nem a meghökkentő külsőségekben, hanem a magatartásban, a szemléletben rejlik. Mesteréhez hasonlóan neki „semmiféle speciális mondanivalója" nincs. „Az ilyen embernek a mondanivalója az egész élet, a
teljes világmindenség, a létezés egésze." Azt is Kosztolányitól tanulta, hogy kétszer kell a dolgokat megírni. Először lendületből,
hogy föltörjön, amit meg akarunk írni. De az ezt követő második,
a stílust, a szerkezetet eldöntő művelet nélkül aligha születik igazi
p r o s a.
„Csillag és szemét a sorsunk" — mondja Kosztolányi. Ottlik
meg ezt: sár és hó. Amikor az Iskola a határon második részének
végén szakadni kezd a hó, az ifjú hősöknek ez a szenvedés végét
jelenti. Következik hát a zavartalan boldogság, a harmonikus élet?
Semmiképpen. Öttlik arra tanít, hogy a vágyott teljesség meghódításának nem csak a szép, hanem a rút megismerése, a dantei pokoljárás is feltétele. Attól az írótól búcsúzunk, aki az ember rangját és méltóságát ajánlotta nekünk egy olyan korban, amely kegyetlenül sárba tiporta az értékeket.
OLASZ SÁNDOR

Ára: 25 Ft

