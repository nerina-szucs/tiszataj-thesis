tiszatáj
1992. DEC. *

P

46. ÉVF.

;>

e

Sütő András naplójából
Baka István új verse
Összeállítás
a 110 éve született
Kodály Zoltán emlékezetére
(Breuer János, Fodor András, Sárosi Bálint)

Diák-mellékletünkben: Tüskés Tibor
Pilinszky Jánosról

tiszatáj
I R O D A L M I FOLYÓIRAT

A szerkesztőség elnöke: VÖRÖS LÁSZLÓ
Főszerkesztő: ANNUS JÓZSEF
Főszerkesztő-helyettes: OLASZ SÁNDOR
Rovatvezetők: ABLONCZY LÁSZLÓ
SZOKAI IMRE
Műszaki szerkesztő: ENGI MÁRIA

Főmunkatársaink:
BAKA ISTVÁN (Szeged)
DOBOS LÁSZLÓ (Pozsony)
KISS GY. CSABA (Budapest)
SÜTŐ ANDRÁS (Marosvásárhely)
SZÉLES KLÁRA (Budapest, Szeged)
VEKERDI LÁSZLÓ (Budapest)

tiszatáj
Kiadja a Tiszatáj Alapítvány Kuratóriuma
a Csongrád Megyei Önkormányzat, Szeged Megyei Jogú Város Közgyűlése,
valamint a Művelődési és Közoktatási Minisztérium támogatásával.
Felelős kiadó: Kovács Miklósné, a kuratórium titkára.
Szedés, tördelés: Tiszatáj Alapítvány.
A lapot nyomja: Officina Nyomdaipari Oktató és Termelő Kft., Szeged.
Felelős vezető: Varga Ferenc.
Szerkesztőség: 6741 Szeged, Rákóczi tér 1. Tel. és fax: (62) 312-670. Terjeszti a Magyar Posta.
Előfizethető bármely postahivatalnál, a hírlapkézbesítőknél, a Posta hírlapüzleteiben és a Hírlapelőfizetési és Lapellátási Irodánál (HELIR), Budapest, Lehel u. 10/A - 1900, közvetlenül vagy
postautalványon, valamint átutalással a HELIR Postabank Rt. 2 1 9 - 9 8 - 6 3 6 pénzforgalmi
jelzőszámra. Egyes szám ára: 25 forint.
Előfizetési díj: negyedévre 75, fél évre 150, egész évre 300 forint.
Bizományos teijesztőnk: Dudás Gyula, 6723 Szeged, Hont Ferenc u. 24/A.
ISSN 0133 1167

Tartalom
XLVI. ÉVFOLYAM, 12. SZÁM
1992. DECEMBER
SÜTŐ ANDRÁS: Marosvásárhelyi napló (1985)
BAKA ISTVÁN: Trisztán sebe
FERENCZES ISTVÁN: Felirat az égi táblánál szolgáló
Gróf Széchenyi Istvánhoz; Karácsonyi reminiszcenciák; Körösi Csorna Sándor tibeti dalai; Holló és
galamb
MÁNYOKI ENDRE: Szemközt a pusztulással... (Sinistra
nostra)
BAKOS ANDRÁS: Szökés; Olvadás; Az őr
NAGY GÁBOR: Ádám; Éva; Ádám és Éva
LUKÁCSY SÁNDOR: Balgaságok

3
17

19
23
25
27
29

Kodály Zoltánról - születésének 110. évfordulóján
SÁROSI BÁLINT: Nemzetnevelő töredékek
FODOR ANDRÁS: Kodály Zrínyi szózatának első betanítása, 1955-ben (Beszélgetés Vásárhelyi Zoltánnal)...
BREUER JÁNOS: „A szegényeket felmagasztalod..."
(Psalmus hungaricus)
MÓSER ZOLTÁN: Julianus barát négy útjáról (A múlt
töredékei)
NAGY PÁL: A folklór vonzásában (Lajtha László levelei
Bözödi Györgyhöz; Bözödi György: A .„tölcséres
urak")
BÉNYEI JÓZSEF: A rehabilitált nyugtalanság (Beszélgetés Gulyás György karnaggyal)

35
41
45
51

61
71

KRITIKA
MONOSTORI IMRE: „Időben élni" (Sándor Iván hármaskönyvéről)
FŰZI LÁSZLÓ: A regényíró látásmódja (Lengyel Péter:
Holnapelőtt [Nem-regény] 89-90-91)
ZSÉLYI FERENC: Pokoljárás Kínában (Krasznahorkai
László: Az urgai fogoly)
TAMÁS ATTILA: Kabdebó Lóránt új Szabó Lőrinckönyve
SZABÓ GÁBOR: Umberto Eco: A Foucault-inga
BOD TAMÁS: Timothy Garton Ash: A balsors édes
hasznai
Szerkesztői asztal

79
84
87
89
92
95

a belső borítón
ILLUSZTRÁCIÓ

PAPP GYÖRGY grafikái a 16., 18., 26., 28., 34., 40., 44., 60.
és a 78. oldalon.
DIÁK-MELLÉKLET
TÜSKÉS TIBOR: Költészet és metafizika (Pilinszky Jánosról)

SÜTŐ

ANDRÁS

Marosvásárhelyi napló*
1985
Április 21.
P. asszony meséli, hogy Kakasdon egy legényt, aki hűsvéti hímes tojással díszített
ágat tűzött egy lányos ház kapujára, behívattak a milíciára, majd átkísérték a belügyhöz.
Ott azután a bűne is kiderült. A húsvéti tojások között piros-fehér-zöldre pettyezett tojás is volt. Nem verték meg, csak figyelmeztették, hogy legközelebb az ilyen cselekedetért börtönbe zárják. A kérdések: ki ment el ama kakasdi kapu előtt? Ki vette észre
az „irredenta" tojást? Ki jelentette a belügynek? Ki adott parancsot a legény beidézésére? Stb.
Április 24.
Pusztakamaráson Both Juliska temetésén. (78 éves volt.) Két pap, és jelen van az
egész gyülekezet. Megannyi rémhír után, miszerint engem meglőttek, felakasztottak,
bezártak stb.: jelenlétem súgást-búgást, mozgolódást kelt a gyászoló tömegben. Néma
arcok mondják: Jézus Mária! Jól látok-e? Egy korombeli asszony ölel, csókol, sír.
Mondom: Juliska nénit Isten nyugtassa meg." Aztán - hogy sírásában engeszteljem, így
folytatom: „Mindnyájan elmegyünk egyszer." A síró asszony így szól: „Örömömben
sírok, fiam. A boldogságtól, hogy életben látlak." Aztán mások is jönnek, s már-már a
gyászba borultakat bántó örömük, amivel magukhoz ölelnek. A falu úgy tudja, hogy isten tudja már, miért - 16 évi börtönre ítéltek, de lám, itt vagyok, szabadon! Sz. Mihály nem győzi eleget veregetni a hátam, a vállam: „Ó, be jó, hogy itt vagy! El sem
tudod képzelni, mennyit búsultunk érted!"
Végleges határozat: nincs többé magyar nyelvű felvételi vizsgalehetőség a főiskolákon. Ennek egyenes következménye lesz a maradék magyar osztályok megszűnése a
középiskolákban. Ha csak román nyelven felvételizhet a diák, kénytelen románul
érettségizni. Hogy némi esélye maradjon a továbbtanuláshoz.
*

Sylvester L. látogatása. Megtudjuk tőle, hogy a sepsiszentgyörgyi színház Fejeselőadásán jelen volt Magyarország kolozsvári konzulátusának képviselője is. Az EuróRészlet a Vörösváry Kiadónál Budapesten, karácsonykor megjelenő kötetből.

4

tiiszgiftáij

pában kialakult kulturális szokások szerint virágcsokrot (kosarat?) küldött a színészeknek a színpadra. Ám előzetesen a balkáni „kultúrszokás" alapján a csokrot (kosarat?)
meg kellett fosztani a magyar nemzeti színekben pompázó szalagocskától, amelynek azt
kellett volna jeleznie, hogy a virágot küldő intézmény nem albán, szerb, bolgár, horvát,
török, macedón stb., hanem magyar konzulátus. Ezt viszont Romániában, Erdélyben, a
Székelyföldön, Sepsiszentgyörgyön, egy magyar színház magyar nyelvű előadásán konzuli férfiúnak nem szabad jeleznie. Mert a magyar trikolór színeitől szekufőnök,
pártfőnök, paranoid hazaffy infarktust kap. A szalagot tehát - kinek az utasítására? — le
kellett szaggatni, és zsebre dugni, ó , mily csodálatos Európának e tája, amelynek
hallatán Európa pofája csak éghet a szégyentől!
L. egyébként arról is érdekes dolgokat mesél, hogy Sepsiszentgyörgyön tizenvalahányezer román lakos számára miként igyekszik az állam olyan román színházat
létesíteni, amilyennel százezres lakosú román városok sem rendelkeznek. Pl. száztagú
román színházi együttes költségvetését tenjesztették föl jóváhagyás végett a minisztériumba és a pártközpontba. (Ui. a minisztérium lélegzetet sem vehet a pártközpont
engedélye nélkül.) A helyi román színház j ó működésének feltételei pedig így festenek:
a brassói román színház sepsiszentgyörgyi vendégjátékára 40 - azaz negyven román
személy vásárolt jegyet. Húszan jelentkeztek ingyenjeggyel a városi és megyei vezetők
közül.
íj

A mi mindennapi rémhíreink egyre szaporodnak, holnap pedig valóra válnak.
Ilyen pl., hogy az elemi iskolák 5-8 osztályaiban rövidesen megszűnik a magyar nyelvű
oktatás. így lesz-e? - Nem tudhatjuk, de ilyen hírek előzték meg a kolozsvári Bolyai
egyetem és tucatnyi intézményünk megszűnését is.
í
Szász J. Hargita megyei első titkárral beszéltem telefonon arról, hogy meglátogatnám őt Tamási Áron farkaslaki szülőházának ügyében. Nem zárkózott el a találkozástól.
Áron szülőházát a belügyérek szigorúan szemmel tartják, gondozóit zaklatják, a
tulajdonjogi kérdések tisztázását akadályozzák stb. A látogatók bejegyzéseit tartalmazó
vendégkönyvet elkobozzák, jobbik esetben „csak" ellenőrzik, a benne szereplő neveket,
címeket kióják maguknak. A belügyi felügyelet olyan már, mint a levegő. Mindenütt
jelen van. Levegő helyett persze büdös gázt kellene mondani.
í
Ha Ottlikot olvasod, örökre veled marad. Lényed, „létérzésed" részévé lesz.
Prózájának titkát kellene megfejteni. Nehezen olvasok már mai fiktív prózát. A dokumentum ejt engem is rabul hosszú hetekre, hónapokra. Ottlikot ellenben úgy olvasod,
akár egy napvilágra került titkos dokumentumot - rólad szólót, legbensőbb titkaidnak is
tudóját.
Az Iskola a határon örökbecsű tanúságtétel a század legnagyobb tragédiájáról:
a lélekidomítás, a tudatrombolás kollektivista folyamatairól.
Május 7.
Könyörgések Öcsi fiam munkahelyének ügyében változatos helyeken, képmutató,
zord-mord, barátságos, gyanakvó, segítőkész, cinikus, hazugul ígérgető, zsaroló, megyei és fővárosi atyaisteneknél. Csíkban is Szász J.-nél, aki támogatást ígért, de nem
hiszem, hogy szavát beváltja. Miért? Mert ha óvatosabban is, de ugyanazt fejtegette,
mint a pártközpontban Enache, a propagandatitkár mondott. Passzivitás, írásaim kül-

5

1992. december.

földi közlése stb. Ungur első titkár megtiltotta, hogy fiam Marosvásárhelyt működjék
orvosként. Oda menjen, ahová a kinevezése szól! Moldovába! - jelentette ki.
Ez az alak sötétebb egy hitleri Gauleiternél. Bizonyos B.-né pedig, ez a parlagi és
hisztérikus személy, szóba sem állt a fiammal. (Orvos az orvossal.) Titkárnőjével
üzente ki, hogy kérését elutasította. Menjen tehát vissza Moldovába, ne reménykedjék
abban, hogy valaha is állást kap Erdélyben, Maros megyében, Marosvásárhelyt. Ahol
különben úgyszólván órák alatt jut egyetemi katedrához, orvosi kinevezéshez, lakáshoz
- ha valaki pl. constanjai, avagy olténiai. (Kárpátokon-túli.)
Egy hónap múlva Melinda is állástalan marad. Kitűnő fogorvos, a világon mármint Nyugaton - mindenütt ragyogóan élhetne, anyagi bőségben és erkölcsi megbecsülésben, itt pedig részeges és korrupt, magyarfaló állami hivatalnokok kapcáskodnak vele is.
Csak mi ketten, öregek - Éva meg jómagam - verhettünk gyökeret a székely
fővárosban, s építkezünk is - a holnapra gondolva - Sikaszóban. Mi lesz ott velünk?
Június 25-26.
Nívódíj átvétele ünnepélyes körülmények között a magyar nagykövetségen,
Bukarestben. Vigasztaló, hogy valahol számon tartják az embert, munkáit becsülik
valamire.
Csak futólag jegyzek föl néhány mozzanatot a díj átvételét megelőző mozzanatokról. 1. Engedélyt kellett volna kérni a pártközpont illetékeseitől a díj elfogadásához.
(Nem kértem.) 2. Aggodalmas tanácsok hangzottak el: „Ne fogadd el! Nem éri meg a
vele járó kockázatot. Vagy üzend meg, hogy várjanak még, talán javul a két ország
viszonya." (Hát nem vártuk meg.) 3. A követség emberét, aki az ügyben meglátogatott,
a belügyiek a lakásunkig kísérték, beszélgetésünket a lehallgatók nyilván rögzítették.
(Ez ellen mit tehet az ember?). 4. Bukarestben, mielőtt a követségre indultunk volna, így hangzott a baráti tanács: „Úgy vigyázz, hogy aki oda belép, azt lefényképezik,
távozásakor a nyomába erednek, volt, akit a vonaton igazoltattak, a követségről vitt
újságjait elkobozták, későbben fölhívatták a belügyhöz kihallgatás végett." (Ha nincs
jobb dolguk: fényképezzenek!)
*

Tanácskozás az írószövetségben.
írói küldöttség élén, a Magyar írószövetség elnökeként Hubay Miklós tartózkodik
- két-három napig? - Bukarestben. Vele is találkoztam tehát. Hallgatván s elnézvén őt,
újból eszembe jutott: ha teszem azt, emberevőket kellene lecsillapítani, ártalmatlanná
szelídíteni, akkor Hubayt magunk előtt taszigálva jutnánk eredményre. Az ő gyanútlansága, emberi tisztasága, toleráns szellemisége, rendkívüli műveltsége általános elismerést keltett román írókollégáink között.
Július 31.
Reményeink szőnyegbombázása. Öcsi fiamat „örök száműzetésre" Moldovába helyezték. A Maros megyei hatóságok minden támogatást megadtak. Feleségét, Melindát
menesztették Marosvásárhelyt az állásából. (Amely persze csak ideiglenes volt.)
Beszterce megyének egy helyi román falucskájába kellene költöznie. így tehát ún. gyermeknevelési szabadságot kért három esztendőre. Az ilyesmit hamar megadják. Állására
román orvosi körökben sokan lestek már. így boldog valaki, hogy helyét menten
elfoglalhatja. Jól sejtettem, hogy a Hargita megyei első titkár sem fog segíteni. A megígért támogatást - hogy valamelyik székely faluban biztosítanak állást a fiamnak - „el-

6

tiszatáj

segíteni fog, aztán ő is berezelt, eltűnt, ha kerestem, letagadtatta magát a titkárnővel.
Hivatalukban megbüntették azokat, akik Bukarestben részt vettek a magyar
követségen tiszteletemre rendezett fogadáson. Az intézkedések szerint, ha valakit követségi fogadásra hívnak, előzetesen közvetlen főnökétől, majd a minisztériumtól (kultúra!) kell részvételi engedélyt kérnie. Mostanság a magyar követségre senkit sehol el
nem eresztenek. (írószövetség, szerkesztőségek stb.) De vannak „konok babok", nem
puhulnak, engedetlenkednek. Ezeket büntetik. Ilyen bátor költőnő a román Daniela C.
is, aki jelen volt az említett fogadáson.
*

Sikaszó. Valamiért elindulok Sándorékhoz. Tehát megyek az úton lefelé. Velem
szemben totyog egy fehér pulyka. Megáll, nyakát nyújtogatva néz rám, és pityeg.
Mintha mondani akarna valamit. Mintha üzenetet hozott volna. Sietek, s mondom neki:
eredj utadra! Visszafordulva látom, hogy a hídnál bekanyarodik a házunk irányába.
Később, amikor megtérek, látom, hogy a pulyka nagy társaságot szórakoztat.
Lacika unokám születésnapjára készülünk. A pulyka fölszáll a nyitott erkélyre, amelyet
két irányból lehet megközelítem: ajtón át a dolgozóból, vagy nyaktörő mászkálással a
külső lépcsőzet betonpárkányáról. Éva utánakiált a kacagást és piszkot termelő pulykának: gyere le onnan, hess az ördögbe, hagyjál már békén bennünket! A pulyka nem hajlandó lerepülni az erkélyről, amelynek magassága két méter lehet. Éva megpróbál utánamászni, aztán lezuhan a betonlépcsőkre, és lábát töri, bokából, morzsalékosra. Csak
fekszik ott a földön és halkan, síri hangon jajgat. A pulyka piszkán csúszott meg.
Gyorsan kocsiba emeljük, Lacika átöleli, nézi őt némán, sápadtan, és nagy ritkán
azt mondja:
- Ne félj, nagymama!
Az alattomos, tengelytörö gödrökkel teli úton úgy száguldók, akár egy részeg
ámokfutó, vagy üldözött terrorista. Székelyudvarhelyre, a kórházba...
*

Hatvanéves korában, álmok, tervek alatt roskadozva meghalt Harag György, minden idők legnagyobb erdélyi-romániai magyar rendezője, s a nagyvilágnak is egyik jeles
színházi művésze, akivel közös álmokat szőttünk az önkény elleni küzdelemről, s aki
mellett sosem féltem a színpadi bukástól. Nem tudnám okát adni ennek a biztonságérzetnek, amelyet egyedül ő sugárzott felém minden esetben, amikor közös munkába
kezdtünk.
Csöndben, zsidó szertartás szerint temettük el Marosvásárhelyt, megrendült, lelkefagyott híveinek gyászában, és belügyi tisztek népes csapatának felügyeletével.
A bukaresti magyar követség gyászkoszorújának szalagját - piros-fehér-tóid lévén
- temetés után menten leszaggatta valaki.
Amikor elmenőben az említett követség egyik küldöttével barátilag összeölelkeztem, annak válla fölött láttam a kettőnket vércsemód figyelő belügyi tiszt sötét,
baljós képét, s alig titkolt vigyorát, amely azt mondta: le vagy fülelve, barátom!
*

H. T. keresett föl, hogy kiváló kartársunkkal, J.-vel szeretne találkozni, mivel
nívódíjat adományoznak neki Budapesten játszott darabjáért. [...] Megadtam tehát a
kért címet, telefonszámot, amely különben nem titok; a telefonkönyvben is megtalálható.

7

1992. december.

Ma reggel ezekkel a szavakkal hívott fel J.:
- Kit küldtél a nyakamra, te barátocskám? Most jelentést kell írnom az ügyről a
belügynek. G. kapitány keresett föl, és követeli tőlem az írásos beszámolót a követségi
ember látogatásának céljáról, meg isten tudja miről!
De honnan értesült a belügyér H. látogatásáról J.-nél? Csacsi kérdés, hiszen
százféle módon is szemmel tarthatták. Autójával pl. ott parkolt le J. lakása előtt. Az én
telefonomat lehallgatják, Harag Gyuri temetésén már minden gyanús magyar személyt
lefényképeztek stb.
*

Már egy hete várjuk Svájcból N. Klárát és Gyurkát, barátainkat, mindenkori berni
vendéglátóinkat. (Ez a „mindenkor" persze nem havi-heti látogatás, hanem nyolctízévenkénti.) Helyettük most csak képeslap-üzenet jön, miszerint: a román határon
visszaküldték őket. Aztán Klára hívott Debrecenből, megerősítvén élőszóban is: gyanúsak a román belügy előtt, fekete listára kerültek.
Öcsi fiam és Melinda úgy döntött: kitelepednek Magyarországra.
Lehetséges, hogy valahol Veszprém megyében férj és feleség egyazon városban
vagy faluban dolgozhat. Lehetséges, hogy két kicsi gyermekük családi nevelését
hányódás, létbizonytalanság, mindennapi megaláztatás nélkül folytathatják.
Tervük hallatán Éva oly nagyon kétségbeesett lett, hogy az már-már idegösszeomlás. Múltkor ezt nem jegyeztem föl: sikaszói kábult állapotának egyik oka a
bánat volt. Bánata - bánatunk - a szétszóródó gyermekekért. Amikor a törött lábával
Székelyudvarhely felé száguldottam, a fájdalomtól sokkot kapott, síri hangon énekelni
kezdett. Lacika merendülten az arcát simogatta, mondván: „Kicsi Nagymama! Drága
kicsi nagymama." Életem soha be nem gyógyuló sebe marad ez a mozzanat.
Attól is félünk, hogy ha fiam elhagyja az országot, tőlünk is végleg el fogják őt
szakítani. Nem engedik be többé Romániába. S talán Agneskét sem, Laci vejünket sem.
Ez persze nem biztos, de az igen, hogy minden kitelik tőlük.
*

Harag Gyuri nekrológját Koppándi (bizonyára főnökének parancsa szerint) kidobta lapunkból. Indoklás: ünnepi szakaszba lépett az ország. Most húsz esztendeje, hogy
Nicolae Ceau$escu elvtársat a párt főtitkárává választották. (1965-1985.)
Ilyen időben tehát a nagy örömre való tekintettel nem lehet temetni, szomorkodni.
Ilyenkor legföljebb verni, pofozni lehet azokat, akik botrányos viselkedésükkel megzavarják a történelmi áhítat óráit, akár éjszaka is. M. Ildikó meséli, hogy Barkó Gyuri
kolozsvári színész barátunkat a sepsiszentgyörgyi milicisták félholtra verték a napokban. Vétke, hogy éjszakai időben kapatosan Mihai Vitéz lovasszobra körül ődöngött,
gyanús volt, terroristának vélték. Verés közben karját törték, majd azután elismervényt
írattak alá vele, miszerint a rendőrök nem bántották, csak fölszólították, hogy menjen
haza lefeküdni. (A milicisták - humanisták.)
Augusztus 15.
Befejeztem Kalandozások Ihajcsuhajdiában című mesejátékomat.
Ki fogja közölni? Színpadra vinni? Kiadni? Nem érdekel már. Bizonyos, hogy
„nem marad pártában". Csak legyen elég mécsesünk a várakozáshoz.
Este megérkezett Ágneske, s véle Sári és Laci. Éva még a kórházban van.
Ágnesék jövetele: akár a szivárvány az égen jégverés után.

8

tiszatáj

Augusztus 19.
Akik újból elutaznak messzefoldre: Ágneske, Laci, Sárika és Lacika. Néhány
perce, hogy elmentek. Istenem, be sivár a ház, be nagyon szorul a torkom! Elment a
nyár. A gyermekek hangját fogom hallani megint éjjel és nappal. Távoli segélykiáltások.
Augusztus 20.
Öcsi fiamnak hivatalosan is le kell mondania arról az igényéről, hogy orvosként
működjék. A lemondáshoz indokát is kérik, mely így szól: nem áll módjában Moldovába költözni.
Azon töijük a fejűnket: vajon sofőrként alkalmaznák-e Marosvásárhelyt?
*

Nem bírom hallgatni a Lacikával közösen hallgatott zeneszámokat. Belefájdul a
torkom.
ÁiSzeptember 4.
Holnap Éva születésnapja. Sajog bennem a lelkiismeret arra gondolva, hogy ha
rólam van szó: névnap, születésnap aranyrámába kerül, mert Éva az ilyen alkalmat nem
hagyja észrevétlenül tovasuhanni, ám ha róla van szó: legyint, nem fontos, potomság
stb. Én pedig gyakorta belenyugszom az akaratába, s hagyom csöndben elmúlni a
nevezetes napot. Viszont ha unoka van a közelben, velük győzni szoktunk: hej, Nagymama! Gyerünk ünnepelni!
*

Szegény Jégmadár! Itthon sehol sem fogják játszani. Pedig éget a kíváncsiság,
hogy vajon megértik-e majd nézőim a színjáték alapgondolatát. Addig játsszuk, hogy
felnőttek vagyunk és öregek vagyunk, míg azokká leszünk, és minden, ami örök s múlhatatlan, és cinkosunk is volt egy darabig az Idővel szemben: elhagy bennünket.
Vagyis nem jön tovább velünk.
Elmarad mögöttünk a színhely, álmaink és játékaink színhelye.
Kinek a kedvéért marad el vajon?
A lét vándoraiként Kicsi- és Nagyromlás tövében élünk, s majdan eltemet bennünket is a hó, az örök fehér veszedelem.
*

Sepsiszentgyörgyi értesítés Veress Dánieltől. „A Jégmadár véglegesen
utasítva! Dekonjunktúrában vagy, öregem " - mondta Dániel. „Ámen!"

vissza-

*

Szeptember 13.
Hajnali három órától dolgozom a Vidám sirató végleges változatán. Fél kilenckor
kezdődik a másik élet: Évát járni tanítom a törött lábával. Anyósomat nyolcvanadik
születésnapján - mert eszméletét vesztette - beszállítjuk mentővel a klinikára. Ezután
Öcsi fiam ügyében kezdünk nyüsletni. ő t várom, hogy elmenjünk valamerre - állást
szerezni. Válogatni nemigen lehet. Egy vendéglős barátunk netán zenegépkezelőnek alkalmazná. Ám magyarul szót sem értő román tanárokat, akik törvényre, alkotmányra
fütyülve önkényesen csak románul hajlandók tanítani az eddigelé magyar nyelven
előadott tantárgyakat... Elképesztő, hogy állítólagosán kötelező törvényeket mily
cinikus módon rúghatnak föl ezek a hittérítő, asszimiláló megbízatással Székelyföldre
küldött személyek!

1992. december.

9

Bögözön iskolaigazgatót s tanárokat váltottak le, és büntettek meg szigorúan.
Bűnük, hogy a székely himnuszt énekelték. A megyei főtanfelügyelő - Vrabie-Veréb
elvtárs - így ordibált a tanügyiekre: „Horthysták, fasiszták vagytok!"
Október 15.
Hazamegyünk Sikaszóból. Tegnap eredménytelenül próbáltunk Sándorral pénzes
pért fogni. (Lepényhal.) Horgász barátomnak két horogja beakadt-leszakadt. Mérgében
a földre ült, úgy rázta öklét az ég felé, majd elmosolyodva azt mondta:
- Kicsi koromban, ha elszalasztottam egy halat, vertem földhöz magam.
Boldog lehet az ember, ha ennyire megfeledkezhet a világ bajairól.
November 14.
Tegnap óta újból Sikaszóban. Szemtanúk azzal fogadnak, hogy belügyi tisztek
(szekuritátésok) kajtattak a házunk körül. Két autóval jöttek, kb. egy órát töltöttek a
helyszínen. Mire a szemtanú közelebb jutott volna hozzájuk, hogy lássa, mit művelnek,
eltakarodtak.
Alaposan körbevizsgáljuk a házat. Semmi gyanús nyom. A padlásszobában
viszont biztos jeleit észleljük a szekus mesterkedésnek. Az ablakból kitörött üvegdarabot oly módon helyezték el a csapóajtó keretébe, hogy ha az nyitáskor lezuhan, szemet
üt ki, koponyát szakít. Hogy miért csinálták ezt? Csak találgatni lehet.
Szürke már a táj. Az őszi eső olyan szomorú, hogy szinte fájdalmas. Öcsi fiamra
gondolok, aki mély, szótlan bánatba esett, miután úgy döntöttek, hogy kénytelenek
emigrálni. Ágneskére és családjára gondolok. Lacikára, Sárikára. Be messzire vannak!
Mintha ezer esztendeje múlt volna azóta, hogy elmentek innen. Végleg elhagyták a
szülőföldet.
S most az idő is őket siratja.
T. Gábort, miután Budapestről megtért, fölhívatták a belügyhöz, és arról faggatták: részt vett-e a Jculturális kollokviumon" (fórumon), és van-e tudomása arról, miként
lehetséges az én új színdarabom ottani bemutatása? „Hiszen ez törvénytelen!" Ezt
ismételgette fenyegető hangon B. és M. belügyér.
November 18.
Elkezdtem írni Auschwitz-drámámat. Hetekig hordoztam magamban a témát,
mondandót, a rendre fölsorakozó szereplők csapatát. Némelykor úgy éreztem magam,
mint az a madár, amelyet a kertünkben pillantottam meg az almafán. Méternyi zsineg
volt a lábára kötve - rabságból szabadulhatott - , azzal röpködött, kínlódott, vergődött
az ágak között, míg tovább szállhatott kínos terhével.
Most leülök én is, megszabadulni a rám telepedett dráma súlyától. [...]
Már hull a hó. Az ég bizonytalankodik: adjon-e jó telet? A hegyélen kegyetlen
szél süvölt, házunk köré menekülnek a madarak.
Az álmok meglepetése újból. Az ismeretlen lányt már harmadszor látom. Visszavisszahozza őt az álom, holott soha nem láttam. Azon tűnődöm: hogyan jelenhet meg
mindig tökéletesen azonos formában - ismeretlenként? Akár egy valóságos, tehát élő
személy, akin nem lehet módosítani. Hogyan képes az álom ilyet alkotni? Hiszen ez
nem az ébrenlét valóságából átlopott arc, nem a valóságból ismert személy. Ez az álom
önálló, tapasztalataimtól független műve. Erre talán csak Jung Gusztáv úr tudna
válaszolni. Az álmokról szóló beszámolók roppant unalmasak. Még Dosztojevszkijnél
is. De annál izgalmasabb eltűnődni az álomképek létrejövetelének folyamatán, okán,

tk
indítékán. Sejtelmeim szerint álom és individuum törvényszerű kapcsolatából következik
az álom formájának, jellegének, értelminek egyszerisége is. Ha egyénként az ember titokzatos bolygója a mindenségnek, az álom annak titokzatos felhőzete.
November 23.
A román jogvédő iroda hivatalnoka felháborodottan közli velem, hogy Budapesten bemutatásra kerülő drámámat (Jégmadár, vagyis Advent a Hargitán) a bukaresti
hatóság betiltja, tiltakozik az előadás ellem. Indok? A drámát az országban a) nem
cenzúrázták, b) nem mutatták be, c) nem közölték folyóiratban. írószövetségünk
magyar nyelvű irodalmi folyóirata, az Igaz Szó közölt ugyan belőle részletet, ám ez
nem elegendő. Jómagam félrevezettem őket (a jogvédőt), mivel azt állítottam, hogy a
színdarab megjelenik az Igaz Szóban. (Állításom idején valóban erről volt szó, de
később módosult a szerkesztőség szándéka.)
Akkor tehát belevetem magam újból a reménytelen küzdelembe. Tiltakozó levelet
írok az írószövetség elnökének. Üzenetet próbálok eljuttatni a budapesti Nemzeti Színháznak - Sík Ferinek, aki a rendezést vállalta - , hogy semmilyen bukaresti tiltakozást
ne vegyenek figyelembe.
A darabot - ha tetszik nekik, ha ffolpártolják - vigyék színre az én felelősségemre.
Nem vagyok jobbágya senkinek, szolgája sem a román jogvédő irodának!
Dr. Benedek Gézát, a kovásznai, tündérvölgyi szanatórium igazgatóját ún. román
veteránok egy csoportja följelentette a pártközpontnál, hogy intézetében mellőzik a
románokat, és rengeteg a román nemzet érzékenységét sértő jelenség.
A megyei pártbizottság hivatalos formában cáfolta a veteránok állításait. Ennek
ellenére az egészségügyi minisztérium bizottságot küldött Benedek Géza nyakára, hogy
az ügyet kivizsgálja. A „román nép érzékenységét sértő" jelenségek ilyenek voltak: a
nemzeti eledelnek számító csiorbalevos mellett túl gyakran etettek ún. magyar leveseket
is a néppel, mint pl.: borsóleves, laskaleves, gyümölcslevesek, amelyeket az óromániai
veteránok nem ismernek. A kantinban az alkalmazottak egymás között magyarul
beszéltek. Ez sértette a veteránok fülét, és nemzeti önérzetét is. A szanatóriumban a
román mellett magyar feliratok is láthatók, mint pl.: jumatul oprit - tilos a dohányzás.
A veteránok, akik hajdan bátran rontottak neki az ország ellenségeinek, elteltek
félelemmel az antinikotinista magyar szavak láttán. Nyilván attól kellett tartaniok, hogy
e szavakban lakozik a Gonosz, amely megronthatja őket.
Dr. Benedek Gézát a veteránok vádja alól a vizsgálóbizottság fölmentette.
«

Az Auschwitz-drámát kellene folytatni, de nem megy a munka.
Az ember nyakán a Jelen, és annak minden disznósága. A baj az, hogy sorozatos
fölháborodásaim mind-mind helyet kémek a drámában. Néha sorba állítom őket, s azt
mondom: no jól van, minden tizedik maradhat, aztán meglátjuk, jut-e hely neki.

1SS2. d)©e©m!b®ir

11

olaj, tiltott a terhességmegszakítás, tilos a karácsony megünneplése stb. Az ilyen bagázs
utazzék csak csoportosan, felelős belügyi megbízott ellenőrzése alatt, román tolmáccsal,
aki érti a hazafíatlan pofázást, nemzetáralást, oszt itthon majd intézkedik. Aki a száját
jártatja, többé nem kap útlevelet.

November 27.
Nagy P. jön Parajáról, s mondja: az ottani tanárokat a belügyiek arról faggatják,
hogy mi a véleményük rólam. Rólam? A parajdiaknak? Ezek a belügyérek! Nem elég,
hogy közutálatnak örvendő szekusok, még meg is vannak háborodva.
•
A romaán Irodalmi Alap embere telefonba olvassa nekem színdarabom (Advent)
budapesti előadásának betiltó szövegét. Bemutató előtt három héttel! Kíváncsian várom:
a budapesti Nemzeti Színház vezetői miként fogadják majd ezt a bukaresti táviratot.
Annyi bizonyos már: ha lesz is bemutató, azon mi nem leszünk ott, nem adnak útlevelet.
«

Az írószövetség, a kulturális ügyek minisztériuma, a pártközpont megbízható
pártkáderektől kér írásos vélekedést arról, hogy valójában miről is szól ez az én
botrányt keltő darabom, a Jégmadár, sőt isten őrizz, és honribile dictu! - új címe szerint
Advent a Hargitán. Advent vagy honvédi - kérdezte valamelyik magyar janicsár a minap, egy dalra célozva: „Honvéd áll a Hargitán." Garanciát kérnek arról, hogy a
budapesti előadás nem lesz támadás Románia ellen. Domokos Géza ez ügyben folytat
tárgyalást D. R. Popescu írószövetségi elnökkel. A pártközpont illetékesei ui. őt - az
elnököt - figyelmeztették, micsoda támadás készül Románia ellen a budapesti Nemzeti
színpadán. A szerző nagy bűnt követett el, amikor munkáját törvénytelenül külföldre
juttatta, vagyis nem kérte ki a szükséges állami engedélyeket.
Leshetik, amíg én ilyet kérek tőlük! Akik e törvénytelen törvényt betartva
engedélyekért folyamodtak - mint pl. I. kollégám is - , hosszadalmas kálvária után
jutottak csak piros pecséthez. Én maholnap meghalhatok, nekem nincs időm szamarakhoz imádkomi.
Az Auschwitz-drámán dolgozom hajnalonta.
«

Vendégségben - Imoláék. Elmesélik, miként zajlott le náluk a házkutatás. Először
náluk, azután a barátjuk lakásán. A szekusok eleinte nem akarták megmondani, elárulni, hogy valójában mit keresnek, nsi után kutatnak? Imola türelmét veszítve rájuk ripakodott: de most aztán mondják meg... stb. A főpecér kinyögte végül, hogy az érdekli
őket: járt-e náluk a magyar követség embere? Akkor őt kutatták vajon a könyvek
között, meg a szekrényekben?
December 4.
Hercehurca, lótás-fatás, botrány a Jégmadár (Advent) körül a budapesti bemutató
miatt. Második, tiltó távirat ment a román jogvédő irodától. Igazgatónk, aki bor mellett
magyar operettfoszlányokat szokott énekelni, nagy bőszen ordibál, tiltakozik, táviratokat küldözget Budapestre - Románia szuverenitásának védelmében. A buzgalom csak
részben az övé. Fölöttesei naponta lehordják miattam, mint egy rossz agarat. Aztán a
lehordóit is lehordják a pártközpontból, azokat pedig ugyanúgy a pártfőtitkár feleségének ún. kettes kabinetjéből. (Elena.)

11

Malonyai Dezső igazgató és Sík Ferenc - darabom rendezője - hívott telefonon:
most akkor mit tegyenek? A budapesti illetékesek is hajlamosak tudomásul venni a
román tiltakozást. Én csak azt ismétlem nekik, hogy a színdarab bemutatásához elegendő a szerző beleegyezése. aVégül is én írtam a drámát, nem a román jogvédő irodai"
A dolog persze nem olyan egyszerű. A Kossuth klubban Sík Ferenc tájékoztatja hallgatóit a Jégmadár körüli bukaresti felháborodásról. Arról is, hogy mire számíthatunk a
magyar pártközpont illetékeseinek részéről. (Ellentmondásos vélekedések.)
A kultárbizottság megyei elnöknője hívat, hogy kifaggasson: legújabb színdarabom miként, milyen módon jutott ki az országból? Mondom: természetesen postán.
Postán? A művelet részletei iránt érdeklődik. Kérdésére kérdéssel válaszolok: biztosítja-e
a román posta a nemzetközi egyezmények alapján előírt levéltitkot? Természetesen,
mondja a hölgy. Nos, ezért küldtem a színdarabomat postán. Elmosolyodik. És ha a
román posta a levéltitkot nem garantálja? Akkor nem küldtem postán - mondom, jól
tudván, hogy ő is tudja: a kézirat titkos úton jutott ki. Ezért közli velem, hogy ezután
az országos fórumok mellett a helyiek engedélyét is ki kell kémem, ha kéziratot óhajtok
külföldre juttatni. Mert utóvégre magam is a megye területén élek, s ilyenformán
alávetettje vagyok a megyei hatóságoknak. Bukarest az elnöknő útján referátumokat kér
a színdarabomról. Ezek megírását eddig Jánosházy György és Éltető József vállalta.
Közben H. is értesít, hogy drámám ügyében „fölrendelték a pártközpontba", ahol tájékoztatni fogja az elvtársakat annak mondandójáról. A párt központi bizottságának
keretében működik egy ideológiai bizottság is, mely a nemzet sorsára nézve rendkívül
fontos kérdésekben hoz megfelelő döntéseket. Ilyen volt pl. a román nemzet Jöbb mint
kétezer éves állami létének° tudományos, történeti földolgozása, a tíz kötetre tervezett
munka vázlatának elfogadása. Most az én színdarabom van soron. Micsoda megtiszteltetés! H. szerint az ideológiai bizottságnak néhány kijelölt tagja is áttanulmányozza
művemet, majd jelentést készít róla a titkárságnak, amely az ügyet előterjeszti Elena
Ceau§escu elvtársnőnek döntés végett: játszható, vagy nem játszható?
Nű? Mondja valaki, hogy a sokoldalúan fejlett szocializmusban nem tulajdonítanak jelentőséget a drámairodalomnak!
December 20.
Várunk, várakozunk, de még mindig nem jön válasz ama kérelmeimre, hogy feleségemmel Budapestre utazhassunk. Az Advent a Hargitán bemutatójára szeretnénk eljutni, ezzel szemben mind több jel mutat arra, hogy nem lesz ebből utazás, hanem
inkább büntetés. A román jogvédő iroda újabb és újabb tiltakozó táviratokat küld
Budapestre - pontosan nem tudom, kinek. Már szavam sincs az ügyről, csak ennyi:
meg vannak ezek háborodva? Mintha ágyúgyárat loptam volna át Magyarországnak.
December 13.
Egy-egy apró öröm is eltalál bennünket. A Tiszatáj (a szegedi irodalmi folyóirat)
új számát hozza Á. Benne a színdarabom: Advent a Hargitán. Egyúttal műsorfüzetként
fogják árusítani a bemutatón. Budapestről hívnak telefonon. A próbák haladnak szépen.
Sík Ferivel úgy állapodunk meg, hogy minden tiltás ellenére, akár itteni, akár ottani
legyen az: a darabot a Nemzeti bemutatja. A Magyar Televízió is beszámol az előkészületekről. Fekete Sándor a Kós Károly és Kemény János emlékére írott esszémet
karácsonyi vezércikknek szánta az Űj Tükörbe. Figyelme és szolidaritása jóleső érzéssel
tölt el. Aki Kós Károlyt Ceau§escunál följelentette, s maga a főtitkár, aki úgy gondolja,
hogy egy betiltott művész többé nem létezik, nyilván csalódni fog. Klasszikus értékein-

11992. dl<gc®[finilb(sr

13

ket csak ideig-óráig vethetik anatéma alá. Földi asztal, égi szék című írásommal azt is
jelezni kívántam, hogy Erdély magyar írói Kós Károly betiltását barbár eljárásnak tartják. Közügyiségén kívül személyes vonása a dolognak az, hogy részemről tán ez is
jelenlét a magyar szellemi életben. Ha már itthon sehol sem vagyok, és maholnap
elfelejtenek az olvasóim...
Telefoncsörgés a szerkesztőségben. A megyei kuitúrbizottság botrányt keltő színdarabom szövegét kéri sürgősen. Nocsak! Vajon miért akanják valakik újból elolvasni?
Kerülni akasják a diplomáciai botrányt, s talán mégis engedélyezik a budapesti előadást?
Felcsillanó remény és reménytelenség hullámzásában telik az idő. Valami azt súgja,
hogy azért jobb, ha nem áltatom magam. A román külpolitika önérzetes, jó nagy golyvát eresztett már nyugati kormányok dicséretétől. Naivitás lenne tehát azt gondolni,
hogy épp az én színdarabom késztetné rugalmasságra.
Alaposan le sem bírom szamarazni magam, máris szól újból a telefon. Budapesti
barátaim közlik: a Népszabadság rövid közleménye szerint a Nemzeti Színház Advemtpremiesje elmarad. Későbben egy csíkszeredai rádióhallgató értesít arról, hogy mit
hallott a Szabad Európa hírei között. Valahogy így szól: a román hatóságok nyomására
Budapesten betiltották színdarabom előadását. Eddig tehát eljutottunk. Fekete Sándor
hív újból: mi legyen a Kós Károly-esszével? E parázs hangulatban hozza-e most, vagy
halassza későbbre? A kérdést, vagyis a betiltás folytán támadt aggodalmát valamennyire
indokoltnak érzem, ugyanis mindketten így okoskodunk: ha a darab betiltása ellen kell
most fölvenni a harcot, ne lobogtassuk ellenfeleim szeme előtt vörös posztóként Kósnak
az ügyét is, hogy aztán kétszeres kihágást ordibáljanak. Azoknak, akik egyébként is
paranoiás indulattal ítélik meg a bemutatót, ne adjunk sípot a szájukba azzal, hogy egy
tiltott darabon kívül még egy pártfőtitkári intézkedést támadó vezércikkről is nyivákoljanak. Koncentráljunk a darabra! Ennyire futja tehát a harci művészetből, de egy hang
azt mondja bennem: mindez falra hányt borsó. Nem segít itt semmiféle taktikai elgondolás!
Ami van: az maga a kudarc. Ha volt remény: dugába dőlt, szertefoszlott. Csak azt
várjuk: Agneske jönne már, jöhetne bár haza karácsonyra Lacival és a gyermekekkel.
Rettegünk, hogy miután a darabot betiltották, őket meg kitiltják az országból.
í
F. P. és felesége látogatóban. Szomorú hírt hoznak: az ő fiuk is úgy döntött, hogy
kivándorol, elhagyja Erdélyt, Magyarországon akar megtelepedni. Mert magyarul, az
anyanyelvén akar tanulni! Ennyi az egész! Vagyis mindennek a magja. Ragaszkodás a
nemzeti nyelvhez. Ezt nem érti az amerikai, a francia, az angol. Ezt hiába magyarázod
nyugatiaknak. Úgy fogják föl, hogy egy magyarnak itt csak románul tanulni ugyanaz,
mint egy amerikai magyarnak, franciának, lengyelnek angolul tanulni.
Már egyébről sem ejtünk szót, csak politikai disznóságokról, felháborító törvény tiprásról és iszonyatos megalkuvásokról. Mint például: X-et a belügyiek arra kötelezték, hogy saját kezűleg írott kérvényben szólítsa fel őket, hogy méltóztassanak nála
házkutatást tartani. Kérte, megtették, elvittek néhány történelmi tárgyú könyvet.
írom az Auschwitz-drámát. A faji üldöztetés tragédiáját. De ki fogja azt eljátszani?
December 20.
Ma este mutatták volna be a színdarabomat Budapesten. Azóta, ho^y „lefújták",
nem jött a sorsáról újabb hír. Azazhogy, jött az érte folyó küzdelemről. Ügy tudom: a
Nemzeti színészei sztrájkba léptek, így tiltakoznak a bukaresti politikai nyomásnak

14

ftngzgrüáj

engedő magyar fórumok intézkedése ellen. Azon persze nincs mit csodálkozni, hogy
Bukarestben, a minisztériumban és a pártközpontban föl vannak háborodva az én
a
miatt.
afegyelmezetlenségem, anarchizmusom és nacionalizmusom
Kollégáim közt van, aki összekacsint velem - ne hagyjuk magunk! - , s van, aki
úgy néz rám, mint a lőtt medvére.
Advent, advent, az egész életűnk egyetlen Advent. Várakozásban telnek napjaink:
vajon eljönnek-e a gyerekek a karácsonyi ünnepekre? Akármelyik szereplőm bőrébe
lopom be magam: velük mondom a magunk szomorúságát is.
Ma kedd van, tehát karácsony szombatja. Az időnek ily abszurd kezelését az otthon, a Mezőség hagyományos szemléletéből hoztam át magammal az időnek még
abszurdabb, mert karácsony nélküli szakaszába. Bármely napra essék a szenteste: az
karácsony szombatja. A betiltott karácsonyok periódusába. Ezt a tiltást persze sosem
vettük tudomásul. Boldogságfelelőseink, akik váltig amiatt aggódnak, hogy pl.
klerikális hatások sugárveszélye fenyeget bennünket, nemegyszer vetették felém is
ilyenformán az ateizmus lasszóját:
főszerkesztők ma délután öt órakor megbeszélés
végett jelenjenek meg a megyei pártbizottság propagandatitkárságán. " „Sajnálom mondtam az instruktornak (a lapunkkal foglalkozó felügyelő pártkádernek)
ma péntek
van, és akkor karácsony szombatja, más néven karácsony szentestéje, énnekem tehát
kántálni kell anyám ablaka alatt Pusztakamaráson." Az is úgy nézett rám, mint tyúk az
ülüre. „Ezt komolyan mondja?"
Ma kedd van tehát, és szenteste. Európa karácsonyi dallamoktól hangos, ilyet
sugároz minden rádióadó. Csak a „mienk" teszi magát, hogy nem tud semmiről: a pártfőtitkár zsenialitását, a termelés adatait, s a nemzet boldogságát zengi változatlanul.
#

Valaki, a SZER-nek szorgalmas hallgatója mondja, hogy leszedték a keresztvizet a
magyar pártvezetésről, amiért engedett a román hatóság követeléseinek, és betiltotta darabom előadását. Aztán újabb húr: a Kossuth rádió bemondta, hogy az Advent a Hargitán elhalasztott bemutatójának ideje: 1986. január 2.
Újabb remény tehát. Csakhogy amit nélkülünk halasztottak el, azt januárban is
nélkülünk mutatják be. Bizonyos, hogy nem engednek el. Vasmarokkal fognak. Szorongásunk mélyül a bizonytalanságban és várakozásban: jönnek-e Ágnesék?
Éva könnye szivárog. „Nincsenek már gyermekeink, unokáink!"
„Eljönnek
egyszer" - vigasztalom, de szavam nem onnan jön, ahol a reménység virágzik. Fagyból, zúzmarás helyről jön az én szavam is. Nincs vigasztaló ereje. Eva így folytatja:
„Nem is érdemes már karácsonyfát állítani." Abbahagyja a sütést-főzést, kisántikál az
udvarra sírni.
December 26.
Ma befejeztem az Auschwitz-drámát. Egyelőre ezt a címet akasztottam a nyakába:
Bocsáss meg, fiam! Hogy ki fogja ezt eljátszani: nem tudom. Nem is nagyon nyugtalanít ez a kérdés. Lassan beletörődöm abba, hogy - miként a Németh Lászlóé volt egy
időben - az én színházam is papírszínház.
Művészi aggodalmak baráti körben az új dráma „tematikája" hallatán. Csakhogy
ez a dráma nem Auschwitz-dokumentum. Amiként A szuzai menyegző sem egy közismert történelmi esemény színpadra vitele.
Auschwitz poklát valójában képtelenség fölidézni, ám az emberi szenvedés, mit
oly töményen mutatott ffol évszázadoknak - s ha van még ilyen kilátásunk: évezredeknek - : tovább sajog a mi mindemnapi szenvedéseinkben. S ugyanígy például Szuza

15

1 9 9 2 . d<§e<smlb®r

erőszak-emléke is. A dráma azonban nem ilyen emlékek rekonstruálása. Történelmi vagy annak látszó - keretbe léptem ugyan velük, de mondandójukat és atmoszférájukat
nem a história élettelen, megkövesedett, muzeális tényeiből próbáltam „kicsalni",
hanem az eleven lélek, a személyes sors, az idegeimben garázdálkodó jelent próbáltam
sodró áljával szembehaladva nyomon követni a forrásvidék felé.
#

S. Levente jön, aki vargyasi rokonunk, olyanformán persze, hogy őseim az ő elődeitől jó háromszáz esztendeje váltak el, s telepedtek meg a Mezőségben. Szabad székelyekből - isten tudja, miként! - uradalmi cselédekké lettek a Mezőségen. Levente
személyes sorsában is Advent-drámám bánatát hordozza. Vidám szavú volt régebben,
most szomorú ember. „Ha itthon maradhatok - mondja
bizony jobb lett volna." El
kellett mégis hagynia Erdélyt. Nem bírta tovább elviselni a sepsiszentgyörgyi belügyiek
zaklatásait. Ma már törzsi szinten élő, gyűjtögető életmódot folytató pigmeusok is az
emberi ostobaságnak, négykézláb járó primitívségnek minősítenék, amit ezek a
vállpántos pribékek mívelnek a székelyekkel is. Leventét többek közt így vonták
felelősségre: miért bántja folyvást az ártatlan román nemzetet, azaz: miért engedi
szabadon sovén indulatait, vagyis: miért fest piros tulipánt zöld levéllel a fehér fára?
Mert ugyebár festhetne sárga tulipánt is kék levelekkel piros fára. Ők - a belügyiek ilyennek látják a világot. Miért nem látja ilyennek Levente is? Mert gonosz és
gyűlölködő!
Vargyason megszüntették a népművészeti faragó iskolát. Ötszáz éven át működött,
mondja Levente. Most betiltották.
Szemünk előtt pusztul minden, amit évszázadok gyöngyöztek ki folyamatos alkotó
munkában és szenvedésben. Levente egymagában egész szomorújáték.
Ha nem is karácsony estéjén; annak a végén Ágneséknek örvendezhettünk. Rövid
időre bár, a családunk egyik fele összesereglett.
•
A hivatalos, tehát pártállami közlések határtalan cinizmusának példáján lehet újból
szörnyülködni. Volt egy havi folyóiratunk, Művelődésnek, hívták. A műkedvelőknek
készült, színdarabokat is közölt a színjátszó csoportoknak. Úgy-ahogy, tartotta még a
lelket a nemzeti értékeiben megnyomorított, kötelező programokkal meggyalázott, minden szavában agyoncenzúrázott falusi és városi műkedvelő mozgalom rajongóiban,
névtelen apostolaiban. Elképesztő, hogy a nagynemzeti arrogancia, a nyílt asszimilációs
szándék, a sovén gyűlölet hitvány kultúrőnnesterei részéről mit kellett és kell nyelniök
az erdélyi magyar műkedvelés napszámosainak! Erről például a jobbágytelkiek tudnának mesélni! Akik csak úgy vihették színpadra a táncaikat, ha kötelező román táncokat
is betanultak. Akik csak úgy öithették föl székely népviseletüket, ha román nemzeti
népviseletben is eltáncolták az oítyánok, a mócok táncait. Akik vegyes kórust alakítva
csak úgy énekelhettek magyar népdalt, ha fele-fele arányban adtak elő román számokat
is. Színmagyar közönségnek. Idegölő napokat töltöttem el ez ügyben is Jobbágytelkén megyei aktivistákkal vitatkozva. Nos, a Művelődés némelykor vigasz volt a magyar
műkedvelőknek. Klasszikus értékű szövegeket, Kodály- és Bartók-dallamokat juttatott
el hozzájuk.
Most pedig a közlés úgy szól, hogy ez a folyóirat átalakul. Nem szűnik meg,
hanem profilt, arcélt módosít, korszerűsödik. Nem tudni, ki volt az a szerkesztő, és
milyen lélekkel fogalmazhatta a szöveget, mely így szól: „1986 januárjától lapunk

16

tiszatáj

Cintarea Romániei címmel jelenik meg. " Vagyis magyar kiadványként megszűnik, mert
megszüntették, a jövő évben román nyelvű folyóiratként jelenik meg a helyében valami,
ami szánalmas módon, a megalkuvás minden lehetséges mértékét túlhaladva, azt a
látszatot akarja kelteni, hogy továbbra is lapunk, a Művelődés módosított című micsodája.
Olyan ez a bejelentés, akár egy tréfás kedvű öngyilkosé, aki e szavakat hagyja
hátra: „Kérem üzletfeleimet, hogy mostantól kezdve néhai Kis János néven keressenek."
*

Marius Tabacu román barátunknál is házkutatást rendeztek. Asztalán Laci
vejemnek hozzá intézett levelét találták. Agyukba tódult a vér. Borzalmas látvány tárult
elébük. A fehér borítékon piros, nyomtatott betűk, meg egy zöld csík. Hah! Atyaságos
Úristen, ne hagyj el! Piros-fehér-zöld! A házkutatók egyike elfojtván iszonyatos nemzeti fájdalmát - rövid hörgés után e szavakat intézte Marius barátunkhoz: .Mi ez az
ocsmányság?!" S mivel a házkutatott gazda nem mutatott kellő megrendülést, a nemzet
vállpántos vitézei kifejtették neki, hogy magyarbarátsága miatt, a gaz magyarok iránt
táplált nyilvánvaló rokonszenve miatt úgy fog járni, miként egy román elődje, Ivan
Dragos, akit Avram Iancu emberei végeztek ki 1848-ban. Bizony!
December 31.
Lacikával és Zsolttal - öcsém fiával - Sikaszóban. Csöndben, lábujjhegyen hagyjuk el az óesztendőt. Harangzúgással jön szembe velünk az új év. A gyermekek már
korábban elaludtak, felköltjük hát őket. Éjfél van, lelkesedjenek! A padlásszobából csillagszórókat dobálunk a hóba. Aztán ki a csillagos ég alá. Lacika a kerti asztalon táncol.
Éjfél után újból ketten maradunk Évával. Szótlan merengés a jövendőbe.

PAPP GYÖRGY: SZÉKELY KESERVES

1992. december.
BAKA

17

ISTVÁN

Trisztán sebe
„Noch ist kein Schiffzu sehn "!
(Richárd Wagner: Tristan und Isolde)

1
Sebemből romlott éjszaka szivárog
s a holdfény gennye; átvérzem a reggel
gézeit; ájulásomban a tenger
megbillen, túlfolyik a láthatáron,
mint serleg peremén, s az űrbe fröccsen, kialszik sisteregve csillagom...
Reád köszöntöm - félig már vakon Isten borát, mely habzik-forr előttem:
a tengerár sós-keserű vizét,
mely elválaszt és mégis összeláncol
véled, Izolda, - tajtékos öled
örvénylik benne, nyílik és bezárul...
Bár elragadna'. Fúlhatnék beléd!
Halál se kell már nékem kívüled.
2
Mily csodakard hasított rád sebet?
Öled a halálon ütött seb, résre
nyitott kapu egy más szabású létbe,
hol élő vagy halott vagy, egyremegy,
s nappalnak, éjszakának egy a tétje:
a kéj.
Sötét vizekre szállt hajód,
Izolda, és megmámorosodott
az árboctól, mit én döftem beléje, hogy száguldott velem, hogy ringatott!
S fehér vitorla: inged hogy dagadt!
Jó kapitányod - valld meg! - voltam én.
Voltam teérted bélpoklos, lovag,
pojáca, koldus, legvégül halott.
S nincs még hajó a tenger felszínén.

18

tiszatáj

3
Ha jössz is, késve érkezel, Izolda.
Kornwall órája döccen, meg-megáll;
kerülgetitek - Marké, a király
s te - egymást, mint nagy- és kismutatója.
Ó, bár ki tudnám zökkenteni az
időt, mely palotádban megkötött
habarcsként, ám énnálam, mint a köd,
úgy gomolyog - egyszerre tél, tavasz,
nyár, ősz, mióta minden évszakom
te lettél: holtomig tartó öröklét,
éji verőfény, alkony-virradat...
Akárhová is hívsz, követlek önként.
Sebem piroslik - nézd! hajnalodom;
hallgasd! halálomnak kimondalak.

PAPP GYÖRGY: ESTI DAL

1992. december.
FERENCZES

19

ISTVÁN

Felirat az égi táblánál szolgáló
Gróf Széchenyi Istvánhoz
Istenhez szellemhez
láthatatlan máshoz
Radnán vagy Csíksomlyón
mintha Máriához
hozzád kiáltozunk
méltóságos grófúr
Erdélyben a sorsunk
sátánosra fordul

ahol immár jog lett
máson a gyalázat
disznók elé prédál
és megront e század
amely odadobott
mint lerágott koncot
• a Balkánhoz címzett
cirkuszi porondhoz

Tündérkert volt egykor
ez a kicsi ország
töviskorona lett
pokolbéli tornác

Mi lettünk a jöttment
ázsiai horda
idegenek vagyunk
édes otthonunkban

Ezer esztendeig
jól megfértünk benne
nem vétettünk többet
mint kik ellenünkre

acsarognak reánk
újbandita latrok
ki tudja hol készül
ellenünkre pogrom

Nem voltunk mi többek
se kevesbek másnál
még sincsen már helyünk
az Úrasztalánál

Kútfői lettünk mi
mindenféle rossznak
szép havazásinkra
átkot kiáltoznak

Emelt fővel jártuk
az árdéli mezőt
nem térdeltünk mi le
csak az Isten előtt

Nyelvünket kitépnék
elnémítanának
keltenénk is nem is
mint másnap a vágynak

De mint homokbánya
ránk omlott a világ
lennénk a húsában
vándor aknaszilánk

Kisebzett a szájunk
a sok könyörgéstől
hó helyett hamu hull
ránk a magos égből

Mind fojtogatóbban
szorul a nyakunkra
akárcsak a kötél
a Kárpátok hurka

önmagunk pusztítjuk
egymás jonhát marjuk
tehetetlenségünk
sárba húzza arcunk

20

tiszatáj

Európa felé
mindhiába hívnak
leszakadnak egyként
előttünk a hidak

zárd el zsilipekkel
elszivárogásunk
komondorok nélkül
elbitangolásunk

Hitvány itt aki más
lefokozott ember
mert Erdélyt jó uram
nem öleli tenger

Elméd hűvösével
torkára te fojtsad
hazudozó mocskát
hordószónokoknak

Ébredj hát ébredj fel
gróf Széchenyi István
gyere el Erdélybe
hajózz fel a Tiszán

S ha már lehetetlen
e világi lármán
lennél a szószólónk
fönt az égi táblán

dübörögjön végig
izzó szenvedésed
ezen a bajlátott
megtöretett népen

Jól tudod hogy itthon
s jók akarunk lenni
hogy csupán az árvák
tudnak így szeretni

csak te a legnagyobb
tudod megmondani
hogy lehet kisebbként
magyarnak maradni

Legyél a kortársunk
gróf Széchenyi István
egyedül általad
maradhatunk tisztán

gyűjtsél magad köré
mint pásztor a nyáját
építsd fel lelkünkben
békénk szentegyházát

Hallod-e Cenk ural?
Döbling rácsát tépjük
Zörgetik a láncot
Jönnek jönnek értünk
Csíkszereda, 1991. október 20-25

Karácsonyi reminiszcenciák
Farkastorkú jégcsapokon
orgonált, brongott borzadályt a szél,
friss hó hullt az őszi hóra,
hadak nyomán járt, temetett a tél,
temette a vesztes apát,
a fiút, ki a Donnál hóba halt,
a lányon az erőszakot,
a győztesek után hagyott sarat,
szórta falunkra az Isten,
mint lezüllött, porrá sírt csillagot,

fújta ránk a Hargitáról
a mirtusz hullás márvány maszlagot.
Szentséges éj, karácsony volt,
a harang fehér gyászban bongatott,
a csöndöt imádták némán,
megrokkantán a székely angyalok.
Egyedül a kocsma mögött,
a bérszoba ablakán lázított,
mintha vasat, rácsot rázna
egy-egy gyötrelmes, tébolyult sikoly:

1992. december.

21

kínba omlott kicsi asszony
hívta a csodát, tán már a halált,
szenvedte másodnap óta
elsőszülött, rettentő magzatát,

Karácsony van újra. Apám
meghalt. Anyám rettegve, félve él.
Hiába hozott az angyal,
kisemmiz engem is a vak remény.

ki aláaknázta a szívét,
csontjaiból a meszet kiszívta Isten lánya, édesanyám,
te, te, te voltál akkor Máriai

Népemet bánat szórja szét,
forgatja maga alá a törvény,
a jog, mit ellene írnak
haramiás, alvilági csörtén.

Kint az ivóban percenként
őszült poharai fölött apánk,
a rettegő gyertyafényből
felépítette falunk templomát,

S nem jönnek a csodák, késnek,
a havazás szentegyházaiban
helyünkre az iszonyat ül,
szemünknek tiszta tűkre megrian,

mert új Heródest ellett
s hű pribékeket kint már a világ hát jöjjön már az a Fiú,
ellenük hozd el Szent István király...

mint lázgörbét ír az égre,
mondja, mi csak Krisztussal mondható,
hogy a hazánk, a mi hazánk,
nem és nem, nem e világból való.
Csíkszereda, 1991. december

Körösi Csorna Sándor
tibeti dalai
árva madár árva vagyok
mint az Isten s messzi népem
fagyban múlok üszkösödöm
fehér lótusz tömlöcében

párduc éjben tigris télben
őzgidák pásztora voltam
bölcsek kövére hull könnyem
elfogy szavam mint a kenyér

fehér lótusz siralomház
hull a hamu hull a dér rám
harmatot iszom csalánról
sárral kevert jázmint eszem

Hold-kenyerem lassan elfogy
testvéreim égben járnak
kihalnak a rokonok is
országom széttépett kócsag

jázmint eszem sárral némán
én vagyok ki otthon meghalt
jártam poklon szivárványon
szántál erdőkbe száműztek

kócsag-felhő esőt hullat
talán otthon sincsen hazám
nincsből bujdosott seholba
mint a holló ki sólyom volt

szántál fában bujdos az ősz
elárul mint engem az út
ezer sziklát rémül mögém
gyémánt tigris türkiz párduc

holló Hold és sólyom Nap közt
rokontalan csillagom van
imamalom őröl gyönggyé
ördögtáncot lejt a Tejút

22

tiszatáj

ördögöknek sövényese
körül kerít a pusztulás
láz jön értem a mocsárból
tengert álmodik körém
mint a tengerbe szórt hamu
egyre fájóbb kín a sorsom

utamon már darvak szállnak
az örök hó magasában
Himalája örök hava
hattyú ének égi inge
arcom fölött tép el Isten
hulljál hulljál Darzsilingre

Holló és galamb
tündökletes hófehérben
csapongva szállsz nincsen-értem

senkié vagy mindenkié
sem ördögé sem istené

néma tájban föl-föllobbansz
verődsz mint a sebzett harang

szürke rajban szertelenben
vegyülsz el a kőtereken

vérpad égen fürödsz porban
talmi röptűfehér galamb

morzsát hintő tenyér köré
nem vagy enyém nem lész övé

kergetlek én árva madár
ki mindig a Nap előtt szállsz

húga volnál te a hónak
én a bátyja a koromnak

nyomotokban mint aki fáj
hópusztító árnyékom jár

te gyönyörülsz mindig nászra
én sötétlem holtig gyászba

csillagok közt elporladó
felhők szirtjén rongyolódó

ha te fönt vagy, én lent szállok
reád soha nem találok

mint télben az orgonaszó
árva vagyok árva holló

engem isten a szemére .
szegzett az ég keresztjére

talpig gyásznak ékkövében
jövök érted gyémánt mélyben

téged áldott álmodással
mirtuszokkal olajággal

szállnék hozzád le a zöldbe
lombos ágra füves földre

föl te hozzám alig ragyogsz
melléd én csak zuhanhatok

de te mint a szalma lángja
hamvadsz romoknak falára

szerelmemtől fehér galamb
ég is föld is boldogtalan

fölöttünk az isten gyászol
jeget fúj ránk sohamárt szól

1992. december.
MÁNYOKI

23

ENDRE

Szemközt a pusztulással...
SINISTRA NOSTRA
- Nincs senkim kívüled (...)
- Borzasztó.

Nem minden emberi mű, de minden műalkotás szemközt halad a pusztulással.
Ennyit vagy annyit visszahódít a haláltól az életnek. Nem a saját: a mások életének.
Bodor Ádám - s erre talán kevesen figyeltek föl - a megváltást kívánja visszavenni
s -adni. Nem a műre terhelt jelentés formájában; a parabolisztikus üdvtörténet - tudja eleve anakronizmus volna egy olyan kor emberi szövevényében, ahol minden, legalább
körülírható „igazság" legföljebb mint paradoxon életképes, ideig-óráig. Ahol minden
Nagy Rendszer érvényét valamely más Nagy Rendszer kérdőjelezi meg. Nem beszélve
(nem is akarván itt beszélni) azok alrendszereiről, nem bonyolódva tehát semminemű
politikába.
A modernség paradoxona, tehát a civilizáció válsága abban fejeződik ki a legtisztábban, hogy a szabadság menlevelére a függés üti a pecsétet. Az önként vállalt függelem minősül szabadságnak: a függelemsértés, ami valójában volna a szabadság maga, a
szabadság időleges vagy végérvényes megvonását eredményezi. A modemség paradoxona, hogy a megteremtésében érdekelt és azért küzdő személyiség a győzelméért a szabadságával fizet.
Hol kínálkozik itt esély a megváltásra, ami a személyes szabadság abszolútuma, belső végtelenség? Egyáltalán: fölvethető-e még a megváltás mint program, késztetés, parancs, vágy - vagy eleve nélkülözi már a fölvetés is az önmaga értelmét? Azt
hiszem, Bodor Ádámot más kérdés nem izgatta. A Sinistra körzet tehát eredendően
bölcseleti mű, amely nagy mitológiai rendszerekre, pontosabban: mitológiai Nagyszerkezetekre épül, és azok magasfeszültségű közegében az ember-abszolútum-ember
viszonyát vizsgálja.
A két egymásra vetülő mítosz: a Divina Comoedia és az Orfeusz. Az egyik: a
közöst jelképező szemlélő, a másik a személyessel azonos cselekvő útirajza. Egyik sem
mentes a tragédia elemeitől, és egyikből sem hiányzik a fölülkerekedés esélye. A két
ősmítosz kiterjedése különbözik: a Színjáték dimenziója más-majd, az Orfeuszé
én-most típusú. A Színjáték az üdvözülés kínja, az Orfeusz a megváltás drámája. De és ezt használja ki Bodor Ádám - mégsem a megváltásé, hiszen az Orfeuszban nincs,
aki megváltson (erre csak a személyes érdem adta esély kínálkozik), hanem a megváltódásé.
A más, a mások, a másmilyenség együtt velem az önmagam megváltásának esélye.
Bodor Ádám ezt a „mitologémát" vetíti rá a keresztény mítoszra, hogy - profanizálván alkalmassá tegye a paradoxon mitizálására, majd visszatérítésére a profánba. A már
említett paradoxon, a modernségé, a következő szillogizmusban ölt testet: ahhoz, hogy
szabad lehessek, föl kell oldódnom a mórban; ahhoz, hogy föloldódhassak a másban,
találnom kell egy mást; ahhoz, hogy megtaláljam, keresnem kell; máshol nem
kereshetem, mint a rabságban; hogy megkereshessem, rabbá kell válnom; rab voltom-

24

tiszatáj

ban meg kell őrizzem a szabadságomat; ha rab vagyok, a szabadságomat csak úgy
őrizhetem meg, ha a rab voltomat illetően nem hagyok kétséget a rabtartók előtt; belső
szabadságomra a külső rabság valahány rekvizitumát rá kell aggassam; rabságom
rekvizitumai kívülről nézve a legtökéletesebb rabnak fognak mutatni; szabadságomnak a
találkozás pillanatában át kell törnie magamra kényszerített burkomat; a találkozás
pillanatában erre az áttörésre csak a szavaim képesek; a szavaim áttörik rabságom
burkát, de nem képesek áthatolni a másik rabságának burkán; rabságának burkán át a
másik csak egy szavakat mondó rabot lát: a kimondható, a kimondás önmagában kevés
a szabadság megérzékítéséhez. Egyedül maradok a szabadságommal. Csak én tudom,
hogy szabad vagyok Önmagam szabadsága és rabsága: egy és ugyanaz.
Bodor Ádám Orfeuszként „korunk hősét", a tulajdonságok nélküli, a magasabb
érdem nélküli embert, a pusztán létező lényt bocsátja a civilizáció alvilágába (nem
utazóként, nem szemlélőként, nem tanúja- és közvetítőjeként értetlen bűnök folyományainak, hanem csak egyként a létezők közül), hogy a poklot purgatóriumként élje meg,
hogy szembesüljön azzal, aminek a működésében szerepet is vállalnia kell. De Andrej
Bodor számára Sinistra világa (bármily groteszk) valahonnan ismerős: a rendjét, a
rendje irracionalitását, az irracionális rend természetét csakhamar megérti s elfogadja.
Úgy hiszi, elég, ha „túljár az eszükön". Ha a szabadsága szándéka köré cinikusan folrétegezi rabsága bizonyítékait. Ha nem nyilvánítja ki: rabságát, függelmeit, e függelem
egyre mélyülő borzalmait megszenvedi. Ha a szenvedés veszélyét nem vállalja. Ha a
pokoljárásból a purgatóriumot kihazudja. Úgy véli, a szabadságát rejtett kincsként is
megőrizheti. Legbelül. És aztán, a másikkal találkozván, sértetlenül elővarázsolhatja.
Hogy aztán AZ, megváltsa őt, anélkül, hogy ő megváltotta volna önmagát. Szabadság megváltás nélkül: negatív abszolútum.
Nem véletlen, hogy - szemben Orfeusz mítoszával - Andrej Bodor számára a följövetel már szinte gondtalan. Ekkor már nem is vele vagyunk - csak tudunk róla. Már
más meséli az ő történetét. Már csak egy szereplő ebben az istentelen középfajú
drámában, ahol a polgári színjáték szabályai szerint lassan minden rejtély megoldódik; a
mítoszról a beszélő lefújja a ködöt, a néző föllélegzik, tapsol, kimegy a gardróbba, és
fölveszi a saját rabruháját.
Nem is fölemelkedés ez, Bodor Ádám tesz róla, hogy semmiképpen ne lássék annak: az Orfeusz-mítosz „vektorait" megfordítja, s az alászállást (földrajzilag is precízen)
fölmenetelként ábrázolja. Okkal: a Comoedia szívósan növekvő lelki ereje Andrej Bodor
fokozatos süllyedését - a találkozásig - belső kiteljesedésnek imitálja. Olyan ez, mint
egy negatív seregszemle: a fokozás végén derül ki, hogy nincs kivel megmérkőzni.
A kifosztottság csúcsáról aztán már csak egy út vezet tovább - egy lejtő a hegy másik
oldalán. Ezen csúszik le Andrej Bodor, a lehető legprofánabb módon (maga fölött
hagyva az életét) a civilizációba.
Itt enged meg magának először és utoljára az író egyetlen, a következetlenségében
következetes, tehát cinikus gesztust: „hőse", modern Orfeusza a görögségbe tér meg, s
a görögségből tér vissza kiürülése színterére egy utolsó, szimbolikus ürítésre: meghágja
a szőrehullott vénasszonyt, egykori titkos aráját, aki még őérte lett az övé, nem pedig a
hatalom kegyéből. De nem is ez, hanem a Suzuki émelyítő, ahogyan mindeközben vár
rá, hogy dolga végeztén visszaröpítse Görögbe.
Igen, az író a megváltást akarta visszavenni s -adni. De, mint oly sok nagy mű
esetében, a szándékot - azt hiszem - a törvény legyűrte. Bodor Ádám adta, azután
visszavette. Nem boldog tőle, abban biztos vagyok.

1992. december.
BAKOS

25

ANDRÁS

Szökés
Az ismeretlen földeken
néhány érezhetetlen óra
Lombzúgás
Napok fénytelen
erdeje zúdul a fogolyra
De a vízillat elvezet
egyedül a hideg sötétben
Az eltűnő utak felett
a tóig az őrzött vidéken
a házakig a réten
Kúszni a fűben a
fényektől fényekig
az utcát elkerülve

át
homokban
tovább
hosszan

A szögesdrótokon kívül
Felállni egy lámpa alatt A
betonra rőt árnyék terül
és lassan fölnyúlik a falra
Kívül a szögesdrótokon
megrándul és megáll a lábam
Ablakom fénye körbefon
az ázott falak égi illatában

Olvadás
Én a zsebemben pénzem után kotorásztam amíg ő
nem szűnő bajait taglalta a vodka hiányát
hogy nincs pénze kenyérre se másra Az elkoszolódott
gézt a kezén A törés helyeit pityeregve mutatta
Mindene átázott hállottam szortyog a hólé
tornacipőjében Nem tudtam már befejezni
Azt amit elkezdtem neki mondani Boldogan elment
Később tudtam csak mit akartam mondani Bácsi
itt a tavasz tudom én melegek már délben az utcák
mégis Lássa be Jól teszi hogyha felöltözik estig
Most CSEPERÉSZGET ugyan de az éjjeli fagyra vigyázzon
ÉS A VIZES ZOKNIT HAZAÉRVE CSERÉLJE LE RÖGTÖN

26

tiszatáj

Az őr
Robbantás Robbantás Robbantás A kiáltók
nem látszottak teljes alakban csak sisakokról
villant néha a fény a vigyázódomb mögül erre
Lassú tűz indult el a kábeleken hogy a pillér
vázái felrobbantva a plasztik jófele döntse
Szökni akartam Tíz napon át vizsgáltam az erdőt
és szimatoltam a víz-szagot ösztönösen De kivártam
míg egyedül bízlak meg az őrséggel Hogy a rétre
senki se jöjjön az erdőből míg tart a gyakorlat
erre vigyáztam Lassan elindultam le az útról
és már rejtett volna a sűrű gaz meg a holt ág
Ezt vágytam De tudom késő volt Akkor a réten
megvillantak a töltetek és hördültek az aknák
Aztán csönd lett Ismertem tíz napja a hangot
Most úgy érezlem mégis jó volna hasalni
Elmosolyodtam Egész a közelben ZÚGTAK A MÉHEK
Érezlem késő és végre megálltam áfák közi
Megfordultam Acélszegecsek csattantak a fákba
Harchoz üvöltöttek már túlnan is ÉS LEFEKÜDTEM

PAPP GYÖRGY: A CSIKÓ

1992. december.
NAGY

27

GÁBOR
A

Adám
Az éj - isten ujjai közt
lepergő fekete ribizli befesti tested bokrait.
Mily ostoba, aki irigyli
megunt meztelenségedet.
Feküdjön az a tövis-ágyra,
hol párnája fenyőtoboz
s a paplanja híg, pőre pára!
Vacsorázzon hideglelést
s igyon farkasodú-pohárból
félelmet, fog-kocogtatót.
Sírjon, min te, Adám: szokásból.
Bőrét, mint gyümölcshúst a mag, •
levedli majd Évára várva,
mert bár ki fázik, meztelen,
nincs pőrébb annál, aki árva.
A

Eva
Karcsú virágszirom illata a
hajnali fényben a tested:
orv figyelőd sose láthat,
bárhova röpköd a szembogara,
míg buja friss szagod áradata
szerteröpülve az erdőn
lép-odu méhkatonáit
mintha tüzes bibe, vonzza oda.
Ám te gyakorta sírod ki patak
szőke vizét az agyagba
s melleid hús mederébe,
Éva. Ki kérdi a bánatodat?
Mind irigyelnek, a leselkedők,
kik sose érthetik: hjába
száll a bibére a méh, míg
nincs meg a por, ki megejti a nőt.

28

tiszatáj

/
Adám és Eva
*

Alkony: róka-isten levedlett
bundája ernyedten a földre hull.
Mezítelen éjből kibúvó
árnyak: két kéz egyszerre érte nyúl.
A mozdulat tétova, félénk
(az állat ily riadt, ha társra lel);
ujjak egymás arcán bolyongva,
vértolulásra sápadás felel.
Miként ha gátak felszakadnak
s összeomlik két zubogó folyó,
a testetek egymásba torkoll
(leskelődjön bár ezer szemgolyó).
Vétketek vére csorg a fűre,
megpattanó ribizliszem leve.
Felmentés-e a bűn alól, hogy
azt az isten teremté eleve?

PAPP GYÖRGY: CSILLAGOM,

RÉVÉSZEM...

1992. december.
LUKÁCSY

29

SÁNDOR

Balgaságok
Valamikor könyvet terveztem a magyar butaság történetéről. Nem készült el, de
nyersanyagából egy kis antológiára való megmaradt, ezt most közreadom. Nemzeti
önismeretünkhöz hozzátartozik ez is.
A szemelvények szerzői között van szolgabíró, egyetemi tanár, püspök, irodalomtörténész, földmérő stb. A butaság (vagy egy kicsit enyhébben szólva: balgaság)
egyetemes, nem véd meg tőle se diploma, se stallum, se rang. Megnyilvánulási köre tág
és változatos, belefér az erkölcsi intelmektől a honboldogításig minden. Sokféle alakban
jelentkezik, de mindig stilisztikai botrányokkal párosul, bombaszttal, képzavarral, idegenkedik az alany és az állítmány egyeztetésétől, szeret befejezetlenül hagyott mondatokban terpeszkedni. Jellemző rá a magabiztosság, önkritikát nem ismer, némelykor
támadó kedvű, némelykor csak tunya. Védelem nincs ellene, árad mint a csatornaszag,
szennyez mint a szutykos lé, nyomot hagy mint a csiga taknya. A szemelvények
elolvasása után fertőtlenítőszerre van szükség, Pázmányra, Mikesre, Kosztolányira.
Peretsenyi Nagy László szolgabíró
Amazonok. Ezen nevezetű asszonyokról a régi világ dicséretessen emlékezik [...]
nevek is - Am-Asszon, azaz Am-Asszony ez! derék Asszony ám ez! - kimutatja
vérségünket, azoknak királynéja is Pentesilea, vagyis Penteszilaj, vagy széless, fodros,
csíkos, penteficés a szoknyája...
(Heroineis az az a nevezetes fejér
népnek szép neméből magokat tetteikkel külömböztető szép nemnek élettáijok. Pest, 1817.)

...a derék ügynevezett Ám-Asszonyok, Szithai Amazonok lábra és fegyverre
kapván, a gyönyörű Penthesiléa királynéjok is fejérnépeivel, lóháton magyar Kan
Asszony módra, a görögöknek segétsége mellett Trója ellen, Kr. Ur. Szül. előtt 1180
esztendővel, balta, tegez, dsida, tőr fegyverben kiállott, és ottan elébb kardjával, azután
magyar kerék ábrázatú, súgár derekú, kökény szemű, tiszta képű, tisztes orrú, hosszú
szemöldökű, nyílt homlokú, bama szek hajú, tömött karú és taijagú, picin lábú, mosolygó ajakú, fejér fogú, pergő nyelvű, villám tejyntetű, deli termetével sok vitézeket
meghódítva tönkretett, és temérdek zsákmánnyal a Thermódon (azaz Termő-Don) vízihez diadalmasan, kontyáról leeresztett fejér színű, arany szálú, gyöngy rojtú fátyolával,
tábora előtt paripáján menvén hazavágtatott, és vitéz asszonyainak a sík mezőn
mennyegzőt hirdetvén, a vele sorsos férfi Szitthákat egy héti mulatságra, mátkatálait,
kalácsait, ajándékait elküldvén, hivataloszta.
(Vetekedés a közös Sziuhai Honnos Magyar,
és ehez tartozó felekezetek köztt
az ő minden tulajdonságok eránt. Arad, 1820.)

30

•giszaftáj

Mikusay János egyetemi tanár
[Ki a magyar?] Magyarok, akik bajúszt viselnek. Mert ez ollyan ösmértető jele a
magyarnak, hogy anélkül nem is mondható annak; mert a magyar szabad ember; nem
szabad pedig, akit orron fognak! s nem fog-e pedig orrodnál a borbély, midőn bajúszodat koppasztja?

[...]

Vájjon nem megvetése-e a magyar szebb nemnek, hogy hazánkfiai máshol házasodnak? Nem leánykáink ügyét akarom védeni, hanem amit a hazaszeretet kötelességgé
tett, fogom megmondani. Világszerte ösmeretes tündérink szépsége, s ritka nemzet,
mellynél több szebb találtatna. Melly érzéketlen szív bírná lerázni azon bilincseket,
mellyeket lyánkáink hódító tekintete, gyönyörű nyövése, szelid indúlatja s kies ábrázatja reája lakatolt? s melly komor bús szívet fel nem derítene ezeknek víg kedve,
lángolló orcája, bájoló nézése és ékes beszédje, s nem vonzana vissza túl a határrul is ő
deli termetök, szép eleven színök, csinos viseletjök s mosolygó ajakjok? Nem
kecsegtetnek elegendőképen villámló szemeik, vidító szóllások, domborodott melljök és
finom érzésök? Nem csábít nemes eredetők? Nem vonz gazdagságok? Még a
képzelletemet is felzajdítja, ha megtekintem karcsú derekokat, tömött tomporokat,
hószínű bőröket, súgár termetöket, derült homlokokat, selyem szál hajókat, alabástrom
fogokat! S igaz szívok, jó nevelésök, tiszta értelmök, ártatlan magaviseletük, ébredt
eszök s több illyetén kellemeik és sokféle erkölcseik nem ollyan mély örvény, hogy
belefulladjatok? Ó de nehéz volna illy őrállók mellett meghalni!
Vajmi nem találkozik-e pedig Enns, Wels és Linz tájékán is kinyölt, görbe,
púpos, bandzsal, szeplős, ragyás és dülledt szem? Nincs-e ott is kamós orrú, ráncos
bőrű, majomképű, serte hajú, rozsdás fogú, nagyajakú, bufa pofók személy? s nem
hoztok-e néha országunkba ollyat, hogy a vásáron sem kelne el? durva neveletlent, nyifogó kirúgót, rút, komor színtelent nem láttok-e ottan? Ó csak ne teijedne a portékákrul
a leányokra is balítéletek, hogy csak a külföldi szép!
(Magyar-mutató tükör. Buda, 1827.)

Udvardy János földmérő
Húzok egyenes lineát AB, ezen lineára a király sorsát akkorára teszem, amekkorára akarom, p. o. a C-ig, és így az AC linea jelelje a király nagyságát. Már a király
nagyságához illő tökélyt vagy boldogságot szinte képzelhetem egy linea által, mellyet a
C pontba felállítván, jelentse a CD linea a királyt illető boldogságot. Most az A pontból
a D pontra húzván egy lineát, ez a linea lészen határa minden a király alatt lévő rangok
boldogságának, így p. o. az AE linea jelentsen egy herceget, már ennek boldogságát
az EF linea képezi, mert az AE lineához csak úgy illik az EF linea, mint az AC
lineához a CD linea. Ha továbbá az AG linea egy grófot, az AI linea egy nemes embert,
az AL linea egy burgert, az AN linea pedig egy parasztot ábrázol, látni való, hogy az
AN paraszthoz csak úgy illik az NO boldogság, mint az AL burgerhez az LM, az AI
nemeshez az IK, és az AG grófhoz a GH boldogság sat. És csak egyedül ezen analógiában áll az a szép harmónia, az a természetesen képzelt, de rosszúl értett egalitás,
melly egyedül képes a hazát örök időkig való virágzásban fenntartani, külömben
minden kicsapongás veszedelmes, mind az, ha az O, M, K, H, F pontok feljebb
nyúlnának az igazi határon túl, mind az, ha valamellyik azok közül addig fel nem érne.
A legnagyobb országok, roppant és örökösnek képzelt birodalmak s hatalmak semmivé

1992. december.

31

lettek; de a természetnek változhatatlan törvénnyé, a szent Aequilibrium, fennmaradóit,
és ez ma is csak az, melly volt kezdetben.
(Még egy szó a Nemzeti Boldogságról.
Tudományos Gyűjtemény, 1831. Első Füzet.)

Ponori Thewrewk József író
...a szentül rendeltetett könyvvizsgálat, a censura, az az egy foganatos mód,
hathatós eszköz, melly a határtalan szabadságot, e képtelenséget, ezen elóltóját, elpusztítóját, gyilkosát az emberi, a nemzeti szabadságnak, megállíthatja, megronthatja.
Enélkül nincs az a szent törvény, melly a polgárokat szemérmetessekké, tisztességessekké, igazságszeretőkké tehesse tökéletessen, és így őket egyességben, társasági életben megtarthassa. A határtalan sajtószabadság nem esmér semmi szemérmet, semmi
illendőséget, becsületet, semmi igazságot; mindezek ellen kész az kikelni; mérges
fullánkja sért mindent, akibe csak azt bebocsájthatja. Veszedelmesebb ez minden vérengző csatáknál, háborúknál, minden titkos összveesküvéseknél, mellyek csak egy kis
zenebonáskodó csoportnak szoktak, közönségessen könnyen elárúlható, kitapogatható,
nem mindenkor elsülhető, és azért nem is annyira, mint a sajtószabadság, kártékony,
veszedelmes szövevénnyei lenni. A sajtószabadság az egész világot a közszabadság ellen
fegyverbe öltözteti. Nem kéméi ez meg semmi világi, semmi egyházi hatalmaságot.
Ezeket ostromolja az legdühössebben.

[...]

Miért is érdemes bölcs hazfiak! nem látjuk-é: melly szükséges és hasznos tovább
is a censura intézete dicső hazánkban?
Védangyala ez a magyar szabadságnak; ennek szolgált ez eddig is, és ennek ajánlja ezentúl is kész hazafiúi buzgó szíves szolgálatját. Éppen nem ejt ez csak legkisebb
sebet is a magyarok szabadságán; hanem inkább az után lát teljes szorgalommal, hogy
semmi vakmerő orcátlanság azt meg ne sértse. Nem a censura, nem, hanem a határtalan
sajtószabadság ólálkodik a magyar nemzet szabadságának vesztére.
(Sajtószabadság. Rozsnyó, 1831.)

Malatides Dániel orvos
A különféle indulatú, szeszélyű és szenvedelmű ifjakkali társalgáson kívül, hány
szemérmes, tapasztalatlan és jóerkölcsű fiatalember nem lett már és nem lesz számtalanszor a fajtalan népsepredékkel vegyült nagy városokban, majdnem naponként megkísértve, ha véletlen estvéli 6 és 9 óra közt az utcák sarkán vagy a nagyobb vendék előtt
jár vagy megfordul. Bécsben kendejét vagy kulcsát szokta a prédára lesengő Phryné
készakarva leejteni, midőn valamelly ifjú érkeztét észreveszi, s ha ez azt föl nem veszi,
neveletlen betyár lesz a neve, ha fölveszi, kész az engagement, a mézes szavú lidérc
kaijaiból többé aligha épen kikerül, kivált ha pénz vagy pénzt érő holmi, óra, gyűrű s
más efféle van nála; ha nincs pénz vagy más mi ékszer nála, még a legnagyobb szerencséje. Lakán nyomban érik egymást a szines szélű szerelmes szelkék, szobalánkák és
duennák általi csábító izengetések. A bástyákon mint a hangyasereg, úgy lesi őket az
apró lánykák serege. És ha az illy pisszegve leskelt apró kitanult szeplezők villogó
intését követi, máris veszni tért, mert előbb mintsem a félre kacsintott egyén tudná, mi
történik vele, máris a kis rima kimotorászta és epedve kérengő pillogások közt nyújtja

32

•giszaftáj

parányi kacsóját a bűnforteimi jutalombérért. Sopronyban a „sző mein sző" szemtelen
rimáktól kell őrizkedni. Pápán szinte útját veszik a gondatlan fiatalságnak, s ha csak
szerét tehetik, elhordják őket, mint kánya a csirkét. Veszprémben készakarva öszveütközik vele, hogy megpaprikázhassa. Kerül is osztán az illy rimatanyákról elég gennyes,
dobos, fekélyes, burkonyos és torokfájós martalék. Győrött vége-hossza nincs a sok
csel- és csáb szernek; legveszélyesebb helyek, ahol nőtlen urat kívánnak szállásra
fogadni, s hol pincérek és vén banyák jó és szép szerencsével kínálkoznak. Pozsonyban
a sok kerítő banya, házaló zsidó és fajtalan pincér szemtelen tolakodással késztik és
csábítják a gondatlan ifjúságot. A pesti rimák iker és falka számra lesik az utcákat;
Jóestével" szokják a fiatal és vén urat egyaránt megtisztelni, s ha ki azt elfogadja, kész
azonnal a gonosz ismeretség, tüstént szemtelenül motorász, melly közben imígyen
hízeleg: „Mein schöner junger Herr! Kommen sie mit mir, ich werde sie práchtig unterhalten." A divatos Úri és Váci utcák igen csinos csillogva kacsintó hősnői kísértése
pedig ígyen hangzik: „Nem méltatna nagysád hazakísérni?" És jaj ki velők megbarátkozik, mert annak esze, pénze és egészsége veszni tért. Hát kik a botrányteljes Könyök,
Kereszt és Kétkakas utcán incselgő kéjcsalád bűnfészkébe tévednek, nem szoktak-e azért
holtiglan lakolni, sőt még csimotáikban is a görvély és csontkór mérgét elárasztani?
(Az önszeplőzés és a faraszály. Pest, 1847.)

Kristóf György tanár
Az a kérdés most már, hogy mennyiben hasonlít a Petőfi álmodta világháború a
maihoz, vannak-e közös összekötő szálak?
Külsőleg, a háború méreteit illetőleg bizonnyal olyan, ha nem nagyobb, mint amilyent ő óhajtott. Hogy egész Európa lángba boruljon, igazán csekélynek mondható
kivétellel, már ez magában is felülmúlja talán még az ő képzeletét, az ő vágyait is. De
hogy Európán kívül is harc tomboljon, hogy Ázsia, Afrika, Ausztrália, sőt Amerika
vizei is részt vegyenek abban, egy időben, ugyanazon okért: ez tán még Petőfi képzeletének a méreteit is fölülmúlja. Abban is van hasonlóság, hogy ez a mostani harc épp
annyira a népek, roppant tömegek küzdelme, mint ahogy ő kívánta, hogy csakugyan
föltámadott a tenger, a népek tengere.

[...]

Az is teljességgel bizonyos, hogy ez a mostani világháború is, éppen úgy, mint a
költő képzelte, nagy ítéletidő, a lelkek mélyén mélységes katharzist, nagy lelki tisztulást
fog előidézni. Már eddig is mennyi önzést, mennyi törpeséget, mennyi elbizakodást és
kicsinyhitűséget irtott ki milliók lelkivilágából, helyébe téve az önzetlen emberséges
érzületet, a szív méltóságát, bizalmat, nem az egyéni végességben, hanem a nagy, az
egyetemes eszményekben, parányiságunk érzetét, nem holmi apró-cseprő perpatvarral,
hanem a nemzet, az emberiség, az isteni gondviseléssel kapcsolatban. Hogy lépnek elő
a nemes emberi cselekvések a háború hatása alatt ott, honnan máskor az undor aljas
bűze érzett messzire. Hitünk emberi hivatásunkban, lelkesedésünk magyar kultúránkért,
készségünk áldozatot hozni, nem: élni nagy eszményekért, örökkévaló célokért máris
mennyire izmosodott!
Ezen meggondolások alapján tán nem nehéz feleim arra a kérdésre sem, hogy
vájjon mint illeszkednék bele e mai világháborúba a szabadságnak, a nemzeti függetlenségnek, az emberi javaknak halhatatlan apostola, Petőfi? Hol és hogyan találhatná őt e
mai világháború? Semmi kétség: Petőfi most is ott volna, hol küzdött földi életében: az

1992. december.

33

igazság, az eszmények, a becsület, a politikai szabadság csatasorában zengené harsány
himnuszát a százszor szent égi szabadságnak, ha kell, el egész a halálig, a közös sírig.
Semmi kétség: épp oly megdicsőülten szenvedné el másodszor is a kozák dárda ütötte
halálos sebet, mint egykor a segesvári csatamezőn, másodszor is példát adva nekünk arra nézve, hogy a legfönségesebb emberi élet: eszményekért élni, s ha kell, az eszményeknek magunkat halállal is elpecsételni.
(Föltámadott a tenger. Petőfi a világháborúról.
Protestáns Szemle, 1915.)

Prohászka Ottokár püspök
A márciusi események, a nemzeti nagy, életbevágó reformok végre is keresztülhatoltak a lelkeken. A nemzeti psziché, a tüntetés, az már kitörés és élet, valóság volt.
Ez az ifjúság pszichéje, vagyis inkább a nemzeti psziché bennük, legfiatalabb ágainbogain színesedik, ott feszül, ott bizakodik s keres kifejezést, levegőt, életet. Az ifjúság
hordozta e tüzet, s nemcsak tüzet fogott, de égett s vezette a mozgalmat, s ez ifjúságban
a vezér az ifjú Magyarország.
Vasvári fölkerült Pestre. Ki küldte? A lélek küldte. Rajongó akart lenni? Nem.
A rajongás jön, mint az ég fuvallata, mint a tenger álja. író lett. Antennája a szárnyaló
gondolatoknak, kisugározója eszméknek, érzelmeknek. És tanult, Vasvári Pál tanult, a
mozgalmas, lázas 48-ban sem szűnt meg tanulni.
És beszélt. Igaz, sok szertelenség, irrealizmus volt abban, amiről akkor az ifjúság
beszélt. 0 is beszélt egy dicsőséges proletariátusról, egy szociális forradalomról, de
szordinót tett a tüzes hegedűre.

[...]

Amilyen az élet, olyan a halál. Milyen lehetett Vasvári Pál halála? Hogy végezze
huszonhárom éves életét, hogy a nagy opera szólamából csattanjon a honszerelem
magasztos melódiája? A Funtinelli-szorosban az ő mártírvérének piros nefelejcsei nyílnak. Funtinelli! Funtinelli! Idegen szó, itt mégis kongeniális. Ennél a szónál hulljon le
a lepel az emlékműről. Nem a falba, hanem szívünkbe legyen illesztve. Nem emlékmű,
hanem emlékforrásmű, amelyből ihlető forrás vize szakadjon a számodra, magyar
ifjúság! Funtinelli magyarul magas forrásvidék. Igen, számunkra is magas forrás, fenséges energiák forrása. Ha a magyar síkság elposványosodna, frissítse meg, ihlesse
Funtinelli magasságának igézete, új tavaszok igézete, Funtinelli. Vérvirágos magasság.
Minden csepp vér, amely pirosra festette, tűz, tűz, nem szalmatűz, elementáris tűz,
amely rombolni tud, de csak azért, hogy építsen, mert alkotó energiája a nemzetnek,
tűz, amely egyedül méltó a magyar ifjúsághoz és a vértanúk áldozattételével örök életre
hivatott nemzetnek. (Szűnni nem akaró taps, éljenzés.)
(Emlékbeszéd Vasvári Pálról. Elmondta az 1927.
március 27-én, a Nemzeti Múzeum kertjében rendezett országos emlékünnepen. A Vasvári Pál Országos Centenáris Bizottság kiadása.)

Pintér Jenő irodalomtörténész
A Lilla-daloknak körülbelül egyharmad részén Bürger kisebb-nagyobb hatása
észlelhető, egyes helyeken Kleist gondolatai és képei bukkannak fel. Ha a Lilla-dalokon

34

tiszatáj

kívül többi versét is számbavesszük, Bürger és Kleist mellett a németek közül Blumauer, Denis, Eschenburg, Gessner, Gleim, Herder, Hölty, Kotzebue, Matthisson,
Salis, Schikaneder, Sulzer, Wieland, Zachariae; a franciák közül Baillet, Bayle,
Berquin, Boileau, Chapelain, Colardeau, Delille, Dorat, Gail, Gresset, La Harpe, Marmontel, Ménage, Moliére, Pamy, Pezay, Piron, Rousseau, Voltaire; az olaszok közül
Ariosto, Baldi, Chiabrera, Goldoni, Guarini, Lemene, Loredano, Maffei, Marini,
Menzini, Metastasio, Petrarca, Roberti, Rolli, Tasso, Tassoni, Zappi, Zuccolo; az
angolok közül Hervey, Milton, Young; a dánok közül Holberg; a görögök és rómaiak
közül Anakreon és Horatius hatottak rá.
(Pintér Jenó Magyar irodalomtörténete.
Tudományos rendszerezés. V. kötet. Bp. 1932.)

Ismeretlen katonatiszt
Két főispán és egy katonatiszt [íija Kölcsey] a pozsonyi sétányon járdallnak vala.
Történt, hogy beszédök az új kor poétáira esnék. Ezek az új poéták, monda egyik
nagyúr, oly keveset érők! hiszen az a híres Schiller ily hosszúra, mint karom, ír le
valamit, ami Tacitusnál alig fog ily rövid helyt, mint kisujjom. A katonatiszt hallá vala,
és monda: Ó, úgy van! Nekem van szerencsém Tacitus minden munkáit ismernem;
neveu-je [unokaöccse], kivel a dijoni lágerben ismerkedém meg, ajándékon adá azokat.
(Kölcsey Ferenc levele Bártfay Lászlóhoz,
Pozsony, 1834. július 25-én.)

PAPP GYÖRGY: A SÜKET SÓGÓR

1992. december.

35

Kodály Zoltánról - születésének 110. évfordulóján
SÁROSI

BÁLINT

Nemzetnevelő töredékek
A ma még élők közül azon szerencsések közé tartozom, akik formálisan is Kodály
tanítványának mondhatják magukat. 1951-ben a Zeneakadémián a zeneszerzés szak
mellett az akkor induló zenetudományi szakra is jelentkeztem, így néhány társammal
együtt öt éven át az ő irányítása alatt végezhettem tanulmányaimat. A felvételi előtt,
nem ismervén eléggé Kodály oktatói módszerét, úgy képzeltem, hogy az ország leghíresebb embere és legnagyobb tanára érdekes előadások és eseménydús szemináriumok
keretében zúdítja majd ránk az ismereteket. De már az első órákon mást tapasztaltunk:
Kodály tanterme nem a kényelmes „hallgatás" helye, nem kollokviumtól kollokviumig
teijedő takarékos ismeretgyűjtésé, hanem leginkább a gyakori és többnyire kínos
megmérettetésé. Az ő mércéje szerint a zenét már írni-olvasni is jobban kellett volna
tudni, mint ahogy mi, az elit tanszak kezdő hallgatói tudtuk; idegen nyelvekben
otthonosabban kellett volna mozognunk, s bár többünknek volt már egy diplomája, be
kellett látnunk, hogy általános műveltség dolgában is sok a pótolnivalónk. Az órákon
legtöbbet ő hallgatott. Nyomasztók voltak a néha percekig tartó hallgatásai, miközben a
mi okos megnyilatkozásainkra várt - melyek többnyire nehezen születtek meg, s
természetesen nem mindig voltak elég okosak. Leginkább emezekre reagálásként
hangzott el egy-egy éles megjegyzése, ami, mint vaksötétben az erős villámlás, nagy
területet bevilágított. Végigjárni, megismerni való területet..., de nem voltunk ahhoz
szokva, hogy villanásnyi fény mellett is könnyen tájékozódjunk, ő pedig nem vállalta a
fától fáig való kalauzolást; könnyen megszerezhető információk közlését nem tekintette
kötelességének. A szó köznapi értelmében nem volt jó tanár. A tanteremben is nemzetnevelő volt - nem öt évre, hanem generációkra szabott programmal. Tanítványai pedig
nemcsak azok, kiknek indexét aláírta, hanem mindazok, akik e programot megértették.
A program egyszerűen hangzik: művelt magyarság. De megvalósítását csupán a
zenei műveltség oldaláról okosan és felelősséggel végiggondolni - ehhez Kodály legendás tehetségével is egy életre volt szükség. Köztudott, hogy saját életének is minden
irányítható mozzanatát lépésről lépésre megtervezte. Annál nagyobb felelősséggel gondolta végig mindazt, ami egy egész nemzetnek szól. Közérdekű terveit és tetteinek indokolását a nyilvánosságnak szánt írásaiban megtaláljuk. (Érdemes ezeket lapozgatni,
mert mennyiségük viszonylag csekély; olvasmányos tömörségük viszont csodálnivaló;
amit bennük fölöslegesnek találhatnánk, azt ő maga már le sem írta.) Saját célra papírra
vetett gondolatai közt is rendet tartott - erről tanúskodnak feljegyzései, melyekből egy
kötetre valót néhány év óta mindnyájan kézbe vehetünk (Kodály Zoltán: Közélet,
vallomások, zenei élet. Szerk. Vargyas Lajos. Szépirodalmi Könyvkiadó, Budapest,
1989). Túlnyomórészt ezek is a már általa végleges formába öntött témakörökben
mozognak. Némelyikük nehezen megfejthető, inkább csak emlékeztető szavakból álló
töredék. De amit belőlük csupán kikövetkeztetni lehet, az is megéri az odafigyelés
fáradságát. Kodály, mint minden nagy gondolkodó, többedszer vagy változatokban
olvasva is érdekes marad. Ezek a változatok a gondolat megszületésének üde nyer-

36

•giszaftáj

seségét, az élő szó sodrát, melegét, indulatát is érzékeltetik; fontos azonos témákra
visszatérő gyakoriságukkal pedig jól mutatják, mik azok a kérdések, melyek feljegyzőjüket egy életen át foglalkoztatták. Meglepő időszerűségüket pedig akkor
érzékeljük igazán, ha olyanokkal szembesítjük, melyek ma ismét vagy még mindig
körülöttünk gomolyognak - megemésztetlenül, tisztázatlanul és nem csak zenéről...
Itt van mindjárt maga a magyarság - ma inkább így: „magyarság". Mint tudjuk,
sokféleképpen lehet rá hivatkozni, és sok mindenre használható. Lehet oka
megaláztatásnak, célja hősiességnek. Divat és politikai széljárás szerint lehet: születési
kiváltság, cégére üres büszkeségnek, takaró leple hibáknak, jutalma meg nem szolgált
érdemeknek, jelszava érvényesülésnek. Lehet fokozni: magyarabb, legmagyarabb...
Kodály sokat gondolkodott rajta, és eredményre is jutott: „...amint műveltnek nem lehet születni, úgy magyarnak se! Mindenki annyira művelt és magyar, amennyire meg
tudta szerezni. Csak szerzett műveltség van, szerzett magyarság!" (38; a zárójelbe tett
szám a továbbiakban is az idézet oldalszámát jelenti az említett kiadványban.) Ugyanő,
máshol: „Magyarnak születni ma már nem lehet. Azt mindenkinek magának kell
megszerezni. Ezt sem vér, sem a mai élet nem tudja megadni." (194) Ugyancsak
Kodály (aug. 20. táján ilyesfélét magunk is mondogatni szoktunk, de nem árt az ő
szavaival is ismételni): „A magyarság már Szent István óta nem faji szervezet. Magasrendűbb annál. Ezért nem elég szervezetét homályos faji ösztönökre építem. Célja, létjoga, küldetése tudata lehet fennmaradásának egyetlen alapja." (30)
A magyar műveltség szorgalmazójának a század eleji Magyarországon a polgárság
egy részének idegensége, elégtelen asszimiláltsága tűnt föl elsősorban. „Előkelő nem
tud magyarul. Ha nyelvtanilag helyesen meg is tanul: de a frazeológia íze és a fonetika
tönkrement. Nagy veszedelem is, én csodálom, hogy nem hirdetik hangosan, akik erre
illetékesek." - jegyzi fel 1929-ben Kodály. (87) Neki, ugyanúgy, mint Bartóknak, negyedszázaddal korábban a budapesti Zeneakadémián német volt a zeneszerzéstanára, s
ugyanott, az Akadémián, az igazgató is jobban beszélt németül, mint magyarul.
Budapesten „a zenekari muzsikusok 90%-a idegen." - Mikor lesz itt magyar muzsika?
így felel a kérdésre fiatalkori jegyzetpapján: „Majd, ha az operai zenekarban olyan
erős magyarok ülnek, akik úgy nem tudnak németül, mint a mostaniak magyarul."
(387) A mondat tartalma semmiképp sem hasonlítható össze mondjuk olyannal, hogy
igaz magyar ember bajuszt visel, és nem tud idegen nyelven. A műveltség oldaláról
egyetlen élő példát említek: 1951-ben a fent említett zenetudományi szakon az első órák
egyikére Kodály idegen, főleg német nyelvű szakkönyvekkel jött be. Rövid határidőre,
elolvasásra szétosztotta köztünk, leendő „zenetudósok" között, s látva arcukon a csalódást és megszeppenést, megjegyezte: „Tanuljanak meg németül, mert aki nem tud
németül, az nem zenetudós, hanem i&n&tudatlan." Gyakran visszatérő gondolata, amit
már zeneszerző-növendékei védelmében, 1925-ben írt, sokat idézett híres cikkében, nála
ritkán tapasztalt szenvedéllyel fogalmazott meg: tanulnunk kell mindenkitől, aki előbbre
van mint mi, mert éppen a jó idegen minták adják az ösztönzést a nemzeti fejlődéshez:
„Idegen kultúra nélkül elsenyved a nemzeti kultúra."
Ismeretes, hogy mikor Bartókkal együtt a magyar népdal gyűjtéséhez, s főleg annak nyomán a magyar zene megreformálásához hozzákezdtek, olyan, a legjobb „idegen"
minták szerint felkészült zeneszerzők voltak, akik Magyarországon kívül is, bárhol a
civilizált világban megállták volna helyüket. Nemzetközi arányú kiválóság nélkül elegendő tekintélyük sem lett volna nagyszabású munkájuk itthoni végzéséhez. Éppen
modern műveltségükkel s e csillagzat alatt szokatlan igényességükkel haragították magukra az itthoni társadalom nagyobb, elavult-hagyományos nemzeti szellemben megtes-

1992. szeptember

37

pedt részét. „Műveltség és nemzeti szellem bizonyos tekintetben hadilábon vannak" - veti papírra Kodály 1929-ben. (87) „Vigyázzanak a nemzeti szellem hivatott és hivatlan
bajnokai, hogy a nemzeti kultúra helyett ne a nemzeti kulturálatlanságot védelmezzék.
Amely különben éppoly internationalis... Ezért szabad prédája a magyar közönség
minden internationalis banalitásnak... A műveletlenség időnkint kitör és eget kér." (86)
Milyen a nemzeti kultúrátlanság? Hogyan kér eget a műveletlenség? - ennek illusztrálásához zenei és zenén kívüli, kisebb és nagyobb horderejű, friss és még frissebb
példák kínálkoznak; az olvasó önmaga is felidézhet és válogathat belőlük. Maradjunk
most 1929 és a zene környékén. Ekkor még mindig akadt jónevű magyar zenetörténész
(Haraszti Emil), aki a „cigányzenét" és benne a magyar nótát tekintette a magyar
nemzeti zene kizárólagos alapjának, és ellene volt Kodályék paraszt-dal alapon történő
zenei újító mozgalmának. Századunkban nótát már sablonra lehet készíteni. „Minden
magyar ember - magyar nótaköltő is", olvashatjuk egy 1937-ben kiadott „Útmutató"ban „magyar nótaköltők és zeneszerzők számára". Szakértői becslés szerint a két
világháború között legalább húszezer magyar nótát „csináltak". A nagyközönség által
elfogadottakat ehhez képest természetesen csak ezrelékekben lehet számolni. így is sok
volt az újabb nóta, de nagy volt a nótafogyasztás is. A század legjobb nótaszerzőinek
egyike, Balázs Árpád, a húszas években, vasárnap délutánonként a Zeneakadémia
nagytermében, cigányzenekar közreműködésével, közel száz koncertet adott, zsúfolt
nézőtér előtt. A közönség a hivatalos társadalom krémjéből állt: magas rangú hivatalnok, katonatiszt, egyetemi tanár (sőt zeneakadémiai tanár is), ügyvéd, pap, orvos,
gyáros. Ezen kívül pedig dalolta az újabb nótákat, régebbiekkel együtt, úgyszólván
mindenki. A nép is.
Ezért nem árt rövid kitérőt tennünk a nótára. Kodálynak (és Bartóknak) elég oka
volt, hogy lenézően nyilatkozzék róla, szelídebben pl. így: „Egy letűnt kor elsárgult
emléke" (144); nagyobb ellenszenvvel a nótaszövegekről így: „Hervadás, sőt rothadás
szagú költészet, érthető összefüggésben a pusztuló gentryvel." (92); a nóta cigányzenészek általi tolmácsolásáról így: „Ha van zenei ripacskodás, a cigányoké az." (171)
Ezeket tőle és különösen Bartóktól még rengeteg hasonlóval folytathatnánk. Az elmúlt
40-50 évben ilyen idézetekkel felfegyverkezve harcoltak életre-halálra Kodály forradalmának elkésett, de lelkes önkéntesei. A dzsentrire való utalás különösen kapóra jött
nekik; ezáltal harcukhoz még osztályharcos hátszelet is kaptak. Üsd, vágd, ne nézd,
hogy talán apád, anyád, nagyszüleid, részben magad is annak világában voltatok otthon; hogy egy tőről fakadnak a magyar himnusszal és a Kossuth-nótával; hogy a
legújabbak közül sem mind rossz, s hogy a java már rég nem a „dzsentrié", hanem népdal-funkciókban - a város és falu népéé! Vágd, nem üt vissza, magától is pusztul!
Mostanra lényegében ki is pusztult (a fiatalabb generációknak semmi közük hozzá); ami
pedig a helyére ömlött, az ellen már a harc is reménytelennek látszik.
Kodály így nyilatkozik első, életre szóló zenei élményeiről: „Én kettős tradícióban
nőttem fel. Legelső zenei emlékem 3-4 éves koromból, hogy Mozart hegedűszonátáit
hallgatom apám és anyám előadásában, a földön fekve vagy a zongora alatt bujkálva.
De ugyanakkor hallgattam a cigányokat is, s ha akkor, névnapon nálunk muzsikáltak,
fölmásztam a bőgőre, vagy beledugtam a kezem, hogy megtapintsam, mi morog benne. A szobában megtanultam és sokat daloltam az akkor divatos népszínműi dalokat...
A konyhában pedig amit a cselédlányok daloltak... Ilyen vegyes koszton nőttem fel.
Klasszikus zene és magyar népzene meg népies műzene egyszerre kezdett lerakódni bennem, nem csoda, hogy csakhamar megindult az ösztönös, öntudatlan törekvés, hogy
ezeket a heterogén, egymástól idegen elemeket valami szerves egésszé" (152; a mondat

3:
befejezése hiányzik). Ismeretes, hogy népdalos kompozíciói között „cigányzenések" is
vannak: Marosszéki táncok, Galántai táncok, részben a Háry János; a Kállai kettőst az
Állami Népi Együttesnek - benne a cigányzenészekből válogatott zenekarnak írta.
1952-ben (Gyulai Ágosttal mint társszerkesztővei) kiadta Arany János népdalgyűjteményét, melybem túlsúlyban népies dalok (nóták), amellett idegen dallamű „társas dalok"
vannak - „vegyes koszt", melyben egyetlen pentatom népdal sincs. Népzeeeszakos „zenetudós" hallgatóinak, valamint a Tudományos Akadémia általa vezetett Népzenekutató
Csoportja tudományos munkatársainak is, az ötvenes évek első felében egy-egy 19.
századi magyar nótaszerzőt jelölt ki, hogy azok munkásságát, dalaiknak a népzenével
való kapcsolatát felkutassák. A régi népdal mellett a nóta beható tanulmányozására már
csak azért is szükség van, mert - mint 1939-ben, Magyarság a zenében című
tanulmányában írja - „a kettő frigyéből született az új hang [az úm. új stílusú népdal],
amely máig betölti az országot." Különben pedig a nótának is - már amit abból a tömeg
elfogadásra és megőrzésre érdemesnek tartott - megvan a maga értéke: „Különösen
magyar a XIX. számi népies dalirodalma" - így Kodály az idézett tanulmányban.
Vonatkoztatható a nótára is, amit jegyzetei közt Pázmány Pétertől idéz: „Nem a
legrosszabb gyümölcs, amit ellepnek a darazsak". (188) A nóttafogyasztó tömeget nem
nézte le: „Minden rokonszenvem ezé a félművelt rétegé: a legjobb magyarok vannak
köztük. Nem bántani akarom őket, hanem segíteni rajtok. Fel kellene őket világosítani,
hogy állapotuk nem kívánatos, átmeneti állapot, melyből mielőbb kiemelkedni egyéni
és nemzeti érdekük". (98) Vagyis a magyar nóta mögött is lehet magyar műveltség,
különben a nótafogyasztók - éppen az ő mércéjével mérve - hogyan tartozhatnának a
„legjobb" magyarok közé. És hogyan tartozhatna oda a magyamótás Ady, Krúdy
Gyula, vagy korábban Jókai, sőt maga a (kottát ími-olvasni tudó) „tamburás öreg űr",
Arany János is. Egyébként nagyjainkról - köztük nem utolsósorban írókról rosszallóan jegyzi meg Kodály: „1900 körül Magyarország irodalmi és politikai elitje a
művészi zenétől oly távol áll, mint talán egyetlen nyugati országban sem." (235)
Félreértés tehát azt hinni, hogy Kodálynak vagy akár Bartóknak is közvetlenül a
nótával lett volna baja. Ismételten nyilatkoztak arról, hogy a nótát a maga nemében
jobbnak tartják, mint bármilyen külföldről importálható tömegműfajt. Nem a nóta,
hanem az elmaradottságban való általános megátalkodás, a nóta szintjén való megrekedés okozott nekik több évtizedes gondot és küzdelmet. Qntudatosabb körökben a második világháború után a nóta helyett a népdal lett az általánosan kötelező magyar divat;
de amennyiben azóta zenei műveltségünkben gyarapodás történt, aligha köszönhető ennek a változásnak. A magyamótás provincializmust kényelmesen át lehetett cserélni
népdalos provincializmusra.
„Sajnálom a vén embert, aki azt követeli a 40-50 évvel ffiatalabbaktól, hogy úgy
érezzenek, mint ő. Már 20 éves korkülönbség is megnehezíti a megértést. Csak akkor
tűnik el ez a nehézség, ha a vén ember zseni." (188) Sajnálnivaló tehát az utód is, aki
40-50 év előtti nyomokon jár, és nem tud azok logikája szerint továbbhaladni. Aki ma
Kodály fél évszázad előtti igazságainak változatlan érvényesítésén fáradozik, vagy azok
őrzését mint egyedüli időszerű kodályi feladatot kéri számon; aki Kodály gondolataiból
csak dogmává ismételt brosúrányit ismer, s hajdani sablonnal végzett munkájához
ezeket idézgeti, ne lepődjék meg, ha az igazi fiatalok ódivatúnak tekintik: tőle is,
Kodálytól is elfordulnak. A tudománynak az a dolga, hogy továbblépjen, mennél hamarabb túljusson a korábbi eredményeken. Tudomány a zeneszerzés is, a pedagógia is, a
népzenekutatás is. Új csapásokat keresni nagy tekintélyek utódainak is kötelessége nem kegyeletsértés. A kényelmes botránkozók higyjék el, hogy életművébe Kodály az

1992. szeptember

39

okos továbblépést, de még a továbblépések kockázatát is belekalkulálta. „A vén ember
zseni" - még beláthatatlan ideig tanulhatunk tőle!
„A magyar műveltségnek van egy típusa, melyben nem jut hely a zene számára."
(236) „Nálunk eddig a botfulűséggel, mint afféle kedves fogyatékossággal való dicsekvés arra volt jó, hogy az illető fölmentse magát a zene iránt való érdeklődés vélt
»kultúrkötelessége« alól. Vagyis lustaságot leplezett." (260) Időnként csipkedni kellene
magunkat, s ha kényelmeskedő lassúságunkban lemaradunk valamiről, nem azokat
kellene szidni, akik nem maradtak le. Az ifjú Kodály és Bartók ébresztőjét az akkori
hivatalos társadalom zöme már csak kényelemszeretetből sem szívesen hallgatta. 1900
körül „a fiatal zenész, aki társaságot, embereket, megértést keres, vagy kamarazenét
akar játszani, jóformán csak zsidó körök" (235; befejezetlen mondat) ...„a zsidók
zeneműveltsége, kultúrszomja előnyére vált a magyar produkciónak... A zsidóság itt is
a horror vacui törvénye alapján töltötte be az üresen talált helyeket." (388) Betolakodtak? Olyan helyeket foglaltak el, melyek rendelkezésre álltak mindenki számára - aki
nem riadt el az odavezető fáradságtól. Puhították a hazai talajt a Kodály által sokat
szorgalmazott termékenyítő idegen zenei hatáshoz; emellett, tudjuk, közülük sokan
magának Bartóknak és Kodálynak is egyengették az útját; ezen a réven viszont a magyar
hagyományhoz jutottak közelebb. Kodálynak számos kitűnő zsidó származású tanítványa volt, kiknek java a kodályi objektív mérték szerint is eljutott a „magyarság"
magaslataira. Aki őket akaija magyarsága bástyáiról lenézni, nézze meg előbb, hol áll,
nehogy alulról tegye.
Az európai kultúrának minden ága közül éppen a zene az, aminek aktív műveléséhez a képességet Magyarországon talán a legnehezebb elsajátítani. Bizonyára ez is
oka annak, ami 1906-ban Kodályt ironikus megjegyzésre indította: „...szittya nem
muzsikál..." (120) - ami ma már így nem igaz. De úgy igen, hogy szittyából ma is
kevés az olyan, akiben elég elszántság van a zenekultúra elérhető csúcsait célba venni,
és még kevesebb, akiben elég kitartás van oda fel is jutni. Az is eredmény, hogy ma
már viszonylag sokan kapnak kedvet a zenével való próbálkozáshoz, köszönhetően annak, hogy zenepedagógiai rendszerében Kodály a kezdő lépcsőfokokat megkülönböztetett figyelemben részesítette, s az indulást ezzel megkönnyítette. Csakhogy 50-100,
iskolában tanult népdal, szolmizálgatva és énekelgetve, még nem zenei műveltség. Ha
e körül keletkezik állóvíz, elég baj, de okát nem Kodály tervében kell keresni...
Valószínű azonban, hogy a zene sohasem lesz „mindenkié", ahogy Kodály szerette
volna, már csak azért sem, mert a zenével egymagában, a kultúra egyéb dolgai nélkül,
nem lehet messze előreszaladni. De ameddig egyáltalán eljuthatunk, abban belátható
ideig az okos újítók is Kodály tervéhez lesznek kénytelenek igazodni. Történelembe
oltott terv, amiben mindent, önmaga karrieijét is alárendelte a koncepció szigorú
ésszerűségének. Megvalósításához mindenekelőtt koncentráltság kellett. Okosan élt,
hogy fizikailag is egészséges, strapabíró legyen. Fiatal korában ügyes toraász volt, jó
úszó, jó korcsolyázó. Idős korában úszott, s gyakran tett nagy sétákat a hegyekben.
Idejét, energiáit következetesen beosztotta, s ha módjában állt, másokat is erre ösztönzött. „Mutassa a jegyzetét!" - „Sajnos, le kell még tisztáznom" - mentegetőzik a
népzenegyűjtésből éppen hazaérkezett tanítvány. - „Jegyzetelni egyszer kell" - kapja
a „Tanár úr "-tói az éles figyelmeztetést az időpazarlásért a zenetudományi órák egyikén.
Ismeretes, hogy publicista célra is kitűnő stílusa volt, de vigyázott, hogy soha egy
szóval se mondjon többet, mint amennyire szükség van. Zeneszerzőként is koncentrált
rövidségre törekedett: „Irtózást kaptam a hosszúságtól... Ha két hiba közt választhatok,
hogy túl hosszú vagy túl rövid legyek, mindig az utóbbit fogom választani." (203)

40

tiszatáj

A mások idejét talán a sajátjánál is jobban tisztelte. Kísérletező buzgalmú művészeknek
ezért szokta gyakran mondani: „Kísérletezni otthon kell." A selejtes munka nem
hasznosítani, hanem eldobni való: „10 000 virág, 1000 gyümölcs lehull, 100 érik meg.
Nem adok el csupán lehullott almát. Inkább gödörbe dobom, ez a disznónak való."
(203) Bartókhoz úgy alkalmazkodott, hogy kettejük munkássága a lehető leghatásosabban egészítse ki egymást: „A nagy, beláthatatlan munka érdekében: mindig
hagytam, válassza, mit csinál kedvvel. Én vállaltam, ami maradt." (212) Elhalasztotta a
Marosszéki táncok megírását, mert a közös bemutatóra (Pest és Buda egyesítésének
ötvenéves évfordulójára) Bartók a Táncszvit írását tervezte. Egyedül vállalta a magyar
népzene történeti hátterének könyvtári kutatását, hogy Bartóknak ezzel ne kelljen
foglalkoznia, hanem, hajlamai szerint, a szomszéd és távolabbi népek zenéjét gyűjthesse, rendszerezhesse. Világnyelvek kitűnő ismerete mellett Bartók románul, ő szlovákul tanult meg. (E példájuk követésével ma is bölcs, kezdeményező szerepet
vállalhatnánk a szomszéd népekkel szemben!)
„A kor fennhéjázó eredetiséghajhászásából kigyógyulva, azt kerestem, mi az a
szilárd alap, amire mindenki felépítheti a maga eredetiségét, ha van." (209) A szilárd
alapot Magyarországon meg kellett teremteni, s annak újként is hasonlítania kellett a
földhöz, melyből kinőtt. Kodály forradalmár volt, de nem szakított semmivel, ami a
műltból használható. Tudományos és pedagógiai munkásságával, kompozícióinak történelmünkbe ágyazásával panorámát teremtett ott, ahol zenetörténeti szakadékok tátongtak. Ez avantgárd teljesítménynek sem csekély.

PAPP GYÖRGY: DUNAPARTON VAN EGY MALOM...

41

1992. december.
FODOR

ANDRÁS

1955-bee
BESZÉLGETÉS VÁSÁRHELYI ZOLTÁNNAL
Idén, 1955-ben, rendkívüli értékkel gazdagodott a magyar zeneirodalom: Kodály
Zoltán új, nagyszabású kórusművet alkotott baritonszólóra és vegyeskarra, Zrínyi
Miklós költői erejű szövegének fölhasználásával.
A mű létrehozásában részint a véletlen segítette a szerzőt. Egy ízben Zrínyi
„Török áfium"-ának néhány részletét hallotta rádióból. Ez az alkalom késztette arra,
hogy ismét kézbe vegye a művet, mellyel diákkora óta nem foglalkozott. A továbbiakban, Zrínyi írásainak zenei témaként való fölfedezésében már ugyanaz a tudatos szándék
ösztönözte, ami egész munkássága közben jellemezte őt, valahányszor nagy költőink,
Balassi, Berzsenyi, Csokonai, Kölcsey, Vörösmarty, Petőfi, Ady Endre és mások írásaiban elmélyült. A költői hagyományban a saját zenei mondanivalójával kongeniálisat
meglátó, lényeget megragadó érzék tette lehetővé ezúttal is, hogy Zrínyi szenvedélyes
hangú prózájából - mely különben sok száraz adatot is tartalmaz - mesteri módon tudja
kiválasztani a lírai és drámai szempontból leginkább áttüzesedett igéket; azokat a
részeket, amiket leginkább átfűt a költői hév. S tette mindezt úgy, hogy néhány kisebb
változtatást nem tekintve teljesen érintetlenül hagyta az eredeti szöveg nemesen hangzó
régi magyarságát.
- Vásárhelyi Zoltán, aki elsők közt láthatta az elkészült kompozíciót, a mű fogantatásáról, formarendjéről, zenei megvalósulásáról szólva, milyen fontos észrevételeit
oszthatná meg velünk?
- A Zrínyi szózata születéséről azt sem érdektelen tudnunk, hogy Kodály e kompozíciót - mely közel hűszperces teijedelme miatt méltán mondható a zeneirodalom
leghosszabb a capella kórusának - mindössze tíz nap alatt írta, 1955 elején, felesége
betegágya mellett. Mihelyt az első kottamásolatokba betekinthettünk, nyomban kiderült, hogy Kodály űj alkotása nemcsak külső mérete, de belső értékei tekintetében is
rendkívüli. Benne van eddigi munkásságának összes eredménye, de benne van az eszközök használatának minden eddigit fölülmúló tökéletessége is. Bővelkedik a legmagasabb
és legmélyebb hangfekvésekben, technikailag nehéz menetekben, s minden korábbinál
nagyobb szárnyalású szólamokban. S a gyakran adódó, merész harmóniák mindenütt a
legcsekélyebb zavar, fátyolozottság nélkül, hihetetlen élességgel, tisztasággal szólalnak
meg.
Különös jelentőséget ad mindennek a mű egészéből sugárzó, megrázó erejű
tanulság, amit Kodály Zrínyi szövegén keresztül a mának mond el. Néhányan kifogásolták, miért ment vissza ennyire a régmúltba témáért, holott nagy kortársunk a török
kiűzésére serkentő, a nemzet tunyaságát ostorozó Zrínyi szavaiban olyan társadalmi
igazságot fejez ki, mely éppen a jelenben válik sorsszerűen fontossá. Kodály konzekvenciája is az, ami Zrínyié: ha a magyarság javít hibáin, olyan hőssé válhat, mely
hősiesség által önakaratából minden nyomorúságból, bajból kinőhet. A mű tehát a nagy
ügyhöz méltó elszánásra sarkall, másrészt a nemzet jövőjébe vetett töretlen hitre tanít.

4;

tóssattáj

S ebben rejlik Kodály Zrínyi-értelmezésének időszerűsége, mérhetetlen erkölcsi ereje.
- Mű és megszólaltatás e kettős jelentőségének tudatában bizonyára kivételes
megtiszteltetésnek érezték, amikor Kodály a Zrínyi szózata előadását, betanítását a
Magyar Rádió Énekkarára és Önre bízta. Föl tudná idézni a készülődés hangulatát?
- Igen, a kórus tagjai késedelem nélküli nagy lelkesedéssel láttak hozzá a
szólamok megtanulásához. Két-háromhetes gyakorlás után, szeptember elején kezdődtek
az összpróbák. A betanítás tulajdonképpeni munkája itt, illetve ezt megelőzően kezdődött. A mű mélyebb megértése, az alaposabb tájékozódás végett a kórus számára
négy előadást tartottam. Egyet a magyar történelem Mohácstól Zrínyi haláláig terjedő
szakaszáról, másikat magáról Zrínyi Miklósról. Azután külön ismertettem „Az török
áfium ellen való orvosság" teljes szövegét, s végül beszéltem arról, unit jelentett Kodály
művészetében a nagy költőkkel való foglalkozás; megzenésített dalaiban, kórusaiban
hogyan tudott a magyarság géniuszaival eggyé válni. Az együttes igen hálás volt ezekért
az előadásokért, különösen a történelmi tények bővebb ismeretének vették nagy hasznát.
Az előadások után kezdődött a belső üzenet részletenként! konkrét megjelenésének
feltárása, az alkotó fantázia tettenérése. A tanítás munkája itt vált igazán fontossá.
A szerző ugyanis zenében árulta el, mit hogyan értelmez; az előadóművésznek is ezen
keresztül kell megtalálnia a mondanivaló lényegét; s e törekvésben legfőbb eszköze a
zenei gondolat részletes alátámasztása, megmagyarázása. Segíteni kell az énekeseket
abban, hogy egy-egy helyzetet minél erőteljesebben éljenek át, hogy a művészi mondanivaló mögött rejlő okok, körülmények, összefüggések minél érzékletesebben, minél
pontosabban jelenüljenek meg bennük. Kiváltképp szükség volt erre ez esetben, mert a
szokottnál is nagyobb gondolati bázis kell ahhoz, hogy a lakonikus, szinte minden
pontján drámai szöveg kellő erővel, valósággal vulkánszeraen törjön ki az énekkarból.
- Hogyan, milyen módszerrel sikerült a szólistát és a kórust az énekelt szöveg sokféle megjelenítésére ösztönözni; a mű zenében rejlő drámáját a különféle szituációkhoz
igazítani?
- Az énekesek általában hajlamosak arra, hogy egyforma »espressivo« hangon
énekeljenek. Elmagyaráztam nekik, hogyan lehet az »espressivo« többféle is: egyszer
dacos, máskor kihívó, ismét máskor bársonyosan részvétteljes. Ennek megértetésével az
énekesek hangja beláthatatlanul sokszínűvé változott. Ismeretes a Sztanyiszlavszkij-féle
rendezési elv, mely nem elégszik meg a színtelen szöveg többféleképp való mondásával,
hanem arra törekszik, hogy a színész pontosan tudja, ízig-vérig átélje a szituációt. Ezt
igyekeztem megvalósítani a kórussal is. Enélkül például lehetetlen meggyőzővé tenni
Kodály merész zenei fordulatát, ahogy egy helyütt Zrínyi szövegébe beiktatja Vörösmarty Szózatának sorát, Egressy Béni dallamával („Az mi nemes szabadságunk az ég
alatt sehol nincs, hanem Pannóniában - A nagy világon e kívül nincsen számodra
hely"). Ha azonban az énekes megérti, milyen hatalmas eszmei perspektíva nyílik a
»Pannóniában« három akkordjából, akkor a decrescendóval érzékeltetni tudja a Kodály
által kívánt átmenetet is - valóságból a révületbe - úgy, mintha a költő Zrínyi
megálmodta volna a majdani Szózatot.
Az ének csak ilyen fantáziamozgató gondolatébresztéssel válik igazán tartalmassá.
Annál a megrendítő részletnél, hogy „Ez a rettenetes Sárkány a török, már Váradot,
Jenőt elvette..." hiába mondanám, hogy itt, crescendo!, itt, hangsúlyozni! - a
mondanivaló súlyát csak akkor veheti magára az előadó, ha tudja, mit jelentett Zrínyi
számára a II. Rákóczi György okozta végzetes csalódás, akiben mint leendő nemzeti
királyban bízott, s akinek szerencsétlen lengyelországi vállalkozása következtében a
török Váradot is elfoglalta* s tatár rabságba hurcolták az erdélyieket.

1992. december.

43

A kórusnak látnia kell az egész korabeli történelmi helyzetet, az európai katasztrófát, amit Erdély elvesztésének lehetősége akkor jelentett, s ez egyben eleve kizáija
mindenféle mellékgondolatok, az irredenta belemagyarázás szándékát is.
Meggyőződésem, hogy az igényes előadóművészet csak ilyen körűitekintő módszerrel érheti el célját, ellentétben a felületi cukrozás, sózás, paprikázás különféle
mesterkedéseivel, mik csak formalista szemfényvesztést „eredményezhetnek". Ha az
előadó a művészi gondolat legbelsőbb lényegét bontja ki, a zene megvalósíthatja a
szerző rejtett szándékát is. A tanulás és a tanítás munkája így válik igazán élményszerűvé, így lesz maga az előadás is élmény.
- Tudna-e még példákat említeni a részletek kidolgozásának hasonló szellemű
megoldásaira; melyek voltak azok a dramaturgiai vagy technikai gondok, amikre, mint
kritikus pontokra, nagyobb figyelmet kellett fordítaniuk?
- Annál a résznél, ahol a szóló Zrínyi véresen gunyoros, szarkasztikus nyilatkozását énekli: - „Úgy hallom, Brazíliában elég puszta ország vagyon, kéljünk spanyol
királytól egy tartományt, csináljunk egy kolóniát, legyünk parasztok" - a kísérő szólamok la-la-la-jában arra ügyeltünk, hogy ez már a spanyol királyi udvar könnyű, léha
vérű mulatozását érzékeltesse, Kodály pokoli erejű megjelenítő szándéka szerint, úgy,
mintha Zrínyi itt léprecsalná önfeledt honfitársait, míg aztán az idézett szöveg befejező
frázisát követő „a!" felhördülésében ki nem józanodnak ismét.
A mű egyik legemelkedettebb pontján, a Debóra énekénél attól kellett félni, hogy
a fügaszerűen kapcsolódó szólamok mechanikussá válnak. Ezt megelőzendő, ezúttal is
szükségesnek tartottam ismertetni: ki is volt Debóra, hogy ez az izraeli jósnő, Izrael
egyik bírájaként i. e. 1000 körül megverte a kánaáni Sisera hadait, s e győzelem után amint följegyezték - énekben dicsőítette a vele diadalmaskodókat, elátkozta a csatából
távolmaradtakat.
A Debóra-Zrínyi szimbólum párhuzamának mély átélése lehetővé tette, hogy ez a
részlet teljes himnikusságában bontakozhasson ki, s az itt nyert lendület segített abban
is, hogy a továbbiak során az igazak megdicsőüléséről éneklő kórus azzal a vakító,
ragyogó pompával tudja megjeleníteni a tündöklő napot, amilyen fenségessé és
mesterivé Kodály alkotta meg e témát a hatalmas erejű végső fokozással.
A kórusmű tanulásának természetesen megvoltak a maga szorosabban szakmai
problémái is. A technikailag nehezebb részeket többször ismételtük, de bajlódásnak,
küszködésnek a próbák során nyoma sem volt. S ez nagyrészt a kórus odaadó munkájának köszönhető. Jellemző, hogy a hangszálakat meglehetősen próbára tevő új és új
gyakorlásában alig lehetett visszafogni a kórust, holott köztudomású, hogy a hivatásos
énekesek eléggé vigyáznak a hangjukra.
- Kodály részt vett-e a próbákon, s jelenléte milyen hatással volt az előkészítés
munkájára?
- Októbertől kezdve néhányszor meglátogatta az együttes próbáit. Jelenléte mindig inspirálólag hatott. Néhány kisebb tanácsot is adott, és láthatóan elégedett volt a mű
értelmezésében mutatkozó nagyvonalúsággal. Tetszett neki a kórus lényegre tapintó
lelkessége, mely a partitúrát már ekkor képes volt élővé tenni.
- A technikai problémákon túl van-e a Zrínyi szózata előadásának egyéb kompozíciós szerkezetben rejlő kockázata?
- Kétségtelen, hogy az előadást mindenkor megnehezíti a benne levő, kíséret
nélküli baritonszóló. Palló Imre azonban - aki Kodály kifejezett kívánságára vett részt

44

tiszatáj

az előadásban - kitűnően látta el feladatát. Szólista és kórus közös érdeme, hogy
összhangban tudtak maradni; a szokásos »esés« helyett inkább mindig 1/4 hangnyit
•felhúzódtak*.
Általában elmondhatom, hogy a kórussal és szólistával való közös munka igen
élvezetes és örömteli volt. S végül meg kell vallanom, hogy a Zrínyi szózata nekünk
szóló meleg ajánlása is igen jólesett a különben szűkszavú Kodálytól.
Dicséret illeti a Magyar Rádió vezetőit, hogy Kodály iránti tisztelettől áthatva
mindent megtettek a sikeres bemutató érdekében, s a betanulás idején a más irányú elfoglaltságok alól mentesítették a kórus tagjait. Dicséretes továbbá a zeneművészeti
főiskolások önkéntes buzgalma, akik a viszonylag kis létszámú rádióénekkart kiegészítve hozzájárultak a mű Kodály 73. születésnapján rendezett első nyilvános előadásának sikeréhez.

PAPP GYÖRGY: SZŐLŐHEGYEN KERESZTÜL...

1992. december.

45

„A szegényeket felmagasztalod..."
PSALMUS HUNGARICUS
A kor fogalmai szerint nem volt szegény származású a kecskeméti vasútállomás
teherleadási pénztárnokának 110 éve született fia: Kodály Zoltán. Az apa hamarosan
Szob, Galánta, Nagyszombat állomásfőnöke lesz, a vasúti ranglétrán szépen emelkedve.
De látott szegénységet maga körül a gyermek is. „Galántai népiskola, mezítlábas pajtásaim..." - szól a Bicinia Hungarica I. füzetének ajánlása 1937-ben. Felvidéki gyűjtőútjain 1906-1910 között vezetett naplójából Ady vízióihoz fogható megdöbbentő képe
rajzolódik ki az alkoholizmus, betegség, koplalás sújtotta nincstelen paraszt nyomorának. Az 55. zsoltárból idézett verssor mintegy életprogramja lesz Kodálynak, aki mottónak írta valamikor 1949 után, egy eltépett levélborítékra: „1919 miatt egész idő alatt
kommunista-gyanús, 1945 óta reakció-gyanús igaz emberség útján."
A „kommunista-gyanút" a Károlyi Mihály-kormánynak „köszönhette" Kodály.
1919. február 14-én - 1918. december 31-i visszamenőleges hatállyal - Dohnányi Ernő
igazgató mellé a Zeneakadémia aligazgatójává nevezték ki. Maradt az őrhelyen, míg
1919 szeptember elején fel nem függesztették, s ellene vizsgálatot nem indítottak.
A Kodály ellen folyt fegyelmi vizsgálat jegyzőkönyvei nyomtatásban megjelentek; a tárgyalásokra készített jegyzetei szintén:
JSemmi hatalomnak kegyét, lett légyen bármely színű, soha nem kerestem. Semmi
koncessziót a vörösuralomnak nem tettem.
Hogy pedig kinek volt több oka fellélegezni, ki szenvedett többet, hadd soroljam
röviden fel.
Én legalább annyit szenvedtem, tisztelt bizottság, mint akármelyik kollégám. Csak
hallgattam, nem panaszkodtam, nem igyekeztem később tőkét kovácsolni belőle.
Végigtengődtem az időt árpakásán, mert nem volt módom, mint majdnem minden
kollégának, elutazni, vagy vidékről élelmet szerezni.
Az én szüleim lakásába is vöröskatonákat telepítettek Az én lakásomból is rekviráltak szobát.
Nem nagy bizalomra mutatott irántam, hogy az én telefonomat nem kapcsolták be,
mikor más kollégáké megvolt.
Alattam egy szakasz vörösőr tanyázott, nem tudtam, mikor törnek ránk.
Végül, az én feleségem töltött álmatlanul hónapokat, mert elfogott testvérbátyjáért
reszketett."
Kodály, kit a bolsevizmus vádjával bírái örökre el kívántak távolítani a Zeneakadémia tanári karából, mint üldözött sem mulasztotta el, hogy kiálljon a szociáldemokrata Reinitz Béla mellett, őt a Károlyi-kormány nevezte ki a kultuszminisztérium
színházi és zenei ügyeinek irányítására, s maradt is e poszton, mígnem 1919 augusztusában letartóztatták, rablás vádjával perbe fogták.
Ettől fogva emberi életprogramjának tekintette a mindenkori üldözöttek segítését,
a „szegények felmagasztalását". A gesztus nem, tartalma annál inkább változott a korral, amelyben Kodály élt.
A 20-as években anyagilag támogatta Szabó Ferencet, a koldusszegény zeneakadémistát, pedig tudta róla, az illegális Kommunista Párt aktivistája. Magánórákon

46

•giszaftáj

tanította is, jóllehet, Siklós Albert növendéke volt, nem Kodályé. Koszt-kvártélyt,
kenyeret szerzett Szabónak, zenei házitanítónak ajánlván be az ifjú Nádasdy Kálmán
mellé.
A 30-as évek végétől a vallásuk miatt üldözöttek mellé állt. Aláírta az I.
zsidótörvény, az 1938:XV. törvénycikk elleni tiltakozást (Pesti Napló, 1938. május 5.).
Egykori tanítványának, az emigráció gondolatával foglalkozó Kadosa Pálnak meleg
ajánló sorokat írt. Ha valóban kivándorol, bizonyosan talált volna méltó zenei foglalatosságot a Kodály által kiállított angol „bizonyítvány" alapján: „Kadosa Pál legkiemelkedőbb fiatal komponistáink egyike. [...] Ezen felül kiváló zongoraművész és pedagógus. Letelepedése tehát bármely országban feltétlenül nagy nyeresége annak az
országnak."
Megkísérelte a munkaszolgálatra behívott muzsikusok mentesítését. 1943-ban a
zeneszerzésosztályában 1940-ben végzett Weiner László érdekében fogott tollat:
„Mélyen tisztelt Vezérőrnagy Úr!
Engedje meg, hogy szíves figyelmébe ajánljam Weiner László volt tanítványomat.
Mint zeneszerző és zongoraművész a legszebb reményekre jogosít. Két éve az állami
pályázaton egy műve díjat nyert. Miután ő már 13 hónapot töltött munkaszolgálatban,
részben súlyos kézi munkával, úgy látom/ilyen szolgálat folytatása egész jövőjét
kockára teszi, s ezzel őt alkalmatlanná annak a kulturális munkának elvégzésére, melyre
felkészült s melyre hivatása van.
Kérésem az, hogy amennyiben a szolgálati érdek engedi, jövőbeli beosztásánál
hivatása és egyéni képessége legalább annyiban tekintetbe vétessék, hogy jövője ne válhasson kérdésessé.
Bízom benne, hogy amennyiben ily megoldás lehetséges, az méltóságod jóindulatán nem fog múlni, és vagyok
Bpest. 1943. júl. 12.
őszinte nagyrabecsüléssel
kész tisztelő híve
Kodály Zoltán"
A címzett neve a levélből nem derül ki; talán Rőder Jenő, kinek Kodály írt a keltezés napján (kötetbe gyűjtött levelezésében lappangó írásként szerepel). Hogy akkor
hasznát vette-e ennek a közbenjárásnak Weiner László, nem tudhatom; a háborút nem
élte tűi.
Egy héttel Szálasi hatalomátvétele előtt a szintén mártírhalált halt Deutsch Jenő
érdekében írt:
„Deutsch Jenő volt tanítványom a legkiválóbb és legsokoldalúbb magyar zenészek
egyike. Eltűnése - ha véglegesnek bizonyulna, a legfájdalmasabb vesztesége volna zeneéletünknek. Nemcsak kiváló zongora- és orgonaművész (e tekintetben távollévő tanára,
Bartók Béla nevében is nyilatkozhatom, mert ismerem a véleményét), hanem rendkívüli
zenei intelligenciája, a zeneszerzés minden ágában való jártassága és pedagógiai érzéke
következtében nagyrahivatott pedagógus, e téren eredeti gondolkodó és cikkíró.
Foglalkozott zenei folklórral is, itt a bonyolult fonográf-felvételek lejegyzésében nagy
gyakorlatra tett szert, mint bevált munkatársunkat különösen fájdalmasan
nélkülözzük.
Hozzátéve, hogy mint ember és jellem, szerénysége és feltétlen
megbízhatósága
által olyan jelenség, aki a mentesítés elbírálásánál alkalmazni szokott mértéket messze
meghaladja, kérvényének kedvező elintézését a legmelegebben ajánlom.
Budapest, 1944. okt. 8.
Kodály Zoltán"

1992. d®c@mlb©r

47

Kérdéses, vajon eljutott-e a munkaszolgálatos táborba az írás, életben találta-e a
muzsikust egyáltalán.
Legány Dezső kutatásaiból tudjuk, Kodály még idejében megkísérelte kimenteni
az országból két kedves tanítványát, Beutsch Jenőt és Weiner Lászlót. 1939-ben
Ausztráliában, a melboume-i konzervatóriumban keresett állást a számukra - eredménytelenül.
E témakörhöz tartozik, hogy a Kodály házaspár 1944-ig, a német megszállásig vagyis a vállalkozás megszűntéig - már-már tüntetően látogatta az OMIKE hangverseny eit-operaelőadásait. Az OMIKE az Operaházból, a zenekarokból-színházakból
kiebrudalt zsidó művészeknek nyújtott kenyeret s szereplési alkalmat.
*

A háború végét üldözöttként rejtőzve túlélő Kodály' mentőakcióinak 1945-ben
megváltozott az iránya, bár ismét az igaztalanul meghurcolt muzsikusok mellé állt.
Mindent elkövetett annak érdekében, hogy Bohnányi Emőt ne nyilvánítsa háborús
bűnösnek - mert nem volt az - a fasiszta múltat kivizsgáló zeneakadémiai igazoló
bizottság. Mégis megtörtént e szégyen, elsősorban a pártok delegátusaiból álló testület
parasztpárti és szociáldemokrata képviselőjének erősködésére. Valószínűleg Kodálynak
is része volt abban, hogy az igazságügyi miniszter rendeletére 1945. december 14-i
dátummal törölte Bohnányit a háborús bűnösök névjegyzékéből, ezáltal mentesítette a
vád alól. Mindazonáltal keserves évek vártak emigrációjában, a zseniális muzsikusra,
amerikai társadalmi szervezetek még 1949-ben is nyomoztak Bohnányi állítólagos náci
múltja után.
Az igazolóbizottság mondvacsinált indokokkal kívánta eltávolítani a Zeneakadémia igazgatói posztjáról Zathureczky Edét, a zseniális hegedűművészt és pedagógust, mert a grémium szociáldemokrata zenésztagja vágyott a tekintélyes pozícióra.
Kodály két levelet is írt Keresztury Dezső kultuszminiszternek, e túlkapás leállítására
kérve őt. írt ez ügyben Kadosa Pálnak is. Elment Zathureczky mellett tanúskodni az
igazoló bizottság ülésére. Védőbeszédéhez éppúgy készített jegyzeteket, mint 1919-20ban, a tulajdon fegyelmi tárgyalásához.
„Amint közeledtek az igazoló eljárások, csakhamar világossá lett előttem, hogy
Zathureczky ellen személyi hajsza van szervezés alatt. - Ez az, ami erkölcsi kötelességemmé teszi, hogy itt megjelenjek. Egyesek azi a dogmát hirdetik, hogy mindenkinek pusztulnia kell, aki az előző uralom alatt vezető állásban volt. Másutt az igazoló
bizottságok egyenesen kvártély csináló bizottságok módjára működnek maguk és
barátaik számára. Aggállyal nézik ezt a demokrácia igaz hívei. [...] Mennél több
abszurd ítélet hangzik el, annál jobban aláássa az egész igazoló eljárás hitelét, kiváltja
a reszenzust és az ellenintézkedéseket. Oda fogunk jutni, hogy az egész igazolás
haszontalan komédiává lesz• A Zathureczky-ilgy különösen alkalmas erre. A bizottság
előtt elvonultak a hangyaszorgalommal, jobb ügyhöz méltó buzgalommal, részken
rosszhiszeműen összehordott adatok. Ennek mérlegeléséből csak egy vélemény alakulhat
ki: itt hiba nincs, elmarasztalásra nincs ok. - Csodálnám, ha nem kérdené magától ezek
után minden bizottsági tag: honnan szítják hát mégis a közvéleményt, hogy Zathureczkyt
el kell ejteni? Azt hiszem, nem ítélhet lelkiismeretesen senki, ha nem igyekszik erre a
kérdésre is választ keresni, ha nem nyomozza ennek a közvélemény-szításnak
mechanizmusát egészen a kiindulópontig."
Kodálynak ez a mentőakciója szerencsésen végződött, az igazgató végül is helyén
maradt, a magyar zenekultúra javára.

48

•giszaftáj

„Kitelepítettek" feljegyzés az 50-es évekből; a cédulára írt nevek nyilván a
segítségére szorultak. Közbemjárása az akkori körülmények ismeretében aligha járhatott
eredménnyel. Aminthogy a feloszlatott szerzetesrendek internált tagjain sem segíthetett
a mélyen vallásos Kodály. „Sokszor gondolunk Önre és sorstársaira. " — írta a Kecskemétre internált páter Szedő Dénes ferences szerzetesnek, öt Kodály-kórasmű szövegírójának.
1954-ben, Nagy Imre miniszterelnöksége idején nyílt meg a Lórántffy utcában az
első budapesti ének-zenei általános iskola. Igazgatójául Kodálynak sikerült kineveztetnie Bors Irmát, a kiváló zenepedagógust, ki a rendházak feloszlatásáig, soror Virginia
néven Vincés apáca volt. 1957-1959 között oroszlánként harcolt Kodály az oktatás
magas rangú hivatalnokaival az iskola igazgatójáért - hasztalan. A mintai'skolának
számító intézményben fel kellett számolni a klerikális befolyást.
1950-ben Kodály fogadott védőügyvédet & koncepciós perbe fogott Szomj as-Schiffert György népzenekutató mellé, hozta ki a börtönből utóbb Halmos László zeneszerzőt, a jeles győri egyházzenészt. 1956 szeptember 16-i levelében a bebörtönzött
Pálóczi Horváth Lajos népzenekutató kiszabadításáért interveniált az igazságügyi miniszternél.
Miközben Vásáry Istvánt, a neves kisgazda-politikust, az 1944-es ideiglenes
kormány pénzügyminiszterét kitelepítették, Kodály minden módon támogatta több mint
gyanús káderlappal rendelkező fiát, Vásáry Tamást. A legjobb hangversenyzongorát
vette meg a számára, intézkedett, hogy legyenek hangverseny szereplései, húszévesen
kineveztette tanárnak a Zeneakadémiára. Utánanyúlt, amikor 1956-ban Vásáry elhagyta
az országot, mert nehezen indult a muzsikuskarrieije. Kodály számos nyugati zenészbarátjának - közöttük Ernestt Ansennet karmesternek - ajánlotta a figyelmébe a ragyogó
tehetségű fiatal pianistát, kinek fényes pályafutására ez a közbenjárás nyilván hatással volt.
„Az igazságtalanul üldözötteket minden rezsim idején védtem és védeni fogom." jegyezte fel Kodály egy noteszba, feltehetően 1945—46 táján.
1956. október 22-én - hétfőn - este rendezték a Nemzetközi Bartók Fesztivál'
záróhangversenyét Budapesten. (Számomra több mint emlékezetes ez a koncert, hisz
Cziffira György játszotta Bartók évekig formalistának bélyegzett II. zongoraversenyét.)
A 74 éves Kodály, a magyar zenekultúra „házigazdája" minden zenei-társadalmi
eseményen jelen volt. A kimerítő hetek lezárultával másnap, pihenni, Galyatetőre utazott törött lábú hitvesével. 1957. január 8-án tért vissza a fővárosba. Két napra rá szinte első dolga volt ez - beadványt írt a Honvéd Művészegyüttes hímeves férfikarának megmentéséért. Az együttes ősszel Kínában turnézott, Moszkván keresztül tért
haza. A Vass Lajos vezette énekkar politikailag „méltatlanul" viselkedett, büntetésül a
hadsereg megszüntette 1957-ben a fenntartását. „A Honvédelmi Minisztérium illetékes
szervénél közölték: »A hadsereg az énekkarra nem tart i g é n y t * ( N é p a k a r a t , 1957.
január 15.) A katonákat nem sikerült jobb belátásra bírnia Kodálynak, elérte azonban,
hogy e kiváló dalos közösség fennmaradjon; Állami Férfikarként működött két esztendeig a Filharmóniában, míg 1959-ben visszafogadta a sereg.
Kállai felirattal került nyilvánosságra nemrég Kodály két feljegyzése, meglehet,
levéltervezet 1957-ből vagy 1958-ból. Idézem: „10 év: akik nem ismerték és nem szerették. Erőszak, hazugság. Ok és okozat, mathematikai bizonyság. Bika végre felugrik és
döf. Szervezetlen, eszielen, céltalan. Nem kintről szerveződik: belülről izgatták, tíz évfej
folytonosan. - Aggasztó tünetek: ismét? Belülről izgatás fokozódik.
Ártatlanok
üldözése, oktalan bosszúhadjárat, justizmord. Amint ez egy ponton megfigyelhető vegy-

1992. szeptember

49

tisztán (Haynau). f...] Ülnek a fellegvárban, nem tudják, mit érez, gondol a nép,
melynek nevében uralkodnak. Ez a módszer állandósítja októbert. [...] Az a ló, melynek
véresre rángatják a száját, végre megbokrosodik. - A bika, ha nyugtában folyton
piszkálják, végre felugrik, és döf, akit lát. - Népet kormányozni nem lehet néppszichológiai ismeretek nélkül. Es szeretet nélkül nem lehet hibáiról leszoktatni. " Kodály értékelése merőben különbözik a hivatalos állásponttól!
E jegyzet elemei visszatérnek az első fokon halálra ítélt Mécs Imre kegyelmi
kérvényét támogató levelében:
„Budapest, 1958. december 7.
Kedves Kállai elvtárs,
megint halálra ítéltek - törvénytudók szerint jogtalanul - egy 24 éves elektromérnököt. Az 1956-ban kimentek hiányát hogyan pótoljuk, ha kiirtjuk az ittmaradottakat, akik kimehettek volna, ha akarnak. De nem akartak, ezért ez legyen a sorsuk?
Minden kérésem az, légy szíves odahatni, hogy a legfőbb ügyész figyelmére méltassa a védő fellebbezését. írtam ugyan neki, de nem ismerem személyesen, s nem
tudom, megkapta-e.
Elvi szempontból kívánatosnak tartom, hogy vége legyen már a justizmordok sorozatának. Mennél több családot érint, annál jobban növekszik a gyűlölethullám, amivel
végre semmiféle Kormányzat nem tud megbirkózni. »Oderint dum metuant« [Gyűlöljenek ám, de féljenek] alapján nem lehet tartósan kormányozni, legkevésbé magyarokat.
Remélve, hogy ebben egyetértesz, közlöm a fellebbezés számát.
1958 BFL. 25826. Mécs Imre IX. r. vádlott.
Szíves köszöntéssel
Kodály Zoltán "
A kérés ellenére is kemény tónusú levél tegező hangját - „légy szíves odahatni" magyarázza, hogy Kodály tagja volt a Hazafias Népfront Országos Tanácsának, Kállai
meg, 1958 januárjától, elnöke a szervezetnek. Mert egyebekben fölöttébb ritkán kevesekkel - tegeződött. Kodály akciója - mint tudjuk - eredményes volt.
Mécs Imre beszélte el, hogy Csorda Romána egykori apáca teremtette meg
családja és Kodály Zoltán között a kapcsolatot. Az apácarend által fenntartott Ranolder
Intézet kiváló zenetanára, 1940-től igazgatója, rendfőnöke volt ő egykor, az Éneklő
Ifjúság mozgalom jeles kóruskarnagya. Reá már valószínűleg kevesen emlékeznek,
munkatársára, a szárnyai alatt oly nagy művésszé növekedett Andor Ilonkára, remélem,
többen.
Mécs Imre emlékezete őrzi, Kodály „arra is vállalkozott, hogy ha másodfokon is
halálra ítélnek, akkor édesanyámmal együtt azonnal »fölmegy« Dobihoz, s kegyelmet
követel számomra." Nem csupán tekintélye okán tehette (volna) meg ezt; gyakran volt
együtt Dobi Istvánnal, az Elnöki Tanács elnökével Galyatetőn, hol mindkettejüknek
állandó lakosztály állt a rendelkezésére.
Zathureczky Edét, a Zeneakadémia igazgatóját egyszer, 1945-ben sikerült megmentenie Kodálynak. Az igazgató mintegy „hivatalból" lett az Akadémia forradalmi
bizottságának elnöke, majd több százezernyi társával elhagyta az országot. Kvázi legálisan, egyéves szabadság birtokában, engedéllyel (bizonyára még időben intézte el a
nyugati turnéitól hét évre elzárt művész, Bartók egykori szonátapartnere). Kodály minden követ megmozgatott, hogy Zathureczky újabb egy év szabadságot kapjon, az
1957/58-as tanévre. Hazavárta, hazavártuk. Igazgatói posztja - ez megfelelt Kodály in-

50

•giszaftáj

tencióinak - két tanévre betöltetlen maradt, a Zeneművészeti Főiskolát háromtagú
grémium vezette. Végül aztán, Zathureczky Ede 1959. május 31-én bekövetkezett korai
halálával, céltalanná vált minden további erőfeszítés.
1959-ben nyugdíjazta a Zeneakadémia az akkor már 69 esztendős, az intézetben
négy évtizede tanító Molnár Antalt, Járdányi Pál tanári állását pedig megszüntette.
Kodály meleg hangú levélben próbálta enyhíteni első monográfusának, Molnár professzornak bánatát (haláláig nem heverte ki e sértést).
1957-ben Molnár Antalt, a tantestület roppant tekintélyű tagját bízták meg ama
fegyelmi bizottság elnöki teendőinek ellátásával, amely a főiskolán lezajlott
„ellenforradalmi" események kivizsgálására, példás büntetések kiszabására rendeltetett.
A feladat alól kitérni nyilván nem lehetett, a vizsgálat azonban kutyakomédiává változott, a bizottság elnöke semmiféle büntetés kiszabására nem volt hajlandó. Még abban
az évben Kossuth-díjat kapott Molnár professzor, ki, miután 1949-ben az MDP Kultúrpolitikai Akadémia zenész előadójától megkapta a burzsoá zenetudomány bélyegét,
évekig egy sort sem publikálhatott. El is fogadta, meg nem is, a velejáró pénzt
szétosztatta a Zeneakadémia rászoruló kollégistái között. Két év múlva megkapta az
obsitot.
Járdányi Pál esete merőben más. O a Központi Értelmiségi Forradalmi Tanács
tagja volt 1956-ban. Kodály legkedvesebb zeneszerzés-tanítványainak, népzenekutató
munkatársainak egyike, hegedűs oklevelet Zathureczkynél szerzett. Lenyűgöző tudás
birtokában tanított - engem négy éven át - megszállott maximaiizmus jegyében. Megközelíthetetlen magasságban lebegett tanítványai fölött, személyes sértésnek fogva fel,
ha valamit nem tudtak. Pedig a Zeneakadémiára oldott, személyes tanár-növendék
viszony volt a jellemző. Ettől Járdányi taníthatott volna tovább, korai haláláig.
A közhit úgy tartja, azért kapta kézhez a felmondást, mert 1959 tavaszán, a
Zeneakadémia tanévzáró tanári konferenciáján túlságosan meleg szavakkal búcsúztatta
Zathureczky Edét, a nemrég elhunyt volt igazgatót. Én másra emlékezem, bár jelen
persze nem voltam. Járdányi a megszálló csapatok Magyarországról való kivonását
szorgalmazta. Azt mondta (volna), nem tanít, amíg idegen hadsereg van az országban.
Kívánsága azonnal teljesült, professzori megbízatását megszüntették.
Kodály tüstént segített Járdányi Pálon, a Tudományos Akadémia Népzenekutató
Csoportjában addig munkatársként működő zenefolkloristát osztályvezetővé nevezte ki,
munkáját, hazai és nemzetközi tudományos érvényesülését minden módon támogatta.
Külön fejezet lehetne a Kodály által, arra érdemes muzsikusoknak írt ajánló levelek ismertetése. Figyelme nyugdíjügyek kedvező elintézésére éppúgy kiteijedt, mint
általa nagyra becsült muzsikusok kitüntetésére (Komor Vilmos karmesterünk Kossuthdíjáért 1955-től kilenc éven át csatározott).
*

Amennyire tudom, az egyébként természete szerint is szűkszavú Kodály nem
beszélt arról, hogy kinek, mikor, miben segített. Vázlatos áttekintésem nyilvánvalóan
hiányos, archívumokból bizonyára sok dokumentum kerül még elő. Humanizmusának
lényegéből fakad a mindenkori üldözöttek gyámolítása. A kommunistagyanús, reakciógyanús, mára egyesek szerint populistagyanús Kodály Zoltánt soha, semmi nem tántoríthatta el ettől az életprogramtól.
Napjainkban ki mellé állna a negyedszázada eltávozott?
fln&ue-i

fjcuuM,

1992. szeptember
MÓSER

51

ZOLTÁN

Julianus barát négy útjáról
A műit töredékei*
1. BESZÉL A FOLYÓ

Három ember áll a parton: Magor, Merak és Csubokszár. Három szerény, nyugodt és békés vitéz. Ott állnak a magos parton, alattok tajtékosan, vidáman-haragosan
árad a folyó. A beszédit hallgatják. A beszédit hallgassuk:
- Én vagyok az Etil. Folyóvizem mentén saijadzott, növekedett hajtás Ti vagytok.
Ti már nem emlékeztek rám, de én emlékszem mindhármótokra...
- Emlékszem hajatok színére, asszonyaitok hajlóspálca termetére...
- Emlékszem gyermeki játékaitokra, fűzfasípotokra, bikahólyag dudátokra, dobotokra, sámánaitokra, szent szokásaitokra...
- Emlékszem sátorverő örömötökre, sátratok melegére, állataitok jó szagára, vezérlő csillagaitokra, vezéreitekre...
- Az újszülöttet védő áldozataitokra, a Jó és a Rossz szellemeknek bemutatott áldozataitokra, áldó imáitokra, ősi isteneitekre, halotti toraitokra, faragott fejfáitokra,
faragott bálványaitokra, áldozó berkeitekre, varázsigéitekre; hangos jajra s panaszos
dalra, sírásra, sikongásra, dudaszóra...
- Szivárványos hangotokra: dúdoló énekeitekre, menyasszony-búcsúztatóitokra,
juppa dalaitokra, bűbájoló énekeitekre...
- Emlékszem medveáldozó ünnepeitekre, dobolós táncaitokra, fegyvertáncaitokra;
a fegyverkovácsokra, az íjkészítőkre is; az íjvonó vad erőtökre, vadat kergető szittya
erőtökre, dárdavető mozdulataitokra; halat fogó örömötökre, ménesterelő örömötökre;
menyasszonyszöktető vágtáitokra, lovas versenyeitekre; fehér lóáldozatotokra...
- Közös szavaitokra... De Ti, ezekre emlékeztek-e még!?
A három vitéz egymásra nézett, és figyelt. Figyelték a daloló, a beszédes
szavakat:
- Kender, komló, ser... gyűrű, gyöngy, tükör... tinó, toklyó, üvecs, ökör... kút,
kapu, karó... sátor, sárkány, serke... búza, balta, béka, béke... bölcső, koporsó... hír,
kín... gyász, gyom... gyarló, ünnep...
Ahogy mondta a Folyó-anyácska, ahogy sorolta e szavakat, úgy bólogattak, mert
ismerték mindegyiket.
- Te, Magor, kinek ágyékából a magyar nemzet áradt, hosszú utat bejártál,
messzire eltávoztál - egészen a Duna két partjáig. Ti ketten itt maradtatok közelemben:
Te, Merak, ki a mari nemzetet alapítottad, a bal partomon telepedtél meg népeddel; s
Te, Csubokszár, a csuvas nemzet szülője a jobb partomon maradtál...
- Kétezer éve váltatok el. Ami volt, arra csak én emlékszem. De néha egy-egy
szóban, egy-egy szólásban, de még inkább régi dalban, énekben a régi múlt, a régi
örökség Nektek is eszetekbe jut. Ezért hát Magor, Merak és Csubokszár mondom Nek* Kodály Zoltánról szóló, a fiataloknak szánt könyv egyik fejezete volna ez a rész.

52

•giszaftáj

tek és kérem Tőletek: hallgassatok mesét, jáijatok táncot, daloljatok, és énekeljetek! így
emlékezzetek majd rám, és emlékezzetek egymásra...!
- Beszédem végzém: daloljatok, énekeljetek... daloljatok... énekeljetek...
2. MAGNA HUNGÁRIÁBAN ÉLNEK MAGYAROK

Sok évvel ezelőtt írtam le ezt a költött mondát egy csebokszári (csuvasföldi) utazás
élményeinek hatása alatt. Julianus harmadik útját készültem megírni, de csak eddig jutottam, amit - be kellett akkor látnom - így folytatni nem nagyon lehetett. És amikor
újra nekirugaszkodtam volna, észrevettem, hogy ezt már megírta egy költőtársunk,
méghozzá ugyanilyen címen. Nem baj, akkor én a negyedikről írok, de hát erről is
szólott előttem már valaki. (Sőt! Ötödikként egy különös, kései találkozásról is írt egy
vogul költő* hosszú és szép verset.) így hát ezt tovább fokozni, ilyen címen tovább írni
nem volna szerencsés. Helyette önként adódott az a megoldás - és ez jobbnak is, okosabbnak is tűnt - , ha sorra vesszük ezeket az utakat, hogy azután egy közös útról, a
zene segítségével könnyen bejárható nagy útról próbálunk szólni.
Mindenekelőtt Julianus barátról kell megemlékeznünk, akinek életsorsáról keveset
tudunk. Szobra ott látható a budai várban, a Halászbástya előtt, akiről Kodolányi János
kétrészes, vaskos regényt írt.
Julián, Juliánis fráter domokos rendi szerzetes** volt, aki - társaival - kétszer
indult el a keleten maradt magyarok felkutatására Magna Hungariába (Nagy-Magyarországba). Hite és rendje feladata szerint elsősorban missziós, hittérítő szándékkal. Élső
keleti útjára minden valószínűség szerint az 1235-36. évben került sor. Julianus ennek
az útnak élményét nem írta le, hanem az ő elbeszélése alapján 1237-ben a pápai kúria
számára az ugyancsak domokos rendi Riccardus barát készített „úti beszámolót",
jelentést. E jelentésből kiderül, hogy „régi gestában" olvasták, „hogy keleten, Magna
Hungariában élnek magyarok, de nem tudták, hogy hol, s ezért 1232 táján négy
domonkost küldtek felkutatásukra. Négyük közül három elpusztult, s csak egy, Ottó tért
vissza, utolsó erejét megfeszítve. Halálos ágyán elmondta, hogy merre lehet megtalálni
a keleti magyarokat. Az ő útmutatását követve, Béla herceg költségén indult el
negyedmagával Julianus nevezetes kutatóútjára.
Mivel útirányuk Konstantinápolyba és a Krím-félszigeten át vezetett, és hosszabb
időt töltöttek az itt lakó alánok vagy jászok, a mai oszétek elei között, csaknem bizonyos, hogy Ottó a szavárd magyarokat kereste, és feléjük irányította követőit. De mivel
nem keltek át a Kaukázuson, nem találták meg maradékaikat. Hat hónapos hiábavaló
keresés után, miután élelmük és pénzük is elfogyott, két társukat hazairányították,
Julianus pedig Gerhardus nevű társával gyalog észak felé indult, a másik távoli ország
* Juvan Sesztalov: Julianus barát.
** A domokos rend alapítását - akik nevüket alapítójukról, Szt. Domokosról kapták —
III. Honorius pápa 1216-ban hagyta jóvá. Magyarországra 1221-ben Magyar Pál, volt bolognai
jogtanár, Szent Domokos tanítványa telepítette át. Itt csakhamar közkedveltségre tett szert. Igehirdetésük, missziós, hittérítő tevékenységük nem ismert akadályokat. Elsősorban a bogumil
eretnekeket és a még pogány kunokat térítették. A tatárok Kunországban, majd a tatáijáráskor
Magyarországon sokat megöltek közülük. Kolostoraik voltak az összes püspöki városban,
továbbá Budán, Pesten, Selmecbányán, Kassán, Kolozsvárt, Segesvárt, Besztercén, Nagyszebenben, Brassóban stb. Budai kolostoruk a Mátyás templomtól északra állott - a mostani Hilton
szálló helyén - , s benne I. Mátyás korában nagy hírű hittudományi iskola volt. (Karácsonyi
János alapján.)

1992. szeptember

53

felé, ahol magyarokról tudtak. A Volgától keletre lakó magyaroktól már a Magyarországra járatos volgai bolgár kereskedőktől is hallhattak, Anonymus éppenséggel ide
helyezte az őshazát, s innen vezette el a magyarokat Szuszdálon és Kijeven át a Kárpátmedencébe.
Julianus társa a lakatlan pusztákon át vezető egy hónapos gyalogúton annyira elcsigázódott, hogy egy Volga menti mohamedán városban meghalt. Julianus egy mohamedán pap szolgájaként egyedül ment tovább Volgai Bolgárországba. A Volga és Káma
összefolyása körül fekvő, fejlett gazdasággal és művelődéssel rendelkező mohamedán
ország fővárosa a keleti oldalon fekvő Bolgari volt. Itt találkozott össze Julianus egy
magyar asszonnyal, aki oda ment féijhez." (Györffy György) <5 magyarázta el, hogy
kétnapi járóföldre hol, merre is laknak a magyarok. „Megtalálta pedig őket a nagy Etil
folyó mellett. Kik látván őt, s megértvén, hogy keresztény magyar, nagyon örvendeztek
megérkezése felett. Körülvezették őt házaikban és falvaikban és keresztény magyar
véreik királyáról és országáról behatóan tudakozódtak."
A folytatást és megjelenítést a továbbiakban Arany Jánostól vesszük, aki valószínűleg Riccardus jelentése alapján - Az utolsó magyar című, töredékben maradt
versében így ír erről a találkozásról és fogadtatásról:
„•••egy nap az Ételen
Zarándok férfi megjelen,
Hozván nekik hirt messziről,
Az elszakadt vérek felől.
Szemnek idegen volt az ősz,
De fülnek édes ismerős.
Fedé alakját durva öltöny,
Ember olyat nem lát e földön,
Daróca hosszú, barna-pej;
Egy köntössel ruházva fej,
Tarkó, derék s a többi rész;
Fedetlen csak az arc, a kéz.
Csípőit nem övezte szablya,
Öve silány kötél darabja;
Fegyver helyett csak gyámoló
Hosszú bot a kézbenvaló;
Nem is volt rajta semmi vas,
Tekintete nem harcias:
Szakálla simán összefolyt,
Ajkán ezüstből jugge rojt;
Békés az arc, szivet nyerő;
Táltos vala - szent ember ő.
De mint az édes anyatéj,
Mit csecsemőnek szívni kéj Hozzátapad
kacsóival,
Kis lába fickánd, mint a hal -:
Úgy folyt magyar nyelvén a szó,
Testvéreink hírét hozó;
Es aszerint csüggött szaván
A hű rokonszív, mind ahány.
Beszélte a múltat s mait:

A bujdosók nagy harcait;
Hogy vítta meg a kincses Kárpát
Havas bércét Almosfi Árpád;
A szép hazát, mely Ételé,
S örökje volt, hogyan leié;
Világgá onnan a bitangot
Hogy űzte, mint gyors szél katangot.
Beszélte még a tisztes ajk,
Árpád nemén hogy kele Vajk:
Ez koronát fejére tőn,
István nevet viselni vőn;
Népének ez törvényt ada,
Nagy volt tanácsa, mint hada;
Élődi nyertét örökül
Megállatá, hogy a magyart
Duna s Tisza két víz mögül,
Mig napok, éjek lánca tart,
Ne űzné ki se csel, se kard.
Így több királyt az idegen,
Számlála húszat kereken;
Felhozta Endrét, barna Bélát,
Dicsérte László hős acélát,
És többet'ily neven sokat,
Említ vala meg másokat,
Kit tettiről, kit név szerint, Árpád hatalmas vére mind.
Most Béla — mondá — huszadik
Király immár uralkodik:
Alatta rend, alatta béke,
Rablónak ott nincs menedéke; ..." stb.

54

tíszatáj

Juliamis - akit Arany János a följegyzések alapján valószínűleg hűen, hitelesen
jelemtett meg - hamarosan, 1236 nyarán, amikor megtudta, hogy az ötnapi járóföldre
állomásozó hatalmas mongol sereg Németország megtámadására készül, hazaindult.
A mordvinok földjén, Oroszországon és Lengyelországon keresztül karácsony második
napján (dec. 26.) ért a szepességi kapunál magyar földre.
A megérkezés után küldte el Riccardus barát a jelentését. Ezt IX. Gergely pápa
olyan fontosnak tartotta, hogy magát Julianust személyes megjelenésre Rómába rendelte. „Ezalatt további négy domonkost küldtek Szuszdálon át a magyarokhoz, akik a
mordvin földön már a tatárok elől menekülő magyarokkal találkoztak. A mongolok
ugyanis már 1236 végén elfoglalták Magna Hungáriát és Volgai Bolgárországot.
A szuszdáli fejedelem azonban visszarendelte a római egyház térítőit keleti űtjukról.
Ezek közül kettő megkísérelte, hogy a tatároknak behódolt mordvinok földjén át jusson
Keletre, de örökre nyomuk veszett." (Györffy György)
Ezalatt, 1237 tavaszán, Rómából való visszatérése után Julianus elindult három
társával - az említett szerzetesek után - második útjára. Julianus száz nap alatt, 1237
nyarán elért Szuszdálba, de tovább azonban nem haladhatott. Itt ugyanis „menekülő
magyarokkal, bolgárokkal és oroszokkal beszélve megbizonyosodott arról, hogy a Volgán túli Nagy-Magyarország elpusztult, s a mongolok a folyók befagyását váiják, hogy
Oroszországot megtámadják, további céljuk pedig Magyarország elpusztítása. A szuszdáli fejedelemtől elhozta a mongol kán IV. Bélához intézett fenyegető levelét, melyet a
mongol követtől az oroszok vettek el. Ennek birtokában 1237-38 telén sietve jött haza,
s megírta levelét a nyugati egyházfőnek." A tatárok életéről szóló levélben Julianus
barát felhívja a figyelmet a közelgő veszélyre - figyelmeztetése jogosultságát rövidesen
a tatáijárás igazolja is - , de szólt, elsőként az európaiak közül, a tatárok eredetéről,
szokásaikról, hadviselésükről, és a hozzá ért legendás hírek alapján hadra kelésük
okairól is.
Julianus, aki egyszerre kereste az őshazát, az ottmaradt testvéri magyarokat, és
egyszerre volt hittérítő is, félbemaradt útjáról szóló levelének végén így ír visszatérésének szomorú okáról: „Én pedig és társaim, látván a tatárok által elfoglalt földet,
és megszemlélvén a megerősített vidéket, mivel már semmi gyümölcsöt nem szüretelhettünk, visszatértünk Magyarországra. Jóllehet, sok hadsereg és rabló között haladtunk át, mégis az anyaszentegyház imáinak és kegyelmének támogatásával épen és sérthetetlenül eljutottunk szerzetestársainkhoz és a kolostorba.
Egyébként, hogy mi a teendő és cselekedni való, mikor milyen Isten ostora
érkezik és közeleg a Krisztussal eljegyzett egyház fiaihoz, Szentségetek kitűnősége
gondterhesen előre látni méltóztatik."
3. JULIANUS HARMADIK ÚTJA

Julianus barát két nagy útjáról, viszontagságairól ennyit tudunk, s mivel életét hogy milyen volt előtte, s milyen utána - nem ismerjük, alakját és személyét ezen utakkal azonosítjuk. így lett s maradhat az őshazát keresők, kutatók, a magános keleti
vándorok előképe: Körösi Csorna Sándor, Stein Aurél, Berzenczey László, Maróthy
István, Jerney János, Reguly Antal méltó elődje. Alakját - talán Arany János verse
alapján - megálmodta Meszlényi Attila grafikus és Antal Károly szobrászművész (1937ben), aki társával, Gerhardussal együtt ábrázolta. Azt a pillanatot örökítette meg,
öntötte bronzba a művész, amikor társa - a négy közül az utolsó - összerogyik és

1992. szeptember

55

meghal, ám ennek ellenére az egyedül maradt Julianus barát továbbmegy. Tovább a
Volgai Bolgárország felé, a keleten maradt magyarok felkutatására.
Julianus barátnak két útjáról már szóltunk, a harmadikról pedig az elején említést
tettünk: ezt a költő Lezsák Sándor álmodta meg több mint tíz évvel ezelőtt. Julianus
harmadik útja nem más, mint a végső - mindannyiunkra váró - nagy út, az utolsó út:
életünk utolsó órája, perce. Amikor biztosan tudjuk, érezzük, hogy mennünk kell - bár
maradnánk még!
amikor pillanattá zsugorodik minden: az egész élet, életünk,
amellyel akár akarunk, akár nem, de számot kell vetnünk. S ahogy majd valószínűleg
mi is, Julianus is fényt kért, fényt remélt setétedő világának alkonyulatánál, „midőn
már beestéledett". Hallgassuk imáját, ezt a csodálatos prózaverset:
Jm eljőve utolsó órám...
Emlékezz, atyám, világosan, mily nagy lelkendözéssel tipródtam kiráí urunkhoz
Mogyeriországból, s hozjtan a hírt, NYELVÖK TELJESSÉGGEL MAGYAR VALA,
TALÁLÁM ÜKÖT MUNKÁBAN JÓL. Attul fugva még erősebben apolgattam az hiú
reményt, hogy ézös atyánkfiait hívjuk a mii drága országunkba... Jártam az égigérő vad
högyek lábainál, értöttem szót az megcsonkult magyariakkal, DE ŰK OTT VANNAK
HONN! Hiába mondám nékik, jertek az mii országunkba, Béla királunk körösztény
országába, az vének azt felelék: ez a mii földünk, őseink földje, itt van nyugovásunk, ÉS
LÁTAM, HOGY EZ VALA RENDJÉN: Uram, irgalmazz, az kétség ingó szavai ilyetén
sorban számból még nem hulltak elő. Én magam sem hittem az távoli magyarok
menekülését, maradását. Látám előre gaz mohalok gyilkos kardját, rettenetét. S az
ennél es nagyobb veszödelmet, meglátám, HOGYAN SZÍVJA FÖL ELSZAKADT
TESTVÉREINKET AZ HÍVSÁGOS VÁROS, AZ RABSZÍJ, AZ IDEGEN ÖL. Látám
mindezt jól, s valék én csontig töhetetlen. DE AZ MÜ ORSZÁGUNK ES TÖHETETLEN!
Jutánk mü es meráni veszödelemhöz, finomkodnak az harácsos teutonok. SZAVUNKAT
NYIRBÁLJÁK, MELEGÍTIK S LÉSZEN BELŐLE MÁKONYOS LŐRE, SZEMÜNKBE
LÖTTY! Magunkat sem tudjuk istápolni, vérünk se marad az orcapiruláshoz, hogyan
védenőnk hát az távoli magyarokat? S második utam vala fakadó bizonyosság. Az Dontű-Magyarország fölserkent mohalok tüzében égett, s az élők riadtak világába szét, S
NEM LÉSZEN MÁR, KI ŰKET ÖSZVETEREUE, MAGUNK ES GYÖNGÉK, ÁRVÁK
AZ VESZÖDELEMBEN. Uram, már csak benned van bizodalmam, teküntsed gyarló
szógád, engedőit folyást ördünk szavainak. De végzöm a szót, értelmem alig világol
már, csak kormoz, az testem es macskásodik. VÉGY HALÁL, ÉNGÖMET, NE LÉGYEN
KEGYELÖM MAGAMNAK, FATTYÚ FÉLELMEIMNEK. Vigyetök az ablakhoz fénybe!
Mindig es tudtam, hogy utolsó utamra délben indulok el, mikor az fényös nap jár a
legmagosabban. "
4. MENNYI GYÜMÖLCSÖT SZÜRETELHETÜNK?

avagy julianusi utak hétköznapokra és ünnepekre
„Visszafordultunk, mivel már semmi gyümölcsöt nem szüretelhettünk" - írta
második útjáról Julianus. Mi most épp az ellenkezőjét állítjuk, amikor Julianus kései,
mostani - hétköznapi és ünnepi - útjára hívunk. Pontosabban szólva a kései szüret
reményében útra kelhetünk bármikor. Ehhez nekünk már nem kell pogány módra hajat
növeszteni, nem kell zarándokbotot kézbe venni, sőt egy lépést sem kell tenni, csak
szállni, száguldani az ének, a dal segítségével immáron nem a madár, a fecske, de a
repülő sebességével. „Tündéri álmot szállítok reátok", mondanám Madách segítségével,
bár ez - szintén tőle tudjuk - tünékeny, rövid ideig tartó. Ezért itt az álomlátás ténye, s

•giszaftáj

56

annak emléke - hol is láttam én ezt? hol is álmodtam? - a fontos. Am ehhez
elengedhetetlen, néhány népdal ismerete, felidézése. Vajon van-e olyan ifjú vagy felnőtt
- függetlenül attól, hogy szeret-e, vagy tud-e énekelni - , aki ne ismerné a „Volt nekem
egy kecském" kezdetű éneket?
Tempó gíusto J=i20
— — —
0 0 0 —
0 0 0 —
A
w
0 I o
w
0
P
/ L 2
l' H
f
i r
1
I
1 r
Volt nekem egy
0

f

kec.ském,

a

m

farkas,

Kertbe rekesz - tett tm,

m *í
1
'

0
~

Megette

tudod-e?

:

tudod-S?

;

0

0

tudod-e?

t

L

- #
Csak a szarvát

hagyta,

látod-é?

Mi az, ami ebben az énekben érdekes, feltűnő? A kotta jól mutatja, aki tanulta,
tudja is, hogy a második sor hangsora az elsőnek pontos megfelelője, csak éppen mindegyik hang öt hanggal (kvinttel) lejjebb van. Ez a pentaton (ötfokú), kvintváltó, magyar
népdal a népzenének legrégibb, legősibb rétegéből' való.
Három olyan fontos fogalom, kifejezés került elénk egy mondaton belül (magyar
népdal - pentaton - kvintváltás), amely részletesebb és részletezőbb magyarázatra
szorul. Ezért most egy rövid ideig álljunk meg az ígért julianusi úton. Magyarázatot
a könyv témájának és céljának megfelelően elsősorban Kodály Zoltántól kérünk és
veszünk.
„Mi a népdal?" - teszi fel egyik írásában a kérdést Kodály, és ilyen választ ad:
„Erre eddig senki sem tudott pontosan megfelelni. Jobb lesz a kérdést így feltenni:
mi az, amit a nép énekel? Ha ezzel a jelszóval kutatnák keresztül azt a rengeteg, sokféle
anyagból összevegyült tömeget, amit az élő néphagyomány fenntartott, megállapítanák
sokféle rétegződését, kiderítenénk egyes darabok szerzőit, keletkezésük korát, irodalmi
hatásokat: egyre több világosság derülne ma még megoldatlan kérdésekre. A sok
rétegből valószínűleg két főréteg emelkedne ki, egyik: ami először városon, városban,
művelt körben hangzott, s onnan teijedt lefelé; másik: ami falun termett, s fölfelé vagy
ritkán hatolt, vagy sohasem hagyta el a falut.
Többszöri átrostálás után kiválna egy fajta, mely jóformán minden népnél közös:
az ősi lelki alapréteg költészete, amely még a népek gyermekkorában a társadalmi
tagozódás előtt keletkezhetett.
Ez az őslélek a később rárakódott rafinált kultúra alatt is megmaradt, s időről
időre megszólalt."
„Az elteijedés legfőbb módja: szájról szájra. Hallás után tanulják a dalt, néha
leírják a szöveget, a legkevesebben vásárolják. Mivel a nyomtatott szöveg állandó ellenőrzése nincs meg, szöveg, dallam változásoknak van kitéve. Minden kedveltebb dalnak egész variáns-flórája keletkezik. Az elteijedés nem szorítkozik egy-egy társadalmi
osztályra: a közös dalkincs áthidalja a korlátokat. Mindenki dalol: a dal a nemzeti élet
egy része, nálunk: ^nemzetfenntartó erő*. A zene és szöveg összetartozása oly szoros,
hogy egyik a másik nélkül nem is él, egyik rögtön fölidézi a másikat."
Arra a kérdésre, hogy mi a népdal, Csoóri Sándor egyik szép tanulmányában ilyen
választ ad: „A népdal a megíratlan idők lírai emlékezete. "
Lorca a spanyol bölcsődalok kapcsán ezt íija a népdalról:
„A történelem indulati elemei, dátumokhoz és tényekhez nem kapcsolódó tartós
fényei a dallamba és az édességekbe menekülnek. A spanyol szerelem és a spanyol

57

1992. szeptember

szellők az énekekben és a mézes mandulakenyérben élnek tovább, ezek hozzák magukkal holt korok eleven életét, nem pedig a kövek, a harangok, az emberek jelleme, sőt,
még a nyelv sem."
„Némi kiigazítással és behelyettesítéssel nem mondhatnánk-e ugyanezt el a mi
népdalainkról? - teszi fel a kérdést Csoóri Sándor. - A Dunáról fiíjó szélben hallgatózva, a császár udvarát fölszántó ekevas jajgatására figyelve, vagy a kaszasuhanásra,
mely ki tudja, mióta, csak rozmaringot arat?"
S ezzel máris ott vagyunk annál a fontos, izgalmas kérdésnél, hogy mi a magyar
a népdalban, mi a magyar a zenében? Kodály válasza így szól:
„Van azonban nekünk éppen a zenében egy szilárd pontunk... ez a szilárd pont a
népzene, annak is legősibb rétege.
Ha ugyanis kiválasztjuk, félretesszük a nép dalai közül mindazt, ami akár a>
szomszéd népekkel közös, akár a hazai vagy külföldi műzenéből származik, vagy bármilyen európai kultúra hatására mutat, ami marad, alig lehet más, mint a honfoglaló
nép ősi természetes zenéje.
Tudjuk, hogy a honfoglaló magyarság nem volt egységes faji képlet, hanem több
annál, magasabb rendű valami: különböző eredetű, sőt nyelvű népeknek hadi, politikai
és kulturális szervezete. Lehet, hogy e néptörzsek zenéje is többféle volt eleinte. De
ahogy kialakult az egységes nyelv, úgy alakulhatott ki az egységes zene, talán eredetileg
ellentmondó formaelvek kiegyenlítésével. Két ilyen elv együtt is, külön is, máig élő
valóság népdalainkban. Egyik az ötfokúság elve, másik a párhuzamos szerkezeté."*
Kodály Zoltán rögtön az első népdalgyűjtő útján, 1905-ben felfigyelt egy különös
népdalra. Akkor a régi otthon környékét, a Mátyusföldet járta be, jobbára gyalogosan.
Vágfarkasd határában épp dinnyeszüret volt. Valószínűleg leült ő is, a vándor, falatozni, mert megkínálták. Legalábbis egyszer, idős korában így emlékezett vissza arra a
napra, amikor a következő népdalt énekelték neki:
HKalapom a Tiszán úszkál, / Subám zálog a bírónál.
De a szívem itten dobog, / Forró lángja feléd lobog. "

Ugyanennek egy másik, bővebb szövegvariánsát így gyűjtötték a közelmúltban:
1. Fúj, süvölt a Mátra szele,
Ingem gatyám lobog bele.
Kalapom is elkapta már,
Tiszába vitte az aszály.

2. Kalapom a Tiszán úszkál,
Subám zálog a bírónál.
De a szívem itten dobog,
Forró lángja feléd lobog.

3. Habos sárga csikóm nyaka,
Ujjnyi vastag a por rajta.
Meg ne utálj, édes rózsám,
Hogy ily sötét, poros orcám.
(Sajógömör, 1975.
Gyűjt.: Ujváry Zoltán)
* Ötfokú — görög műszóval pentaton
mivel hangsora öt különböző hangból áll. Az ismert skálából - a do, re, mi,fá, szó lá, ti - a fá és a ti hiányzik. A fennmaradó öt hangból - do,
re, mi szó, lá - építkezik tehát. (Röviden jegyezzük meg azt is, hogy a pentatonnak is két
változata van: a félhang nélküli és a félhangos. A magyar félhang nélküli. Ilyen még a kínai,
mongol, ógörög, héber, kelta, indián és néger népzene is.) A másik jellemzője a párhuzamos
szerkezet. Az itt közölt példák is mutatják, hogy az első dallamfél hangjai a dallam második
felében ugyanazon sorrendben visszatérnek, csak öt hanggal mélyebben. Ezért nevezzük
kvintváltó szerkezetnek. (A quint görögül ötöt jelent.)

58

•giszaftáj

S ha most ideírom Czuczor Gergely az „Alföldi legény" című népi indíttatású és
fogantatású lírai dalának második felét, az is kiderül, hogy Czuczor szövegét vette át a
nép, és alkalmazta régi dallamra.
4. Fúj, süvölt a Mátra szele,
6. Habos sárga csikóm nyaka,
Üngöm, gatyárn repül vele,
Ujjnyi vastag a por rajta,
Kalapom el is kapta már,
Meg ne utálj kedves rózsám,
Tiszába vitte a tatár.
Hogy oly sötét poros orcám.
1. Subám zálog a bírónál,
5. Isten-adta falu nyája
Kalapom a Tiszán úszkál,
Ez is csak utamat állja,
De a szívem itten dobog,
Talán itt jár hét vármegye
Forró lángja feléd lobog.
Juha, borja és tehene.
(Tanulságos összevetni az eredeti szöveget a nép által ismert szöveggel: mi az,
amit kiválasztott, amit elhagyott, felcserélt!? Bár Czuczor Gergelyé az eredeti, de a
lecsiszoltabbnak, a tökéletesebbnek mégis a nép által módosított szöveget kell tartanunk.) A fenti irodalmi megegyezéseken tűi azonban van még egy fontosabb hasonlóság
is. Ugyanez a dallam, vagy variánsa megtalálható a mári (cseremisz) és csuvas népzenében is! (Kottája, in.: Kodály-Vargyas: A magyar népzene. 23. 1. ) Sőt: Kodály és
Bartók számos egyéb népdal hasonlóságát, egyezését találták meg a későbbiekben. „Mi
következik a felhozott egyeztetésekből? - teszi fel a kérdést Kodály Zoltán. Véletlen ez?
Hisz „egyes zenei alapelemek egymástól távol élő, különböző népeknél érintkezés nélkül is hasonlókká fejlődhetnek."
Csakhogy „a dallamszerkezet, frazeológia (kifejezésmód, előadásmód) ritmus ily
feltűnő, lényegbeli egyezése nem lehet véletlen. Itt már érintkezést, vagy közös forrást
kell feltenni. Ha ilyeneket találunk egyrészt a magyarságnál, másrészt annak a keleti
népközösségnek mai maradványainál, melyből a magyarság egykor kiszakadt: nem
képzelhető másképp, minthogy már a magyarság kiválása előtt is megvolt az akkori
közösségben, s a magyarság nyelvével együtt, ősi örökségként hozta magával régi
hazájából. A magyarság ma legszélső, idehajlott ága a nagy ázsiai zenekultúra évezredes
fájának, mely Kínától Közép-Ázsián át a Fekete-tengerig lakó különböző népek lelkében gyökeredzik."
így minden valószínűség szerint a régi, ősi pentaton dalaink a honfoglalók kultúrájának is tartozékai voltak.
5. MIT REJT AZ ÉNEK? HOVÁ VEZET A DAL?
Ezzel visszaérkeztünk Julianushoz és a távoli őshaza homályba vesző képéhez.
Vagyis a címben jelzett - és beígért — julianusi úthoz, ahová az idézett dalok vezettek
bennünket: a Volga-könyökig, a cseremiszek és csuvasok közé, akikről - mondát, álmot
költve - a legelején szóltunk. Most bővítenénk a példatárunkat, s két olyan dalt
idézünk, amelyek - lehet, hogy ismerősek - ugyanide vezetnek.
Apácska, mért vagy szomorú, hogy jöttem?
Hisz nem akarom a lovadat szekerembe béfogni!
Anyácskám, mért vagy szomorú, hogy jöttem ?
Hisz nem akarom a tehénkédet a jászoltól elkötni.
(Devecseri G. ford.)
Ez a népdal a BICINIA HUNGARICA IV. füzetéből való, s így talán ismerős
néhány énekkari tagnak, diáknak csakúgy, mint a következő:

tiszatáj

59

Házunk előtt áll apám,
vaskos szép tölgyfa.
Néz utánam, néz
ott marad sírva.

Házunk előtt áll anyám,
rezgő szép hársfa.
Néz utánam, néz
ott marad sírva. *
(Weöres Sándor ford.)

Itt mi most elsősorban a dallamról beszélünk, de érdemes odafigyelni a szövegre
is, hisz a remekbe szabott magyar népdalok és balladák rokona. Egyébként mindkét
ének kvintváltó, pentaton ének - így is rokon - , s mindkettő mari (cseremisz) népdal.
Ezeket hallgatva vagy énekelve járhatjuk be pillanatok alatt a felfedező, őshazát kereső
julianusi utat. így érezte, erre gondolt Kodály is. Most a BICINIA HUNGARICA IV.
füzetének előszavából idézünk kissé hosszabban. (Ez több mint félszáz cseremisz népdalnak a kétszólamú feldolgozását tartalmazza.)
JULIÁNUSZ NYOMÁBAN
nEmlekezzenk regiekrel
Az szythiaban rekedtekrel

IV. Béla királyunk elküldte Juliánuszt, hogy megkeresse az őshazában maradt
magyarokat. Nem azért, hogy visszatéijen hozzájuk, hanem hogy őket hívja ide, az
európai magyarságot megerősíteni.
Béla király nem kaphatott segítséget a keleti testvérektől. Magna Hungáriát
elsöpörte a tatáijárás. De nem nyomtalanul. Néhány dallam ma is egyformán szól a
Duna és a Volga mentén, másfél ezer esztendő és háromezer kilométer távolságán
keresztül. Mit üzen nekünk ez a zene? Azt, hogy addig élünk, míg nem feledjük, mik
vagyunk.
Mi sem akarunk visszatérni az őshazába. Ami megtartott Európában idáig, majd
csak megtart ezután is. Mi lehet az? Nem az, amibe alkalmazkodtunk, hasonlók lettünk
környezetünkhöz, hanem amiben különbözünk tőle. Hisz, ha mindenben hasonlókká
lettünk volna, eltűnt volna a magyarság.
így is sokat letett régi mivoltából ezer év alatt. De megtartotta külön lelkiségét.
Annak két legmegfoghatóbb nyilvánulása: a nyelv és zene.
Ez a zene különbözik minden szomszédunkétól, de - csodálkozva látjuk egy idő
óta - meglepően egyezik az egykori Magna Hungaria táján lakó népekével. Ma már ott
nem értik a magyar szót. De a zenére ma is áll, amit hétszáz éve a nyelvről mondott
Juliánusz útjának leírója: „Omnino habent Ungaricum idioma et intelligebant eum, et
ipse eos. "**
Ha most odavaló dalokból egy csokorra valót az ifjúság elé teszünk (három finn
kivételével e füzet tartalma csupa cseremisz népdal), ettől mit várunk?
1. Akármilyen jól megismeri valaki népzenénket: csak a rokon népekre való
kitekintés adja meg a képnek a távlatot, a mélységet. Megtanuljuk ebből: nem vagyunk
egyedül a világon. Kultúránk egy nagy, régi, keleti kultúra nyugatra szakadt, itt gyökeret vert, csodálatosképpen máig megmaradt saija.
* A két kotta eredetije megtalálható: in. Kodály népdalfeldolgozásainak dallam- és szövegforrásai. Zeneműkiadó, Bp., 1984. 464., 459. sz.
**...„teljesen magyar a nyelvük; megértették őt, és ő is azokat." ( O y ö r f f y György fordítása)

60

tiszatáj

2. Ami a rokon népek dalaiból pontosan egyezik a mienkkel: ősi közösség, rögtön
megértjük. Ami különbözik, annak idegenszerűsége hamar eltűnik, ha foglalkozunk
vele. Van olyan, hogy lehetett magyar dal is, talán volt is, csak kiveszett. De az elütőbb
jellegűek is közelebb állnak hozzánk, mint bármely más zene. Mintha lelkünk legmélyére világítanának. A magunk ismerete mélyül tőlük.
3. Ha pedig a ritmus és dallamforma teljességgel más, mint a mienk, annak általános zenei jártasságunk fejlesztésére jobb hasznát vesszük, mint a nyugati zenének. Ha
nyugatra megyünk nálunk ismeretlen ütemfajtikért, azokkal idegen dallamot is kell
tanulnunk. Itt mindenféle ütemfajt találunk, még nyugaton szokatlant vagy ismeretlent
is, de dallamuk szelleme rokon a mienkével. Nem azt mondom, hogy a nyugati zenét ne
tanuljuk. Sőt azt is jobban kell tanulnunk, mint eddig. De előbbrevaló a magunkét
megismerni, és nemcsak itt élő, mai alakjában, hanem gyökeréig: múltjában és a rokon
népeknél fennmaradt ősibb, épebb változataiban."
*

Kodály és Juliánusz segítségével eljutottunk az őshazáig, a régi népdalokhoz - és
az oda vezető úthoz
a rokon népekkel közös dalkincshez - a pentaton dalokig - , a
„lélek ősgránitjához". Erről és ezekről - mert a magyarság múltjában s Kodály
életművében központi helyet tölt be - még sűrűn lesz szó a későbbiekben. De addig is,
amíg újabb útra kelünk, ne feledjük Kodály figyelmező szavát arról, hogy mit üzen a
régi népdal, a zene, a dallam?! „Azt, hogy addig élünk, míg nem feledjük, mik vagyunk." Hogy kik vagyunk, hogy honnan jöttünk!?
Ez a jövő öröksége.

PAPP GYÖRGY: A CSITÁRI HEGYEK ALATT

1992. december.

61

A folklór vonzásában
Manapság is gyakran emlegetett, sokszor idézett, kiváló társadalomrajza, a Székely
bánja egyik fejezetében írta volt Bözödi György annak idején: „Művészi lélek él a
székely népben, a balladák világa. A jónak és a rossznak ez a szélsősége mintha nem
valóságos élet, hanem művészi túlzás volna. A kettősség, a belső meghasonlottság hajszolja a népet, mintha nem volna reális alapja az életének, mintha a mindennapok
valósága helyett egy romantikus művészi alkotásban élne [...] A nép lelki szakadékai
szükségképpen alakultak ki. A sokszázados elnyomás alatt művészetében, népmesékben
és csodálatos történetekben oldotta meg társadalmi kérdéseit, így vett lelkileg elégtételt
a reánehezedő jogtalanságok miatt, mert másképpen nem lehetett igaza [...]"
A történelem sorsedző viharaiban formálódott székely valóság - múlt és jelen elhivatott kutatója, a költő-prózaíró-történész-szociográfus-irodalomtörténész-kritikusnyelvész Bözödi György kezdettől fogva szenvedélyesen érdeklődött a folklór iránt is;
amikor szellemi arculatának bámulatos sokoldalúságát emlegetjük, nem feledkezhetünk
meg erről sem. Székely népi származása, szülőfalujához való szilárd kötődése alapvetően meghatározta ilyen irányú tájékozódását. Tudjuk: doktori tézisei egyik tárgyául
a néprajzot választotta. Népdalokat is gyűjtött, persze csak szövegeket, minthogy nem
rendelkezett a dallamok rögzítésére alkalmas technikai eszközökkel és megfelelő
szakmai képzettséggel. Lejegyezte és közkinccsé tette Bözöd nagy mesemondója, Bágyi
János eredeti népmeséinek egy részét; ebből a gyűjtésből A tréfás farkas című kötetet
1942-ben, az Eszös gyermökeX 1958-ban jelentette meg. Élete végéig behatóan foglalkozott az erdélyi magyar folklorisztika időtálló hagyományaival, Kriza János munkásságával például, s nyugtalan fantáziáját mélyen izgatták a magyar népnyelv csodálatos rejtelmei, megvallatható sajátosságai. Túlzás nélkül mondhatjuk hát: Bözödi
György ezen a területen is bizonyította rendkívüli érzékenységgel párosult elhivatottságát. A jeles magyar zeneszerzőhöz és népzenekutatóhoz - Lajtha Lászlóhoz fűződő
kapcsolatának dokumentumai ugyancsak erről tanúskodnak.
Bözödi György a negyvenes évek elején ismerte meg személyesen Lajtha Lászlót,
Kodály Zoltán egyik legtehetségesebb tanítványát, hűséges munkatársát. A Pávai Istvánnak adott és a bukaresti Művelődés 1983. júniusi számában közölt inteijúban elmondotta, hogy Lajthával 1941 nyarán ismerkedett meg személyesen, a bözödi gyűjtés
alkalmával. („Több napot töltött nálunk fonográfjával és nagyon sok dalt vett fel.")
A hagyatékában levő, legrégebbi keltezésű Lajtha-levél is erre vall. 1941. szeptember
4-én írta Budapestről a Néprajzi Múzeum őre, a zeneiskola neves tanára: „Mielőtt mondanivalóimba fognék, hadd köszönjem meg újra nemcsak a szíves látásukat, hanem segítségüket is, amellyel gyűjtőmunkámat nagyon megkönnyítették."
A székelyföldi - főként az Udvarhely megyei - gyűjtések megszervezésében
Bözödi később is sok segítséget nyújtott Lajtha Lászlónak. Kiolvasható ez a hagyatékban található levelekből (melyeket ezúttal alább közlünk). Sajnos, a Bözödi Györgyhöz
írt levelek nem kis hányada - egyéb pótolhatatlan dokumentumokkal, kéziratokkal
együtt - elkallódott, megsemmisült a letűnt nehéz idők forgatagaiban, a gyakori házkutatások során. Feltehetőleg ilyen sors jutott osztályrészül a hozzá intézett Lajtha-levelek egy részének is...
Lajtha László már az első világháború előtt behatóan érdeklődött az erdélyi néprajzi tájak zenei folklóija iránt; 1911 és 1938 között 1200 dallamot gyűjtött, összesen

62

•giszaftáj

77 helységből (Gyimes, Gyergyó, Csík, Háromszék, Udvarhely szék, Mezőség,
Kalotaszeg, Szilágyság). A mezőségi, szépkenyerűszentmártoni (micsoda jóízű magyar
helységnév ez!) gyűjtés alkalmával például azt kutatta, hogy „azonos életkörülmények
között, zárt területen együttélő, másfele nemigen járó, két nemzetiségű lakosság mit,
mikor s hogyan énekel, hogy s mikor él nemcsak a maga, hanem a másik muzsikájával
is". És hozzáfűzte: ilyenfajta „kutatási módba csak olyan zenefolklorista kezdjen, aki
egyformán értékeli mindkét nép zenéjét, egyformán látja mind a kettő szépségeit és
néprajzi értékét". Az emelkedett bartóki eszmények vonzásában találhatott egymásra
Lajtha László és Bözödi György. Zivataros időkben, fegyverek zajában, midőn a
magyar népi kultúra megmentésére és ápolására a szellem legjobbjai vállalkoztak
odaadóan.
Abban a levélben, melynek kezdő sorait az imént idéztem, Lajtha László értesítette Bözödit, hogy Kodállyal együtt meghallgatták a fonográfhengerek Bözödön,
1941 nyarán felvett anyagát - a helybeli idősebb földművesek énekeit - , s érdemesnek
látják ezeket gramofonlemezre rögzíteni. E célból Ádám Györgyöt, Bágyi Jánost,
László Jánost és Marosi Józsefet meghívják a budapesti rádió stúdiójába, fedezvén
természetesen az utazással járó összes költségeket. Bözödi György a négy falujabeli
férfiúval 1941. szeptember 25-én megérkezett a magyar fővárosba. Másnap került sor a
lemezfelvételre.
Rendkívüli élmény volt ez a „kiszállás" mindannyiunk részére! Bözödi halála
után, hagyatékát rendezgetve, a szóban forgó Lajtha-levelek tőszomszédságában találtam egy gépírásos szöveget, melynek címe: A jölcséres urak". Minden valószínűség
szerint kiadatlan írás: az emlékezetes lemezfelvétel élményének megörökítése.
(Közöltem aztán a Romániai Magyar Szó 1991. július 27-28-i számában.) Noha dátum
nincs rajta, a kézirat kétséget kizáróan 1983-ban keletkezett. Könnyen felismerhető,
hogy voltaképp kiegészítése, bővebb változata - árnyaltabb újrafogalmazása - annak
a részletes beszámolónak, melyet Bözödi közvetlenül az esemény nyomán írt, és a
kolozsvári Ellenzék 1941. október 18-i számában jelentetett meg, Énekelnek a stúdióban a bözödi székelyek címmel. Máskülönben Lajtha László székelyföldi gyűjtéseiről
Bözödi több alkalommal hírt adott a marosvásárhelyi Székely Szó hasábjain is; ez idő
tájt, átmenetileg, a napilap egyik szerkesztője volt. (Például: Székelyföldi nótagyűjtés.
1942. augusztus 23-i szám.)
A háború után Lajtha László Londonból küldött Bözödinek néhány levelezőlapot.
(Ezekből is csak néhány maradt meg a hagyatékban.) Tájékoztatta barátját többek között
arról is, hogy Eliotnak a Gyilkosság a katedrálisban című drámájából készült filmhez ír
kísérőzenét. Ugyanakkor említette a tervezett székely népi operát, melyhez barátjától
kért szövegkönyvet, „...de a háború utáni zavaros időkben lehetetlen volt ezt a közreműködést megvalósítani" - olvassuk a már idézett interjúban. E „zavaros időkben"
Bözödi csúnya politikai és erkölcsi rágalmak, gyanúsítgatások áldozataként jórészt
börtönben ült, s volt, amikor éppenséggel napszámosként kereste meg mindennapi száraz kenyerét. Nem csoda, hogy ilyen körülmények között nem tudott operaszövegkönyvet írni, egyebet is csak olykor-olykor, két „galiba" között, a „független nyugalom" ritka óráiban...
Annál inkább kötelességünk most elmondani, feltárni mindazt, ami gazdag és
rokonszenves szellemiségének leglényegéhez tartozik.
NAGY PÁL

1 9 9 2 . szeptember

63

Lajtha László levelei Bözödi Györgyhöz
1.
Budapest, 1941. szeptember 4.
Kedves Bözödi Úr!
Mielőtt mondanivalóimba fognék, hadd köszönjem meg újra nemcsak a szíves
látásukat, hanem segítségüket is, amellyel gyűjtőmunkámat nagyon megkönnyítették.
Ma azt közlöm önnel kedves Bözödi Úr, hogy elintéztem az emberek Budapestre
való hozatalának kérdését. A Néprajzi Műzeum és a Magyar Rádió meghívására jönnek
fel Pestre, ahol a Rádió stúdiójában gramofonlemezre vennők fel éneküket. Az utazás
költségeit (vasút III. osztály) valamint budapesti elszállásolásuk és ellátásuk költségeit
is a Rádió vállalja, sőt ezenkívül azalatt az idő alatt, amíg a Rádió rendelkezésére állanak, néhány pengő zsebpénzt is fognak kapni. Itt adom most azoknak a névsorát, akiket
ilyen módon Budapestre kérünk: Adám György (80 éves), Bágyi János (66), László
János (44), Marosi József (62), tehát összesen 4 személy. Bár nem hiszem, hogy a
személyek azonossága körül bármi félreértés lehetne, hiszen Bözödi Úr ott volt, amikor
az illetők énekeltek, mégis a biztonság kedvéért odatettem életkorukat zárójelben. Ádám
György és Marosi József tudom, hogy nagy örömmel jönnek Pestre, hiszen ezt nekem
többször meg is mondották. László János is bizonyára épp ilyen szívesen fogja venni a
pesti út lehetőségét, hiszen az erkölcsieken kívül anyagilag is kedvező. Talán csak
Bágyi János körül merülhetnek fel nehézségek, mert ő azt mondotta nékem, hogy neki
nincs ruhája. Itt kérem, kedves Bözödi Úr, arra, hogy szerezzenek Bágyinak kölcsönben
olyan gúnyát, amelyikben feljöhet Pestre. Nem kell díszruha, elég ha olyat kap, amivel
éppen hogy kibírja az utat. Bágyira feltétlenül szükségem volna, mert több olyan dalt
tud, amelyet a többiek nem ismernek és így ezeket csak az ő előadásában tudnám
felvenni. Azt hiszem, hogy a bözödi elöljáróság, ha az intelligencia ezt megmagyarázza
neki, meg fogja érteni az énekesek utazásának nemcsak az egész nemzet szempontjából
való kulturális jelentőségét, hanem tekintetbe veszi azt is, hogy ez Bözöd községnek
hírnevet és dicsőséget szerez és lehetővé teszik Bágyi utazását is.
Mind négyüknek ügy kellene elindulniok, hogy 25.-éig vagy legkésőbb 26.-án
(természetesen szeptember havára gondolok) Budapesten legyenek. Nagyon kérem Ont,
kedves Bözödi Úr, hogy legyen olyan kedves és engem mihamarabb értesítsen arról,
hogy rendben van-e minden és számíthatok e megnevezett 4 bözödi énekesre, jelzett napon való pontos érkezésére. Ezt nekem azért kell mentől előbb végleges bizonyossággal
tudnom, mert a grammofonfelvételek a Rádió műszaki személyzetét oly annyira lefoglalják, hogy erre vonatkozólag nekem idejekorán kell intézkednem.
Bár Bözödi Úr Pestre való utazásának költségeit ez az alap nem tudja vállalni,
mégis örülnék, ha megvalósítaná azt a tervét, hogy az emberekkel együtt utazna. Azt
hiszem, érdekes lesz megfigyelnie nemcsak a munkát, hanem magukat az énekeseket is
és erről bizonyosan tudna majd néhány cikket írni.
Befejezésül kérem, hogy Édesanyjának tisztelő kézcsókomat, húgának őszinte üdvözleteimet jelentse és válaszát mihamarabb várva, vagyok sok igaz köszöntéssel híve
Lajtha László
igazgatóőr
(1.) Géppel írt levél - a Magyar Nemzeti Múzeum Néprajzi Tárának címkés levélpapírján.
Címzés: Nagyságos Bözödi György író úrnak, Bözöd, Udvarhely megye.

64

•giszaftáj

2.
Budapest, 1941 szeptember 18-án.
Kedves Bözödi Úr!
Köszönettel nyugtázom szíves sorait és megnyugvással veszem tudomásul, hogy
szeptember 25.-én a négy énekessel egyetemben Budapestre érkezik. A felvételek
26.-án kezdődnek és így semmiképpen sem késő, ha 25.-én az esti, vagy az éjszakai
órákban érkeznének meg. Ezt azért mondom, mert tudomásom szerint a gyorsvonat
éjfél tájban fiit be a budapesti pályaudvarra. Igen kedves, hogy a takarékoskodás
kedvéért személyvonaton is hajlandók jönni, de nem ismervén az erdélyi közlekedés
jelenlegi állapotát, inkább gyorsvonaton jöjjenek, sem mint hogy az idős énekesek
megfázva, vagy a hosszú és viszontagságos úttól elcsigázva érkezzenek a mikrofon elé.
Úgy kell számítaniok, az énekesek egy éjszakai pihenő után másnap a délelőtti órákban,
tehát úgy 10 óra felé jó kondícióban álljanak rendelkezésünkre. Ami az ön félárú
vasútijegyét illeti, sajnos nem állott módunkban megszerezni. Tekintettel azonban arra,
hogy az énekesek nem tudnak és nem akarnak ön nélkül utazni, az ön útiköltségének
felét meg fogják téríteni, tehát ön úgy járt, mintha a félárú igazolványt megkapta volna.
Úgy vélem, evvel a megoldással meg van elégedve. A mai napon elküldök önnek az
utazási költségekre 150 P.-t. Erről majd itt Pesten utólagosan fog elszámolni. Ha a pénz
megérkezett, kérek az összeg terhére egy sürgönyt, amelyben megnyugtat a pénz érkezéséről és arról, hogy egyébként is minden rendben van. Budapestre érkezve, ha
kiszálltak a vasúti kocsiból, kérem maradjanak ott a perronon, lehetőleg vagonjuk előtt,
mert Dincsér Oszkár múzeumi gyakornok meg fogja magukat keresni és elvezeti az embereket éjszakai szállásukra. Ne nyugtalankodjanak, ha a többi utas siet is kifele, mert
Dincsér Oszkár feltétlenül ott lesz és feltétlenül megkeresi Magukat. Örvendek, hogy
Gyuri bácsi és társai újabb nótákat ástak ki emlékezetükből, helyesen teszik, ha följegyzik maguknak, mert itt Pesten mindenre idő lesz és mindenre sor kerül. Köszönöm,
hogy Bágyiról gondoskodtak, mert megismétlem, hogy az ő jelenlétére is föltétlen
szükség van.
Sürgönyét várva, most már a közeli viszontlátásig
sok meleg köszöntéssel vagyok igaz híve:
Lajtha László

3.

Budapest 1941. nov. 12.
Kedves Barátom,
minthogy benne vagyunk már a novemberben és hiába várom híradásodat, nékem kell
megzavarnom bözödi nyugalmadat. Nemsokára ugyanis el kell döntenem, hogyha
sikerül Karácsony és Újév között Erdélybe indulnom, hová is menjek gyűjteni. Mint
már Pesten is említettem, most különösképpen a hangszeres zene érdekel. Úgy ígérted,
megszimatolod majd, hol kapom meg akár környéketeken, akár Udvarhely vidékén,
akár a Nyikó völgyében a leghíresebb s legjobb bandát, kinek prímása még tudja azokat
a régi táncokat, amelyeket valamikor az öregek használtak. Igen örülnék, ha írnál efelől
valamit, mert ha Te nem tudtál volna meg semmi érdemlegeset ebben az ügyben, megpróbálnék máshoz fordulni.
(2.) Géppel írt levél - a Magyar Nemzeti Múzeum Néprajzi Tárának címkés papírján.
Címzés: Nagyságos Bözödi György úrnak, író. Bözöd. Udvarhely megye. U.P.
Erdő-

szentgyörgy.

1 9 9 2 . szeptember

65

Mi van a Körispataki klarinétos bandával? Meghallgattad őket? Játsszák-é, tudják-é
Ádám Gyuri bácsi műsorát?
Ádám Gyuri bácsi a következő kezdetű dallamot dúdolta el, mondván róla, hogy
az valamikor az ő fiatalkorában is az öreg apok tánca volt:

É^irJJmrrJfrrK
Utólag az derült ki, hogy ugyanez a dallam, szerzőjének megnevezésével benne van
abban a román elemi-iskolai énekeskönyvben, valamint a cserkészeknek szánt dalgyűjteményben, amelyet az elmúlt 22 esztendő alatt még a magyar iskoláknak is
használniok kellett. Szövege is van, még pedig román irredenta szöveg. Állítólag a
Domokos féle énekeskönyvben is benne volna. Nagyon leköteleznél, ha addig is, amíg
én a helyszínen végleg utánajárok a dolognak, megtudnád, hogy miképpen került a
dallam Gyuri bácsihoz. Fenntartja-é állítását, hogy ő ezt még az öregektől tanulta?
A falu többi énekese, - most nem éppen az öregekre, hanem különöskép a fiatalokra
gondolok, - valóban sohse hallotta ezt a dallamot?
Mára elég lesz. Tartok tőle, ha még több dologgal rohanlak meg, véglegesen elijesztelek a velem való levelezéstől. Tehát csak annyit, hogy a Tiszteletes Úrnak válaszoltam és Gyuri bácsinak is elküldöttem az akkoriba még szóbakerült levelet. Most
még csak arra kérlek, hogy Édesanyádnak jelentsd tisztelő kézcsókomat, unokahugodnak, a tiszteleteséknek, továbbá minden rendű és rangú bözödi jóemberemnek add át
őszinte üdvözleteimet.
Válaszodat várva barátilag köszönt
híved
Lajtha László
4.
Homoródfurdő 942. július 20.
Kedves Barátom,
újra Udvarhelyt járom. Ezúttal Máréfalva - Szentegyházas, továbbá Homoródalmás és környéke kerül sorra. Innen feltétlenül be kell néznem Marosszékbe is. Marosvásárhelytől északra fekvő vidéket ismeijük, de onnan délre még senki sem volt.
Hazafele menet tehát ki akarok menni Maroskeresztúrra. Arra kérlek meg jelen
soraimmal, ha van arrafele valami ismerősöd vagy összeköttetésed, légy olyan jó és
készítsd elő utam. Magyaráznád meg miről van szó, hogy amikor én odaérek, ne kelljen
nekem egy-két napot avval eltöltenem, hogy én kezdem összeszedni az embereket,
látogatnom a helyi intelligenciát (a hivatalokat), hanem minden készen váljon. Úgy
gondolom, elég, ha 3-4 öreg asszonyt s ugyanannyi öreg embert (ötven éven felülieket)
összegyűjtenének valamelyik iskola-terembe s adnának egy küldöncöt, aki majd
odahívná azokat, akikről kiderülne később, hogy tudnak valamit. Megírnám pontos
érkezésemet. Most annyit mondhatok, hogy augusztus 10-15 között tervezem érkezésem. Kérlek, ne ajánljatok más vidéket pl. a Nyárád völgyét, mert bár lehet hogy az
jobb, mégis feltétlenül meg kell néznem ezt a déli részt, s mondom, Maroskeresztúrt.
Te már tudod Bözödről, hogy miképpen dolgozom, ezért fordulok Hozzád, hogy ha
teheted, légy segítségemre. Idő dolgában megszorultam s ezért minden nap veszteség
(3.) Géppel írt levél. Címzés. Nagyságos Bözödi György író úrnak. Böződ. U.P.
Erdőszentgyörgy. Udvarhely megye. Feladó: Lajtha László, Budapest, IV. Váci utca 79.

66

•giszaftáj

jelentős. Kérlek, kedves Barátom, válaszolj postafordultával vagy legalább is mihamarabb: számíthatok-e előkészítő segítségedre. T.i. ha nem áll módodban, magamnak
kell más utat keresnem. Legjobb volna, ha az ottani jegyzőhöz találnál valami kapcsolatot, mert ma ő a legalkalmasabb. Igazolványaim vannak.
Ma nem is írok másról, mert legközelebb úgy is lehet újra írnom kell, másrészt
meg majd Vásárhelyt személy szerint is beszélünk egymással.
Gyors válaszodat váija s sok barátsággal köszönt
híved
Lajtha László
Címem: Homoród fürdő
Kassay villa
Udvarhely megye

5.

július 30
Kedves Barátom,
ne haragudj amiért lapodra csak elkésve válaszolok. Két napig nem voltam Homoródon s soraid ép ekkor érkeztek. így hát most köszönöm meg minden szíves
készségedet. Kérdéseidre válaszolva, hadd vegyem szépen soijába a dolgokat. Feleségem velem van, de ő ezúttal nem jön falura. Itt marad mindig Homoródfürdőn s míg én
Maroskeresztúron dolgozom, ő majd megvár Marosvásárhelyt vagy egyenesen hazautazik Pestre. Velem csak a fiam jön (ezért kérek szállást 2 személyre), aki segít úgy az
utazásnál, mint a szekerezésnél a sok csomagot hordozni, segít még a faluzáskor a
szövegíráskor is. Felesleges mondanom, mily szívesen volnék együtt Veled, de igen
kényelmetlennek érezném, ha ilyesmivel terhelnélek. Mindenesetre igen köszönöm,
hogy személyesen készíted elő utam, mert így biztosabban s gyorsabban fogok többet
vegezni. Én úgy gondolom, hogy augusztus 15-ikén vagy 16-ikán érkeznék Maroskeresztűrra. Augusztus 12-ikéig biztosan megkapok minden értesítést homoródfürdői
címemre, mert gyűjtő utaimról mindig visszatérek ide. Még egy valamire kérlek, amire
itt nem tudok választ kapni. Mikor és hogy tudok Vásárhelyről kimenni Keresztúrra?
Meg kell-e hálnom Vásárhelyt? Szeretnék egy napot a városban tölteni, de ha lehet,
inkább a keresztűri gyűjtésem után. Ha írsz, kérlek íij majd erről is. De ajánlj majd
valami nem túldrága, de tiszta megszállási lehetőséget Vásárhelyen. Minden szívességed
előre is köszönve sok baráti
üdvözletet küld híved
Lajtha László
6.
Mezőtelegd aug. 14.
Kedves Barátom,
most Bihart járom s a hó vége fele megyek Udvarhelybe. Etéd lesz központom,
ahol már várnak. Közben persze Marosvásárhelyt is kell egy napot töltenem s ezért
megkérdem ott vagy-é? Örülnék, ha Te is kijönnél velem faluzni vagy ha legalább Marosvásárhelyt láthatnálak. íij mindenesetre ide Biharba. Küldd leveledet erre a címre (az
(4.) Kézzel írt levél. Címzés a borítékon: Nagyságos Bözödi György urnák,
Marosvásárhely, A „Székely Szó" szerkesztősége.
(5.) Kézzel írt levelezőlap, rajta ceruzával - kétségtelenül B. Gy. részéről, utólag - a dátum: 942. VII. 30. Címzés: Ngs. Bözödi György úrnak. Marosvásárhely, Székely Szó szerkesztősége, Bolyai utca 11 sz. Feladó: Lajtha László. Homoródfürdő, Kassay villa. Udvarhely m.

1992. szeptember

67

itteni orvos, kinél minden holmim marad, míg én a falvakat járom s ahová visszavisszatérek) L. L. dr. Grünbaum József orvos űr leveleivel, Mezőtelegd, Bihar m. Hogy vagy? Azt hiszem Etédre Bözödön keresztül fogok menni, hacsak nem rövidebb,
ha az etédi kocsit Bözödujfalu autóbusz állomására rendelem. Mindenesetre azt írom: a
viszontlátásig, mert én is, családom is szeretnőnk viszontlátni Téged. Sokszor ölel
őszinte barátsággal
Lajtha László

7.

Kedves Gyurkám, néha azért megszólalhatnál te is. Megkapod-e lapjaimat? Gondolsz-e az operaszövegre? Vagy már velem együtt a feledés lomzsákjába dobtad a
tervet?
A régi barátsággal ölel
Lajtha László
8.
V/7
Kedves Bözödi,
ma én írok a változatosság kedvéért, mert Laci erősen be van fogva. Reméljük, jól
van és munkája szépen halad. Gondolkozik-é az operaötleten? Szeretnénk ismét valami
munkáját olvasni, tudna-é küldeni? További jó munkát kívánva és Laci szerető üdvözleteit tolmácsolva sokszor és szívesen köszönti
Lajtha Lászlóné

A „tölcséres urak"
Múló időben élünk, éppen ezért jólesik, ha valamit belőle megragadhatunk, s hát
még ha visszahozhatunk! Ezért hát igen megragadott, amikor a Kodály Zoltánra való
emlékezések során a rádió e folyó év legkezdetén, január folyamán négy folytatásos
részletben közvetítette azokat a néprajzi lemezeket, amelyek felvételénél én is közreműködtem. De hogy kerültem én Kodályhoz? - kérdezheti bárki. Azért, mert Bözödről,
a szülőfalumról szólnak a felvételek, illetve a megőrzött és megrögzített dalok.
De nem ez a lényeg, hanem az, hogy a Kodály-évforduló során leírt meg elhangzott emlékezések, méltatások tömegében nem találtam nyomát éppen annak a tevékenységének, amiben én megismertem. Népdalgyűjtő munkájáról kizárólag csak a helyszíni,
fonográfos gyűjtése révén beszélnek. De Kodály nemcsak ennyit gyűjtött és válogatott,
hanem sokkal többet. Különösnek találom, hogy ezt én kell szóvátegyem, de tapasztalatból tudom.
""
Tapasztalatom ott kezdődött, hogy 1941 nyarán megjelent nálam Bözödön Lajtha
László - köztudomásúlag Kodály egyik leghívebb és tehetségesebb tanítványa és
(6.) Kézzel írt levelezőlap, rajta ceruzával: VIII. 14. Feltehetőleg: 1943. Címzés: Ngs. Bözödi György Úrnak. Marosvásárhely, Székely Szó szerkesztősége. Feladó: Lajtha László, Mezőtelegd, Bihar m.
(7.) Levelezőlap Londonból, dátum nélkül. (Rajta ceruzával: 1948.) Címzés: G. Bözödi
Esq. Comuna Bezid. Jud. Odorheiu. Posta ultima: Singheorghiu de Pádure. Romania.
(8.) Levelezőlap Londonból, rajta ceruzával: 1948. május. Címzés: G. Bözödi. Comuna
Bezid. Posta ultima: Singheorghiu de Pádure jud. Odorheiu. Romania.

68

•giszaftáj

követője
hátán a nehéz fonográffal, hogy nálunk is gyűjteni akar. Könnyen ment a
dolog, mert én már azelőtt is gyűjtöttem helybeli népdalokat (persze csak szöveget),
meg népmeséket (s egy kötetet már ki is adtam). Tehát ismertem a „terepet", vagyis a
jóízű énekeseket. Csak hívtuk oda a személyeket, hogy énekeljenek. El sem tudták
képzelni, hogy miért, és hogy pont most, de azonnal énekeljenek, s ráadásul egy nagy
tölcsérbe dugják oda a szájukat. Szinte megijedtek, hogy mi ez, ők nem így és nem
ilyenkor szoktak énekelni. (Erről jut eszembe, hogy amikor az ötvenes években érdeklődtem Bartók Béla Ákosfalva körüli, 1909-ben végzett gyűjtésének emlékéről,
illetve az akkori énekesek életben létéről, senki sem tudott semmit Bartókról, csak nagy
kerülgetés után jutott eszébe valakinek: „Jaj igen, az a tölcséres úr." S ha már az
eszünkben tartásnál járunk, ne felejtsük, hogy Orbán Balázst is utazása során szinte
agyonverték a fényképezőgépe miatt, hogy „prikulics".
De nálunk nem volt semmi prikulics, csak tölcsér. Lajtha elmagyarázta, hogy ez
csak olyan terepszemle, és a legjobbakat majd felviszik a rádióba énekelni. Erre a
szóra, hogy rádió, lett nagy lelkesedés, már nem féltek a tölcsértől sem.
Az volt az indítéka a gyűjtési mozgalomnak, hogy a fonográf viasztekercsei idő
múltával önmagukban is elavulnak, megolvadnak, pláne újrajátszás miatt a hangok eltorzulnak. Tehát tartós lemezre kell venni a népdalgyűjtést is. De ehhez komoly technikai felszerelés kellett. Ezt a Néprajzi Múzeum a rádióval együttműködve oldotta meg.
Ámde nem lehetett ezzel helyszínre menni, hanem az énekeseket kellett a stúdióba behozni. Ezzel a népdalgyűjtésnek, úgy mondhatnám, új korszaka kezdődött meg. A helyszínen fonográfra vett dalok a gyűjtők munkája nyomán Kodályhoz futottak össze, és az
általa kiválogatott dallamok kerültek normál hanglemezre, ami sokszorosítható, és bármennyiszer lejátszható.
Én ebben a „stúdióbeli" munkájában ismertem meg Kodály Zoltánt. Itt is úgy
gyűjtött, mint egykor a helyszínen, csakhogy most a helyszínt hozták be hozzá szorgalmas gyűjtői, hogy ő ne fáradjon: az élő énekeseket.
Mielőtt továbbmennék, hadd jegyezzem meg, hogy erről a hanglemezes - és nem
viaszos - gyűjteményről kezem ügyében áll egy nyomtatott katalógus 1942-ből, Ortutay
Gyula gondozásában. Eszerint mi van e gyűjteményben Erdélyből? Kőrösfő 4 lemezzel,
Kászonimpér 2-vel, Kecsetkisfalud 2-vel, Bözod pedig 6 lemezzel szerepel, csak Szék
múlja felül! A moldvai csángókat Trunk képviseli 4 lemezzel.
Most pedig téijünk rá az emlékekre, illetve a felvételezésre. Egykori feljegyzéseimet idézem, ahogy leírtam azon nyomban.
*

A rádió III. számú stúdiójában egy csoport székely gazda ül a bíborvörös bársonyszékeken, egy másik székely atyafi pedig a nagyterem közepére felállított mikrofon előtt
áll, és váija a jelt, hogy kigyúljon a piros lámpa, amely azt jelenti, hogy fent az emeleten a „vágó"-teremben az új lemez készen áll, a rézmetszők elvégezték munkájukat, és
„indulhatunk".
De egyelőre még várni kell, úgy látszik, hogy a melegítéssel még nincsenek kész
odafönt. A terem sarkában kottákkal és jegyzetekkel borított asztal fölé jellegzetes arcú,
őszülő öregúr hajlik: Kodály Zoltán, az új magyar zene megteremtője és legnagyobb
mestere. Az üvegfallal elválasztott ügyelőszobában pedig Lajtha László, a Néprajzi
Múzeum igazgatóöre, a népi zene kiváló ismerője és gyűjtője végzi a fáradságos munkát
az „indítóasztal" mellett.

1 9 9 2 . szeptember

69

Népdalgyűjtés, illetve népdalfelvétel folyik a rádióban. Az Udvarhely megyei
Bözöd községből hívták fel énekelni ezeket a székely gazdákat, akik a legtöbb régi népdalt tudják... A Lajtha László által, a nyár folyamán készített fonográffelvételeket
visszatérte után a Néprajzi Múzeum és a magyar rádió részéről közös zenei bizottság
hallgatta le, élén Kodály Zoltánnal, és annak alapján megállapították, hogy melyik
faluból kit, azaz mely énekeknek a tudóját hívják fel a rádióba hanglemezre énekelni.
A rádió magára vállalta a lemezek elkészítésének költségét, az énekesek utazási és
elszállásolási költségével együtt.
Közben már elő is készítették az új lemezt. Lajtha László bemondja az indítóasztal
mellől a megafonba, hogy „indulhatunk", sietve jár a keze az indítóasztal százféle kapcsolóján, közben másik kezében a stopperórát tartja, mert másodpercnyi pontossággal
kell alkalmazkodni a hanglemez időtartamához. A stúdióban feszült csend, a szemek a
piros lámpára szegeződnek, amely egyszerre csak kigyúl, és ettől kezdve a legkisebb
zörejre, mozdulatra is vigyázni kell, mert amint a lámpa alá függesztett felirat figyelmeztet: „Míg a piros lámpa ég, mindent hall a közönség."
A nyolcvanesztendős Ádám György bácsi pedig rákezd a régi jó keserves székely
nótára:
Ne sí-irj rózsám, ne ke-eserőgj,
Mer én este hézzád mőnyök...
Két-három nóta fér egymás után egy lemezre, aztán kialszik a piros lámpa; egy
lemezoldal felvétele befejeződött. Nyomban megindul a következő lemez előkészítése,
ami nem megy olyan könnyen, mint gondolni lehetne. Az énekek különböző hosszúságúak, a lemez időtartama pedig változatlanul meg van szabva technikailag, tehát az
énekeket úgy kell csoportosítani, hogy kettő vagy három pontosan betöltse a lemezt. De
ez csak a külső szempont; sokkal fontosabb ennél, és megnehezíti az előbbi munkát is,
hogy az egy lemezre kerülő dalokat úgy kell összeválogatni, ahogy a zeneiség - dallam,
hangnem és számtalan más zenei szempont - megkívánja. Meg aztán régi tapasztalat,
hogy ugyanazt a népdalt mindenki bizonyos mértékben másképpen énekli, de ugyanaz
az énekes is változtat rajta, ha többször elénekli.
Nem egyszerű a munka. A felvételre kerülő nótákat a fonográfról már lekottázták;
Kodály Zoltán most ezek között válogat, újraénekelteti némelyiket, hogy egy-egy hang
pontos lejegyzését tisztázza, és a változatok közül kiválasszák a végleges dallamot.
Gyakorlott énekesnek talán nem nehéz a felvételi technikához való alkalmazkodás, de
ezek a falusi emberek, akik megszokták, hogy kedvük szerint azt éneklik egymás után,
ami éppen eszükbe jut, most alig tudják betartani, hogy amint a piros lámpa kigyúl,
csak azt az éneket, azt a strófát énekeljék, amiben előre megállapodtak, és abban a sorrendben, ahogy Kodály professzor úr megszabta.
A most készülő lemez éppen nagy nehézségekkel jár, mert a reákerülő három dalt
három énekesnek kell egymás után folytatólagosan elénekelni. Négy-ötszöri kísérletezés
után a próba egész jól megy, de ahogy bekapcsolják a mikrofont, és a piros lámpa
kigyúl, mindjárt megtörténik a baj. Az első énekes még be sem fejezte a nótáját, a
következő már nagy sietve elkezdi a magáét, mire hirtelen megszólal egy élesen berregő
csengő, a piros lámpa kialszik: a lemez elromlott. Kezdhetni elölről az egészet.
Sokszor két-három lemez is elromlik, amíg sikerül hibátlanul felvenni. Különösen
az öreg Ádám György bácsi egyik nótájával van sok baj, mert a szövegére már nem
emlékszik, csak a dallamát tudja dúdolni, de ez a dallam olyan érdekes régi katonanóta,
hogy Kodály Zoltán így, szöveg nélkül is feltétlenül lemezre akaija venni. Mivel a

70

•giszaftáj

nótának nincs szava, semmiképpen sem lehet a nyolcvanéves Gyuri bácsinak eszébe
juttatni, hogy melyikről van szó, várni kell az alkalmat, amíg a kellő pillanatban önként
emlékezetébe ömlik. Bizony, nem könnyű ez a fejlett technikával folyó népdalgyűjtés.
Az énekeseket és a felvevő zenei szakembereket egyaránt kimeríti, így nem csoda, ha
egy nap, délelőtti és délutáni munkával, mindössze csak három lemezt lehet elkészíteni.
De nézzük az énekeseket: kik azok, akiknek hangját így megörökítik a jövő és a
zenetudomány számára? Az öreg Ádám György bácsit már láttuk, ő a legidősebb, de
nyolcvan esztendejét olyan könnyen búja, hogy a pesti urak nem győzik csodálni és
irigyelni. Viruló, egészséges arcában szemei csakúgy mosolyognak, nagy csizmás lábait
pedig hetykén mozgatja a nóta ritmusára. Büszkén mondja, hogy mindig* a maga embere
volt, világéletében soha sem volt ráutalva senki szolgálatára, a víg mulatságokat pedig
„nem vetette meg".
A korban utána következő Bágyi János éppen az ellentéte: összeesett, megrokkant
szegény ember, öregebbnek látszik mindenkinél, pedig csak 66 éves. Egész életében
másokat szolgált, vagy egyes gazdákat, vagy az egész falut: egy emberöltő óta pásztori
életet él. O tudja a legtöbb éneket, tudománya egy egész falunak elég volna, emellett
nagy mesemondó is. Egész életében az ének segített rajta - mint mondja - , ennek révén
mindenhol megkedvelték, a katonaságnál ügy, mint a civil életben. Mióta megöregedett, csak a tehéncsordának meg a kecskenyájnak énekelt naphosszat a mezőn, s mint
mesebeli királyfi, innen szólította el Lajtha László a fényes stúdióba, a mikrofon elé.
Nem tudja, hova legyen el örömében, hogy ezt is megérhette.
A legfiatalabb énekessel, a 44 éves László Jánossal különös dolog esett meg.
A felvételek során derült ki a Néprajzi Múzeum nyilvántartásaiból, hogy Vikár Béla
1902-ben végzett székelyföldi dalgyűjtése alkalmával az ő édesanyja is énekelt a fonográfba, és néhány nótáját Bartók Béla, aki a gyűjtést feldolgozta, lekottázva kiadta
gyűjteményében. Most a múzeum raktárából kikeresték az egykori tekercset, és leforgatták László János előtt, akit így az a megható öröm ért, hogy a stúdióban, szülőfalujától messze, hallhatta a húsz év óta halott édesanyja hangját és énekét. De meghatódva
álltuk körül a fonográfot mindnyájan, zenészek és műszakiak egyaránt, mert valóban
ritka pillanat így megvalósulva látni, hogy száll a nóta szájról szájra, énekes anyáról az
énekes fiára.
Később utánanéztem a halott édesanya dalának, mert aggasztott az a körülmény,
hogy minden tudomásom szerint Vikár Béla a gyűjtőútján nem járt Bözödön. És sikerült
eloszlatni a kételyemet, mert az öregek emlékezéseiből kiderült, hogy a felvétel Szovátán készült, ahol az édesanya fiatal korában szolgáló leányként vagy kirándulóként
fordult meg, és hazajövet újságolta nagy kalandját, hogy ő hogy járt Szovátán. Vasárnap leánytársaival sétálva énekelgettek az utcán, egyszer csak odalépett egy ismeretlen
úr, és addig beszélt neki, mígnem rábeszélte, hogy énekeljen bele egy nagy tölcsérbe,
mert olyan szép hangja van. Eleget vonakodott, mert félt is, meg szégyellte is magát, de
aztán nem lett semmi baj...
Nem bizony, hanem csupa jó... a fáradhatatlan „tölcséres urak" jóvoltából.

1992. szeptember

71

A rehabilitált nyugtalanság
BESZÉLGETÉS GULYÁS GYÖRGY KARNAGGYAL
Gulyás György 1991. április elsején volt 75 éves. Nyolcesztendős csönd után
ismét megpezsdült körülötte valami. Megjelent néhány méltató cikk, kapott egy magas
kitüntetést, s végre, hosszú idő után először odaállhatott az általa teremtett, vezetésével
függetlenné vált Kodály-kórus élére, és születésnapi koncertjén vezényelhette a Nelsonmisét. Nem ő választotta, mégis boldog volt.
Kapott még egy ajándékot, egy levelet, amely többek között az alábbiakat tartalmazta: „A kormány által létrehozott Rehabilitációs Bizottság 1991. március 21.-i ülésén
foglalkozott az önt ért sérelmekkel. A testület a rendelkezésre álló dokumentumok és
egyéb információk alapján - megállapította, hogy ön az elmúlt évtizedekben többször is
jelentős sérelmeket szenvedett el politikai okokból. Mindezért - a Kormány nevében is
- megkövetjük."
- Nagyon érdekes ez a levél. A közvélemény önt nem tartotta, nem tartja üldözött,
sikertelen, háttérbe szorított embernek. Pályája igen tartalmas. Fiatalon teremthette
meg a megálmodott iskolát, Békéstarhost, később Debrecenben a Kodály-kórust, majd a
Zeneművészeti Főiskola debreceni tagozatát. A Bartók Béla Nemzetközi Kórusverseny
szellemi atyja, évekig művészeti vezetője. Liszt-díjat kapott már 1959-ben, aztán Érdemes, majd Kiváló Művész lett. Miért és mit kell egy ilyen életpályán rehabilitálni?
- Talán a sok-sok elmaradt alkotást, cselekvő és teremtő munkát. Sok időt arra
fordítottam, hogy körömszakadtáig küzdjek, harcoljak, verekedjek valamiért. Talán
azért az energiáért kaptam erkölcsi kárpótlást, amit arra kellett fordítanom, hogy meggyőzzek embereket, szervezeteket a jó célról, a tartalmas munkáról. Talán azért kárpótoltak, hogy a megteremtett, létrehozott alkotásokat végül kivették a kezemből. Békéstarhost is, a Kodály-kórust is, a főiskolát is, a nemzetközi kórusversenyt is.
Megteremtettem őket, ezt nem lehetett nem elismerni. Valaki azért - vagy valakik? mégis úgy intézte, hogy most, hetvenöt évesen is kissé kifosztottnak érzem magam.
- Tudom, hogy ön diplomája szerint zeneszerző és karmester. Ezernél jóval több
koncert bizonyítja, hogy szíve és képességei szerint vezénylő karnagy. Nézze el mégis,
ha pályájának nem ezt a vonulatát követjük. Az ünnep fényes sikerei helyett vallassuk
tovább a konfliktusok hétköznapjait. A rehabilitációs okirat semmisnek nyilvánította a
Nonn György miniszterhelyettes által 1955. március 3-án aláírt írásbeli figyelmeztetést.
Nos, egy ilyen figyelmeztetés nem nagy dolog. Aki azonban a kor magyar szellemi
életének történetét ismeri, tudja, hogy emögött az írásbeli figyelmeztetés mögött a
Békéstarhoson megteremtett iskola állott. Pontos nevén: Országos Állami Ének és Zenei
Szakirányú Tanítóképző és hozzá kapcsolódó ének és zenei gyakorló általános iskola és
tanulóotthon. Ezt az iskolát végül központi akaratból megszüntették. A népi kollégiumi
eszmét ebben a formában sem vállalta fel a kulturális kormányzat, a népi és nemzeti
gondolatot és a magyarságot sem, amelyet képviselt. Miután azonban a tarhosi
iskoláról és megszüntetéséről sokan megírták élményeiket, többek között ön is Bűneim...
bűneim? című könyvében, ugorjunk át rajta. Békéstarhosból Debrecenbe került, ahol
megint csak iskolát alapított, mert végül is nem véletlen, hogy Kodály Zoltán a
debreceni zeneművészeti szakiskolának adta oda a nevét először. Mi hajtotta Tarhosból
Debrecenbe?

72

•giszaftáj

- Mondhatnám, hogy a debreceni diákságom élményei a Református Kollégiumban, korábbi tanárkodásom a Dócziban, mondhatnék mást is. Nem akarok nosztalgiázni. Az életem legnagyobb hajtóereje, hosszú alkotópályám ars poeticája hajtott ide.
Egy életet szántam arra, annak bizonyítására, hogy vidékről is lehet Európával együtt
lépni. Az a fogalom, hogy vidék, valóban kulcsszóvá, ars poeticává vált nálam, sőt azt
is mondhatnám: megszállottsággá. Mindig hittem abban, hogy a vidék legalább annyira
képes európaivá lenni, mint a főváros. Ebből nem engedtem soha. Örültem például,
amikor Llangollenben (Anglia) 1958-ban a Kodály-kórussal első díját nyertünk Magyarországról és vidékről, vagy 1959-ben, amikor az olaszországi Arezzóban szereplésünk után azt írták, hogy ez az ember a vasfüggöny mögül jött, s mégis úgy énekelteti
Palestrinát, mintha közénk tartozna. Mindig hittem abban, hogy a kultúra nem ismer
provinciát, s a Nyugat egyáltalán nem használja pejoratíven ezt a szót, hogy vidéki.
Vagy Milánó, Salzburg, Oxford a „vidékiséget" képviselik?
-És úgy érzi, hogy nálunk még mindig, ma is elmarasztaló, pejoratív értelme van
a vidék kifejezésnek?
- Egyértelműen. Nálunk ez a szó még ma sem pusztán lakóhelyet jelöl, hanem
értékbeli, tartalmi kategorizálást. S hogy miért? Felmerül bennem sokszor a kérdés a
mai időkben: elég-e az, ha ma az elmúlt évek, évtizedek jelenségeit bíráljuk vagy
kárhoztatjuk? Most, amikor a felülről jövő „kézivezérlés" alább hagyott, ha nem is
szűnt meg teljesen. Azt hiszem, nem elég. Mert a kérdés folytatható: felváltotta-e már a
régi gyakorlatot valami más, főleg a vidékre gondolva? Vagy éppen a régiók, vagy a
régi elvek, szokások tartják „kezükben" a régi módon a kulturális irányítást, a jól bevált
régi, bürokratikus intézkedési móddal? Innen, az otthonom magányából úgy látom,
egyelőre semmi új megvalósítására nem képesek. Lehet, hogy nem ellenségesek. Miért
is lennének azok? Ám a jelent és jövőt illetően új javaslatok tételére képtelenek, a
szakmát megújítani nem képesek. Úgy látszik, mintha csak egyre törekednének mostanában. ..
- Es mi az az egy?
- Hogy minél több szponzort szerezhessenek maguknak. A saját átlagos, vagy átlagon aluli produkciójukhoz.
- Ezek szerint ön eredménytelennek, reménytelennek tartja saját küzdelmeit is ez
ellen a vidék-felfogás ellen? A fent elmondottak tudatában hogyan tudott mégis mindig
újat kigondolni, harcolni érte és megteremteni? Vagy nem függ így össze a két dolog?
- Amit életemben tettem, használtam, alkottam - ha alkottam valamit egyáltalán - , az mindegyik ennek az én ars poeticámnak a különféle arculatát mutatta, mindegyik ennek megnyilvánulása volt. Mindenütt ugyanazt akartam, csak más-más eszközökkel tudtam továbbvinni, más-más intézmények révén. A békéstarhosi iskolaalapítás
azt szolgálta, hogy keressük meg, szedjük össze a tehetséges vidéki gyerekeket. A zenei
tehetségek felkutatása és felkarolása az első és legfontosabb. Ez a békéstarhosi iskola amelynek létrehozásával kezdetben maga Kodály sem túlságosan szimpatizált - azt szolgálta, hogy bebizonyítsuk: a zene szeretetéhez, tudásához, gyakorlásához nemcsak a
hangszeres zeneoktatáson át vezet út. Az énekesen is. Hangszerhez pénz kell és sok
minden. A gyermek zenei érzéke, hangja csodálatos kincs. Bontakoztassuk ki ebből a
tehetséget, aztán könnyebben tanul a hangszereken is. (Kodály ezt énekes alapon való
hangszertanításként deklarálta!) Kórust sem csupán az együttes éneklés örömének
biztosítására és fejlesztésére alapítottam, hanem azért, hogy legyen vidéken is egy énekkar, amely alkalmas nagy énekes zeneművek, oratóriumok megszólaltatására. Á zeneművészeti főiskola új épületéért folytatott küzdelem célja sem az volt csupán - bár az

1992. szeptember

73

is
hogy legyen itt egy szép új és nagy iskola, szép hangversenyteremmel. Inkább a
kodályi örökséget szerettem volna folytatni: legyen itt, vidéken, Debrecenben az általános iskolai énektanárképzés végre megoldott, mert nem volt (mellesleg ma sincs) ilyen
megnyugtató megoldás. A nemzetköri kórusversenyt is lehetett volna a meglevő és zajló
nyugati mintákra tervezni és lebonyolítani, ám akkor elmaradt volna annak a perspektívának a megvalósítása, amelyet a most megszülető új magyar kórusművek révén
reméltem.
- Mi volt ez a perspektíva?
- Szinkront teremteni a modern európai zene és magyar kórusművészet között,
íratni magyar zeneszerzőkkel új kórusműveket, bemutatni modem külföldi alkotásokat.
Hozzák ide az európai kórusok saját legjobb zenéjüket, és vigyék innen a magyar
muzsikát. A debreceni bemutatókon ismerhette meg a világ minden tájáról érkezett
szakmai közönség sok mai magyar zeneszerző új kórusművét, például Szokolay Sándor,
Kocsár Miklós, Vajda János munkáit. Szokolay először itt felhangzó Két motettáját
tudtommal ezt követően körülbelül 15 országban körülbelül 40 kórus mutatta be.
- Végül is miért éppen Debrecent választotta ki működése helyéül? A magyar
szellemi életben nem volt ismeretlen, hogy ez a város nemcsak befogadni tud nehezen,
de belső dinamikája sem legendás. Miért jött ide?
- Amikor Békéstarhost el kellett hagynom, választhattam volna Győr és Debrecen
között. Ide az emlékeim is vonzottak. Meg vonzott az, hogy ennek a városnak volt komoly zenei hagyománya, amelynek megtestesítője a kollégiumi kántus volt. S itt alkotott Maróthy György. És volt itt egy nagy énekkari találkozó is a múlt század végén.
Tudom és hiszem, hogy a zenei élet megteremtéséhez ezekre a hagyományokra szükség
van. Debrecen kihívás is volt: tudtam, hogy a zenei szakiskola akkori tantestületének
néhány tagja tiltakozott kinevezésem ellen. A harc feltételei tehát adottak voltak.
- Harcolnia kellett? Sokan akadályozták a munkáját?
- A tanári kar négy tagja tiltakozással fogadott. Mégis megnyugodtak, mikor látták, hogy a komoly, nyugodt munka feltételeit szeretném biztosítani. Nekik is. A város
egyik akkori oktatási korifeusa fél éjszakán át próbált lebeszélni a Batthyány utcai séta
közben, hogy én aztán nehogy itt kórust próbáljak alapítani. Nekem az a feladatom,
hogy a meglevő együttesek számára énekest neveljek. Mit tehettem? Próbáltam meggyőzni, hogy a saját iskolámon belül nekik nincs semmi hatáskörük, másrészt pedig,
hogy a szakiskola nem hozzájuk, hanem közvetlenül a minisztériumhoz tartozik. Akkor
ez is mentsvárnak tűnt.
Mi itt aztán már 1955-ben, amikor a Bartók-per még javában folyt, debreceni és
megyei Bartók-bizottságot hoztunk létre, Bartók-műveket mutattunk be a megye minden
településén. A SZOT fesztiválján 1956 tavaszán a kórusommal Bartók-művekkel szerepeltünk. Hol voltak akkor a mai bátrak?
Egy másik dolog: 1971. február elején olyan megemlékezést rendeztünk, ahol
Kodály és Bartók mellett Reinitzet és Dohnányit is értékelték. Az is fontos itt, hogy
1945 után először hangzottak el együtt, egy koncerten a négy szerző művei! Ma már
nem sikk Dohnányit játszani. Akkor bátorság kellett hozzá. Vagy a kórusversenyek.
1961-ben volt az első és ez óriási áttörést hozott szakmailag. Itt vendégszerepelt a tours-i
(Franciaország) női kar, és olyan finom, csodálatosan tiszta hangzást mutatott be,
amelyet akkor nálunk dekadensnek, finomkodónak ítéltek. Mert ugye akkor nálunk az
optimista (értsd: ordító) stílus és hangerő volt a divatos.
- Ezek szerint mégis hozott eredményt az ön debreceni munkája? Hiszen saját
maga is így ítéli meg: „Debrecen nem a forradalmiság városa. Néha azért áttöri ezt a

74

•giszaftáj

közönyt, egykedvű állandóságot egy-egy ügy lendülete, s akkor mutatja, ilyenkor jó elő
Debrecen másik arca, ilyenkor lép egyet az ősi város - mondják. És még strukturális,
szerkezeti változásokat is kész bevezetni."
- Nem lehetett oda nem figyelni a munkámra. A Kodály-kórus volt az első amatőr
együttes, amely 1956 után külföldre utazhatott. És első külföldi útján óriási nemzetközi
sikert aratott. Londonban lemezt készítettek velünk, és egy angol szakember levele
szerint az év legnagyobb lemezsikere volt mindaddig, amíg a Bartók-hagyaték örökösének képviselője be nem tiltotta a forgalmazást.
- Önt mindig a túlfeszített indulatok emberének tartották, aki örökösen nyugtalan,
mindig újat, mást akar, és ezért olykor kíméletlen eszközöket is alkalmaz. Számtalanszor
hallottam önről a sztereotípiát: nagy művész, de nehéz természetű... Nos, honnan származtak az indulatai?
- Biztosan előfordult, hogy indulataim az ilyen külső akadékoskodásokból származtak. Biztosan az is előfordult, hogy ezek az indulatok túlcsaptak a megszokott partokon. Ezt is idézheti a könyvemből: „Higgyék el: a betanítás, azt alkotás hevében
sokszor teszünk olyan gesztust, beszélünk olyan szavakat, amelyeket a munkán kívül
sohasem teszünk, s ezért utólag sajnáljuk." A lényeg ebben van. Az alkotó ember indulatai az alkotáshoz kötődnek. És ezt nagyon nehéz, talán nem is lenne szabad
magyarázgatni. Miért? Ljubimovnak ön feltette ezeket a kérdéseket? De hát nézzünk
szembe az alkotás és az indulat viszonyával is. Az egyik lényeges dolog, hogy ha egy
egyesület, testület működéséről, vagy éppen működtetéséről van szó, netalán a tagok
tevékenységének elbírálásáról, vagy éppen jutalmazásáról, akkor helye van a demokratizmusnak, a mérlegeléseknek, hiszen ilyenkor emberi szempontokat kell figyelembe
venni. A vezénylésnél azonban már ragaszkodni kell az „egyetértés"-hez, ha kell, még
erőteljesebb ráhatással, „szigorral" is. Ezen belül is egészen más a karnagy esetében a
próba, és más a koncert. Minden műnek van egy alapgondolata, amelyért megíródott,
ami szerencsés esetekben a karnagy személyes ügyévé is válik. Hinni kell benne, hogy
nekem is, vagy csak nekem szól... Először el kell hitetnem a közreműködőkkel a kort, a
mondanivalót, amit kifejez a mű, s utána el kell hitetnem, hogy az, amit én beleérzek,
igaz! Ehhez persze kell a széles látókör, műveltség, de kell a belső érzelmi erő is. És ha
ezt át tudom adni az énekkarnak, az is képes lesz átadni a közönségnek.
- Számomra ez nyilvánvaló. De hát végül is, amikor önt 1983. július 26-án elbocsátották a Kodály-kórus fő-zeneigazgatói állásából, a kifogások között erős hangsúlyt kapott ez a motívum is. Mégis, furcsa módon, a rehabilitációs iratban nem látom
említve ezjt a tényt: a felmondási határozatot.
- Mert ez a minisztérium számára már nem téma.
- Hogyhogy nem téma? Az ön számára azonban a legfontosabbak egyikei Nem
próbálta ezt is vizsgáltatni?
- Próbáltam. Azonban az ügy egy kicsit hosszú. Nem magam miatt részletezem,
hanem azért, mert az egész jellemez egy kulturális közállapotot, s mutatja azt is, miért
lehet még mindig valóban pejoratív tartalma a „vidéki" kifejezésnek. Valóban, a felmondó határozatban voltak emberi magatartásomra, vezetői gyakorlatomra vonatkozó
megjegyzések, amelyek, ha jogosak voltak is, többnyire a fentebb tárgyalt alkotói indulathoz kötődtek. Sokkal súlyosabb volt azonban számomra a szakmai kifogás. A felmondási határozat szerint: „Több kritikai megjegyzést kaptunk országos szervektől,
ezért megkértük a kórus szakmai felügyeletét ellátó szervtől - az MM Zenei Osztályától - a szakmai véleményt." Nos, ez a szakmai vélemény súlyosan elmarasztaló volt.
Éppen azt kifogásolta, amire mindig nagy gondot fordítottam, az egyes hangok

1992. szeptember

75

képzettségét, a szólamok összecsiszolt hangzásképét, a kórus technikai színvonalát.
Nos, most, nyolc esztendő után, 1991 májusában a kezembe nyomták Tóth Dezső
akkori miniszterhelyettes 1983. november 14-én kelt levelét, amelyben kijelenti, hogy
„ezt az elmarasztaló szakmai véleményt, amelyet sem az illetékes főosztály, sem az
illetékes miniszterhelyettes nem látott, a Művelődési Miniszter nevében téves hangsúlyúnak minősítve, visszavonom." Ezt a levelet akkor a minisztérium megküldte a
Hajdú-Bihar megyei tanácselnök-helyettesnek. Sem én, sem a szakmai közvélemény
soha erről tudomást nem szerzett. A mostani rehabilitálók joggal hihették azt, hogy ezzel a visszavonással az ügy rendezve volt. Hát nem volt. Sőt, ebből a minisztériumi eltitkolt levélből az is kiderül, hogy a felmondási határozatban a korábbi minisztériumi
véleményre nem lehetett volna hivatkozni. Máig sem értem, mi történt, hogyan történt?
Egyet tudok: súlyos vádak alapján, később visszavont szakmai vélemény alapján
távolítottak el a kórus éléről. Sérelem? Igen, az is. Inkább azonban példa: nem
számítanak az elért eredmények, a sikerek. A középszer, amely a konfliktusmentes
világot és életet akatja mesterségesen is kitenyészteni, kiveti magából a nyugtalanokat.
- Ön sokszor mondta, de cselekedte is, hogy nem szereti a szavakban kifejezett
deklarációkat. A könyvében például ezjt írja a közéletiségről: „Nemcsak az a közéletiség,
ha valamilyen szervezetben működünk vagy funkciót vállalunk, és naponta háromszor
jelszavakat deklarálunk. Inkább számít annak az a ténykedés, amit a társadalom
érdekében végzünk. "
- Úgy éreztem mindig, hogy ezek a szavak a múltban más és más értelmet nyertek
a hivatalokban, a pártnál, a minisztériumban. Talán még az irodalom egy részében is.
Tényként akartam a könyvemben jelezni - igen: deklarálni! - hogy számomra a
jelszavak mindig idegenek voltak. A kérdéseim inkább azt az értetlenséget akarták
kifejezni, ami ellen óvást emeltem magamban. Hiszen a társadalomért sokféle módon
lehet tenni. A legtöbbek egyikét teszi az anya, amikor felneveli gyermekét. És aki ezért
a gyermekért, a jövőjéért, műveltségéért (a zenei műveltség is idetartozik!) tesz valamit
- és néha igen nagy dolog ez a valami! - az a legszebb közéletiség. És ezen túl a
belenyugvás az értelmetlen intézkedésekbe, vagy a vidéki iskola jelentette hátrányba,
vagy a retrográd egyének, intézkedések társadalmi haladást hátráltató hatásába, ez is
közéletiség. A maradiság ellen mindig az újat kell vállalni, s az én perlekedésem itt vált
jogossá, de egyúttal kényelmetlenné is. Azt hiszem, én ilyen örökké nyughatatlan, s a
vezetők számára kényelmetlen perlekedő egyén voltam. A magam érdekeiért sohasem
tudtam harcolni. De egy bizonyos ügyért igen, és lehet, hogy ez az ügy a tevékenységem irányát hasznosan befolyásolta, függetlenül a tiszta önérdektől.
- Vannak most is ilyen ügyei?
- Mindig lesznek.
- Ne kerülje meg a kérdést. Gulyás György nyilvános szereplései - nem a hangversenytermekre gondolok, bár ezekre is vonatkozik
a nyolcvanas évek elején
megszűntek Fokozatosan kiszorították nemcsak a Kodály-kórusból és főiskoláról - szíve
gyermekei voltak pedig -, hanem a nemzetközi kórusversenyről (fesztiválról) is. Hirtelen
nagy lett a csönd. Aztán egyszer csak hallottam, hogy Gulyás úr most sem nyugszik,
énekkart vezet a Debreceni Orvostudományi Egyetemen. Hogy is van ez? Többszörös
nemzetközi díjakkal, érdemes és kiváló címekkel ellátott karnagy elmegy egy kis amatőr
énekkarhoz?
- Említettem már, mit tartottam életem értelmének, céljának. Most sem történt
más: néhány ember úgy érezte, tudok segíteni nekik. Elmentem, mert alkalmat láttam

76

•giszaftáj

arra, hogy közelebb hozzam őket á zenéhez, a művészethez. Elmentem, mert értéket
láttam, természetes és tiszta értéket, hátsó célok és önzés nélkül, amit támogatni kell.
- Végül azonban mégis szakítottak. Miért ?
- Eljutottunk odáig, hogy kaptunk meghívást külföldre. Én úgy éreztem, szakmailag magasabb szintre kell emelkednünk ahhoz, hogy ne csak énekeljünk külföldön,
hanem valódi értéket hordozó műsort adjunk. Ebben nem volt teljes egyetértés közöttem
és mások között.
- Most nincs is kórusa?
- Nincs.
- Gondolom azonban, figyelemmel kíséri a megye, a szűkebb haza kórusmozgalmát?
- Miután nem hívnak sehova, nem is megyek. Úgy látszik, nincs rám szükség.
- Akkor mit csinál? Pihen? Zenét hallgat? Baráti társaságba jár? Elfogytak volna
a felvállalandó ügyek?
- Bár elfogytak volna. De hát erről nem szívesen beszélek.
- Könyve egyik idézett passzusában Békéstarhosról úgy ír, hogy az megint közéleti
cselekvés lesz. Csak nem ezzel kapcsolatosak a mostani ügyek?
- Hát... no jó. Mondottam már, hogy sok törekvésem egyik lényeges pontja volt,
hogy tegyek valamit az általános iskolai ének- és zeneoktatásért. Ez vezetett Tarhoson
is, a debreceni főiskolai tagozat létrehozatalakor is. Hadd mondjam azt is el, hogy Tarhoson nyáron direkt továbbképzőket szerveztem leendő általános iskolai tanároknak és
kórusvezetőknek. De hát már 1946-ban Debrecenben olyan „mellék-oklevelet" adtam ki
a legtehetségesebb dóczista tanítóképzős növendékeknek, hogy taníthatják az éneket az
általános iskola minden osztályában. Nos, meggyőződésem szerint ma sincs igazán
megoldva az általános iskolai ének- és zenetanárok szakmai képzése. Ezért úgy gondoltam, hogy némileg Tarhos múltjához is kapcsolódva, ott létrehozunk egy posztgraduális
képzést, amely közelebb visz bennünket a kodályi örökség megvalósításához is.
- Ki támogatja?
- Ó, vannak áldozatos emberek, és van békési összetartás, akarat.
- De hát önt kifizeti?
- Senki. A „Tarhosi díj" összegét is másfél évtizedig én finanszíroztam.
- Es reménykedik a sikerben?
- Meg kell csinálni. Ha nekem sikerül, jó, ha nem, majd jön más, aki megcsinálja. A zenei műveltség alakítását az általános iskolában kell elkezdeni. Okosan, szisztematikusan. Ezért itt van szükség az igazán jó szakemberekre. S ez nemcsak zenei
kérdés. A zene csak megtestesíti azt az emberi harmóniát, amely alapja lehet a műveltségnek, az erkölcsnek, a cselekvő emberségnek, az ember viszonyához, a másik emberhez, családhoz, néphez, nemzethez.
- 1989-ben, amikor Gulyás György megkapta a Magyar Művészetért alapítvány
díját, az adományozó levélben a Kodály-örökség legméltóbb folytatójának
nevezték.
Most látom ismét bizonyítva: igazuk volt. Akkor viszont nézzünk is szembe vele: hogyan
látja ön a Kodály-örökség sorsát? Vannak-e követői? Beteljesítjük-e a hagyaték
szellemiségét? Az ő útján járunk-e egyáltalán?
- Az alapítvány értékítélete megtisztelő. Azt hiszem, ebben a témában nem tudok
mást mondani, mint amit a Magyar Kodály Társaság pár évvel ezelőtt megjelent keserű
feljajdulása tartalmaz. Azzal azonosulni tudok. Mindenesetre igazi Kodály-kultusz nincs
ma Magyarországon. Sajnos. Legalábbis abban az értelemben, ahogyan életműve, szellemisége, magyarságról, hazáról vallott nézetei ezt igényelnék. A szakmához közeledve

1992. szeptember

77

két területen tartanám különösen fontosnak a Kodály-örökség ápolását. Az ő egyik
írásban is rögzített kívánsága, ha úgy tetszik, testamentuma volt: „példát adni a
szolfézs- és hangszertanítás összekapcsolására." Nos, ez nem történt meg. A Kodályszisztémát illetően csak a mai, elrontott, erőtlen, s végül az eredetihez mérve egyáltalán
nem inspiráló formát ismerik és gyakorolják. Még azok is, akik olykor igen nagy hangon külföldi prófétáivá szegődtek e szisztémának. Másrészt Kodály szellemében „a
vidékre kiható működéssel hangzó életre kellene kelteni a néma berkeket." Látja ezt
ma? Látja mondjuk Debrecenben? Egy-két keserves kísérletet látok, megszállott emberek próbálkozásait, de szisztematikus, egész országra kiható rendet nem. Ezért tartom
ma is aktuálisnak a Kodály Társaság említett nyílt levelét. Az örökösök elsősorban azért
felelősek, mert a forrásról, magáról Kodályról feledkeznek el, mind az iskolai, illetve
ének-, zeneoktatás rendszerében, mind a kórusmozgalomban, mind a zene és etikaiközösségi értékek összekapcsolásában. Soha nem lenne szabad elfeledni, hogy Kodálynak igazi nemzetnevelő programja volt. Kodály sajátja a szisztéma, a rendszer egy
népnek a zenei műveltség színvonalára emelése érdekében, s ennek csak egy része az
iskolai munka és a kottaolvasás.
- Ha most ön azt tehetné, amit akar, mit választana, tekintettel Kodály örökségére
és saját törekvéseire?
- Létrehoznám a karvezetők és általános iskolai énektanárok folyamatosan működő, szervezett posztgraduális továbbképző intézetét. Közel ötven esztendeje kellene
ilyen, helyette alkalmi, vegyes értékű tanfolyamok működnek olykor-olykor.
- Es Békéstarhoson hozná létre?
- Nézze, tudom, hogy a kérdése mögött Debrecen szólal meg. Amikor engem eltávolítottak a Kodály-kórus éléről, mindenféle ígéreteket kaptam. Semmi sem teljesült.
Elzárták előttem az utat a koncerttermekhez, az iskolai énektanárok továbbképzéséhez.
Pedig Debrecennek ismét szüksége lett volna a megújulásra, egy új lépésre, hogy
bebizonyítsa: valóban a Tiszántűi szellemi központja. Valaha a Református Kollégium
jóvoltából az is volt. Ide gyűjtötte a vidék legtehetségesebb fiataljait az iskolába, tudást
adott nekik, külföldre, Európába küldte őket, hogy magyarságukat szinkronba hozzák a
legkorszerűbb európaisággal, majd visszaadta őket a magyar vidéknek mint papokat,
tanítókat. Ezt szerettük volna folytatni kicsiben Tarhoson. Most? Nem tudott kialakulni
igazán a régiócentrum sem, nemhogy a szellemi központ. Békéstarhos kicsi település,
de talán többet megőrzött abból a régi tarhosi szellemből, amelyhez igazán volt közöm.
A kérdés lényege az egységes nemzeti kultúra igénye.
- Tehát folytatja. Hetvenöt évesen, pészmékerrel a szívében, de folytatja? Akkor
nem véletlen, hogy a könyvében Herakleitosz egyik mondását idézi: „Mindennap
megszűnik valami, amiért elszomorodik az ember, de mindig születik valami új, amiért
érdemes élni és küzdeni." Ma is ez még a hitvallása?
- Ez. Mindig fogékony voltam az új iránt, ezért tudtam mindig újrakezdeni az
életet. Nem a régi megtagadásról van itt szó, hanem arról - csupán utalásképpen mondom - , hogy ma már például az úgynevezett Kodály-szisztéma kibővítéséről is gondolkodnunk kellene. Ami pedig a koromat illeti, nos, úgy hiszem, Herakleitosz mondata
nem egy bizonyos életkori sajátosságra vonatkozik, sokkal inkább emberi szándékra,
kreativitásra. Már akinél van ilyen. És ha az van, akkor az az életkortól függetlenül
létezik.
- Szokolay Sándor - volt békéstarhosi tanítványa, azóta alkotó munkatársa,
barátja - az 1981-ben a televízióban bemutatott portréfilm bevezetőjében ilyeneket
mondott önről: álmodozó; azért, amit tett, legtöbbször el is nyerte büntetését. A semmi-

78

tiszatáj

bői tudott teremteni. Elveiért dühödten tudott harcolni. Szikrázott körülötte a levegő.
Kóruspróbáit mágusként végezte. Elsőként mutatott példát a kodályi célok gyakorlati
megvalósítására. A vereségek, kudarcok után mindig talpra tudott állni. Vállalja ezeket
a megállapításokat?
- Vállalom. Tudom, mi a dolgom a világban, igyekszem azt tenni. Most például írok.
- Megint könyvet? Hiszen az életét már megírta.
- Könyvet. Igaz, az előző könyvemet is hónapokig rejtegették, bár ez még a
rendszerváltozás előtt volt. Most mindenesetre új könyvön dolgozom.
- Mi lesz a témája?
- Debrecen.
- Ezek szerint szereti a vihart?
- Alkotni szeretek. Teremteni. És szemébe nézni azoknak, akik meg akarják
akadályozni ezt. A rehabilitációs bizottság levelében ez áll: „A testület nincs abban a
helyzetben, hogy az ön valamennyi sérelmét orvosolhatná vagy a méltánytalanságokat, s
az általuk okozott megpróbáltatásokat meg nem történtté tehetné. Ugyanakkor fontosnak tartja, hogy ön elégtételt, mindenekelőtt teljes erkölcsi elégtételt kapjon." Ehhez az
erkölcsi elégtételhez hozzátartozik, hogy minden igaztalanul rásütött bélyeget letöröljek
a homlokomról. Itt, Debrecenben is.
Kérdezett: BÉNYEI JÓZSEF

PAPP GYÖRGY: ZÖLD ERDŐBEN

79

1992. december.

KRITIKA
„Időben élni"
SÁNDOR IVÁN HÁRMASKÖNYVÉRŐL
Az évek persze mindig leperegnek, de miközben
halljuk az elmúlás folyamatos kísérőhangjait, megkérdezzük: mégis, hogyan ?; miért Agy« ? "

E mottó Sándor Iván egy 1988-ban megjelent kötetéből való, annak első mondata.
Azaz: nem a „hármaskönyv" (könyvek) szövegeiből emeltük ki, mégis idevalónak
hisszük a megfogalmazott kérdést, két ok miatt is. Az első - Sándor Iván egyik sűrűn
használt fogalmát kölcsönözve - „mentalitásbeli", a másik metaforikus gyökerű. A szóban forgó hármaskőnyv közvetlen előzménye ugyanis a Leperegnek a nyolcvanas évek,
A kilencvenes évek és Bibó hagyatéka című esszékötet, amelyben Sándor Iván a
közelmúlt történelmi, szellemi, társadalmi folyamatát a jelen (az akkori jelen) valóságának néhány igen eleven kérdésével szembesítette. S hogy ez a jellegzetes esszéírói
alapállás miért „mentalitásbeli" értékű Sándor Ivánnal? Legfőképpen azért, mivel ő most már több évtizede - úgy, oly módon szeretné megértem a jelent - legalábbis
többet tudni róla - , hogy történelmi léptékű időmetszeteket helyez maga elé, s az így
már tájjá lényegült történelmi szőttesben keresi a kiindulópontokat.
S ezzel el is érkeztünk a második említett jellegzetességhez, a Sándor Ivánesszéket (a szóban forgó hármaskönyv egyes fejezeteit különösen nagy erővel uraló)
szerves egységbe fogó, közös véráramát jelentő metaforájához: az idő (vagy inkább így:
Idő) fogalmához. Ezeknek az esszéknek (valamennyi típusának, úgymint: történeti,
politológiai, bölcsészeti, poétikai stb.) óriási mozgásterük van az időben; s nagy
erényük (és persze belső feszültségük egyik oka, magyarázata is az), hogy (az újabb
regényeiben is markánsan jelen levő) filmszerűen gyors „vágásaik" meghökkentően új
és érdekes megtörtént dolgokat és gondolkodásbeli reflexiókat tudnak egymás mellé
vetíteni, illetőleg egymással ütköztetni.
A „tárgy" és a „módszer" fölvillantása után elkerülhetetlen az „alany"-ról is
szólni, legalább csak annyit, amennyi (vagy inkább: ami) szorosan kötődik a tárgyhoz
és a módszerhez. Sándor Iván (esszé)írói etikájáról van szó. Kerülvén a nagy szavakat,
de mégis a lényegét mutatva meg ennek az etikának (s egy kicsit Sándor Iván egyik talán legtöbbet hivatkozott - szellemi mesterére is gondolva), annyit bízvást
megállapíthatunk, megfogalmazhatunk, hogy Sándor Iván rendíthetetlen demokrata.
Pontosan abban az értelemben, ahogyan azt Bibó nem egyszer kifejtette, pontosan
azokkal az ismérvekkel, melyeket ő maga is számon kér a 80-as és 90-es évek emberein,
hatalmain, politikáin. S miközben (erre Sándor Iván többször is utal) sorra elhallgatnak
Vízkereszttől Karácsonyig. A nyolcvankilences esztendő (Forrás-Gondolat, 1990),
Félelem? Remény? A kilencvenes esztendő (Gondolat-Széphalom, 1991), A karnevál harmadik
napja. A kilencvenegyes esztendő (Gondolat-Széphalom, 1992).

80

•giszaftáj

a 80-as évek vége forrongó-fortyogó közéletének leginkább számottevő, leginkább
olvasni érdemes publicistái, politológusai, esszéistái; - ő (s ezt már én teszem hozzá)
valami titokzatos erő birtokában, és valami feszített tempójú szellemi teljesítőképesség
jóvoltából a legkockázatosabb dolgokra is vállalkozik: például a nyilvános naplóírásra.
Mindez - azt hiszem - már nemcsak írói tehetség kérdése, de az írói etikáé is:
a vele született kvalitások örökös továbbfejlesztése-csiszolása, majd a kivételesen jó
szellemi kondíció végeredményeinek hitelesen tiszta szavú folyamatos közrebocsátása,
ha úgy tetszik, közüggyé tétele.
*

A szóban forgó három könyvet 1989 és 1991 között, tehát három év leforgása
alatt írta Sándor Iván. Az első és a harmadik rész a Forrásban jelenet meg hónapról
hónapra, a középső - a Félelem? Remény? című - némiképpen lazább szerkezetű
esszéfüzér (benne a kivételesen szép kanadai és amerikai útinapló) a 90-es évek szellemi
izgalmairól tudósít. Természetesen más és más (sőt egészen más) az egyes kötetek
személyes-érzelmi tónusa, színe, hangulata - hite és hitetlensége.
Az igazi nagy év persze (s micsoda jó érzékkel kezdte el éppen akkor a folyamatos, szinte napi penzumszerű „naplóírást" Sándor Iván) a maga földcsuszamlásaival az
1989-es esztendő. Az ország majdnem lázas hevülete - „Mintha évtizedekig nem történt
volna annyi, mint most hetek alatt;" - (az események középpontjában Nagy Imre és
mártírtársai temetése), a kommunizmus végnapjainak valóban drámai feszültséget hozó
izgalmai. Sándor Iván ekkor valósággal tapad az eseményekhez, az újság- és folyóiratcikkekhez, a rádió és a televízió hírműsoraihoz. O maga is folytonos feszültségben
él, néha várakozó nyugalomban. Mint ekkor legtöbbünk az országban, ő is a reményteli
kibontakozást próbálja kibetűzni.
S minthogy oly erősen figyel, hamar fölfedezi a felemásságokat, a háttérmotívumokat, a lassan szétfoszló szép reményeket. A sorrendben második kötete már címében
dobja elénk a félelem és a remény egymást váltó, egymásba is játszó kettősségét - talán
az ország közérzetét is közvetítve.
Nem meglepő, hogy A karnevál harmadik napja (a trilógia harmadik darabja) már
erősen távolságtartó a napi (bel)politikai villongásoktól, látványosan nyomulnak viszont
előtérbe a tágasabb kategóriákban való gondolkodás, az egyetemesebb érvényű elsősorban az etika és az esztétika tárgykörébe tartozó eszmefuttatások. S az utolsó
oldalakon két történelmi alaphelyzet. Az egyik teoretikus, a másik keserű közhely;
mégis, mélyen összefüggnek egymással. Az első így szól: „A történelmi világkorszakok
változására nem lehet felkészülni. Azok egyszerűen: lesznek. Aki benne él, legfeljebb a
változás sebességét és ritmusát érzékeli. Az irány: rejtett." A második (egy Hamletelőadás után fogalmazódik meg benne): „Ez a lényeg: kinél van a fegyver."
Persze Sándor Iván azt is nagyon jól tudja, hogy „nincs VÉGE"; hogy semmi sem
lezárt, semmi sem végleges.
A történelmi előzmények hatalmának máig (s holnapig, holnaputánig is) érő ereje
soha nem tévesztendő szem elől - hangsúlyozza számos helyen Sándor Iván. Egyik legizgatóbb kérdése az, hogy „miért nem valósultak meg a század szellemi minőségprogramjai? miért nem valósulhattak meg?" Azaz: kérdésének finomításával arra is utal,
hogy nem hárítható vissza a végzetre, a sorsra, de egyes személyekre sem az okok és
magyarázatok, ennél jóval racionálisabb - és talán egyszerűbb is - a tényleges magyarázat. Mégpedig az évszázados szervetlen fejlődés következménye: a normatívák
és szervesség ellentéte, illetőleg örök dilemmája. Minden új jelenség ugyanis csak

1 9 9 2 . szeptember

81

folyamatba, szerves előzményhez tud igazában tapadni, gyökeret verni - nálunk azonban hiányoznak, vagy önmagukban is ellentmondást hordoznak ama szervesen élő előzmények.
Mindazon „sorskérdések", melyeket „sem a Monarchia végóráiban, sem bukása
után nem tudtunk megoldani, mindaz azóta is megoldatlan: a polgári szabadságjogok, a
nemzeti függetlenség, a nemzeti-faji kisebbségek helyzete, Trianon óta a határokon túli
magyarság sorsa, az Európához való viszony, az általános ipari fejlődésbe való integrálódás." Természetesen ezeket a jelenségeket már régen fölismerte a magyar politikatudomány (elég, ha csak a Sándor Iván által - teljes joggal persze - a legjelentősebb
magyar gondolkodók közé sorolt Bibó István szellemi teljesítményére gondolunk),
mégsem működik a megszületett gondolat, mivel politikai életünkből mindig is
hiányzott „az önvizsgálatra érett mentalitás." Mindebből következik, hogy a rendszerváltozás utáni politikai gondolkodásnak nemcsak a '45 utáni történelemmel kell
szembenéznie, hanem a magyar polgárosodás kezdeteitől eredő teljes folyamatok
érvényességét kell szemügyre vennie.
Hasonló súlyú nyomatékkal van jelen Sándor Iván gondolkodásában az európaiság
fogalma, kérdése, problematikája. Újra és újra visszatér a tágabb és a szűkebb „geopolitikai" érvényű európaiság gondjára; rendre itt is a legjobb hagyományokat idézvén.
Am itt sem, most sem doktrinérízű sablonokat akar számon kérni a történelmi
valóságon; éppen ellenkezőleg: az örökké mozgó-változó valóság figyelembevételének
kötelező erejére figyelmeztet. (Miközben józan logikával óv attól, nehogy azt higgye
bárki is, hogy Budapest a világ közepe.)
Szellemi vergődéseink csomósodási pontjainak egyike - ki tudja, mióta? - az
egyén és a nemzet, az individuum és kollektívum viszonya, kapcsolata, ellentmondásai,
s az ellentmondást esetleg oldó (feloldó?) lehetőségei. Ahogyan Sándor Iván fogalmaz:
„kultúránk okszerűen kialakult, a nyugatitól eltérő szerkezeti jellegzetessége, mely szerint a személyes autonómia a nemzeti függetlenség kifejeződésén át jut érvényre."
A szabadnák és a nemzetinek a normális, az egészséges demokráciában együtt, egyszerre kell érvényesülnie, pontosabban szólva már maga a szétválasztás is politikai
érdek szülte ideológia. Ha valami, hát az efféle külön élő, kettős minősítés és kettős
mérce aggasztja és ábrándítja ki Sándor Ivánt a magyarországi fordulat eddigi
teljesítményéből, az efféle törzsi háborúskodás rendíti meg igazán.
Mint minden eredendően nyugtalan szellemet, Sándor Iván gondolkodásmódját is
a feloldás lehetőségének, kísérleteinek a szüntelen keresése jellemzi. Az új mentalitás, a
„mentalitásfordulat" szinte kulcsszavai a szóban forgó köteteknek.
Teljesen érthetően, logikusan persze, hiszen a históriai alapozások, a magyarországi és a kelet-közép-európai régió történelmi tanulságai már-már az unalomig
ismétlődően nyilvánvalóak: Jászitól Bergyajevig, J. Bendától Mészöly Miklósig, Németh Lászlótól Bibó Istvánig, Babitstól Nemes Nagy Ágnesig csodálatos gazdagságú
szellemi panoráma teszi, tenné lehetővé tudatlanságunk beismerését s a felelős honpolgári „mentalitás" kialakítását. Hát persze, hogy nem tesszük. Nem tesszük, mert a
hatalmi harc, a kényelem, a szellemi restség és ezernyi más ok mindennek éppen az ellenkezőjét involválja.
Az új, a meghonosítandó mentalitás visszatérő elemei Sándor Ivánnál: a másság
iránti tolerancia, a minőség, a szakszerűség, a szembenézés, az önkontroll, a kontraszelekció megállítása. S mindennek az alapja mint „az értékhierarchia csúcsa", „a prosperitás, az érdek, a siker; ennek vetületében a munka." Kanadai és amerikai tapasztalatai is megerősítik értékhierarchiájának ésszerűségét és hatóképességét: „az anyagi

82

•giszaftáj

alapok, a gazdaság, a kereskedelem mint az élet stabilitása olyan értékfogalom, amely
nemcsak a határokon belül alapvető, de a határokon túli magyarság számára is
fogódzókat adhat kisugárzásával."
Természetes módon sorolódik be ennek az értékhierarchiának egyik kitüntetett
helyére a kultúra. Sajátos vetületben esik róla szó Sándor Iván esszéiben, mégpedig a
kultúra védelmének a szemszögéből. Árulkodó jele a magyarországi átalakulásban való
elemi csalódásainak az a tény, hogy a kultúra (ezen belül elsősorban az irodalom) lassú
pusztulásának, sorvadásának a rémét éppen a kilencvenegyes esztendő folyamán vetíti
elénk, abban a kötetében, amelyben a legélesebben fogalmazza meg fenntartásait és kritikai észrevételeit az átalakulás egészével szemben. Úgy érzi: minden egyes remény
eltűnésével a fenyegetettségek száma nő.
Vissza-visszatérő motívum Sándor Ivánnál „a konzekvens szembenézés" megkerülhetetlen szükségessége, sőt kényszere. Legfőképpen gondolkodási hibáinkkal kellene
szembenéznünk. Hiszen enélkül egyaránt hatástalanok maradnak Széchenyi, Eötvös,
Jászi és Bibó eszméi. Mert e nélkül nincs remény „helyretolni" a „kizökkent keletközép-európai időt." Miként az is vitathatatlan, hogy az írástudók felelőssége különösen megnőtt. E ponton a legkeményebb a bírálata azon írástudókkal szemben, akik
„árulásmenedzser"-ként vagy „szereptévesztő"-ként vagy - számuk szerint ez a leggyakoribb változat - „a homály, az illúzió lovagja"-ként bukkantak föl az utóbbi egykét évben. „Pedig volt egy megvilágosító esztendőnk: a nyolcvankilences év." S ez a
„volt" oly erős hangsúlyt kap ebben a mondatban, amitől a van holtpontot sugall, patthelyzetet.
Sándor Iván hármaskönyvének talán a legsodróbb erejű gondolati vonulata a
másság elismerésének, a tolerancia életet szabályozó elvének és gyakorlatának a
sürgetése, már-már könyörgésszerű újra- és újraismételgetése. Aligha vitatható ennek
fontossága, jogossága, erkölcsi értéke és társadalmi-politikai súlya. Miként az sem,
hogy e feltételek hiánya valóban történelmi kelepce, igazi zsákutca az egész keletközép-európai térség számára. Sándor Iván kristálytisztán fogalmaz, amikor azt
fejtegeti, hogy „a demokrácia alapértékeinek érvényesülése nélkül" elképzelhetetlen az
egyes itteni országok stabilizációja. „Am a politikai, gondolkodásbeli másság elismerése nem valósulhat meg, ha tovább él a nemzetiségi, etnikai faji, vallási másság iránti
türelmetlenség."
Ez persze így igaz. De vajon nem éppen politikai, hatalmi, egzisztenciális (stb.)
érdekek geijesztik-e a másság iránti intoleranciát? A hatalmon levők (egy) részéről éppen úgy, mint a hatalomra vágyók (egy) részéről? Az az érzésem, hogy a végül is kétpólusú magyarországi politikai tagolódás, a legalább másfél évszázados történelmi folytonosság továbbélése és a magyar szellemi progresszió objektíve, tehát racionális okok
miatt létező megosztottsága és egymás elleni küzdelme újult fel és zajlik ma Magyarországon. A másság iránti intolerancia politikai, de nevezzük nevén a gyereket:
hatalmi aspirációkat takar. Máskor meg ugyanennek az eszközeként kezd el működni.
Ráadásul a közvélemény előtt az ok és az okozat még össze is keveredik, így ezután
még nehezebb körvonalazni, kibetűzni az esetleges megoldás, vagy szerényebben
szólva: az e téren legalábbis elviselhető mindennapos állapot lehetséges lényegét.
Sándor Iván számára meggyőzőnek mutatkozik az észak-amerikai mindennapi
gyakorlat: az ott élőknek az a fölismerése, hogy a másság oly számtalan formában mutatkozik meg, hogy a tolerancia hiánya „szétfeszítené a bizodalmat", azaz a belátás, a
ténylegesen létező másság eltűrése, a másságnak evidens jelenségként való tudomásulvétele, egzisztenciális érdek az állampolgárok számára. Amíg tehát - fűzhetjük

1 9 9 2 . szeptember

83

tovább (lehet, hogy önkényesen) Sándor Iván gondolatait - a fejlett, a tűrhetően
működő demokráciákban a másság tolerálása felé szorítanak a mindennapos érdekek,
addig a kelet-közép-európai régió országaiban (vagy éppen a volt szovjet birodalom
utódállamaiban) éppenséggel az intolerancia hivatott leplezni (máskor meg serkenteni) a
hatalmi érdekeket, a különböző célú és gyökerű politikai aspirációkat.
Szép és meggyőző Sándor Iván konklúziója: „az ezredvég civilizációs fejlődésének
új kérdéseivel csak azok a nemzetek képesek szembenézni, amelyek saját nemzeti-népi
hagyományaik tiszteletét, az ezzel összefüggő identitástudatot, erkölcsöt és stílust a más
etnikai, vallási csoportok természetszerű egyenjogúságának elismerésével, az összeműködés mindennapos gyakorlatával párosítják." Afelől sem hagy kétséget, hogy a
másság eltűrésének az etikai parancsa mindenkire vonatkozik. Ugyanakkor a többség
(vagy a hatalom) felelőssége elsősorban az, hogy ez az alapelv ésszerűen érvényesülhessen.
Szorosan kötődik mindehhez - hiszen annak része - a nemzeti kisebbségekkel, illetve a zsidósággal kapcsolatos ítéletek és előítéletek oda-vissza irányú kombinációja.
Sándor Iván már 1989 elején határozottan és valódi demokrataként foglal állást a
zsidó-nem zsidó feszültség és a mindkét részről vállalható és követhető, sőt követendő
magatartás kérdésében. Tornai Józsefet idézi, aki az MDF márciusi országos gyűlésén
arra hívott fel, hogy „a magyar zsidóság egyszer és mindenkorra tapasztalja, élje át,
hogy ez a nép, amelyhez tartozik, képes önvizsgálatra, és a sebek őszinte, és ha lehet,
végleges begyógyítására". Ennek érdekében sor kell hogy kerüljön „a magyar zsidóság
ünnepélyes kiengesztelésére". Sándor Iván válasza Tornai József „nemes kihívására" a
dolog leglényegét ragadja meg: a kölcsönös fülajánlás, a kölcsönös tisztelet és megbecsülés, a kölcsönös tolerancia elvét. Mert ha a Tornai-féle ajánlat kimondódott - írja - „végre negyvenöt év után, akkor a zsidó származású magyaroknak ugyanígy tudniuk kell, hogy azt a nemzetet, amelyhez tartozónak érzik magukat, mi sújtotta
évszázadokon át; mi pusztította és pusztítja, milyen, a história szörnykezeivel ásott
vesztőhelymélységből emelkedett ki a történelemben annyiszor, s próbál éppen most
megint kiemelkedni (a zsidó származású magyarok részvételével is)." Az egész
problémahalmaz egyik tágasabb vetülete pedig az a „zsidó neurózis", melyet Németh
László 1935 nyarán a romániai magyarok körében érzett át, élt meg és értett meg.
Hiszen arról van szó végül is, hogy a fenyegetettség érzése, a végleges biztonsági
garanciák hiánya újra és újra megszüli a kisebbségi másság neurózisát. Zsidóét és nem
zsidóét egyaránt. S fokozottan igaz mindez akkor és ott, amikor és ahol ténylegesen is
hátrányos, vagy éppen nap mint nap igen komolyan veszélyeztetett helyzetben kénytelenek élni a másságukat évszázadok óta viselő embermilliók.
Sándor Iván „ajánlata" - az írástudói felelősség mintaszerű megnyilvánulása „a másik fájdalmára és veszélyeztetettségére érzékeny közös önvédelem." „A zsidó
magyar (vagy akár a nem magyar zsidó) eleget szenvedett ahhoz, hogy a legérzékenyebb legyen mindenki más szenvedésére. Éppen, mert átélte azt, amit átélt, a
legélesebben kell szavát felemelnie azokkal az elszabaduló erőkkel szemben,
amelyeknek a genezisét, gyűlöletkeltő bűnbakképző mechanizmusát a saját sorsán át
megismerte, elszenvedte."
*

Az 1989-es év krónikájában még arra intett Sándor Iván, hogy a majdani „új
kormányzat és új ellenzéke között a demokratikus Magyarország megteremtéséért még
sokáig ne az legyen a kérdés, hogy ki kit buktat meg; a nemzet közös vállalkozás - ezt

84

•giszaftáj

volna jó vezérlőelvnek tekinteni." Az 1991-es év tapasztalatai azonban egészen másmilyenek. Az író, a krónikás, az esszéista egyre kevesebb javaslattal áll elő, egyre
komorabb és kiábrándultabb. Nem látja a zsákutcás helyzetünkből való kikászálódás
jeleit, fél attól, hogy újra - hányadszor már másfél (vagy talán jóval több) évszázad
óta? - nagy történelmi esélyt szalasztunk el. Mitévő lehet? „A költő hasztalan vonít?"
Válaszként másoljuk ide a Vigília 1990-es karácsonyi számának körkérdésére adott
gondolatainak záró tételét. „Én attól félek, hogy tapasztalatainkból sem tudunk eleget
tanulni, hibáinkat újra elkövetjük, bűneinket újakkal tetézzük. Alcásan, akár jóakarattal, kiskaliberűen, mohón, önsorsrontóan, kihívóan, ártatlanul. Nem kívánok ebbe belenyugodni. Számomra ennyi a remény."
„Félelem? Remény?"
Igen: félelem, remény!
MauadtöAi

9m?ie

A regényíró látásmódja
LENGYEL PÉTER: HOLNAPELŐTT (NEM-REGÉNY) 89-90-91
Pár évvel ezelőtt valószínűleg úgy fogalmaztam volna: a könyvhét csendes szenzációja Lengyel Péter kötete. Am mostanság már nincsenek hangos szenzációk, s így a
csöndeseket is nélkülöznünk kell. Maradnak tehát a befelé megélt ünnepek: ezek közé
sorolódnak be az élményt adó kötetek is. Az író manapság már aligha kaphatja vissza
érdeklődésben, az olvasók figyelmében munkája ellenértékét: valószínűleg ő is befelé
fordul, s saját magában helyezi mérlegre önnön munkáját. Úgy gondolom, Lengyel
Péternek mindez különösképpen nem okoz gondot, befelé élt eddig is, s saját törvényeihez ragaszkodott, amikor üdvözítőbb volt mások törvényeit iránymutatóként elfogadni.
Éppen a mostani kötet egyetlen inteijújában, a Csordás Gábornak adottban meséli el,
hogy első kötete megjelenésekor hogyan ragaszkodott Ottlik Géza nevének kinyomtatásához. De hát egész eddigi pályája az öntörvényűségre példa. Ez az öntörvényűség
vezette - számomra legalábbis - a Cserép töréstől a Macskakőig, életútjában pedig - az
irodalmi munka feltételeinek megteremtésében - a „szellemi segédmunka" elfogadásában. Tulajdonképpen ezért is meglepetés ez a mostani kötet. Lengyel Péter ugyanis
mindig teljes - más formában nem létező - művet adott ki a kezéből, a Holnapelőtt
pedig - első megközelítésben legalábbis - elegyes írások gyűjteményének látszik. De
csak első megközelítésben. A „csöndes szenzációt", az olvasó által megélhető belső
örömöt ugyanis éppen a különböző írásokból összeálló belső egység és teljesség jelenti.
Ehhez természetesen az írói világ öntörvényűsége szükségeltetik: csak így egészíthetik
ki egymást a különböző időszakban keletkezett írások. Az egységes szerkezetnek
természetes elemei a különböző lapokban megjelent írások. Lengyel Péter azonban
„bele is segített" abba, hogy ezekből a cikkekből, jegyzetekből egységes kötet szülessen. Az írásokat ugyanis egy külön cím nélküli, csak az évszámok (1989-1990-1991)
által megszakított, címszavakból, rövid mondatokból álló napló kapcsolja egybe. Ez a
napló az író körüli történéseket rögzíti, s ezzel a többi írás személyességét emeli ki.
A személyesség Lengyel Péternél mindig a regényíró személyessége. Meditációi, írásai
középpontjában ugyanis a regény, a regényírás problematikája áll. Helyenként egy-egy

1 9 9 2 . szeptember

85

mondat, bekezdés utal erre, másutt hosszabb vallomás: például az ars prosaica című
írás, vagy a Csordás Gábornak adott inteijű jó néhány részlete. „Ügy vélem, a
regényíró a leghatékonyabban azzal teljesíti állampolgári kötelezettségét is, hogyha a
legjobb könyvet íija meg, amire képes - mindenképpen, minden áron és szemben
minden sodrással" - mondja, és a történelmi jelentőségű változásokat hozó három évről
adott látlelete valójában azzal válik sajátossá, hogy magatartásában ezt az elvet teszi
mércévé, s a világot ezen a szűrőn keresztül ítéli meg. A magyarországi átmenetnek reméljük, történelmi távlatból is használhatjuk majd ezt a kifejezést - gazdag irodalma
van. A szaktanulmányok, politológiai, gazdasági elemzések mellett az írók is jelentős
munkákat tettek az asztalra: Sándor Iván három kötetben az átmenetnek a civilizációs
folyamatokhoz való kapcsolódását vizsgálta, Lengyel László a gazdasági, politikai
folyamatokat elemezte, erős kritikát alkalmazva az átmenetet végrehajtó politikus
mezőnnyel szemben. Esterházy Péter a hatalommániát állította pellengérre. Vekerdi
László - talán egyedüliként - az átalakulás kiszolgáltatottjaiért, a szegényekért és
új szegényekért emelt szót... Lengyel Péter kötetét ebben a „mezőnyben" az teszi sajátossá, hogy a regényíró szerepét vállalva a személyességet is vállalja, s így tulajdonképpen azt mutatja meg, miképpen is élte meg ezt a három esztendőt a regényíró távolságtartó figyelmével...
Nos, válaszoljunk is a kérdésre: miképpen élte meg ezt a három esztendőt a
regényíró? Talán kevesebb eufóriával, s tán éppen ezért kevesebb csalódással is, mint a
magyar állampolgárok többsége. Az eufória hiánya valószínűleg abból fakadt, hogy
Lengyel - szemben sok mai melldöngetővel - ismerte az akkori rendszert. A csalódás
hiánya pedig feltehetően onnét ered, hogy ismeri az emberi társadalmakat. Ezért is
válaszolhatta Csordás Gábor „akkor és most" kérdésére a következőket: „Kimentek,
választás volt, nincs cenzúra. Még. Ezt akartuk negyven éven át. Volt másfél év, amíg
minden lehetett volna az országból, egy ideje ebben már nem reménykedem. Amúgy
semmivel sem nehezebb visszautasítani, amikor az induló Új Magyarország szerkesztője
kér kéziratot, mint amikor hetvenegynéhányban a hatalma virágában levő Népszabadságé. A munkám ugyanaz. Amennyire emberileg lehetséges volt, akkor is úgy írtam,
mintha ezek nem léteznének..." A „volt másfél év, amíg minden lehetett volna az
országból" kijelentés némi csalódottságot, kiábrándultságot mutat. Éppen az a másfél év
az, amely a szemlélődés mellett a cselekvéssel - a regényíráson kívüli cselekvéssel - is
együtt járt Lengyel Péter életében. A Magyar Napló időszaka ez, a Magyar Naplóé,
melynek fejlécén - valószínűleg ilyen sem lesz már többet - Csalog Zsolt, llia Mihály,
Konrád György, Mészöly Miklós és Szőcs Géza neve volt olvasható, s amelynek egyik
állandó szerzője Lengyel Péter volt. Ebből az időszakból, az akkor még forradalomnak
hitt romániai változások időszakából származik Lengyel Péter felhívása az erdélyi
magyar kultúra megsegítésére: „Felajánlom minden munkámat gyors, egyszerű szövegkiadásra, a magyar betűtől megfosztott romániai olvasóknak. A honoráriumról lemondok. Felhívom írótársaimat, akik a céllal egyetértenek, csatlakozzanak. Kérem az
írószövetséget, a Kultuszminisztériumot, bármely arra képes intézményt, hogy keressen
kiadót, nyomdát, papírt, szervező szakembert, és a könyvek gyors és folyamatos
elkészítését és eljuttatását fogja össze. Javaslom a könyvteijesztő vállalatoknak, hogy
raktárfeleslegük szellemi értékét jelentő részét ugyané célra ajánlják föl. Most lehet.
Áthidaló megoldásként, amíg a dolgok a maguk természetes állapotában kialakulnak.
Ne az itthoni könyvpiac betegségei teijedjenek át. Az írott magyar kultúra kincs odaát,
sürgős, mint a kenyér, a lehetőséggel élnünk kell. Saját érdekünkben." Azóta az írott
magyar kultúra már odaát sem fontos, idehaza pedig összeomlott a kulturális élet min-

86

•giszaftáj

den eleme, a könyvpiacnak már betegségei sincsenek, mert maga a könyvpiac is
megszűnt. Mindez persze tágabb összefüggésben értelmezendő: eltűnt az átalakulás hite,
mámora, s valószínűleg a tisztasága is. Meglehet, kitérő a könyvismertetés kapcsán, de
mégiscsak fel kell tennünk a kérdést: miért történt ez így? S ha kérdezünk, nem elégedhetünk meg a látszat-magyarázatokkal, például azzal a demagógiába hajló nézettel, hogy
még mindig jobban élünk, mint a szomszédaink, mert ha ezt az elvet fogadnánk el, akkor a szomszédok közállapotát tennénk meg mércének; s azzal a magyarázattal sem,
hogy Magyarországon minden újító szándék eleve bukásra van ítélve. Alighanem e
kérdés kapcsán is a meghatározottságokkal, az azokban megmutatkozó lehetőségekkel és
korlátokkal kell számot vetnünk. Ebbe az irányba mutat Lengyel Péter válasza is.
„Amíg itt voltak a katonák, el sem tudtam képzelni, hogy rajtuk kívül más akadálya is
lehet annak, hogy a hazám teljes értékű nyugat-európai, amerikai mintájú szabadelvű
demokrácia legyen. Ha egyszer erővel nem kényszerítenek másra... Hogy micsoda
klinikai sötétségek vannak itt... Nem szeretek többes szám első személyben beszélni, ha
olyan emberekkel és tettekkel kapcsol össze a ragozás, akikért nincs okom felelősséget
vállalni. Mégis, amint kívülről nézi valaki, elnagyolva: ezt választják a magyarok,
akkor mi csináljuk rosszul, szemben az épelméjű világ és a kor győzedelmes fentebb
eszméivel. Ha más nem, hát azért, mert tűijük. Jobbat hittem magunkról, vagy jobb
arányokat. S hogy bonyolultabb legyen: nem engedtem, hogy a megszállás határozza
meg a létemet. Még abban sem telhetett, hogy ellenük kapálózom. Hát nem határozhatják meg Feketeország erői sem. Akárhogyan élnek vissza jóhiszemű emberek érzelmeivel, akármilyen szennyes atavizmusokat élesztgetnek, bármi magánérdekeket ondolálnak közóhajjá - változatlan életemben a mondani sem kell súlya a hazámnak, nem
sajátíthatják ki." Igen, erről van szó: a magánérdek közérdekké emeléséről, a hitekkel,
gondolatokkal, ideákkal való visszaélésről, a hatalmi érdekek érvényesítéséről. Lengyel
Péter aligha tudhatta, mert csak mostanság, a kimaradt naplórészleteket tartalmazó
kötetben jelent meg, hogy. Márai Sándor hasonló szellemben szólt a magyarságról,
évtizedekkel ezelőtt: „Magyarországnak az volt a híre a világban, hogy »az urak országa*. Ez nem igaz: Magyarország már régen nem az urak országa, hanem az úrhatnám
bugrisok hazája. S az igazi urak éppen úgy kimentek ebből az országból, mint a
műveltség. Maradt a nyegle és kapzsi dzsentri, a megtollasodott bugris, aki felelősségérzet és erkölcsi igény nélkül követelt osztálya számára érdemtelenül előjogokat."
A két általánosításból annyit őrizzünk meg, amennyi a tisztánlátáshoz kell. Az általánosításoknak és az indulatoknak ugyanis éppen az a szerepük, hogy a változtatáshoz
hozzájáruljanak. A magyar társadalomban az egyik oldalon valóban az úrhatnám
szándék, a kizárólagosság uralkodik, a másikon azonban az egyének, családok csöndes
polgárosodása zajlik. Lengyel Péter erről a folyamatról is szól: Jelek a címe annak az
írásának, amelyik egy nagykörúti séta tapasztalatait rögzíti - itt már egy új, természetes
világ kialakulását mutatja be.
Mindezek alapján úgy tűnhet, hogy a kötetből Lengyel Péter politikával, társadalommal kapcsolatos részleteit emeltem ki. Meglehet, így történt... Ám bármennyire
egyet is értek ezekkel a gondolatokkal, magát a kötetet nem ezekért a gondolatokért
szerettem meg. A fentebb kiemelt gondolatokat ugyanis egyszerűen a tisztánlátás
megnyilvánulásainak tartom, a kötetet azonban nem ezek a gondolatok teszik egyedivé,
hanem Lengyel Péter következetes ragaszkodása a regényíró látásmódjához. Valószínűleg nem más ez a kötet, mint az új regény keresése. A Cseréptörés után - ahogy
Lengyel Péter mondja - „a cserepek illesztésének" keresése. Törekvés a tények
megismerésére, s az elbeszélő hangjának megtalálására. Néhány év múlva talán egy új

87

1 9 9 2 . szeptember

regény előmunkálatának látjuk. Dokumentumként, „valóságirodalomként", naplóként,
politikai credók megfogalmazásaként és a regényíró vallomásaként egészen kiváló ez a
kötet, feltételezhetően „előmunkálatként" sem lesz ez utolsó. (Jelenkor Irodalmi és
Művészeti Kiadó, 1992.)

Pokoljárás Kínában
KRASZNAHORKAI LÁSZLÓ: AZ URGAI FOGOLY
Amikor kisgyerek voltam, el kellett utaznom az Óperenciás-tengeren túlra ahhoz,
hogy bebizonyítsam a magam igazát. Ott aztán találkoztam banyákkal, óriásokkal, törpékkel, kutyákkal és csodatevő öreganyákkal, de talán még az Istennel is. Attól függően, hogy nekem mire volt szükségem, segítettek vagy gátoltak, szerettek vagy nem
akartak szeretni. Vagy elfogadták a tekintetemet, amely azonos volt a szeretetem fölajánlásával, vagy elfordították a szemüket tőlem. Ez az emlék oldja föl mindig azt az
idegenséget bennem, amit akkor érzek, ha olyan tájak és emberek világában játszódó
életek részese leszek egy-egy könyvben vagy filmben, amelyekhez nincs közöm, esetleg
nem is akarom, hogy közöm legyen. Hiszen az élmény szempontjából ezek a távoli
életek, különös létezők csak ürügyek. Magukban nem lényegesek, csak rajtam, rajtunk
keresztül kapnak jelentést. A távoli világot bemutató történet metonímia, olyan helyettesítési lehetőség, amely alkalmat ad nekem arra, hogy saját életemet benne éljem az
olvasás ideje alatt. A távoli dolgok arra is jók, hogy magamat, az enyéimet valamelyest
távolabbról nézhessem meg, s így jobban láthassam őket.
Krasznahorkai László Az urgai fogoly című könyve olyan utazási regény, amely
Mongóliába és Kínába viszi el az olvasót. Olyan ismeretlen terekbe és szokások közé,
amelyek teljességgel idegenek az Európa keleti szegletén megérett tudatok számára. Az
oszthatatlan tér és a végtelen egyhangúság ellenáll a vizslató kelet-európai szemnek,
nem árulja el az így felfoghatatlan jelentésének az elemeit. Egyben marad rejtelemként
az utazó számára. Holott nyilván nem rejtelem, hanem élet, azaz az élet története van
benne annak, aki ott van, és nem csak oda utazik. Az első két fejezet egy nagyon
jelentéktelen utazás gondos leírása. Erősen dolgozik az olvasóban a kérdés, van-e itt lehetősége egyáltalán a történetnek? Persze bennünket nem lehet könnyen elijeszteni,
hiszen számos olyan „alaptörténetünk" van, amelyekkel könnyen helyettesíthetjük a
könyv számunkra nem megélhető kalandját. Amikor letesszük a könyvet, majd vagy azt
mondjuk, hogy Szindbád, esetleg a bolond spanyol lovag - nehezebb olvasmány esetén
Jézus, Odüsszeusz, Dante, netán Leopold Bloom valójában az, aki utazik, utazott, és
ezzel már meg is menekültünk attól a veszélytől, hogy megfoghatatlan maradt volna egy
történet a számunkra. De ebben a könyvben több utalás is van arra, hogy nem fenyeget
bennünket a rejtelem csele: a sivatagi vonatút alatt a beszélő arra jön rá, hogy egy hajdani tenger fenekén, azaz a valaha kezdődött életek egyik valaha volt anyaméhében
kezdődik az utazás elmondása képileg. Rengeteg lehetséges történet és élet apropójául
szolgálhat ez a megoldás: másrészt amikor a 33. oldalon a harmadik fejezetben azt
olvassuk, hogy „(az ember) ... életének dantei fordulatához ért...", még a megszokottnál is alaposabban figyelmeztet az elbeszélő, hogy a történet, amit mond, nem

88

•giszaftáj

fecsegés, hanem az élet megértéséhez fölhasználható allegorikus történet. Olyan játék
szavakkal, eseményekkel, szokásokkal és elvárásokkal, amely alkalmas arra, hogy
belőle elvonatkoztatván az élményt, az életet mint olyat illető meg/belátásaink szülessenek. Az elbeszélő Az istennő írt fejezetet kivéve azonos az utazóval, így az olvasó
egyes szám első személyben azonosulhat az életet egy másik világban is meglátott,
megtapasztalt személyiséggel, és szinte észrevétlenül veszi át annak a közvetlen
élménytől, élettől elvonatkoztatott gondolatait is, amelyek főleg, úgy gondolom, Istenre
vonatkoznak.
Az utazót a létezésben tanúsított sóvárgás sarkallta a kutatásra, amely maga az
utazás, és amely átvezet majd az idegen világ számunkra könyörtelen rendjébe, amelyet
sem a beszélő, sem az olvasó sohasem fog megérteni. Persze akkor minek a könyv, ha
már a 37. oldalon közlik velünk, hogy ez a világ nem a miénk? De ez a közlés igazából
csak figyelmeztetés, amely arra utal vissza, amit a 33. oldalon a szöveg dantei voltáról
már megtudtunk. Innentől a történet egyfajta alászállás a Pokolba. Ennek képi párhuzama a déli irány, teológiai párhuzama pedig a halál mint eshetőség fölmerülése.
A pokoljárás során a „hős" találkozik a régmúlt öregjeivel, azokkal a „töprengőkkel",
akiknek az volt a dolguk, hogy „megállapítsák a világ rendjét" azért, hogy „minden
maradjon ott, ahová rendeltetett." (52. o.) Találkozik a halállal, mikor is majdnem
megfullad tüdőbetegsége miatt. És találkozik az istennel, valamint az istennővel.
Az istennel aközben, hogy visszakozna a halálból, és belátja, hogy az Isten ott az
idegenségben „nem a valóságból, hanem a Bibliából következik." (73. o.) Ez a sokaknak talán döbbenetes megállapítás igazából azért fontos, mert megnyitja ez előtt a
könyv előtt is annak a lehetőségét, hogy belőle mintegy „kiolvassuk" Istent, megsejtsük, miként adja meg magát számunkra a világok és a szövegek jeleiben. Már a
töprengőkről szóló résznél is föltűnt, és itt megerősödött ez a gyanú a kritikusban, hogy
a szövegben beszélő prófétai babérokra pályázik.
De vajon a prófétának szabad-e az Istennel viccelnie? Vajon nem istenkáromlás-e
az a fordulat, amikor is a 73. oldalon fölemlített „ama bizonyos hajszálát az életemnek", amely nyilván Isten kezében van, az elbeszélő a saját szájában találta volna
meg a fejezet végén. Vezethet-e Isten lényegének a belátásához egy ilyen, a lényegtelenségében ostoba esemény?
Az események tekintetében diétára fogott olvasó majd csak az utazás végén
kaphatja meg azt, amire mindig is várt, a szerelmet és az Istent. A Kínából, netán a
Pokolból való távozás utolsó eseménye egy kínai operában játszódik, ahol - végre szerelmes lesz a hős. Az utazás utolsó, még elmesélt eseménye pedig az a természetesen
váratlan találkozás, amelyben az elbeszéld Mönhtembrel lámával találkozik a hazatérést
késleltető három nap harmadnapján. Ez a találkozás teszi egyértelművé, hogy Istenhez
közel jártunk, de ezzel a könyvvel közelebb nem kerültünk hozzá. A lámával való
találkozás záija le szerkezetileg a könyvet, amely három találkozásra épül: az első egy
háromszor ismételt esemény, amikor is a „hős" elhalad amellett az őr mellett, aki azt a
házat őrzi, ahol ő Pekingben lakik. A harmadik találkozáskor ez az ismeretlen fiatal őr
rámosolyog az utazóra, s ezáltal a mosoly által elfogadja annak ottlétét, és az olvasó ottlétét is. A második szerkezeti pont a már előbb említett hajszál, a halról is szól a vicc.
A harmadik pedig az idegen isten papjával való találkozás, ahol a harmincas éveit kezdő
fiatal láma, aki amúgy gyógyító erővel rendelkezik, meggyógyítani ugyan nem tudja a
hőst, ám tekintete lényegi élményévé lesz az egész utazásnak. A vele való találkozás
nemcsak azt mondja el, hogy a saját istenünk elhagyott, meg hogy az idegen istennek

1 9 9 2 . szeptember

89

sincs hatalma fölöttem, hanem azt is, hogy az idegenkedve fogadott ember tekintetében
meglelhető volt az a más, amely ha elfogadja az embert, akkor bizony ezt az elfogadást
mi isteni kegyelemként éljük meg.
Először lényegtelen olvasmánynak tűnt Krasznahorkai László könyve. Később
zavart a sok, nagyon sok „metaszöveg", amely azt volt hivatott megmagyarázni, hogyan
és miért úgy beszél az elbeszélő, ahogy. A végén pedig úgy tettem le a könyvet, hogy megjártam egy fontos utat, amit Dantéval, Jézussal szoktak, de ebben a könyvben is meg
lehet járni. A mondatok sokszor gátját jelentették a történetnek, ugyanakkor szépek is
voltak. Valamiféle barokk kacifántosság az alapja ennek a szépségnek. S ugyanez az oka
annak is, hogy a könyv rövidsége ellenére is huzamos olvasmányélmény rejlik benne.
Talán az egyetlen kevésbé sikerült megoldás az elbeszélő jelen idejének a megmutatása,
de az is lehet, hogy az a háborúra való utalás, ami itt történik, avatja a szöveget még
fontosabbá, még istenibben emberi megnyilatkozássá. (Széphalom Könyvműhely, 1992.)

Kabdebó Lóránt
új Szabó Lőrinc-könyve
Saját szavainak tanúsága szerint korábbi, háromkötetes monográfiájában azt követte nyomon irodalomtörténészként a szerző, ami Szabó Lőrincnek „személyesen
jellemző volt életútjára", a Vers és valóság címmel megjelent könyv pedig még szorosabbra vont összefüggéshálózatban mutatta meg az egyes költői művek kötöttségeit a
lírikus egyes életmozzanataihoz. „Jelen dolgozatomban azt kerestem - fogalmazza meg
visszatekintve - , hogy lép túl költészetében személyes adottságain, élethelyzetein, csapdáin, hogyan emelkedik a Nyugat-líra paradigmaalkotó nagyjává és összegezőjévé".
Úgy látja, hogy a magyar költészet egészében jelentős változásokra kerül sor 1926
után. Egy erőteljes indíttatású tehetségeket magában hordozó nemzedék emberi-művészi
beérésének lehetünk tanúi, a társadalom mind súlyosabb válságba jutásának ellentmondásos helyzetében. Szabó Lőrincben éppenséggel az expresszionista hevület és a
költészet társadalmi hasznosításának szándéka ellentéteződik: létrejönnek a „Te meg
a Világ" viszonylatrendszer kettősében fogant, kiemelkedő teljesítményt nyújtó versek.
A kialakuló leíró-elbeszélő verstípusból megformálódnak azután a drámaibb arculatú
művek: a monológszerű megnyilatkozásokat kezdik fölváltani a nyílt vagy rejtett
többszólamúságra, a párbeszédre vagy esetleg az önmegszólításra épülő alkotások. A tények regisztrálása növekvő mértékben telítődik gondolati elemekkel, az erősödő létbölcselet pedig az Egy - a helyzetét világában fölmérni kényszerülő, mind kiszolgáltatottabbá váló egyén - alakját veszi vallatóra. Immár nem valamilyen valós vagy vélt
közösségnek, hanem az egyes ember önvédelmének szolgálatára vállalkozva.
A költő racionálisan keresi az igazságot, de a látás-tapintás-érzékelés kiindulópontjainak talaján építkező gondolatok már nem bizonyulnak számára kielégítőknek:
a sejtések érvényre engedése - hol „tündér", hol félelmetes titkokra vonatkozóan - a
korábbiaknál összetettebb nyelvi struktúrákat teremt. Az egyértelmű kijelentéseket ún.
létverseiben fölváltják az érzelmileg ambivalensek vagy éppen ellenpontozottak. Eleven

90

•giszaftáj

és élet nélküli létezés kontrasztjának, vagy a férfi-nő viszony alapszerkezetének kérdései
egyaránt foglalkoztatják a költőt - elszáradó bokrok és lecsupaszodó csontvázak mutatkoznak meg egyetemes jelentések hordozóiként, évezredes sivatagi kőszobrok „fogalmaznak meg" számára létbölcseleti ítéleteket. Társával szembesülve sem az egyéni
arculat személyes varázsának engedi át magát, sokkal inkább az interszubjektív mozzanatokat elemzi, küzdelmek és önfeladások általános lehetőségeivel szembesülve.
De akár egy víztükör fölé hajló fűzfa megpillantása is remekmű írására tudja
indítani.
Az új Szabó Lőrinc-monográfia olyan gócpontoknak a körültapogatására vállalkozik, melyek a lépésről lépésre előrejutó leírásokban nem nyerhettek fontosságuknak
megfelelő tárgyalást. Főként egyes alkotások vizsgálatára összpontosít: kiemelkedő esztétikai értékek filozófiai „mögöttesének" megvilágítására, egyszersmind fejlődéstörténeti szerepük tisztázására. Körvonalazható verstípusok mibenlétére rákérdezve, az adott
típusba sorolható más műveket - akár fordításokat - sem veszítve szem elől. Az Egy
álmai, a Sivatagban, az Egy téli bodzabokorhoz, a Fűz a tóparton és „az élet töredékeiből a nem töredékes személyiség" összeállítására törekvő Tücsökzene (illetőleg
ennek néhány fontos részlete) kerül így középpontba. Jórészt indokoltan.
Különösen a szerkezeti tényezők szerepét vizsgálja Kabdebó Lóránt kifinomult
érzékkel és elmélyülten, nem szentel azonban kevés figyelmet a kifejeződő emberi
magatartások megértetésének sem, joggal idézve ennek során magának a költőnek a
szavait: „az író ... sok életet él egyszerre és egymás mellett, nem pedig egy elvet". Az
említetteken kívül a közismert, jelentésében azonban nem teljesen egyértelmű remekmű:
a Semmiért Egészen jobb megértéséhez is hozzásegít.
Érdekes, hasznos könyvvel egészítette tehát ki Szabó Lőrincre vonatkozó
munkásságát Kabdebó Lóránt. Hiányérzetet csak keveset hagy maga után. Vitára, fenntartások megfogalmazására valamivel többször ösztönöz.
Néha az a - kissé prózai - kérdés is megfogalmazódhat az olvasóban, hogy vajon
nem nyúlik-e egy-egy versnek a tárgyalása már túlságosan is hosszúra. (Természetesen
nem a Tücsökzene esetében jön ez számításba.) Helyenként a részletek sokaságának
szentelt kimerítő figyelem is túlzásnak mutatkozhat; vajon nem aránytévesztés-e az is,
hogy az Egy téli bodzabokorra értékeinek számbavétele során Haydn Évszakok című
oratóriumának és a közelítő télhez írt Berzsenyi-versnek a tárgyalása is sorra kerül,
egyenesen arról szólván, hogy itt Szabó Lőrinc „az emberiség egy-egy nagy korszakát,
vagy valamely vissza-visszatérő átfogó stílusformációját" tudta „versbe szőni", megteremtve „a változásnak kitett, sokformájű, és egyedeiben egy-egy méretarányos
ciklusidőbe zárt élet teljes képletét"? Másrészt, a - más típust képviselő - Sivatagban
részleteinek a tárgyalása közben nem lehetett volna-e bizonyos teatralitás (másutt a didaktikusság) problematikájának a tárgyalása számára is valamennyi helyet szorítani?
Néhol talán a Fűz a tópartont egyébként kitűnően - a tükörkép-motívumot világirodalmi rokonságokra is kitekintve - szemrevételező fejtegetések is már-már túlságosan
messzire vezetnek el, miközben nem marad tér annak a kérdésnek a megfogalmazásához, hogy vajon ez a vizsgált verstípus mennyire mondható jellemzőnek Szabó Lőrinc
egész költészetére vonatkozóan. (Hiszen hasonlókkal gyakrabban lehet Weöres Sándor
életművében találkozni - talán nem függetlenül az általa intenzíven tanulmányozott régi
kínaiaktól. Azok a versek, amelyeket ezen a tájon Kabdebó könyve említ, csak távolabbról és csak más vonatkozásokban kapcsolhatók a Fűz a tópartonhoz.) Alighanem
az „önmagában vett" túlértékelés esetével is találkozunk (pl. az Operáció után
tárgyalásakor), máskor egyes viszonyítások engednek elfogultságra következtetni.

1 9 9 2 . szeptember

91

A Tücsökzene többszempontú, elmélyült elemzése meggyőzően mutatja ki a ciklusban
„az idill, az epopeia és a jelen ihletére keletkező életmagyarázat" hármasának
egybeszövődését, a fejlődésregény imitációjával egyidejűen (érdemes lett volna itt a
verses regényekkel rokon sajátságokat: illúziószületések és -vesztések hullámmozgásait
is figyelembe venni), és van igazság abban a kijelentésben is, mely szerint ez a mű
„a Nyugat költői hagyományainak összefoglalója", „saját költői gyakorlatának és a
Nyugat eredményeinek felhasználásával összegezővé válik, egy irodalomtörténeti
korszak összefoglalója". De azért jó, ha közben nem felejtjük el, hogy hasonló
„összegezések" egy-egy késői Kosztolányi-remekben is kimutathatók - illetve: hogy
nincs egyetlen olyan mű sem, amely képes lenne „a Nyugat költői hagyományai "-nak
minden fontosabb értékét magában egyesíteni.
Még egy probléma kíván az eddigieken túl említést. A filozófiai és poétikai
igényesség - melyet Kabdebó Lóránt egészében véve elismerést érdemlően vállal - szinte elkerülhetetlenül terheket ró a szövegre, nehezítve az olvasói befogadás menetét.
Bonyolult összefüggések szálainak kirajzolása erőfeszítéseket kíván, s ennek nem
könnyű eltüntetni a nyomait. Viszont kívánatos - csak a teljes megértés érdekében is.
„Költészetében éppen a ciklikusság irányában mozduló beszédforma biztosítja az alkotásfolyamat tartósságát, amely az önmagát meghatározni akaró ember állandó
kérdezésállapotban létezését a dolgokra nyitott érdeklődés vizsgáló tevékenységében
ragadja meg és alakítja állandóan kiegészülő poétikai információvá", „Nem a vers elemeinek elkülönböző formáltságával vagy hangoltságával kapcsolódik a dialektikus poétikai paradigmához, hanem önelvű felépítettségének grammatikai megosztottságaformál tsága révén", „az általa megvalósított költői paradigma éppen esztétikai konvencióira merőlegesen alakul" - az ilyesfajta - nem gyakori, de azért nem is egyedien
véletlenszerű - megfogalmazások sajnálatosan kárára vannak Kabdebó Lóránt máskülönben színvonalas értekező prózájának.
„A magyar költészet az én nyelvemen beszél" - ezt az idézetet írta föl könyvének
címlapjára a monográfia szerzője. Végül is igazat adhatunk neki? A bibliai Jónás
történetének újraírásában bizonyára éppoly kevéssé ismerhetők föl Szabó Lőrinc
nyelvére jellemző sajátságok, mint Weöres Háromrészes énekében vagy Pilinszky Négysorosában. De hát a lírikusoknak meg szoktuk engedni, hogy kivételes helyzetekben
némiképp fölébe rugaszkodjanak a tapasztalati tények laposabb domborzati rendszerének, s az idézőjelek korrekt módon jelzik itt a fenntartások lehetőségét. S hogy
Szabó Lőrincnek nagy szerepe van századunk magyar költői nyelvének kialakításában,
az eddig sem lehetett kétséges, Kabdebó Lóránt új könyve pedig komoly segítséget
nyújt ahhoz, hogy a korábbiaknál jobban megértsük ennek a szerepnek a mibenlétét.
(Argumentum Kiadó, 1992.)
'lámád-

Attila

•giszaftáj

92

Umberto Eco: A Foucault-inga
Úgy tűnt annak idején, hogy A rózsa nevének sikere tűi szárnyaihatatlan. Ez a
vélemény annál inkább jogosultnak látszott, mivel a regényt „egyetlen regény "-ként
könyvelte el a kritika. Ennek ellenére - tudatos vagy véletlen indiszkréció folytán 1987-ben felröppent a hír egy újabb Eco-regény születéséről. A hír igaznak bizonyult:
részletek jelentek meg a műből, méltatták, inteijűkban elemezték, úgyhogy 1988-ban
már egy nagyjából mindenki által ismert alkotás jelent meg a könyvpiacon.
Míg A rózsa nevének megírására saját bevallása szerint az a belső kényszer vezette
Ecót, hogy megmérgezzen egy szerzetest, addig A Foucault-inga születésének körülményeiről azt nyilatkozta a Spiegelnek, hogy két, látszólag egymástól távol eső élményét akarta összekapcsolni egy műben. Az egyik emlék egy tizenhárom éves gyerek
látványa, aki egy temetőben trombitál, a másik pedig az inga, amellyel Léon Foucault
1851-ben bebizonyította a Föld forgását, s amely ma Párizsban, a Conservatoire des
Arts et Metiers-ben függ. Minden regény ilyesfajta futó ötletekből születik - így Eco - ,
a többi, a mű teste már menet közben rakódik rá a vázra. Nos, e hasonlaton belül
maradva, A Foucault-inga vázának meglehetősen nagy „testet" kell a hátán megtartania,
az ezoterikus tanok csaknem teljes története bennfoglaltatik a regényben, mely haszonnal forgatható így akár az okkultizmus kisenciklopédiájaként is. Varrógép és esernyő
véletlen találkozása a boncasztalon ma már nem különösebben meglepő esemény,
viszont enciklopédia és thriller szándékos találkozása Eco regényében még újdonságot
ígér szellemi izgalmak terén.
A modern regény megpróbálta háttérbe szorítani a cselekmény általi szórakoztatást, ám Eco, az arisztotelészi poétika bevallottan nagy csodálója szerint egy regénynek elsősorban a cselekmény révén kell érdeklődést keltenie. Ebben a szellemben
íródott A Foucault-inga is, melynek története a legfinnyásabb thriller-rajongókat is
kielégítheti. Az események elindítója Ardenti ezredes, aki a templomos lovagok titkának kutatása közben döntő fontosságú bizonyítékokra bukkant, melyeket könyv formájában óhajtana közzétenni, s e célból fölkeresi a Garamond kiadónál dolgozó három
szerkesztőt. Bizonyítékai, melyek a későbbi kutatásának alapját képezik, s amelyek a
regény cselekményének kiindulópontját is jelentik egyben, meglehetősen közvetettek:
egy állítólagos eredetiről készített bizonytalan másolat kópiái. (Hasonló ez a fogás
ahhoz, ahogy A rózsa neve már bevezetőjében tudatosan hangsúlyozza fikcionalitását,
illetve fenntartja a tévedés lehetőségét, mely az eredeti alapszövegtől való távolság
következménye, hisz a mű egy „XVI. század végi német szerzetes latin nyelven írott
művének XVII. századi latin kiadása alapján készített bizonytalan, neogótikus
változatból született olasz változat". Ardenti ezredes mindenképpen kétes illetőségű
irománya felkelti a szerkesztők - Belbo, Diotallevi és Casaubon - érdeklődését, és ők
fokozatosan, szinte észrevétlenül elmerülnek a misztikum feneketlen tengerében.
Okkultizmussal foglalkozni ma: divat. Eco persze tudja ezt, erre utal a műben a
hatvanas, hetvenes és a nyolcvanas évek változó szellemi hóbortjainak (ön)ironikus
összevetése. Lemérhető e változás a regénybeli Pilade kocsma törzsközönségén: a hatvanas évek újbalos egyetemistái ma transzcendentális meditációra járnak, tüntetések
helyett asztrológiával foglalkoznak, és Marx helyett a Zodiákust értelmezik. A könyvesboltok, melyek ma már a régi lázadók birtokában vannak, alternatív forradalmi stratégiákat tárgyaló és ajánló brosúrák helyett hermetikus könyveket kínálnak.

1992. szeptember

93

Eco szerényen úgy tesz, mint aki fejet hajt a Zeitgeist parancsa előtt, és elénk tár
egy nagyszabású, mindent átfogó okkultista világértelmezést, mely azonban önmaga
paródiájaként működik, s lehetetlenné teszi a hermetikus összeesküvés-szindróma további komolyanvételét. A három szerkesztő egyre jobban belebonyolódik az okkult
kombinációkba, úrrá lesz rajtuk az a képzet - mely minden ezoterikus gondolkodás
alapszólama - , hogy valamilyen Titoknak lennie kell, hisz mi értelme volna az életnek,
ha minden olyan lenne, mint amilyennek látszik. Ahogy a kaballisták a Talmud titkait
kutatják különböző kombinatorikus módszerekkel, ők a történelmet rendezik át egy új,
sajátos logika szerint, valamiféle rejtett értelem megismerésének reményében. Koncepciójuk szerint egy spirituális lovagrend, egy kiválasztott kevesekből álló csoport
vonul végig az emberiség történetén, saját szándéka szerint irányítva azt. Céljuk egy
olyan nagyszabású Terv megvalósítása, melynek révén a beavatottak kicsiny csoportja a
világ urává válhat. Belbo még egy személyi számítógép segítségét is igénybe veszi a
mind szerteágazóbb kombinációk előállításához. A számítógép egyébként, igen jellemző
módon, egy kora középkori, héberül író spanyol talmudkommentátorról, Abulafiáról
kapta a nevét. Casaubon - aki valamiféle végkifejlet küszöbéről visszatekintve rekonstruálja a történteket - Abulafián keresztül ismeri meg Belbo magánmitológiáját is,
ugyanis barátja számítógépre vitte meghatározó kamaszkori emlékeit. A regénynek ez a
lélektani szála lenne hivatott igazolni, illetve magyarázni Belbo fanatikus hitét, mellyel
a Terv létébe kapaszkodott.
A képzelet és a valóság határai akkor mosódnak véglegesen össze a szerkesztők
számára, mikor kiadójuk egy mágiatörténeti sorozat kibocsátását veszi tervbe. Ekkor
ugyanis életük állandó szereplőivé válnak az „ördöngösök", azaz a különböző beavatott
szekták tagjai, akik szinte már puszta létükkel igazolni látszanak a legvadabb okkult
elméleteket is. A dolgok kauzalitása ekkor összezavarodik, hisz Belbóék már nem tudják, vajon csak az ő képzeletük szüleménye a „Terv", vagy olyan létező valami, melynek titkát ők vannak hivatva megfejteni. Eletük egyetlen realitásává saját fiktív Tervük
válik, minden dolog nyomnak tűnik számukra, és minden jelegyüttest megfejtendő
szövegként értelmeznek, hisz az okkultisták valójában szemiotikusok, akik rosszul
dekódolnak, s így hamis következtetésekre jutnak. így járnak Casaubonék is, mikor logikusnak tűnő kapcsolatot mutatnak ki az atlantisziak, a kelták, a kaballisták, a templomosok, a rózsakeresztesek és napjaink kiválasztottjai közt. S miután a puzzle minden
darabja illeszkedni látszik - minden összefügg mindennel! - , Belbo előtt világossá válik
a Titok mibenléte; e szerint a megfelelő térkép segítségével meghatározható az a hely,
ahol egy nagy teljesítményű állomás felállításával a Föld összes „tellurikus áramát"
uralni lehet. Ezt a pontot pedig a misztikus Foucault-féle inga jelöli ki annak, aki az
egyetlen alkalmas térkép birtokában van. Ahogy a Rózsakereszt Johann Valentin Andreae által felröppentett legendája valósággá vált, hisz kitalációja nyomán rózsakeresztespáholyok alakultak, magukat rózsakeresztesnek valló „testvérek" jelentek meg Európa
színpadán, úgy teremtette meg a szerkesztők fiktív terve a maga népes statisztériáját.
A szerkesztőség körül ólálkodó „beavatottak" szintén a titokkeresés bűvöletében élnek.
Ok is „Tervet" keresnek - hisz a Titok ismerete hatalmat jelent - , s most végre a célhoz
közel érzik magukat. Azt hiszik, Belbo a Titok birtokában van, ezért hát csapdába ejtik,
hogy akár élete árán is kikényszerítsék belőle.
A kitaláció maga alá gyűri a valóságot, illetve valósággá válik: így lehet rátalálni
az igazságra egy hamis szöveg rekonstruálása által. Belbo és Casaubon sorsának
alakulása már rég független saját akaratuktól, mindketten az általuk kitalált Terv bábjaivá válnak. A Szent Iván napja előtti éjjelen Belbót az ördöngösök elhurcolják a

94

•giszaftáj

Conservatoire-ba, és véres szeánsz közepette próbálják tőle megtudni a Titkot. A borzalmas színjátéknak Belbo paradox módon nemcsak áldozata, de rendezője is. A beavatottak végül megölik Belbót, így a térkép elveszik ugyan számukra, de megmarad a
Titok, mely újabb hosszú évszázadokra ad ismét munkát nekik. Az Irracionalizmus
tegnap és ma című tanulmányában erről írja Eco, hogy a leleplezett titok nyomban
érdektelenné válik, és új „titok" feltételezését követeli meg. A titok így mindig
tovasiklik, létének lényege: a keresése.
Belbo halála jelképes; az inga kötele fojtja meg, azaz saját rögeszméje válik gyilkosává, ám holtában, a kötélen lengve, ő lesz a Sarkpont, a „Világ boltívét megtartó
Hely". Casaubon, aki egy rejtekhelyről nézi végig a szörnyű szertartást, rádöbben, a titok az, hogy nincs titok. A regény utolsó pillanataiban Casaubon - üldözőit várva - az
ablakban ül, és a dombokat nézi. A történet folyamán ekkor először - túl későn! - látja
szépnek a „lenti" világ helyett a felszínt, mely nem rejt titkokat. Eco le akar számolni
azzal a történelmi pszichózissal, mely a természetet, társadalmat, a bizonytalan világát
ezoterikus, összeesküvő módon magyarázza. Egy „szellemi rák" történetét írta meg,
mely alattomosan támadja meg és gyűri le az egészséges gondolkodást. E metaforikus
betegség áldozata Diotallevi, aki valóban rákban pusztul el. Halála azt példázza, hogy
büntetlenül nem lehet felforgatni a mindenséget, mert a világ összezavarásának eredményeképp a sejtek működése is végzetesen összezavarodik. A felszín alatti titokkeresés
egy piszkos daganattá változtatja a földet.
A valóság interpretálásának két különböző következtetéshez vezető módozatait a
műben a Foucault-féle inga jelképezi. Az inga léte egyrészt azt a misztikus lehetőséget
rejti magában, hogy általa lokalizálható a mindenség egyetlen szilárd pontja: a Titok tehát tettenérhető, és - ahogy Belbo fogalmazza meg - „Istenhez találhat vissza így az,
aki nem hisz". Az inga szimbolikájának ilyen értelmezése azt igazolja, hogy van mi
után kutatni, hogy a rejtélyes világmindenség még hatalmas titkokat tartogat az okkult
technikák mestereinek. A titokkeresés rögeszméjéből kiábrándult Casaubon azonban rádöbben az Inga szimbolikájának másik, érvényesebbnek látszó megfejtésére, arra, hogy
az Inga is hamis próféta. Bárhová függesztik föl, mindenütt egyformán működik: tehát
a mindenség minden pontja „szilárd pont", csak rá kell akasztani az Ingát. Ez a felismerés azt jelenti, hogy az ember lemond arról a lehetőségről, hogy a világmindenség
kitüntetett, titkos pontjait kutassa, s ezáltal az okkult gondolkodás csapdáját kerüli el.
A történelem folyamán a mágia folyamatosan ösztönözte az emberi gondolkodást,
megszabadította az embert félelmeitől, és felruházta azzal az érzéssel, hogy irányítani
tudja a világot. Tudomány és okkult gondolkodás szoros, máig tartó kapcsolatára utal
Eco is, mikor a regénybeli Garamond kiadó a technika és a mágia történetét párhuzamosan együtt szerkeszti, mert a két diszciplína egymásba fonódása ezt szükségessé teszi.
A „szellemi rák" elhatalmasodása és egyeduralkodóvá válása azonban rendkívüli veszélyeket rejthet magában - figyelmeztet Eco.
Összeesküvés és Terv tahát nincs, állítja a regény, talányosan demisztifikálva és
megtagadva saját szefirotikus szerkezetét, mely a teremtés mély értelmű példázata és
modellje volt a Kabbalista hagyományban. Contradictio in adiecto? Inkább egy elavultnak ítélt fogalmi apparátus ironikus használata, mely úgy tagadja meg a hagyományt,
hogy közben gátlástalanul merít is belőle. A szerző álláspontja tehát látszólag nem explicit, lebeg a szélsőségek elfogultsága közt, de hát épp ez Eco szerint a modernségre
adott posztmodern válasz lényege. (Európa, 1992.)

1 9 9 2 . szeptember

95

Timothy Garton Ash:
A balsors édes hasznai
Napjainkra megsokasodtak a Kelet-Közép-Európáról szóló politikai elemzések,
esszék, könyvek. Ezek nemcsak azt bizonyítják, hogy az utóbbi negyven év legfontosabb történései a közelmúltban zajlottak le a térségben, hanem azt is, létezik, ha
másként nem - virtuálisan Milán Kundéra, Vaclav Havel, Czestaw Milosz és Konrád
György Közép-Európája.
A könyv angol szerzője tizenhárom - 1981-től 1990-ig írt - esszéjét gyűjtötte
össze. Timothy Garton Ash napjaink első számú Kelet-Közép-Európa-szakértője, akinek
írásai ugyanúgy jelentették a volt NDK területéről való kiutasítását, mint a Somerset
Maugham-díjat. Ash oxfordi germanista, aki egyszerre munkatársa a Time magazinnak,
a New York Review of Booksnak és az Independentnek.
Száraz, szikár esszéi négy országról tudósítanak, melyek közül a Német Demokratikus Köztársaság időközben megszűnt. írásaiban erős a lengyel, cseh és német
túlsúly. Szlovákokról alig esik szó, Magyarországról valamivel több. Ez nem csupán T.
G. A. érdeklődésének, hanem a nyolcvanas évek hangsúlyos történéseinek köszönhető.
Erre bizonyíték a Szolidaritás hőskorszaka, többmilliós tagsággal, a lengyel szamizdat
irodalom minden képzeletet felülmúló sikeressége. Varsóban 1600 tételből álló újságcímlistát nyomnak a szerző kezébe, a krakkói egyetemi tanár arról beszél, diákjai
könnyebben jutnak szamizdat kiadványhoz, mint államihoz - , mert ez utóbbiért el kellene menniük a boltba. A Kelet-Berlinben ösztöndíjas politológus érthető érdeklődéssel
fordul a német történelem félmúltjához és jelenéhez. Ash szemében Havel alakja kiemelkedik. A megfigyelő - ez nagyon szimpatikus - a megtörtént politikai fordulat után
sem tagadja le, hogy „...nem a favoritokra tettem - nem és nem". Az ő szemében 1981ben vagy 1984-ben „nyeretlen kétévesek" még a majdani rendszerváltás főszereplői.
Ügyesen evezve kerüli ki az utólagos, mindent tudó kényelmes pózát. Emlékeinek, tapasztalatainak sokaságát írja le, melyek nem vetítették előre a kommunizmus gyors és
látványos bukását.
Külön figyelemre méltó Brecht elvtárs című esszéje, amely egyszerre több fátylat
ránt le a hol zseniális újítónak, hol az Ulbrichtnak odamondó íróról. Kiderül, Brecht az
1935-ös moszkvai pertől tudja, hogy Sztálin tömeggyilkos, de még további húsz évig
támogatja a sztálinizmust. Az 1953. június 17-i berlini munkásfelkeléskor előbb hűségnyilatkozatot tesz a pártnak, magánemberként pedig megírja dühödt epigrammáját
A megoldás címmel. „Nem volna ezúttal / Egyszerűbb, ha a kormány / Feloszlatná a
népet / És újat választana?" Megtudjuk, a Verfremdung-effekt (az elidegenítési effektus) még csak nem is tőle származik, hanem az orosz avantgárd színháztól vette át.
„Egy egész szakadék tátong életének és műveinek minősége között, ugyanígy szándékai
és teljesítménye, műveinek tényleges és saját interpretációja között" - összegzi a
drámaíró életének kettősségét a könyv szerzője.
A kötet Reform vagy forradalom (1988) című írásában új metaforával áll elő
Kelet-Közép-Európa meghatározásakor. Ez szembenáll a nyolcvanas évek elején,
közepén kívánatosnak tartott finnlandizációs modellel, amely teljes önállóságot élvezne
belső társadalmi és gazdasági életében - közben külügyekben, honvédelemben szükségképpen alkalmazkodna a Szovjetunióhoz. Ezzel szegzi szembe az oszmanizálódás lehetőségét. Az analógiával az Oszmán Birodalom hosszadalmas és lassú hanyatlására utal,

96

•giszaftáj

melyben spontán módon, apró szakaszokban válik egyenjogúvá a tagállam a birodalmi
központtal. Mindez nem átfogó reformelképzelések következménye, hanem a fokozatos
gazdasági lemaradásra adott válasz. Az esetleges felzárkózás a hanyatlás idején. A párhuzam eredete történetileg is visszagörgethető: az Oszmán Birodalom is ideológiai
alapon szerveződött, a meghódított terület uralkodó osztályát kiirtották, az oszmánoknak is megvolt a saját nyelve, az oszmáli, ahogy a kommunista nómenklatúrának az
újbeszéd, a kommunista és oszmán funkcionáriusok, az ügy szolgái nem szorultak kisstílű fékek közé, amelyek hatalmukat ellensúlyozhatták volna. De Ash mindvégig szükségszerűen - pontatlan metaforáról beszél.
A politikai és gazdasági fordulat előtt és alatt készült helyzetjelentések legfeljebb
csak a pillanatnyi állapotokat rögzíthetik, és kérdéseket tehetnek fel a jövőre nézvést.
Timothy Garton Ash aggasztó problémákra keres feleletet. Vajon mennyibe kerül a
térség felzárkóztatása, ha csupán az öt, új német tartomány helyreállítási költségeit tíz
évre előre kereken egytrillió (1012) márkára taksálják. Milyen lesz Németország szerepe
ebben az új Európában? A szerző szerint - sokakkal ellentétben - nem egy kifelé
forduló, agresszív hatalomtól kell tartani, hanem a magába zárkózó, önvédelemből és
önsajnálatból az egyesülés okozta gondokon rágódó országgal lehet számolni. Kész-e a
Nyugat megfelelni a pártfogó szerepének? Vagy csak dr. Johnson elhíresült definícióját
juttatja eszünkbe a pártfogó mibenlétéről: „Nemdebár azt hívjuk pártfogónak, uram,
akinek a szeme se rebben, ha látja, hogy valaki fuldokolva rúgkapál a vízben, azután
amikor szilárd talajt ér a lába, segítőkészen a keblére vonja." Sikerül-e kiiktatni a hol
voltatok ti '56-ban, '68-ban, '89 augusztusában vagy novemberében számonkéréseit?
Hol vonható határ? Mára persze könnyedén elfelejtjük, tegnapelőtt még szinte mindenki
kettős életet élt. Mást mondott a munkahelyen, és mást otthon. A „kritikus frontvonal mutat rá Ash - nem a nép és az állam között húzódott, sokkal inkább minden ember
bensőjében, mert a maga módján mindenki egyszerre áldozata és támogatója volt a
rendszernek [...] Én vagyok Káin és Ábel".
És ha „Édes hasznokkal is szolgál a balsors / Mely mint a mérges és undok
varangy / Gyönyörű ékszert visel fejében." (Shakespeare: Ahogy tetszik.) Azaz átevickélve a közelmúltból a mába, komoly figyelmeztetésként hangzik a szerző szava,
hol is, mai illúzióinkat oszlatja el: „A parlamentáris demokrácia, legmélyebb lényege
szerint, egymást szembeállításuk révén kölcsönösen korlátozó hazugságok rendszere,
melyen belül mindegyik párt arra törekszik, hogy egy részigazságot úgy állítson be,
mintha az valaminő teljes igazság volna."
Újabb balsorsaink előtt ezt érdemes megjegyezni. (Századvég-Európa, 1991.)
Had

9 amáf

STL&Y^észJri'

CiSX-b^

A Bethlen Gábor Alapítvány 1992. évi díjazottjai
A kuratórium Bethlen Gábor-díjai adományozott Borbándi Gyula írónak, szerkesztőnek; L'ubomír Feldek szlovák írónak, műfordítónak; Lükő Gábor néprajztudósnak és Konrád Sutarski lengyel költőnek, műfordítónak.
Tamási Áron-díjai kapott a hertelendyfalvi (Vojlovica) Tamási Áron SzékelyMagyar Művelődési Egyesület.
Márton Áron-emlékéremmel tüntette ki Kórógy községet, az Országos Széchényi
Könyvtár Nemzetközi Csereszolgálatát és Tabajdi Csaba kisebbségi szakértőt.
A díjak átadására november 2-án az Országos Széchényi Könyvtár dísztermében
került sor. Az ünnepségen megemlékeztek a Bethlen Alapítvány első kezdeményezőjéről, a 90 éve született Illyés Gyuláról.
*

i
Grezsa Ferenc emlékének adózik a szegedi egyetem irodalomtörténeti közleményeinek legújabb darabja. Az Acta Históriáé Litterarum Hungaricarum XXVIII.
kötetével az egykori tanártársak, tanítványok és tisztelők eredetileg a hatvanéves
Grezsa Ferencet akarták köszönteni. A kiadványban többek között Adyról (Kovács
Kristóf András, Papp István Géza, Karacs Zsigmond), Juhász Gyuláról (Vörös László,
Fried István, Baróti Dezső, Szigeti Lajos Sándor), Babits Mihályról (Péter László),
Németh Lászlóról (Bata Imre, Olasz Sándor) és József Attiláról (N. Horváth Béla)
olvashatunk tanulmányokat. A kötetben található Grezsa Ferenc munkásságának
Gyuris György által készített bibliográfiája is.
*

A Csongrád Megyei Levéltár kiadásában megjelenő Tanulmányok Csongrád
megye történetéből XVIII. kötetében fontos Németh László-dokumentumok olvashatók.
A levelek az író vásárhelyi tanártársa, az Égető Eszter Bozsója, Mátyás Sándor
hagyatékából kerültek elő. A kiadatlan írásokat Mátyás Sándor özvegye közli. Kár,
hogy a szélesebb körben is érdeklődésre számot tartó közlemény nagyon sok (olykor
értelemzavaró) hibával jelent meg.
*

Jelentős összeggel támogatta alapítványunkat Szeged Megyei Jogú Város
Önkormányzata, Péter László professzor pedig novemberi számunkban közölt tanulmányának honoráriumáról mondott le a Tiszatáj Alapítvány javára. Segítségüket ezúton is köszönjük.

