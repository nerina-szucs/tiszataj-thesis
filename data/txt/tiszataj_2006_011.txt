AF sa*

tiszatáj
6 O.

ÉVFOLYAM

5 I

•"Ö
cd
ÉH

o

nO
LO

tí

cS

11
2006. november

tiszatáj
IRODALMI FOLYÓIRAT
Főszerkesztő:
OLASZ SÁNDOR

Szerkesztő:

HÁsz

RÓBERT

A szerkesztőség tagjai:
A N N U S GÁBOR

(művészeti szerkesztő)
DOMÁNYHÁZI EDIT

(nyelvi lektor)
HAJÓS JÓZSEFNÉ

(szerkesztőségi titkár)

tiszatáj
Megjelenteti a Tiszatáj Alapítvány Kuratóriuma
a Csongrád Megyei Önkormányzat, Szeged Megyei Jogú Város Önkormányzata,
a József Attila Alapítvány és
a Nemzeti Kulturális Örökség Minisztériuma
B f l f c . $1 - v .aii'c
^YÁ! r f t
Nemzeti Kulturális Alapprogram
<7 fX
. ,U
támogatásával.
'
~
I
S f \ 0
MM/rn kim hAus onúkstx;
Felelős kiadó: Tiszatáj Alapítvány.
N e m z e t i Kulturális Alap
MiMs/xrnnM\
Szedés, tördelés: Tiszatáj Alapítvány.
A lapot nyomja: Garmond 2000 Kft., Szeged.
Felelős vezető: Kinyik Erika.
Internet: www.tiszataj.hu e-mail: tiszataj@tiszataj.hu
Szerkesztőség: 6741 Szeged, Rákóczi tér 1. Tel. és fax: (62) 421-549. Levélcím: 6701 Szeged, Pf. 149.
Terjeszti: Lapker (Magyar Lapterjesztő Rt.)
Előfizetésben terjeszti a Magyar Posta Rt. Hírlap Üzletága 1008. Budapest, Orczy tér 1.
Előfizethető valamennyi postán, kézbesítőknél,
e-mailen: hirlapelofizetes@posta.hu, faxon: 303-3440
További információ: 06 80/444-444
Egyes szám ára: 350 forint.
Előfizetési díj: negyedévre 900, fél évre 1800, egész évre 3600 forint.
ISSN 0133 1167

Tartalom
LX. ÉVFOLYAM, 11. SZÁM
2006. NOVEMBER
NAGY GÁSPÁR: Puskás Kelemenék (1956 októbere után) ....

3

BERNÁTH ÁRPÁD: A szellemi Európa szolidaritása Heinrich Böll hangján .........................................................

7

HEINRICH BÖLL: A magyarok felkelése ..............................

8

ROBERT C. CONARD: Sohase találkoztam olyan magyarral,
aki ne akart volna tanulni (Fordította: Bernáth Csilla)

10

ANDERLE ÁDÁM–MAROSI ÁGNES: A magyar forradalom és
a spanyol emigráns köztársasági kormány .................

16

PÉTER LÁSZLÓ: A forradalom a szegedi orvosegyetemen ....

26

POMOGÁTS BÉLA: Ötvenhat és a harmadik út ....................

69

FRIED ISTVÁN: A lázadó ember és Közép-Európa szabadságvágya ......................................................................

76

PÁL JÓZSEF: A hallgatás tornya (Írók a szabadságharc
után) ............................................................................

84

GÖMÖRI GYÖRGY: Az Irodalmi újság lengyel tárgyú írásairól (1956–1989) ......................................................

93

SIMAI MIHÁLY: A Nemzet, a Fény és az Árnyék (Cseppek
a tengerből – Fekete Pál új könyve); Szerelem a pokol tornácán (Egy forradalmár-feleség titkosnaplója)

98

KAHLER FRIGYES: Péter László: 1956 Előtt, Alatt, Után .... 114
SZEKÉR ENDRE: Gömöri György és Buda Ferenc: 1956,
a mi forradalmunk ...................................................... 119

HOLLÓSI ZSOLT: „Nem ellenemlékművet akartam csinálni”
(Beszélgetés Csíkszentmihályi Róberttel a Műegyetemnél felavatott ’56-os szobráról) ............................. 122
Szerkesztői asztal ............................................. a belső borítón

ILLUSZTRÁCIÓ
KAJÁRI GYULA grafikái a címlapon, a 6., 75., 118.
és a 121. oldalon
CSÍKSZENTMIHÁLYI RÓBERT ’56-os szobra a 124. oldalon

DIÁKMELLÉKLET
VASY GÉZA: Az 1956-os forradalom
egyik szellemi előkészítője: Illyés Gyula

NAGY GÁSPÁR

Puskás Kelemenék
1956 OKTÓBERE UTÁN

Még karácsony előtt egyik reggel
pufajkás martalócok zörgettek a kapun,
Keresztanyám nevezte így őket,
amikor reszketve beengedte
a teherautóról leugráló,
hangosan káromkodó, durva férfiakat…
aztán hetente jöttek rendületlenül,
fegyvert kerestek a ház minden zugában
feltúrták a bevetett ágyat, szalmakazlat,
fölmásztak a tyúkólba, lementek a krumpliverembe,
föllapátolták a padláson a maradék búzát,
belenéztek a kerekes kútba,
a szőlőhegyi pincét is fölforgatták,
hátha ott az a fegyver, amivel nagybátyám,
Kelemen József
kirobbantja majd újból az ellenforradalmat.
Pedig tudhatták volna, hogy októberben
egyik megmentője volt a tanácselnöknek,
akivel bizony nem tudom, mi történik,
ha a népharag úgy istenigazából nekiszabadul,
merthogy a beszolgáltatás idején, igaz pironkodva,
ő ment az idegen rendőrökkel házról házra
a törvényt betartatni…
a cséplőgép mellől vitték a teli zsákokat,
én a jajveszékelő nagymama kötényébe kapaszkodtam,
aki két fohász között nem volt rest átkokat is szórni
a végrehajtó rendőrökre…

4

tiszatáj
Azon az októberi estén a tüntetők élén
az egyik alvégi legény borjúkötelet is hozott,
úgymond ajándékba a reszkető elnöknek,
amit persze, a rigmus szerint, Rákosinak szánt igazából
„akasszuk föl a szederfára, hadd szellőzzön egy kicsit”,
rikkantott bele az estébe, amire nagybátyám is jónak
látta, hogy a tréfát komolyan vegye és határozottan
eltanácsolta a hangoskodókat,
az elnök pedig kereket oldott a hátsó kertkapun,
meg sem áll Pestig, mondták később,
amit nem értettem, hiszen onnan jött hozzánk a forradalom…
így hallottam a menekülő pesti fiúktól is,
akik éjszakára szállást kértek és kaptak nálunk,
aztán a hajnali ködben nekivágtak az osztrák határnak,
nagyanyám hátizsákjukba élelmet tett
és fohászt küldött utánuk… segélje őket az Isten!
El is mentek a tüntetők az elnök házától,
inkább a tanácsháza iratait gyújtották föl,
szerencsére a szomszédból előkerült a plébános úr is,
és megmentette az anyakönyveket,
a beszolgáltatási jegyzőkönyveket ő se bánta,
meg kisegítette az alkalmi szavalókat a Talpra magyar-ból,
mondván: „fiaim, ezt azért tudhatnátok betéve és hibátlanul,
micsoda tanítóitok voltak, ha még Petőfivel is felsültök?!”
A rég elpucolt párttitkár ablakát
egy féltéglával azért még megzörgették,
így győzött a megtépázott önérzet is,
de aztán elcsitultak a kedélyek…
estelente a Szabad Európa rádiót hallgatták…
az iskolában a címer helyén kereszt függött,
és reggel elmaradt az úttörős zászlófelvonás,
a tanítóink suttogva beszéltek és talán
néhány hétig még templomba is jártak,
a plébános úr gyakrabban tartott hittanórát.
Mondom: decemberben szinte a menekülők sarkában
jöttek a fegyvereket kutató pufajkás vitézek,
akik csak piszkos ellenforradalmárokat
meg szemét disszidenseket emlegettek…

2006. november

5

nagynénéim megszeppenve, sírva,
rimánkodva jártak nyomukban,
nehogy véletlenül oda tegyenek,
pontosabban ott felejtsenek egy fegyvert,
aztán diadalmasan megtalálják,
hallottak már efféle történetet a környékünkön,
akkor aztán nincs kegyelem…!
Börtön, sőt még annál súlyosabb dolog is lehet a vége!
Ezek a mogorva pufajkások, rendőrök,
nyomozók csapatostul jöttek ránk,
még engem is faggattak, gondolván,
kikotyoghatok valami fontosat:
nem láttam-e a keresett fegyvert nagybátyámnál,
s biztos én tudom a legjobb rejtekhelyeket a ház körül,
mutassam csak meg, hová szoktam elbújni
a szomszéd kislányokkal… szegény nagymama
ilyenkor fennhangon elkezdett imádkozni,
ők meg röhögtek, mondván, majd úgyis
kiszedik a piszkos ellenforradalmárból a titkot,
s egy-két pofonnal, kádár-kolbásszal
majd jobb belátásra térítik vagy megrohad a börtönben.
Voltak, akiket elvittek a faluból,
nagybátyámat csak a rendőrségen pofozták,
ütötték többször is, sokáig viselte a szeme alatt
az egyik vallató gyűrűjének kékült helyét,
de a fegyverrejtegetést nem tudták rábizonyítani.
Ezek a visszatérő látogatások arra szolgáltak,
hogy a makacs falut, így nagybátyámat is
beverjék a téeszcsébe,
nos, ez valamikor 1959 végére sikerült,
sok pofon, gumibotütés elcsattant addig,
míg beadták a derekukat, ahogy mondták,
szigorúan az önkéntesség jegyében.
Ezekben az években csak Puskás Kelemenék voltunk.
Aztán még sokáig így emlegettek bennünket,
megkülönböztetvén még két hasonló nevű családtól,

6

tiszatáj
akiknek szintén volt ragadványnevük a faluban.
Mi ezekben az időkben kaptuk a pecsétet, amit a család
igazán rosszul viselt, főleg nagybátyám jött dühbe,
ha valaki így szólította.
Az iskolában is azt kérdezgették
az osztálytársaim:” Na, hol van az a puska?”
„Csak nekünk mondd meg, nem árulunk be,
ne félj!” rimánkodtak, kérleltek az órák közti
szünetekben meg hazafelé,
én meg olyan talányosan ingattam a fejem,
hogy okkal hihették: biztos tudom a rejtekhelyet,
néha tán még lövöldözök is a kertaljában,
mint egy igazi rabsic, Sobri Jóska kései utóda,
de én inkább a nálunk csak egy éjszakára megszállt
pesti srácokra gondoltam, akik mielőtt még
végképp átlépték a határt, rám hagyták hősi történeteiket,
s azokban bizony bőven volt mindenféle fegyver,
amivel az orosz túlerőt néhány napon át föltartóztatták.
Azóta is elrejthetetlenül
velem vannak ezek a fegyverek!

2006. november

7

A szellemi Európa szolidaritása
Heinrich Böll hangján
1956 novemberében a kulturális élet százöt személyisége követte a Münchenben élő német kiadó, Kurt Desch felhívását: tiltakozzanak Magyarország megtámadása valamint
Nagy-Britannia és Franciaország egyiptomi intervenciója ellen. A Desch által körözött,
Stephen Spender (London) által megfogalmazott Nyilatkozat így szólt:
1. A szellemi Európa szolidaritást vállal a magyar fiatalság, a diákok és munkások, és
nem utolsó sorban az írók, művészek és tudósok elnyomóik ellen vívott szabadságharcával.
2. A szellemi Európa tiltakozik Magyarország szovjet haderő általi brutális megerőszakolása ellen.
3. A szellemi Európa természetesen elítéli az agressziónak azt a formáját is, mint amilyet
a napokban Egyiptom szenved el Franciaországtól és Angliától, és a totalitárius terror
minden alkalmazását.
(Ford. SCHULCZ VIKTÓRIA)

A Nyilatkozatot a Die Kultur 1956. dec. 1-jén megjelent különszámában tették közzé,
mintegy válaszként a Magyar Pen-Klub elnökének, Képes Gézának 1956. november 13-án
kelt segélykérő felhívására. Sokan csak egyetértésüket fejezték ki a Nyilatkozattal – így
többek között Hermann Hesse, Arthur Köstler – nem kevesen értékelő eszmefuttatásokat
vagy az együttérzést kifejező sorokat is fűztek hozzá. Jean Paul Sartre álláspontját tanulmánya címe tükrözi: A szocializmus mint orosz import áru csődöt mondott. A 105 aláíró
között az említetteken kívül sok, kulturális körökben máig ismert nevet találunk: Stefan
Andres, Albert Camus, Pablo Casals, Günther Eich, Hans Habe, Walter Jens, C. G. Jung,
Hermann Kasack, Hans Erich Nossack, Pablo Picasso, Hans Werner Richter, Luise
Rinser, Bertrand Russell, Ina Seidel, Gábor von Vaszary, Wolfgang Weyrauch törték meg
kollégáikkal azt a megdöbbent csendet, amelyet művészek és filozófusok között a kíméletlen, jogtipró szovjet invázió és a Szuezi-csatornáért vívott harc kiváltott. Heinrich Böll
Kurt Deschhez írott, 1956 nov. 22-én kelt levelében fejtette ki nézetét a magyar szabadságharcról, amelyet a Die Kultur különszáma a 16. oldalon közölt. Magyar fordításban
most olvashatjuk először.

Bernáth Árpád

8

tiszatáj

HEINRICH B ÖLL*

A magyarok felkelése
Úgy vélem, hogy szolidaritásunk puszta kinyilatkoztatásával sem a magyar szabadságharc
áldozataival, sem az egyiptomi halottakkal és sebesültekkel szemben nem teljesíthetjük
kötelességünket; igaz, a szolidaritás magától értetődő és a magától értetődőt most megteszem: egyetértek a Nyilatkozattal. A magyar férfiakkal, asszonyokkal és gyermekekkel
szemben csak akkor teljesíthetjük kötelességünket, ha megkíséreljük megérteni, hogy mi
az, amiért harcolnak és szenvednek, már egy teljes hónapja, oly konoksággal, amely Európa nyugati felén nem csak meglepődést, de szégyenkezést is ki kellett volna, hogy váltson. A szemtanúságot nem vallhatom magaménak, mégis biztos vagyok benne, hogy Magyarországon olyan igazságért harcolnak, szenvednek és halnak meg, amelyet mi Európa
nyugati felén zászlónkra sajátunkként könnyelműen fel nem írhatunk, vezércikkeinkbe és
hírmagyarázatainkba fel nem vehetünk: annak részei, amit mi igazságon és szabadságon
értünk, bizonyára a magyar szabadságharcosok szeme előtt is ott lebegnek, de számukra
mégis többről van szó, arról is, ami még nálunk sem létezik. Ez a harc értünk is folyik, elkeseredetten, amelyhez egyedül csak jótékonykodással járulunk hozzá, nem kevés ez, és
mégse elegendő, és még sincs más eszközünk: szégyenünk határait pontosan jótékonykodásunk és arról való tudásunk jelöli ki, hogy ezt a harcot értünk vívják, a szenvedést értünk szenvedik el.

*

Forrás: Heinrich Böll: Aufstand der Ungarn. In: Werke (Kölner Ausgabe). Hg. v. Árpád Bernáth
et al. Bd. 10. 1956–1959. Hg. v. Viktor Böll. Köln: Kiepenheuer & Witsch, 2005. p. 73. Az „1956
hatása a német kultúrában” c. szemináriumot a Szegedi Tudományegyetem Bölcsészettudományi
Karán Bernáth Árpád hirdette meg a 2005/2006-os tanév tavaszi szemeszterében. Az itt közölt
fordítás Balogh Melinda, Bereczki László, Demeter Mónika Gabriella, Demku Andrea, Huber
Andrea, Mizsei Edit, Paor Smolc Bernadett, Schulz Viktória munkáinak összecsiszolásából jött
létre.

2006. november

9

10

tiszatáj

ROBERT C. CONARD*

Sohase találkoztam olyan magyarral,
aki ne akart volna tanulni
Jól tudom, hogy minden nemzet fiai között vannak lusták és közömbösek, sőt még kisebbnagyobb csirkefogók is, de nekem olyan szerencsém volt, hogy sohase találkoztam olyan
magyarral, akire illene ilyesmi leírás. Számomra a magyarok „ein lerngieriges Volk”, egy
tanulni vágyó nép. Először 1956 őszén, a magyar forradalom kitörése után találkoztam
velük, Ausztriában, a traiskircheni menekülttáborban, s azóta a magyarokkal való minden
találkozásom pozitív benyomásokkal járt.
Ötven évvel ezelőtt, alig egy évtizeddel a Holocaust után, sok emberben még mindig
éltek ellenérzések mindennel szemben, ami német. Én azonban, a friss történelmi tapasztalatok ellenére is, németül akartam tanulni, s ezért elhatároztam, hogy a bécsi egyetemen folytatom tanulmányaimat. Épphogy elkezdődött az őszi szemeszter, s még azzal
voltam elfoglalva, hogy kialakítsam egyetemi hallgató-életemet, amikor novemberben
röplapok jelentek meg az egyetemen, amelyen önkénteseket kerestek a Magyarországról
Ausztriába érkező menekültek megsegítésére. Ebben az időben még orosz katonák őrizték
a Schwarzenberg téren a Vörös Hadsereg emlékművét, s Ausztria gondosan vigyázott frissen megszerzett, alkotmányban rögzített semlegességére. S mégis, Ausztria emberbaráti
kötelességének érezte, hogy segítsen az elnyomás elől menekülőkön.
Csodálatot keltettek bennem azok a fotók, amelyek az osztrák újságokban jelentek
meg gyereksorból alig kinőtt magyar fiatalokról, akik Molotov-koktélokkal támadták meg
a szovjet tankokat, egyetemistákról és munkásokról, aki fegyveres katonai alakulatokkal
szálltak szembe. Ebben az időben még keveset tudtam arról, hogy a Szuezi-válság nemzetközi bonyodalmai hogyan függnek össze az osztrák határon túli eseményekkel, s arról
sem igen volt fogalmam, hogyan kell értékelni az Amerika Hangja által világgá kürtölt ígéreteket, amelyek forradalomra biztatták a kelet-európaikat, ígéreteket, amelyeket aztán
nem váltottak be. Naiv amerikai fiatalemberként jelentkeztem önkéntesnek, nem politikai
indítékból, hanem mert segíteni akartam azoknak, akik életüket kockáztatták a sajtószabadságért, a szabad választásokért, a független politikai pártokért, a demokratikus szocializmusért. Kivívta tiszteletemet és elnyerte együttérzésemet az a nemzet, mely bátran harcolt azért, hogy maga határozhassa meg, hogyan akar élni.
1956 egyik novemberi reggelén hajnali hat órakor csatlakoztam egy csoport önkénteshez, akik a bécsi egyetem melletti Votivkirche-nél gyülekeztek. Busszal vittek bennünket
*

Robert C. Conard, a University of Dayton (Ohio, USA) nyugalmazott egyetemi tanára szerkesztőségünk felkérésére írta meg visszaemlékezéseit I Never Met a Hungarian Who Didn’t Want to
Learn címmel.

2006. november

11

Alsó-Ausztrián át a Baden melletti Traiskirchenbe. A faluban egy elhagyott, omladozó,
egykori kadétiskola volt kiszemelve arra, hogy fogadja a szerencsétlen menekülök áradatát. Az iskola nagy területen szétszórt épületekből állt: főépület („Hauptgebäude”), lovarda istállókkal („Reitschule” és „Ställe”), tornaterem („Turnhalle”), uszoda („Schwimmbad”), kollégium („Wohnheime”), ebédlő konyhával („Eßsaal” és „Küche”) és még néhány,
különböző célú kisebb épület képezték a hatalmas komplexumot. Tanúskodtak az Osztrák-Magyar Monarchia elmúlt dicsőségéről, s szolgáltak egymást követően az osztrák,
a náci-német és a szovjet csapatok szálláshelyéül. Amikor a Vörös Hadsereg 1955 őszén kivonult Ausztriából, lelakott, kifosztott épületeket hagyott itt maga után, amelyek ki voltak
téve a nap, a szél, az eső további rongálásának. Nem volt sem villanyáram, sem fűtés, sem
folyóvíz, sem egy ép ablaküveg a kadétiskola területén – lepusztultságában arra volt csak
jó, hogy emlékeztessen az egykor hatalmas birodalomra.
Az önkéntesek csapata – osztrák és külföldi egyetemisták, munkások és munkásnők,
egy kétgyermekes anya, egy vöröskeresztes karszalagot viselő grófnő - idealisták sajátos
gyülekezete volt, akik olyan kalandra vállalkoztak, amelynek nem tudhatták a kimenetelét. Treiskirchenbe érkezvén megdöbbentünk a lepusztult laktanya láttán. Szerencsére
grófnőnk humorra lelket öntött belénk. Nevetnünk kellett, amikor mosolyogva kijelentette: „Azt hiszem, a ’Hauptgebäude’-vel kell kezdenünk.” De egészséges humorérzéke
mellett szervező képessége is volt, sőt tudott bánni az emberekkel is. Tapintatos, demokratikus viselkedése összhangban állt kopott csuklyás kabátjával és viseletes tweed-szoknyájával. Utasításai számunkra csupa ésszerű javaslatnak tűntek. Mindannyian éreztük,
milyen nevetségesek vagyunk: néhány gyakorlatlan ember próbál egy grófnő vezetésével
szembe nézni egy óriás feladattal.
Másnap reggel kicsit reményteljesebbé vált helyzetünk, mert buszokkal további önkéntesek, teherautókkal pedig tapasztalt munkások és a javításhoz szükséges anyagok is
érkeztek. Az osztrák Vörös Kereszt karszalagos tagjai vették gondjukba a tábort. Villanyszerelőkkel és üvegezőkkel elkezdtük rendbe hozni a helyiségeket. Takarítottunk, festettünk, üvegeztünk, villanyt szereltünk. Mivel egyetlen épületben sem volt folyóvíz, egy
tömlőt kapcsoltunk az országúti fő vezetékre. Még nem volt hideg, így a fűtés rendbe hozását későbbre halasztottuk. Amikor már minden helyiség tisztán, kifestve állt, utolsó simításként kaptak egy csupasz villanykörtét is a mennyezetről lelógó egyetlen foglalatba.
Aztán bevittük a termekbe a tábori ágyakat, amelyeket azonnal elfoglaltak a menekültek.
Az ellátást: szappant, fogkefét, edényeket, élelmiszert, ruhákat nemzetközi segélyszervezetek és bécsi boltok szállították. Minden adomány megtalálta helyét. A konyha is hamarosan üzemelni kezdett, az ebédlő kitakarították, az egyik épületben gyűjtötték a kiosztandó ruha-adományokat („Kleiderausgabe”). Mivel a vízvezeték minden épületben javításra várt, egész ottlétem alatt gondot okozott, hogy kevés volt a WC, nem volt elégséges
mosdóhely.
Mindazonáltal a lényeges dolgok lassan rendeződtek. Az ebédlőben rendszeres időközökben felszolgált étel igen bőséges volt: gulyás, „Auflauf” (felfújtak) valamint zsemle,
túró és skandináv szardínia olyan nagy mennyiségben állt rendelkezésre, hogy minden étkezésre jutott belőlük. Minden személy kapott egy tábori ágyat, s ahogy egyre több szoba
vált lakhatóvá, a családok is megteremthették a maguk privát szféráját, nem kellett többé
vadidegenekkel megosztani lakóterüket. Az egyik épület sarkában egy vállalkozó szellemű

12

tiszatáj

menekült borbélyüzletet nyitott. Egy bécsi sportszerkereskedés futball-labdákat ajándékozott a tábor lakóinak. Egy helyi gazdálkodó lenyírta a füvet az egykori „Exerzierplatz”on, a katonai gyakorlótéren, ahol aztán focizni lehetett. Egy önkéntes, aki a Dél-Afrikai
olimpiai futó csapat tagságára aspirált, futballmeccseket szervezett a menekülteknek,
hogy mozoghassanak és levezethessék a hosszú, tétlen napok feszültségét.
A menekültek között sok nyughatatlan gyerek volt. Fegyelmezetlen csapatokba verődve kószáltak a táborban, mintegy kipróbálva új szabadságuk határait. De voltak a táborban kötelességtudó tanárok is, akik rendet szerettek volna teremteni. Termeket kértek,
ahol ezek a talajvesztett gyerekek folytathatnák a tanulást, hogy az iskola és a játék napi
ritmusát újra kialakítsák. Bár sem tankönyv, sem másmilyen iskolai felszerelés nem állt
rendelkezésre, az iskola megnyílt. A menekült orvosok és pszichológusok fogadóórákat
tartottak, hogy a gyerekeknek és a felnőtteknek segítsenek a család és a barátok elvesztése
okozta trauma feldolgozásában. Az új tantermekben gyorsan rendbe hozták a kályhákat,
egy ideig csak itt volt fűtés a konyhán és az ebédlőn kívül. Így az iskola nem csak fegyelmet teremtett, de egy bizonyos kényelmet is biztosított a hidegebbre forduló időben.
Mire a tél beállt, már több mint háromezer menekült élt a táborborban, megfelelő
szálláshellyel és elégséges élelemmel ellátva, de kevés melegedési és tisztálkodási lehetőséggel. Értelmes tevékenységre se nyílt gyakran mód, amivel az időt kitölthették volna.
December elején a Svéd Vöröskereszt vette át a tábor irányítását. Szürke egyenruhájukban
inkább tűntek katonáknak, mint elesettek mentőangyalának, de hamarosan rendezettebbé
és hatékonyabbá tették a tábor működését. Ezek a jól képzett svéd hivatalnokok rendelkeztek azzal, amivel az akkori Osztrák Vöröskereszt még nem: pénzzel és jó nemzetközi
kapcsolatokkal. Érkezésük után a táborban dolgozó önkéntesek szerény juttatást kaptak.
Más változás is történt: munkások további épületeket újítottak fel, újabb és több nemzetközi segítség érkezett. Különböző országok képviselői jelentek meg, hogy meghallgassák
azokat a menekülteket, akik készek voltak hazájukba emigrálni.
Bár csak egy gyakorlatlan megfigyelő voltam, mégis feltűnt nekem, hogy milyen eltérések vannak a különböző országok bevándorlási hivatalaiknak működésében. A legfeltűnőbb különbséget az angolok és az amerikaiak módszerei mutatták. Az angolok csak azt
akarták megtudni a menekültektől, hogy közülük ki akar Angliába menni. Amikor összeállt a megfelelő számú kontingens, az embereket buszokkal a repülőtérre vitték és elrepítették őket Nagy-Britanniába. Egyszerű, hatékony és egyenlő bánásmódot biztosító módszer volt. Az USA-hivatalnokok válogattak, aszerint, hogy a leendő bevándorlók mennyire
mutatkoznak Amerika számára hasznosnak. Orvosok, ügyvédek, mérnökök, képzett szakmunkások, egyáltalán, minden diplomás, kedvező besorolást kapott.
Miután az Egyesült Államok bevándorlási hivatalának emberei befejezték a menekültek kikérdezését, a kérelmezőknek nem egyszer három hónapig is várniuk kellett, amíg
beadványukat elbírálták. Az ebből adódó bizonytalan helyzetben a menekültek – mivel
nem tudhatták, hogy vajon befogadja-e őket az Egyesült Államok – azt kezdték fontolgatni, hogy ne menjenek-e mégis máshová. Fel kellett készülniük a váratlan helyzetekre,
és minden lehetőséget mérlegelniük kellett. Az Amerikába vágyakozók némelyikének támogatót is kellett találnia, valakit, aki jótáll azért, hogy az új bevándorló nem terheli meg
a szociális ellátórendszert. Végül is, még ezzel az időtrabló eljárással együtt is, az óvatos
Amerika fogadta be a legtöbb menekültet. Voltak más országok, amelyek még Angliánál is

2006. november

13

egyszerűbb módszerrel dolgoztak. Az afrikai gyarmatok, a dél-amerikai országok némelyike minden elbeszélgetés nélkül is fogadtak be menekülteket. Számos európai ország,
köztük a skandinávok, németek, osztrákok is nagyszámú menekültnek nyújtott menedéket minden feltétel nélkül.
A menekültek óhaja és szükséghelyzete: az emigrációs kényszer nyilvánvalóvá tett egy
szorongató feladatot. Bárhová is kerüljenek a kérelmezők, az új élethez egy új nyelvet is
meg kell tanulniuk. Így aztán hirtelen majd háromezer magyar akart angolul, németül,
franciául, svédül, dánul, norvégül, spanyolul, hollandul, portugálul vagy olaszul tanulni.
A lista nem teljes, mert arra emlékszem, hogy mi önkéntesek tizenhárom nyelv megtanulására kezdtünk csoportokat szervezni.
Az igények kielégítésére a tábor svéd vezetője hozzájárult egy nyelviskola megszervezéséhez. Az iskola első vezetője egy olyan egyetemista lett, aki gyermekkorában, a világháború után maga is menekültként került el Észtországból. Traiskirchenbe önkéntesként
már Dél-Afrikából érkezett. Azonban nem volt egészen egészséges. 1957 elején kiújult tüdőbaja: alighogy beindította az iskolát, kénytelen volt feladni táborbeli munkáját, orvosi
kezelésre szorult. A tábor vezetője ekkor engem kért föl arra, hogy vegyem át a nyelviskola
igazgatását. A tábori nyelviskola megnyitása a legjobb pillanatban történt. Az önkéntesek
ugyanis, bár tanult emberek voltak, kevés gyakorlati készséggel rendelkeztek, és így idővel
egyre kevesebb és kevesebb értelmes feladat akadt számukra a táborban. Sokan közülük
kezdték feleslegesnek érezni magukat, s vagy haza készülődtek, vagy vissza az egyetemre.
Lassan mindössze abból állt a táborban való hasznosíthatóságunk, hogy valamennyien
valamennyire képzettek voltunk és beszéltünk egy olyan nyelven, amire a táborlakóknak
szükségük lett volna.
Kezdetben az önkéntesek vonakodtak nyelvórákat adni. Ha az anyanyelvükről volt is
szó, tanítási gyakorlatuk nem volt. Mégis, belátták a kényszerhelyzetet. Kezdetben nekünk
sem volt tankönyvünk, sem egyéb taneszközünk – se papír, se íróeszköz, se kréta, se tábla.
Hely azért volt, csak további termeket kellett még kitakarítani. Aztán a bécsi Berlitznyelviskolától kaptunk értékes tankönyveket. Néhány papír- és írószerkereskedés rövidesen ellátott bennünket tollal, papírral és krétával. A táblát úgy pótoltuk, hogy a helyiségek
egyik falát feketére festettük. Ez bevált. Ami engem illet, nem akartam egy nyelviskola
megszervezésének felelőségét magamra venni. Túl nagy feladatnak tűnt ez számomra. Tanítási gyakorlatom sem volt, magam is még csak tanultam németül, és addigi életemben
soha nem kellett semmit sem megszervezni, nem hogy egy közel háromezer fős nyelviskolát. Próbáltam magam helyet mást keresni erre a feladatra. De hiába vonakodtam
e tisztséget elvállalni, az önkéntesek megválasztottak főnökükké, egy feladatra, amelyről
hamar kiderült, hogy sokkal többet követel tőlem, mint amire valaha is számítottam.
Azonban mindazt a nehézséget, ami abból fakadt, hogy majdnem háromezer különböző
korú, családi hátterű és előképzettségű embert kellett egy szerény felszereltségű iskolában
tanítani, legyőzte az az egységes cél, hogy a menekültek nem akartak ott maradni, ahol
voltak, hogy el akartak kerülni valahová máshová.
Az iskola gazdasági működtetése egyszerű volt: én közöltem a tábor vezetőjével
a nyelvtanítást vállalók létszámát, ő meg ezt megszorozta a fejenként járó díjazással. Minden pénteken megkaptam schillingben a fizetésekre szánt összeget, a tanárok aláírták az
elismervényt, ezeket visszajuttattam a táborvezetőnek, aki ellenőrizte a végösszeget. Egy-

14

tiszatáj

szerű eljárás volt, sohasem adódtak problémák. Nem volt minden tanított nyelvhez nyelvkönyv, de angol könyv elegendő volt, s a legtöbb csoport ezt a nyelvet tanulta. Ismeretlen
adományozók idővel bőségesen ellátottak bennünket papírral. Az volt a benyomásunk,
hogy nálunk kötött ki Bécsből minden papírlap, aminek legalább az egyik fele üres volt.
Lett elég tollunk és krétánk is. A papír dobozokban állt minden tanterem bejáratánál, s kiki vehetett belőle amennyit akart. Mivel egy osztályra csak egy nyelvkönyv jutott, a tanárnak minden kifejezést fel kellett írnia a fektére festett falra, majd nedves ronggyal letörölni. Így aztán nem sokáig bírta a falfesték, de ha kellett, akár minden este újrafestettük. Másnap reggelre mindig megszáradt.
Azzal rögtön tisztában voltam, hogy a menekült tábor körülményei között nem lehet
szabályos iskolát szervezni beiratkozással, osztályokkal, órarenddel, jelenléti ívvel, házi
feladatokkal és osztályozással. Az egyetlen járható út az volt, hogy egyszerűen kijelöltünk
egy bizonyos helyiséget egy bizonyos nyelv tanítása számára, és befogadtunk mindenkit,
aki jönni akart, s hagytuk, hogy tanuljon, ahogy tud. A reggeltől estig tartó angol tanfolyamokhoz számos teremre és tanárra volt szükségünk. Gyakran még az ebédszünetet
sem tartottuk be, hiszen úgyse ehetett mindenki azonos időben, ehhez túl kicsi volt az
ebédlő. Hogy a többi tanfolyam hogyan zajlott, azt nem tudom; én szinte egész nap tanítottam, akárcsak a többi önkéntes. Mindenesetre soha senki nem fordult hozzám panaszszal. Általában egy tanár egy órát tartott (néha mégis kettőt vagy hármat, egyfolytában),
majd valaki más vette át a helyét. Lényegtelennek tűnt, hogy az előző tanár hol kezdte el
vagy hagyta abba az anyagot, mert minden, ami csak előfordult, megtanulásra volt érdemes. A menekültek közül sokan egész napjukat a tanterembe töltötték, amit csak étkezésért hagytak el.
Egy szokásos nyelvtanuló csoportban annyian voltak, amennyien elfértek a kijelölt teremben. Székünk kevés volt, a többség a földön ült, néhányan az ablakpárkányokon.
A csoportokban legkülönbözőbb korú és képzettségű ember volt együtt. Anyák jöttek karjukon gyermekükkel, orvosok ültek munkások, mérnökök juhászok mellett – az egyik juhász
minden nap magával hozta puliját is. Jó néhány estén elszórakoztatott bennünket ez a juhász ügyes és engedelmes kutyájának produkcióival.
Az emberek kedvük és kényük szerint járkálhattak ki-be tantermükbe, de többnyire
egész nap tanultak. Ha egy szó, egy fordulat vagy egy mondat jelentése a többség számára
nem volt világos, mindig akadt valaki, aki kitalálta és bekiabálta a megoldást, vagy megsúgta a szomszédjának, ami így halk morajlással futott végig a tanteremben. Gyakoroltuk
a kiejtést, magyaráztuk a nyelvtant, kérdéseket és válaszokat fogalmaztunk meg. Követtük
a Berlitz-tankönyvet, ha volt értelme, eltértünk tőle, ha annak láttuk értelmét. E neveléstudományi káosz mélyén mégis volt valamilyen sajátos rend, aminek eredményeképpen
szüntelenül előbbre jutottunk. A gyerekek gyakran gyorsabban haladtak, mint a felnőttek,
ha valaki hibázott, rendszerint kitört a nevetés. A tanárok is, a tanulók is megszegték az
összes alapvetőnek tartott pedagógiai elvet. Ahogy egyik önkéntes társunk megfogalmazta: „Itt nincs se szabály, se módszer.” Az igazi tanár a motiváció volt: a tanulásban
rejlett az új élet lehetősége.
Az egyik amerikai kérdező-biztostól megszereztem a menekülteknek felteendő kérdéseket, és nagy vonalakban azt is elmondta nekem, hogy a bevándorlási hivatal emberei
milyen válaszokat szeretnének hallani. Ettől kezdve ezek a kérdések és a rájuk adandó

2006. november

15

válaszok szabták meg az angol tanfolyamok felépítését és célját. Begyakoroltuk a kérdéseket és felkészítettük diákjainkat a helyes válasz megfogalmazására. Kezdetben én játszottam a kérdező-biztost és a válaszolót is, majd a menekültek vették át a szerepeket. Hamarosan megtanultuk variálni ezeket a kérdéseket és válaszokat, és rájöhettünk, hogy bizonyos egyszerű kérdéseket és állításokat a mindennapi élet számos helyzetében, sőt még
filozófiai elmélkedésekben is fel lehet használni. A haladás napról napra szembetűnőbb
lett: az angol lett a tábor nyelve. Mint a többi angol nyelvet oktató önkéntes, én is csak angolul beszéltem a menekültekkel. Nagy volt a valószínűsége annak, hogy a megszólított
vagy valamelyik csoportomban tanult, vagy legalábbis látásból ismert. Egyre másra jutott
el hozzám a jó hír, hogy az elbeszélgetések egyre jobb eredménnyel zárulnak. Egyre több
menekült ment át az amerikai bevándorlási hivatal „vizsgáján”, lett képessé az Új Világban új életet kezdeni. Ha valaki megtudta, hogy mehet Amerikába, többnyire megkereste
tanárát és megköszönte munkáját. Néhány hónap múlva már újabb nyelvtanuló csoportjaink alakultak.
Egy fiatal angol nő, aki ápolónőnek jelentkezett a táborba, angol óráját minden nap
egy verssel fejezte be. A tanulók gyakran nem értették Shakespeare vagy William Blake
versét, de a zenéjét igen, s azt is, hogy félreérthetetlenül klasszikus angol irodalmat hallanak. Ennek a zenének olyan volt a ritmusa, mint a La Manche csatorna hullámainak.
Megkérdezte tőlem, tarthatna-e irodalom órát. Biztos voltam benne, hogy sokan ily módon még jobban meg fognak tanulni angolul. Egy kis csoport meg is alakult. A tanárnő egy
állandóan magánál hordott verseskönyvből tanított. Felírt egy verset a fekete falra, a tanulók pedig lemásolták. Elmagyarázta a szavak jelentését, majd együtt felolvasták és kívülről megtanulták a verset. Ez lett az egyik legsikeresebb kísérletünk. Csoportunkban
ezentúl kérdéseimre néha sajátosan archaikus ízű válaszokat kaptam…
A tanulás új életet vitt a táborba: gyerek, felnőtt egyaránt iskolába járt. A tábor egy
ideális „pedagógia tartomány” képét mutatta: Goethe, Rousseau, Pestalozzi mosolygott
ránk az égből. Eltűntek az osztálykülönbségek, mindenki együtt tanult, mindenki mindenkinek segített, ahogy tudott. Nem lepett meg, hogy egyre több ember hagyta el a tábort, mert elfogadták a kivándorlási kérelmét.
Sokszor elgondolkoztam azon, vajon van-e még valaki rajtam kívül, akiben Traiskirchen pozitív kísérletként él. Egy szerény sikerű szocialista kísérletként, ahol azoknak,
akiknek többjük volt másoknál, nem túl sokkal volt többjük, és akiknek kevesebbjük volt,
nem volt sokkal kevesebbjük; ahol mindenki szükségletei szerint részesült mindenből és
képességei szerint járult hozzá mindenhez. A menekülttábor számomra döntő élmény
volt: emiatt választottam a tanári pályát. A táborban megtanultam, hogy az emberi szellem kiteljesül a tanulásban, és a tanulás segít átvészelni a nehéz időket. Azt is megtanultam, hogy az igazságosság azon alapszik, hogy a keveset jól osszuk el, nem pedig azon,
hogy rosszul a sokat. Sok menekülttől tanultam sok mindent, de a legtöbbet a juhásztól és
kutyájától. Tudom, hogy nem jutottak el Amerikába, mert egyikük sem kapott elég pontot
az amerikai hasznossági skálán. Ma már tudom, hogy az én életemben nagyobb szerepet
játszottak a magyar menekültek, mint én az övékében. És remélem: ötven év multán sem
késő kifejeznem irántuk érzett hálámat.
(Fordította: BERNÁTH CSILLA)

16

tiszatáj

ANDERLE ÁDÁM–MAROSI ÁGNES

A magyar forradalom és a spanyol
emigráns köztársasági kormány
Az európai fasiszta hatalmak által támogatott Franco tábornok győzelme után az emigrációba kényszerült spanyol köztársasági kormány, valamint a köztársasági cortes tovább
folytatta működését. London és Mexikóváros volt a köztársaságiak két központja az első
időkben, a második világháború után pedig Párizsban működtek a köztársasági kormányok, azzal a reménnyel, hogy Franco hatalma csak átmeneti jellegű.
A második világháború után ugyanis az ekkor megszületett ENSZ 1945. június 20-án
már elítélte a Franco diktatúrát, 1946. március 4-én pedig az Egyesült Államok, Anglia és
Franciaország kormányai sürgették a hatalomváltást Spanyolországban. Ez is szerepet játszott abban, hogy 1946. december 11-én az ENSZ határozatban zárta ki annak a lehetőségét, hogy Spanyolország a tagjai közé léphessen, s a tagországait felkérte, hogy szakítsák
meg a diplomáciai kapcsolataikat Franco kormányával.
A demokratikus, köztársasági intézmények helyreállítása a háborút követően tehát
reális lehetőségnek tűnt, és az országok egymás után rendezték diplomáciai kapcsolataikat
a párizsi székhelyű emigráns köztársasági kormánnyal. Így tettek Kelet- és Közép-Európa
demokratikus kormányai is. Magyarország 1946. augusztus 22-én létesített diplomáciai
kapcsolatot az emigráns spanyol kormánnyal. A követ, Julio Prieto Villabrille 1946. novemberében érkezett Budapestre.
A hidegháborús konfliktusok kibontakozása azonban ezeket a köztársasági reményeket két oldalról is aláásta, és zárójelbe tette. Az új nemzetközi erőtérben a nyugati hatalmaknak szüksége lett Franco rendszerére, antikommunista jellege és geopolitikai helyzete
miatt, ezért fel kellett oldaniuk Spanyolország teljes elszigeteltségét. Az ENSZ 1950. november 4-én visszavonta a már említett 1946-os határozatát. A francia határt ismét megnyitották a spanyolok előtt, a nyugati hatalmak újra működtették követségeiket Madridban. 1952-ben Spanyolország az UNESCO tagja lett, 1953-ban a Vatikánnal kötött konkordátum és az Egyesült Államokkal kötött katonai és gazdasági szerződések végleg megtörték a Franco diktatúra nemzetközi elszigeteltségét. 1955-ben Spanyolországot az ENSZbe is felvették.
Másik oldalról a Szovjetunió vezette keleti blokk kommunista pártjainak szociáldemokrácia elleni közös fellépése és a Tájékoztató Iroda létrehozása, valamint a kommunista hatalomváltások ezen országokban erős belső konfliktushoz vezettek a spanyol
emigrációban is. A Dolores Ibárruri vezette Spanyol Kommunista Párt szembefordult
a többi spanyol emigráns párttal és a kormánnyal. A köztársasági emigráns kormány értetlenül szemlélte a kelet-európai országokban megrendezett koncepciós pereket is. Magyar-

2006. november

17

ország esetében ez még riasztóbbnak tűnt számukra, mert itt a „spanyolosokkal” (Rajk
László maga is harcolt a spanyol polgárháborúban) történt a leszámolás. A diplomáciai
kapcsolat ezért a térség kommunista kormányai és a köztársasági kormányok között 1950ben mindenütt megszűnt, kivéve Jugoszláviát. Utóbbi 1977-ig, a spanyol emigráns kormány önfeloszlásáig fenntartotta azt.
A Párizsban székelő spanyol emigráns köztársasági kormányok ezért elszigetelődtek,
a tevékenységük erőteljesen leszűkült, belterjessé vált.
Mindazonáltal 1956 elején úgy tűnt, hogy Spanyolországban Franco-ellenes demokratikus népmozgalmak kezdődnek. Ezt először a februári madridi diáktüntetések jelezték.
Az emigráns kormány ezért az év folyamán felvette a kapcsolatot a spanyolországi belső
demokratikus (illegális) ellenzékkel (E. Tierno Galván, Dionisio Ridruejo és mások).
A világ más részein, különösen Latin-Amerikában hasonlóképpen egy diktatúraellenes demokratikus mozgalom elindulásának lehetünk tanúi 1956-ban. Ebben az emigráns köztársasági kormány által érzékelt szélesebb nemzetközi dimenzióban robbant az 1956-os magyar forradalom.1

*
Amikor Franco halála után (1975) a spanyol nép határozott a monarchia visszaállításáról,
a spanyol emigráns köztársasági kormány a döntést tiszteletben tartva megszüntette működését. Párizsban őrzött levéltárát azonban nem adta át a spanyol (monarchikus berendezkedésű) demokratikus államnak, hanem a Fundación Universitaria Española keretein
belül magánlevéltárként helyezte el, és szervezte azt meg (Inventerio del Fondo París).
Ennek elsődleges feldolgozása az 1990-es évek elejére megtörtént, kötetben közreadták az
iratok jegyzékét. 2005-re befejezték a források digitalizálását is. Immár a kutatás számára
is hozzáférhető iratanyagban 2005 nyarán tártuk fel az 1946–1950 közötti magyar vonatkozású anyagot, a budapesti spanyol köztársasági követség iratait.
A jól tagolt és pontos jegyzékekben azonban találtunk utalást arról is, hogy létezik egy
dosszié az emigráns kormány 1956-os magyar forradalommal kapcsolatos ügyeiről.2 Írásunkban ennek fontos dokumentumait adjuk közre.3

*
A legfontosabb dokumentum a köztársasági kormány nyilatkozata a „magyar problémáról”. Ennek dátumaként „1956 novembere” van megjelölve, de mint a Kolumbia fővárosában, Bogotában megjelenő újság, az Intermedio, amely november 16-i számában közli
e nyilatkozatot, jelzi, hogy a nyilatkozat előző nap jelent meg. A kolumbiai lapra történő
utalás azért is lehet fontos, mert e dokumentum igen sok más latin-amerikai újságban is
1

2

3

Francisco CAUDET: El exilio republicano de 1939. Madrid, 2005, Ed. Cátedra; Sonsoles CABEZA
SÁNCHEZ-ALBORNOZ: Historia política de la segunda república en exilio. Madrid, 1997, Fundación
Universitaria Española. ANDERLE Ádám: A magyar–spanyol kapcsolatok ezer éve (kézirat, 2005.)
Lásd a „Rendhagyó politikai kapcsolatok” című fejezetet.
Alicia ALTED VIGIL: El Archivo de la II. República Española en exilio, 1945–1977. (inventario del
Fondo París). Madrid, 1993, Fundación Universitaria Española.
A tanulmányokban említett-közölt dokumentumok a köztársasági kormány levéltárának 280–
13/1956 jelzetű dossziéjában (új jelzet: RE/52.3) találhatók a „Nota oficial sobre el problema
húngaro” cím alatt. Lásd Alicia Alted Vigil i.m. 74. oldal.

18

tiszatáj

megjelent. A Buenos Airesben megjelenő España Republicana például november 30-án
adta közre a nyilatkozatot.
Érdekesek és fontosak e lapok kommentárjai is, mert mindegyik analógiát lát a spanyol köztársaság és a magyar nép sorsa között. A bogotai lap a „Kossuth földje” népének
áldozatait a spanyol köztársaságiak áldozataival és tragédiájával vetette össze: mindkét
esetben a külföldi intervenció győzte le a szabadságot, írta a lap. A magyar eseményeket
ezért a spanyol polgárháború fényében láthatjuk jobban, hangsúlyozta a lap. Ezért a köztársaságiak magyarok ügyében tett nyilatkozata olyan politikai terv, amelyet a spanyolok
immár húsz éves szenvedése érlelt meg, emeli ki az újság, és aztán közli magát a dokumentumot.
Ezt a köztársasági érzékenységet hangsúlyozza az említett Buenos-Aires-i lap is. Az
España Republicana nagy fontosságot tulajdonít annak a ténynek, hogy a kiáltványt nem
az ENSZ-nek küldte el az emigráns kormány, mert az erősen megosztott szervezet és ezért
hatástalan, cselekvésképtelen fontos ügyekben – hanem a világ közvéleményéhez fordult.
A kormánynyilatkozatot francia nyelven jelentették meg, de a latin-amerikai újságok
természetesen spanyolul adták közre, ezért a szövegben kisebb eltéréseket is találhatunk.
A dokumentumot most magyarul adjuk közre:

S PANYOL K ÖZTÁRSASÁG

Feljegyzés a magyar problémáról
Természetes, hogy a spanyol nép a többinél érzékenyebb a magyar problémára, mert
saját maga is hasonló szerencsétlenség áldozatává vált 20 éve, és ennek következményei
még mindig hatnak.
Azért, hogy hangot adjon ennek az érzésnek, az emigráns spanyol köztársasági
kormány nem az ENSZ-hez fordul, mivel tapasztalatból tudja, hogy Közgyűlés ebben az
esetben is súlyos nehézségekbe ütközne, mint más nemzetközi problémák esetében is, ha
hatékony megoldásokat vállalna fel, miközben a tagállamok továbbra is előnyben fogják részesíteni az eltérő nemzeti ambíciókat az emberiség általános érdekeivel szemben,
az igazság nevében. Ez a szellemiség a megalapításától kezdve megosztja a Szervezetet.
Ezért az emigráns spanyol köztársasági kormány, korlátozott anyagi eszközökkel,
de erkölcsi ereje teljes súlyával a közvéleményhez fordul, hogy egy nemes nép tragédiája
ne váljon egyik, vagy másik oldal propaganda fegyverévé, amivel ellenfelüket akarják
lejáratni. Ellenkezőleg, vállalja azt az igaz feladatot, hogy megadják a magyar nemzetnek az elégtételt, ami megilleti, azért, hogy gyorsan megtalálhassa a békét és a belső
megnyugvást.
Mindezért az emigráns spanyol köztársasági kormány azon a véleményen van, hogy
a magyar problémát azzal az alábbi tervvel lehetne megoldani, amely speciális körülményektől eltekintve, hasonlít arra, amelyet mi is régóta kérünk a saját hazánk számára:
A nagyhatalmak, a lehető legmagasabb szinten üljenek össze egy konferencián, hogy
egyeztessék, milyen módon állítsák helyre a békét és a teljes függetlenséget Magyarországon, a következő elvek figyelembevételével:

2006. november

19

1. Kivonják a külföldi katonai erőket;
2. Megegyeznek arról, hogy garantálják Magyarország területi semlegességét az
Osztrák Köztársaság számára kijelölt feltételekkel és határidőkkel4, lecsökkentik
a nemzeti haderőt, egy belső rendet biztosítani képes rendőrséggel arányosan.
3. Létrehoznak egy olyan nemzeti kormányt, amely megfelelő határidőn belül szabad választásokat ír ki – ezt, ha a magyar nép elfogadja, egy Nemzetközi Megfigyelő Bizottság biztosítaná – annak az elfogadásával és előzetes egyeztetés
után, hogy betartják az alábbi feltételeket:
a) Általános amnesztia, lemondanak mindennemű megtorlásról.
b) Tiszteletben tartják az ellenzéket, mint a politikai társadalom szerves részét, és mint szükséges elemet, amely a demokrácia fejlődéséhez, előrehaladásához nélkülözhetetlen.
c) Lemondanak a hivatalos egypártrendszerről, lehetővé teszik a polgárok
számára, hogy szabadon hozzanak létre pártokat és szakszervezeteket,
amelyek egyenlő jogokkal és kötelességekkel rendelkeznek.
d) Elismerik, hogy minden polgár ugyanazokkal az alapvető jogokkal rendelkezik, ugyanazokat a kötelességeket követelik meg tőlük, biztosítva számukra a törvény azonos védelmét, anélkül, hogy kivételt tennének személyekkel, osztályokkal, ideológiákkal, hittel, vagy pártokkal.
e) Vallásszabadság
f) A sajtó, a rádió, az oktatás és a gondolatok kifejezésének és terjesztése eszközeinek szabadsága, mindenki számára egyenlően, a törvény által előírt
pártatlan normák között.
g) Olyan kormányzati formát hozzanak létre, amelynek a hatalma a szabadon kifejezett népakaratból fakad, és ezt szabad választásokkal rendszeresen megújítja. A kormány működése nem jelenthet előnyt, vagy kirekesztést egyik párt vagy hatalom számára sem.
4. Azonnali megegyezés a Magyarországnak nyújtandó külföldi, kamatmentes kölcsönről, amelyet a Szovjetunió és a nyugati kormányok folyósítanak a nekik megfelelő arányban. A kölcsön célja az, hogy biztosítsák az ország gazdasági újjáépítését, és megkönnyítsék a normális működés helyreállítását.
Az emigráns spanyol köztársasági kormány úgy gondolja, hogy a terv elfogadása és
megvalósítása az egyetlen igaz és hatékony módja a magyar nép tragédiájával való
szolidaritásnak, így lehet orvosolni azt, és így lehet helyreállítani – ezzel egyidőben az
egész világon is– a bizalom légkörét, amely előfeltétele a békének és a népek jólétének.
Párizs, 1956. november

4

A négy megszálló hatalom 1955. május 15-én kötötte meg az államszerződést Ausztriával. Az országot független, semleges és demokratikus államként állították vissza a nemzetek sorába.
A megszálló csapatok kivonására 90 napos határidőt jelöltek ki, 1955. október 25-ig. A nagyhatalmak betartották a megállapodást.

20

tiszatáj

Az állásfoglalást nemcsak az emigráns kormánnyal diplomáciai kapcsolatban álló kormányoknak, befolyásos újságoknak, de neves politikusoknak, közéleti személyiségeknek is
elküldték.
A párizsi archívumban megőrizték a kísérőlevelek másolatait: egyebek közt W. Churchill, Ch. de Gaulle, J-P. Sartre, A. Camus, F. Mitterand, G. Bidault, von Brentano és sokan mások – csaknem ötven levél kópiáját találtuk meg – kapták meg közvetlenül e dokumentumot.
Néhányan válaszoltak is a Fernando Valera külügyminiszter által aláírt levélre, köztük
december 19-én de Gaulle tábornok ezt írja:
„Köszönöm Magyarországról szóló tájékoztatóját. Érdeklődéssel olvastam. Szomorúan értesültem Negrin köztársasági elnök haláláról, akit nagyon nagyra becsültem.
Engedje meg, hogy megragadjam az alkalmat, és kifejezzem részvétemet Önnek.”
Fernando Valera barátjának, az emigrációban élő nagy spanyol gondolkodónak, Salvador Madariagának írt személyes hangú levele érdemel külön figyelmet. Egyrészt azért,
mert a külügyminiszter ebben ismételten hangsúlyozza a spanyol köztársaságiak és a magyarok sorsa közti hasonlóságot, kiemelve: a magyar probléma megoldására tett javaslatuk „nem sokban különbözik attól, mint amit a saját hazánkban akarunk. Nem gondolja?” – zárja levelét Valera.
Madariaga azonnal válaszolt, úgy látja Magyarország esetében a Nyugat és az ENSZ
részéről a segítséget illetően teljességgel hiányzott az „erkölcsi erő” és a szándék is.
*
Az emigráns kormány párizsi archívumának 1956-os magyar dossziéjában azonban több
más dokumentumot is őriz.
Az egyik a Kultúra Szabadságáért Kongresszusának drámai kiáltványa, amelyet francia nyelven adtak közre, válaszul a magyar írók segélykérő felhívására, amely 1956. november 4-én 7 óra 57 perckor hangzott el a Kossuth Rádióban. A segítségkéréshez csatolták saját felhívásukat egy nemzetközi akció elindításához, Ki fog válaszolni? címmel.
A kiáltvány szövege:

Azért, hogy a céljuk és a harcuk tovább éljen…
A magyar írók felhívása
November 4-én, vasárnap 7 óra 57 perckor a Kossuth Rádió az alábbi szöveget sugározta:
„Figyelem, figyelem kedves hallgatóink! A Magyar Írók Szövetségének Kiáltványát
fogják hallani. Itt a Magyar Írók Szövetsége. A világ összes írójához, összes tudósához,
összes írószövetségéhez és akadémiai társaságához, az egész világ szellemi elitjéhez fordulunk. Segítséget kérünk. Kevés időnk maradt. Ismerik a tényeket. Felesleges emlékeztetni arra, ami történt. Segítsenek Magyarországnak! Segítsenek a magyar népnek! Segítsenek a magyar íróknak, a tudósoknak, a munkásoknak és parasztoknak! Segítsenek
szellemi munkásainknak! Segítség! Segítség! Segítség!”
A felhívást háromszor ismételték meg angolul, németül és oroszul. Utána néhány percig
zene szól. 8 óra 7 perckor a Kossuth Rádió elnémul.

2006. november

21
Ki fog válaszolni?

Nem jött válasz az egyetemisták és a Petőfi Kör írói által elindított forradalom utolsó
szavaira. Nem tudtunk válaszolni, és ők ezt tudták. Bár csak felhívást intéztek hozzánk,
mégis értjük az így közvetített parancsot. Azt akarták, hogy a harcuk túlélje vereségüket.
Meg kell hallani ezt az üzenetet, ezt az egész világon terjesztett felhívást. Közülünk
mindenkinek most kell rá válaszolni! Közülünk mindenki tud valamit tenni!
A szörnyű budapesti gaztett kitaszította a kommunizmust az emberiségből. Legelőször ezt kellett kijelenteni. Le kell vonni viszont a gyakorlati következtetéseket is. Mi
a következőt gondoljuk:
– Kezet fogni egy kommunistával, aki „önszántából” egyetért pártjával, olyan
mintha üdvözölnénk a budapesti bűntény egy cinkosát. Megjelentetni egy kommunista
írásait, egyet jelent annak a szellemi propagandaműfajnak a támogatásával, amely
a budapesti bűntényhez vezetett. Megvitatni egy kommunista érveit, olyan mintha elfelejtenénk, hogy ezek „igazolják” szükségszerűen a budapesti mészárlást. Folytatni az „enyhülés” megtévesztő jele alatt megindult Európa-Szovjetunió párbeszédet – ez az „enyhülés” nemrég mutatta meg valódi természetét Budapesten – olyan mintha fonodorlatos
csapdát állítanánk.
Fogadni és ünnepelni a szép művészeti társulatokat, a megzabolázott értelmiségieket, akiket a moszkvai rezsim küld nekünk, olyan mintha elfelejtenénk a Budapestről
minket hívó vértanú írók hangját, olyan mintha elárulnánk végrendeletüket.
Mindenki nézzen magába, és szabadon döntse el, hogy mit tesz saját személyes és
társadalmi befolyási területén azok ellen, akik megtapsolják a bűntényt, megpróbálják
majd a feledés homályába burkolni, vagy mentségeket keresnek.
Minden szabad szellem, aki csatlakozni kíván a Kultúra Szabadságáért Kongresszus
nemzetközi akciójához, tudja, hogy itt olyan embereket fog találni, akik nem felejtik el
a budapesti írók felhívását, nem fogják hagyni, hogy elfelejtődjön, és akiknek az a terve,
hogy most válaszoljanak rá.
A Kultúra Szabadságáért Kongresszus nevében:
[olvashatatlan aláírás]5
Az archívumban más fontos dokumentumokat is találtunk, amelyeknek szegedi vonatkozása van.
A manchesteri székhelyű Commitee on Science and Freedom – Bizottság a Tudományért és Szabadságért – amelyet a nemzetközi hírű tudós, Polányi Mihály elnökölt, s a támogató tagok között olyan hírességek voltak, mint Karl Jaspers, Jacques Maritain, Robert
Oppenheimer, Earl Russel vagy Salvador Madariaga, Polányi György titkár6 aláírásával levelet juttatott el a köztársasági kormányhoz. A dokumentumhoz csatolták annak az 1956.

5

6

Az olvashatatlan aláírásról kiderítettük, hogy az a Kultúra Szabadságáért Kongresszus elnöki tisztét 1952–1956 között betöltő Denis de Rougemont (1906–1985) ismert svájci föderalista teoretikus, író és publicistáé. www2.vo.lu/hompages/fce/rougemont.htm
George Polányi, Polányi Mihály fia, Priscilla nevű feleségével töltötte be e Bizottság titkári pozícióját.

22

tiszatáj

november 3-án kelt levélnek az angol fordítását, amelyet a szegedi egyetem rektora és
professzorai írtak alá, segítségért fordulva a világ tudósaihoz.
Az eredeti magyar nyelvű felhívás igen gyorsan megjelent a Nature című folyóiratban
is Szent-Györgyi Alberttől kapott fordításban (1956. november 17.). Arról eddig nem
tudtunk, hogy létezik egy másik angol fordítás is, amelyet az említett manchesteri bizottság küldött el – egyebek közt – a spanyol köztársaságiaknak.
Az eredeti magyar szöveg megjelent a Szeged Népe7 című újságban. A Csongrád Megyei Levéltárban megtaláltuk Baróti Dezső8 1956-os vizsgálati anyagában. A fordításokat
ezzel vetettük össze. Az eredeti levél:
„Az újjászületett demokratikus Magyarország nemzeti függetlenségének visszanyerése
után békében és barátságban kíván élni közvetlen szomszédaival és a világ valamennyi
népével. Mi, a szegedi egyetem, felhívást intézünk a világ valamennyi egyeteméhez,
hogy erkölcsi tekintélyükkel álljanak mellénk abban a törekvésünkben, hogy hazánk
függetlensége és ezzel a béke helyreállítása – amely a tudományos munka alapfeltétele –
mielőbb biztosíttassék. Külön kérjük azokat a tudósokat, akikkel az elmúlt évek során
személyes kapcsolatba léphettünk, akár külföldön akár hazánkban, legyenek segítségünkre. Szerény erőnkkel eddig is arra törekedtünk, hogy kutatásainkkal az egész emberiség haladását és jobb jövőjét szolgáljuk. A jövőben is mindent meg akarunk tenni,
hogy az általunk mindig becsült szomszéd népek és a világ valamennyi kutatójával
együttműködhessünk. Boldogok volnánk, ha ez a célunk megvalósulhatna.
Baróti Dezső rektor, Korpássy Béla dékán, Ábrahám Ambrus, Bónis György, Budó
Ágoston, Csik Lajos, Fodor Gábor, Greguss Pál, Hetényi Géza, Huszák István, Ivanovics
György, Jancsó Miklós, Kanyó Béla, Koltay-Kastner Jenő, Szabó József, Szabó Zoltán,
Szőkefalvy-Nagy Béla, Waltner Károly egyetemi tanárok.”
Baróti Dezsőt 1957. április 6-án leváltották tisztségéből, és április 26-án letartóztatták.
1957. szeptember 11–12-én tartották az elsőfokú tárgyalást, ahol 2 év 6 hónap börtönbüntetésre ítélték. Később másodfokon a börtönbüntetést 3 év próbaidőre felfüggesztették. A vizsgálati anyagban és az ítéletekben találunk utalást az egyetemi felhívásra, információhoz jutunk keletkezésének körülményeiről, illetve arról, hogy milyen súllyal szerepelt Baróti perében.
Az első fokú ítélet 7. pontja9 szól a táviratról, amelyet a rektor és az Egyetemi Tanács
tagjai írtak alá. Elküldték Nagy Imrének, az Egyesült Államokban élő Szent-Györgyinek,
Polányi Mihálynak Angliába, valamint a bécsi és moszkvai egyetemnek. A távirat szövegét
magyar és angol nyelven10 felolvasták a Széchenyi Rádióban, amely a forradalom alatt néhány napig működött Szegeden. Baróti 1957. május 9-i vallomásában és augusztus 6-i ki-

7
8
9

10

1956. november 4-i (vasárnap) szám, 3. oldal.
Baróti Dezső 1955–1957-ig volt a szegedi egyetem rektora.
Csongrád Megyei Levéltár: B.M. Csongrád m. Rfkap. vizsg. oszt. 31–5619/57. számú Vizsgálati
Dosszié Baróti Dezső ügyében, 1. kötet.
A Szeged Népe című újság szerint franciául és németül is beolvasták. 1956. november 4-i szám, 3.
oldal.

2006. november

23

hallgatási jegyzőkönyvében11 elismeri, hogy maga is részt vett a megfogalmazásában, néhány aláíróval együtt. Megerősíti, hogy elküldték külföldre is. A szöveg felolvasásáról
a rádióban nem tudott, ez Fodor Gábor kollégája egyéni akciója volt.
Dr. Korpássy Béla az Egyetemi Tanács egyik tagja 1957. augusztus 6-i kihallgatása12
során név szerint felsorolta azokat (Hetényi G., Fodor G., Baróti D., Waltner K.) akik emlékezete szerint megírták a felhívást. Az Egyetemi Tanács később jóváhagyta a szöveget,
aláírására pedig azokat kérték fel, akik tudományos fokozattal, vagy fontos külföldi kapcsolatokkal rendelkeztek. Valamennyi oktatóval azért nem íratták alá, mert a rövid levélhez képest túl sok lett volna a név.
A Baróti előzetes letartóztatásáról szóló határozatban még nem szerepelt a távirat az
okok között. A hangsúly az 1957. március 15-i beszédén, a marxista tanszék bezárásán és
egyes marxista érzelmű tanárok elbocsátásán volt. A rektor kihallgatási jegyzőkönyvei közül csak a már említett 1957. augusztus 6-i foglalkozik a felhívással. Maga Baróti itt azt
vallja, hogy a „gazdasági károk” miatt fordultak a külföldi egyetemekhez és magánszemélyekhez. A felszerelés korszerűsítéséhez, pótlásához vártak segítséget. Az első- és másodfokú ítéletben a távirat miatt „csak” izgatással, valótlan hírek terjesztésével vádolták. A levél szövegével ellentétesen ugyanis a bíróság szerint Magyarország 1945-ben szabadult fel,
és nem 1956-ban.
Baróti perében nem tulajdonítottak túlzott jelentőséget a felhívásnak, belpolitikai szempontból a fentebb említett három másik vádpont sokkal súlyosabbnak számított. A kihallgatási jegyzőkönyvekben is döntő többségben ezekkel foglalkoztak, nem az egyetemi felhívással. Az is tény, hogy a levél 1956. november 3-i keltezéssel kelt útjára, a későbbi események tükrében ez elkésett akciónak látszott.
Összehasonlítva a két angol nyelvű változatot a magyarral, érdekes eltéréseket találtunk
az aláírókat illetően.
A Nature-ban Szent-Györgyire hivatkozva, a konkrét nevek helyett ezt olvassuk: „Here
follows a great numbers of signatures, representing practically the whole senate and faculty”. A Polányi-féle változat neveket is közöl, pontosan: „Signed: D. Baroti, Rector. B.
Korpassy, Dean. Professors: A. Abraham, B. Bonis, A. Budo, L. Csik, G. Fodor, P. Greguss,
E. Halasz, G. Hetenyi, J. Huszak, G. Ivanovics, M. Jancso, B. Szoekefalvi-Nagy, K. Valtner.”
A magyar változathoz képest ebből az angol nyelvű levélből hiányzik Kanyó Béla,
Koltay-Kasztner Jenő, Szabó József és Szabó Zoltán neve. Az eredetiben viszont nem szerepel Halász Előd. A különbség magyarázatának okát még nem sikerült kideríteni.
A szegedi egyetem kiáltványát Polányi György egy olyan levélhez csatolta, amelyben
a szolidaritási mozgalomhoz való csatlakozást és a magyar felhívás terjesztését kéri a spanyol emigráns kormánytól:

11

12

Csongrád Megyei Levéltár: B.M. Csongrád m. Rfkap. vizsg. oszt. 31–5619/57. számú Vizsgálati
Dosszié Baróti Dezső ügyében, 1. kötet.
Csongrád Megyei Levéltár: B.M. Csongrád m. Rfkap. vizsg. oszt. 31–5619/57. számú Vizsgálati
Dosszié Baróti Dezső ügyében, 1. kötet.

24

tiszatáj

A Bizottság a Tudományért és Szabadságért felhívása:13
A Kulturális Szabadságért Kongresszus támogatásával
Tisztelt Uram!
November 3-án szombaton, megkaptuk a magyar Szegedi Egyetem rektorának és tizenhét professzorának táviratát, amelyben felhívják „a világ valamennyi egyetemét
arra, hogy erkölcsi tekintélyükkel álljanak mellénk”.
Amint tudja, azóta az orosz megszállók lerohanták a magyar népet, és véget vetettek
a szabadságuknak, amelyet csak néhány napig élvezhettek.
Úgy érezzük, hogy mindent meg kell tennünk, amit csak tudunk, hogy kifejezésre
juttassuk magyar kollégáink utolsó óhaját, mielőtt hangjukat ismét elfojtja az elnyomás,
a diktatúra.
A segítségét szeretnénk kérni a következőkben. Először is egy hallgatói tiltakozó lista
elkészítését, amelyben kinyilvánítják szolidaritásukat a magyar egyetemekkel. Kérjük,
írja Ön is alá nevét és egyetemi beosztását. A listát széles körben terjeszteni fogjuk, és
eljuttatjuk az orosz hatóságokhoz. Másodsorban, kérjük, hogy kollégái és mások is az
Ön környezetében, akik érzékenyek és fogékonyak a Magyarországról érkezett üzenetre,
és egyetértenek vele, ezzel összhangban szintén adjanak, az előző listától függetlenül,
egy támogató nyilatkozatot.
Kérjük, hogy a lehető leghamarabb küldje el válaszát. A magyar távirat másolatát
csatoltuk felhívásunkhoz.
1956. november 6.
Őszinte tisztelettel:
Polányi György
Polányi levelére a spanyol emigráns kormány külügyminisztere, Fernando Valera viszonylag későn, november 29-én válaszolt, mellékelte hozzá kormányának – előzőekben
már ismertetett – kiáltványát, kommentárt is fűzve hozzá:
Tisztelt Professzor Úr, Barátom!
Köszönöm, hogy elküldte nekem a Szegedi Egyetem professzorainak táviratát, amelyben a magyar nép erkölcsi és – ha lehetséges – anyagi támogatását kérik a szabadságukért és függetlenségükért vívott hősi küzdelemben. Köszönöm, hogy gondolt rám.
Büszkén küldöm el Önnek, csatoltan, az emigráns spanyol köztársasági kormány nemrég megjelent nyilatkozatát. Ahelyett, hogy pusztán csak a feláldozott nemzet iránti együttérzésünket fejeznénk ki, kidolgoztunk egy hatékony tervet az elégtételhez. Hasonlóan ahhoz, amelyet már 20 éve kérünk a spanyol nép számára, amely szintén áldozatul esett egy
ugyanolyan irtózatos külső agressziónak, legyen az jobb- vagy baloldali támadás.
Párizs, 1956. november 29.
Szívélyes üdvözlettel:
Fernando Valera
13

A levél cégjelzéses papíron érkezett, feltüntetve az elnök, Polányi Mihály, a bizottság tagjai és
a két titkár – George és Priscilla Polányi – nevét.

2006. november

25
*

Az eddig ismeretlen spanyol források bemutatása néhány kézenfekvő következtetést is sugall. Mindenekelőtt illusztrálja azt az eddig csupán néhány mozaikjában ismert képet,
amely az 56-os magyar forradalom nemzetközi visszhangjára vonatkozik. Sokszínű, változatos képet kapunk, amelynek valószínűleg egyik tanulsága az lesz, hogy a demokratikus
erők a világon nemcsak erős szolidaritással fordultak a magyar ügyek felé, de példát és
impulzust is jelentett számukra.
Tanulság lehet az is, hogy a hispán világ esetében a magyar forradalom visszhangja14,
a hozzá való viszonyulás sok újdonságot kínálhat, ha a magyar kutatói érdeklődés egyszer
méltónak tartja az 56-os forradalom Európán kívüli hatásának konkrét vizsgálatát.
Természetesen az 56-os forradalmat a szalonképtelen diktatúrák is igyekeztek felhasználni. Nemcsak a kubai Batista vagy a dominikai Trujillo esetében de Franco példáján is
láthatjuk ezt. Az antikommunista, szovjetellenes platform alapján a Caudillo ügyesen
használta ki a magyar forradalom mellett a Spanyolországban kibontakozó spontán szolidaritási mozgalmat, s állt a magyar ügy mellé15. María Dolores Ferrero, aki a magyar forradalomról és a hispán világban gyakorolt hatásáról hatalmas, spanyol nyelvű forrásbázison alapuló könyvet írt, egyenesen arra a következtetésre jutott, hogy a Franco diktatúra
hosszú életéhez nagyban hozzájárulhatott, hogy 1956–57-ben a magyar forradalom melletti fellépésével (amit az ENSZ-ben is folytatott) hirtelen és jelentősen ki tudta szélesíteni
a rendszer társadalmi bázisát16.
E nemzetközi koordinátákban figyelmet érdemel a külföldön élő magyar tudósok szolidáris aktivitása. Szent-Györgyi Albert Nature-ben kezdeményezett írására utaltunk, ám
az ugyancsak nemzetközileg elismert és tisztelt Polányi Mihály és körének fellépése és aktivitása eddig ismeretlen volt. E téma elmélyült kutatása további újdonságokkal szolgálhat. Mindenesetre az 1956-os forradalom 50. évfordulója alkalmas lehet arra is, hogy további kutatásokra biztasson új, a magyar történeti kutatások által ma még kevésbé ismert
irányokban is.

14

15

16

Például a kubai forradalom győzelme után a kubai vezetés éppen 56-ra utalva halasztotta egy
ideig a diplomáciai kapcsolatok felvételét a Kádár-kormánnyal. ANDERLE–HORVÁTH: Peron –
Che Guevara. Budapest, 2000, Pannonica, 248–249.
Erről lásd ANDERLE Ádám: 1956 és a spanyol katonai beavatkozás kérdése. In.: Magyarország és a
hispán világ. (szerk. Anderle Ádám) Szeged, 2000., Hispánia kiadó, 55–62., ANDERLE Ádám: A
Marosy-iratok. Magyar királyi követség Madridban. Szeged, 2002. Hispánia Kiadó, Korabeli
dokumentumok a 117–153. oldalon.
María Dolores FERRERO: La revolución húngara de 1956. Huelva, 2000.

26

tiszatáj

PÉTER LÁSZLÓ

A forradalom a szegedi orvosegyetemen
A Szegedi Tudományegyetemtől 1951-ben – szovjet mintára – külön választották az orvosi
kart: ettől kezdve Szegedi Orvostudományi Egyetem néven önálló lett, bár vezetőjének
tisztségét 1957-ig, amíg egyetlen karból állt, tovább is dékánnak hívták. 1956-ban Korpássy Béla volt a dékán.1 Szorosan együttműködött a Szegedi Tudományegyetem rektorával, Baróti Dezsővel, és ezt a megtorlás idején rossz néven is vették, sőt törvénytelennek
ítélték.2 Az orvosegyetem utolsó dékánja, majd miután létrejött gyógyszerészeti kara, első
rektora Jáki Gyula lett.3
Ugyancsak 1951-ben létesítették Láng Imre meghívásával ugyanabban az épületben,
amelyben az I. számú működött, a II. sz. sebészeti klinikát. Ez 1984 óta idegsebészeti klinikaként folytatta munkáját.4
„Péter László” ügynöki jelentése
Bálint László, az Állambiztonsági Szolgálatok Történeti Levéltárában számomra megdöbbentő dokumentumot talált: ügynöki jelentést „Péter László” fedőnévvel.5 Mivel keltezésé-

1

2

3

4

Korpássy Béla (1907–1961) egyetemi tanár, 1946-tól haláláig a kórbonctani intézet igazgatója,
1951/52-ben és 1956/57-ben orvoskari dékán. Az első sorban vonult föl 1956. október 26-án
a Takaréktár utcai sortűzkor.
Baróti Dezső (1911–1994) tanulmányait a Szegedi Fiatalok Művészeti Kollégiumának tagjaként
a szegedi egyetemen végezte (1934); itt lett Sík Sándor tanszékén magántanár (1943); ide nevezte
ki egyetemi társa és barátja, Ortutay Gyula kultuszminiszter egyetemi tanárrá (1948). Bölcsészkari dékán volt 1952–55 közt, rektor 1955-től 1957-ig. Börtönből való szabadulása után a Petőfi
Irodalmi Múzeum főmunkatársa, majd osztályvezetője, 1977–1980 közt a Sorbonne vendégprofesszora. 1991-ben a szegedi egyetem díszdoktora. Szintén az élen haladt a sortűzkor. – Az egyetemek forradalmi szerepléséről először és a kádári ellenforradalom szemszögéből Szabolcsi Gábor (1921–1989) írt Az ellenforradalmi események a szegedi Tudományegyetemen címmel cikksorozatot a Délmagyarország 1957. június 18-i, 22-i, 23-i, 25-i, 27-i, 28-i, július 2-i, 3-i, 4-i és 5-i
számában. Kétszer is kárhoztatta a tudományegyetem és az orvosegyetem együttes tevékenységét.
Jáki Gyula (1898–1958) egyetemi tanár 1947-től volt a sebészeti klinika, 1951-től az I. sz. sebészeti klinika igazgatója. Gyomorműtéte után, kórházi ágyon hunyt el Szentesen.
Láng Imre (1899–1972) egyetemi tanár 1951–1970 közt volt a II. sz. Sebészeti Klinika igazgatója,
és 1956/57-ben dékánhelyettes is. Bűnéül rótták föl, hogy ő mondta a búcsúbeszédet a Takaréktár utcai sortűzben elhalt Schwartz Lajos temetésén. Ezért – ilyet sem hallottam még! – egy évre
docenssé minősítették vissza! Vö. Hoffmann János: Volt egyszer egy klinika. Egy sebész emlékei
az egykori szegedi II. sz. Sebészeti Klinika 32 évéről. [Szeged, 2001].

2006. november

27

nek időpontjában én a tököli internálótábor foglya voltam, nem vagyok gyanúsítható,
hogy rólam lehet szó. Nem is ismertem Bentzik Mihályt,6 és el sem tudom képzelni, miért
választotta ő vagy Sípos Imre7 rendőrnyomozó főhadnagy éppen az én nevemet gyalázatos
céljukra. Ettől függetlenül a jelentés rendkívül értékes történeti okmány nem csak a sebészeti klinika, hanem az egész orvosegyetem forradalom alatti történetéhez. Utal „Péter
László” korábbi jelentésére is, de ez nem került elő. Waltner Károly anyagába azonban bekerült egy későbbi kivonat 1957. június 27-i jelentéséből.
Politikai Nyomozó Osztály.

Szigorúan titkos!
Adta: „Péter László” ü.8
Vette: Sípos rny. fhdgy.
Idő: 1957. május 16.
Ügynöki jelentés.
Szeged, 1957. június 4.

Beszélgetést folytattam dr. Bentzik Mihály sebész tanársegéddel, aki a következőket
mondta el.
Dr. Láng Imre professzor ellenforradalmi tevékenységéről ő újabb adatot, mint a már
elmondottakat, nem tud.9 Ajánlja azonban, hogy kérdezzük meg az orvosegyetem dé-

5

6

7

8
9

Bálint László (*1940) ny. nemzetbiztonsági alezredes az 1956. évi forradalom történetének kivételes szorgalmú kutatója. Számos műve közül ide vág: Ki kicsoda 1956-ban Szegeden és Csongrád megyében. Szeged, 1999.– 1956. A forradalom Szegeden. Bp., 2000.
Bentzik Mihály (*Szombathely, 1929. dec. 15.) adjunktus Petri Gábor kérésére a Sebészeti Műtéttani Intézettől került a II. sz. sebészeti klinikára. A forradalom után Szegedről visszatért a Dunántúlra; körzeti orvosként működött. A sok szegedi értelmiségi egzisztenciát tönkretevő Szabolcsi Gábor azzal vádolta, hogy mikor a Takaréktár utcai sortűzben zúzódásokat szenvedő Kováts
József október 26–29 közt bent feküdt a klinikán, ideje javát Bentzik dr. szobájában töltötte, s ott
tárgyalt más orvosokkal, városi vendégekkel. „Az egyik vallomás szerint Bentzik dr. szobájából
Kováts egész ottléte alatt egész éjszaka sokszorosítógéphez hasonló gépzaj hallatszott ki.” (Sz. G.:
Kinek használ, ami a szegedi Orvostudományi Egyetemen történt és történik? Délmagyarország,
1957. júl. 16.) Ezzel azt akarta sugallni, hogy listákat gyártottak a klinikák kommunistáinak elbocsátására, sőt netán kivégzésére! Csak azt nem érti az ember, miért kellett volna egyetlen jegyzéket egész éjjel sokszorosítani? „Bentzik dr. – folytatta Szabolcsi Gábor – szállásolta el november 2-án a klinikára érkezett budapesti ellenforradalmár jogászküldöttséget.” Ezekkel zsarolhatta
meg a politikai rendőrség Bentzik Mihályt.
Sípos Imre rendőrnyomozó főhadnagyról közelebbit nem tudok. Neve az eddigi dokumentumkötetekben nem fordul elő; elkerülhetett Szegedről. Oroszlánrésze a Waltner Károly (1894–1981)
egyetemi tanár, a gyermekklinika igazgatója elleni hajszában volt. Vö. Hencz Péter: Egy orvos az
Örökkévalóságnak. Waltner Károly. (A magyar Albert Schweitzer). Szeged, 2003.
ügynök.
Fábián Noémi, az orvoskari dékáni hivatal tisztviselője, 1957. július 10-i jelentésében tudott Láng
professzorról újabb terhelő adatokat: azt hallotta, hogy kivitte „az egész fiúkollégiumot az utcára
tüntetni”. Amikor B. Fodor Erzsébet V. éves hallgató megkérdezte, hogy miért viszi ki őket, azt
válaszolta, hogy csak egy néma tüntetésre mennek a Budapesten elesett »felkelők« megemlékezésére. Ugyanakkor a leánykollégium elé vezette a fiúkollégiumban lévő hallgatókat, de a leányok
egységesen mégsem csatlakoztak ehhez a tüntetéshez. Láng professzor fekete zászlót vitt a hallgatók élén.” Vö. 90. j.

28

tiszatáj

káni hivatalának tisztviselőit, elsősorban Szilágyi Margitot10 és dr. Bartók Istvánnét,11
aki ma már ugyan az egyik elméleti intézetben dolgozik, de az ellenforradalom idején
a dékáni hivatalban volt. Adatokat szolgáltathatna még a Beloiannisz téri női kollégium
igazgatónője (Simoncsics?)12 és a Vörösmarthy [!] utcai diákotthon felügyelője.13 Ez
utóbbi helyről indult ki a hallgatóság esti gyásztüntetésre. Természetesen a legtöbb
adatot a dékáni tanács tagjai tudják egymás tevékenységéről. A II. sz. Sebészeti Klinikán belül dr. Szandtuv [!] György14 adjunktus és dr. Némety István15 tanársegéd a professzor legközelebbi munkatársai és ők is ismerik működését.
Beszélgettünk a klinika orvosaival a várható felülvizsgáló eljárás kilátásairól. Az orvosok körében egyelőre nincs elterjedve annak a híre, hogy az orvosi kar egészét érintené
az eljárás. Kevesen tudnak egyáltalán arról, hogy valami ilyen készülőben van. S még
nem lehet megállapítani, hogy személy szerint ki tart attól, hogy tevékenységéért ilyen
módon fogják felelősségre vonni. Dr. Henye Nándor16 apósától, dr. Rávnay Tamástól17
szerzett értesülése szerint az eljárás csak azokra vonatkozik, akik exponálták magukat.
Szerinte, de ez általános vélemény is, a professzori karból Láng, Korpássy, Waltner,
Batizfalvy18 kerülhet szóba. Feltehető, hogy mindazok, akik őrizetbe voltak véve, így
a sebészetről Kardos,19 Németh,20 Varga,21 Bentzik, Henye, a belgyógyászatról Kelemen,22
talán Benkő23 is számításba jöhet.

10

11

12
13
14

15

16

17

18
19

20

21

Szilágyi Margit (1922–2004) 1940 óta dolgozott az orvoskari dékáni hivatalban; 1956-ban a dékáni hivatal főelőadója, 1971-től 1981-ig vezetője.
Bartók Istvánné Pintér Gizella korábban a gyermekklinika kardiológus szakorvosa. Budapestre
költöztek; a Péterfy utcai kórház főorvosa lett.
Simoncsics Pálné (*1921) az Apáthy kollégium igazgatója volt.
A Jancsó kollégium igazgatója Pigniczky György volt.
Szandtner György a budapesti Tétényi úti kórházban dolgozott, amikor Láng Imre meghívta első
adjunktusának. 1956 után el kellett hagynia a klinikát: a várpalotai kórház főorvosa lett. Nyugdíjazása után visszatért a fővárosba. „Igen jó sebész és Láng professzor úr »jobb keze« volt távozásáig” – emlékezett rá Hoffmann János (Volt egyszer egy klinika, 53.).
Némethy István alorvosként dolgozott Láng Imrével Hódmezővásárhelyen; amikor Lángot kinevezték a II. sz. sebészeti klinika igazgatójává, magával hozta. Traumatológiával foglalkozott.
„Munkabírása alig ismert határt. Oktatási készségét és szaktudását – bármennyire is jó barátunk
volt – alaposan kihasználtuk.” (Hoffmann János: i. h.).
Henye Nándor (1923–?), a I. sz. sebészeti klinika tanársegéde, nemzetőr volt; őrizetbe vették. Kevéssel utóbb Pesten az Országos Traumatológiai Intézetben folytatta tevékenységét.
Rávnay Tamás (1893–1963) egyetemi tanár, 1940-től haláláig a bőrgyógyászati klinika igazgatója
volt, többször orvoskari dékán. 1957/58. II. félévében, Jáki Gyula váratlan halála (1958. márc.
18.) után megbízott rektor, 1962/63-ban rektor.
Batizfalvy János (1895–1960) egyetemi tanár, 1939–1959 közt a szülészeti klinikai igazgatója.
Kardos Géza (1919–2004) 1948-tól tanársegéd, 1953-tól adjunktus. 1958-ban a klinikai pártbizottság „javasolta” neki, hogy „Szegedtől minél távolabb helyezkedjék el”. Ózdon lett a sebészeti
osztály vezető főorvosa.
Németh András (1924–1999) c. egyetemi tanár, 1948-tól dolgozott a sebészeti klinikán. 1956-ban
tanársegéd volt. Ő végezte 1962-ben hazánkban az első veseátültetést.
Varga Tibor (1921–1995) adjunktus a röntgenrészleg helyettes vezetője volt.

2006. november

29

Az orvosi kar egyébként passzív. A sebészeti klinika ebédlője, ahol azelőtt hangos viták
voltak, most csendes. Dr. Varga jegyezte meg egy ízben, hogy Szilárd János24 feltűnő
gyorsan ebédel meg mostanában, úgy látszik, kellemetlenül érzi magát azoknak az orvosoknak a társaságában, akiket ő juttatott börtönbe. Dr. Németh szerint nemcsak ő,
hanem Marton25 és Gál26 dr. is részesek ebben.
A gazdasági helyzetre vonatkozóan feltűnést keltett a műszaki cikkek áremelkedése.
Több motorkerékpár tulajdonos, Kardos, Báró, Ötvös nehezményezte a benzin árának
emelkedését. Egészben véve azonban a gazdasági helyzetet nem ítélik meg kedvezőtlenül.
Dr. Henye és dr. Varga általános viselkedésére ugyanazok vonatkoznak, mint a fentebb
elmondottak. Csendesek, visszahúzódók. Dr. Varga mesélte egy ízben, hogy a pártbizottságtól bizalmasan Rávnay professzor egyik emberén keresztül szerzett értesülése szerint, ott azt a vádat igyekeznek tisztázni, hogy készített-e Kováts József27 klinikai orvosok bevonásával listát az orvosi karról eltávolítandó kommunistákról. Varga elmondta
még, hogy igyekszik alibit gyűjteni azokra a napokra, mikor Kováts a klinikán feküdt.
22

23

24

25

26

27

Kelemen Endre (1921–2000) c. egyetemi tanár, 1945-ben szerzett orvosi oklevelet. 1951-ben már
magántanár, 1952-ben kandidátus. 1958-ban eltávolították: a budapesti Orvostovábbképző Intézetbe került. 1967-től a SOTE I. sz. belgyógyászati klinikának professzora, 1992-től az Országos
Hematológiai, Vértanszfúziós és Immunológiai Intézet csontvelő-átültetési osztályának vezetője.
Szekszárd díszpolgára (1988). Róla Fábián Noémi, a dékáni hivatal tisztviselője 1957. július 10-én
ezeket a képtelenséget állította: „végigjárta a klinikákat az októberi napokban azzal, hogy le kell
állítani a munkát, mindenki vonuljon az óvóhelyre, mert az oroszok rommá lövik a klinikákat.
Szűcs Zsuzsa belklinikai orvosnő elmondotta, hogy Kelemen november 4-e után több hétig nem
volt hajlandó dolgozni, sztrájkolt, az eléje hozott leleteket meg sem nézte, azzal, hogy ő nem dolgozik. Hetényi professzortól 800 forint jutalomban részesült a minisztérium által engedélyezett
keretből, amelyet az ellenforradalom alatti rendes magatartást tanúsító és munkájukat becsületesen ellátó dolgozók között kellett volna kiosztani.”
Benkő Sándor (1912–1971) 1937-től 1970-ig volt a belklinika munkatársa. 1948-ban magántanár,
1953-tól docens. Róla Fábián Noémi, az orvoskari dékáni hivatal tisztviselője 1957. július 10-én
ezt jelentette a rendőrségnek: „Papp Péter, az egyetemi GH. dolgozója mondotta, hogy felháborodott szavak kísértetében párttagsági könyvét a klinikára összehívott gyűlés előtt nyilvánosan
széttépte, és az asztalra dobta. Kijelentéseinek és magatartásának hatására igen forró hangulat
keletkezett azon az október 23-i vagy 24-i gyűlésen, úgyhogy Papp Pétert is majdnem megverték,
és ha nem lép közbe Marton doktor, talán tettlegességre is sor kerül, miután Papp elvtárs nem
volt hajlandó a gyűlés résztvevőivel együttesen véleményt nyilvánítani a tüntetés mellett, ill. más
véleményen volt, és nem helyeselte a gyűlésen elhangzottakat.”
Szilárd János (*1928) 1952-től az idegklinika orvosa; 1957-ben az orvosegyetem pártbizottságának titkára; 1977-től egyetemi tanár, 1977 és 1993 közt a klinika igazgatója, 1986–91 közt az orvosegyetem rektora.
Marton György ideggyógyász, alapszervi párttitkár, Szegedről a fővárosba kerülve az Igazságügyi
Minisztérium keretében pszichiátriai munkásságot folytatott. Beszédhibájából és sántaságából
következtethetően maga is lelki sérült.
Gál György (*1922) egyetemi tanár, 1950 és 1992 közt volt a sebészeti klinika munkatársa. 1951től a Vértranszfúziós Állomás vezetője.
Kováts József (1925–1958) a forradalom szegedi vezető alakja, mártírja. Vö. Bálint László: Kováts
József. Szeged, 2004.

30

tiszatáj

Henye Nándor egy ízben hevesen kifakadt a várható felülvizsgálat ellen és kifejezte azon
véleményét, hogy akire egyszer rásütik az ellenforradalmár bélyeget, annak számítani
kell az állandó üldözésre. Kíváncsi, hogy a várható elbocsátáson túl, milyen retorziókkal
fognak pl. vele szemben élni.
Dr. Kelemen és dr. Benkő tevékenységéről és jelenlegi helyzetéről dr. Bentzik egyelőre
nem tudott felvilágosítást adni. Jelezte, hogy keresi feléjük a kapcsolatot.
Az orvostanhallgatók közül Máté Júlia III. évf. és Rácz Ilona IV. évf. oh.-kal beszélt.
Megtudtam, hogy az orvostanhallgatók egyelőre passzívak a KISZ szervezetben. Mindössze 8–10 hallgató lépett be évfolyamonként és egyelőre nagyobb érdeklődés nincs is.
A MEFESZ szervezetileg működik, de nem kísérik figyelemmel, mert a KISZ alá rendelt
szervnek tartják, amitől önálló kezdeményezést nem várnak.
„Péter László”
Feladat. 1./ Feladata maradt dr. Benkő és dr. Kelemen Endre ellenforradalmi cselekményének felderítése.
2./ Korpássy prof. tevékenységének jelentése.
3./ Hangulat-jelentés (felülvizsgálással kapcsolatosan).
4./ Olyan személyek felderítése, akik nyugatra szöktek és levelezési kapcsolatot
tartanak fenn orvosokkal.
Értékelés. Az ügynök a kapott feladatát részben hajtotta végre, jelentése értékes. Vargára vonatkozó anyagot kigépeljük, anyagába beletesszük.
A találkozón pontosan megjelent, hozzánk őszinte.
Megjegyzés. Varga Tibort javasoljuk eltávolításra.
Találkozó. 1957. V. 24-én 15 h-kor.
Sípos Imre
rny. fhdgy.
K: 3 pld-ban.
Varga Tibor sorsa
Ennek a döbbenetes dokumentumnak két tanulságát vontam le. Egyik, hogy a benne említett orvosok zömét egy–két éven belül kiszórták a klinikáról. A másik, hogy nevük a mai
egyetemi orvosok, így a sebészeti klinika tudományos személyzete előtt is tökéletesen feledésbe merült. Alig tudtam összekaparni a rájuk vonatkozó legfőbb életrajzi adatokat, főként a történeti helyüket meghatározó és legfőbb azonosító születési és halálozási évüket.
A forradalom és szabadságharc fél évszázados fordulóján pedig illenék róluk megemlékezni. Engem különösen Varga Tibor karaktere és későbbi sorsa érdekelt. Méltatlan, hogy
senki sem tudott róla.
Végül többszörös áttétellel sikerült nyomára bukkannom. Özvegyétől tudtam meg,
amit sejtettem: elüldöztetésének tanulságos történetét.

2006. november

31

Varga Tibor 1921. augusztus 14-én született a Torontál megyei Szécsányban, amely Trianon után már Szerbiához tartozott. Zömmel németek lakták: Petersheim volt a másik neve;
ma hivatalosan Sečanj. Ő is német eredetű. Apja, Kaiser
Imre vízmester volt a Bega mellett, anyja Riesz Mária. Négy
testvére született: Imre, Endre, Ferenc, Béla. Elemi iskolába
Versecre járt, érettségit 1943-ban Nagybecskereken tett.
1944-ben Béla bátyjával átszöktek Szegedre, hogy orvosi tanulmányaikat itt végezhessék. Zenélésből tartották el magukat; Tibor dobos volt. Varga Béla (*1920) 1948-ban végzett,
Baks, Balástya, Kistelek után 1951-től nyugállományba vonulásáig Pusztaszer községi orvosaként dolgozott.
Varga Tibor 1951-ben szerezte meg oklevelét, és a miskolci megyei kórházban kapott
állást. 1953-ban röntgenszakorvosi képesítést szerzett. 1952-ben feleségül vette a kisteleki
gyógyszerészcsaládból származó röntgenasszisztens Kiss Saroltát. Házasságukból egymás
után két fiuk született: Imre (*1953) gyógyszerész Nagykanizsán, Tamás (*1954) orvos
Kaposvárt.
Varga Tibor 1954 végén visszakerült Szegedre: az I. sz. sebészeti klinika röngtenosztályának lett tanársegédként a vezetője. Főnöke, Jáki professzor azzal biztatta, ha megszerzi
a kandidátusi fokozatot, ő kapja a szervezendő és 1959-ben létre is jött röntgentanszéket.
1956 azonban kettétörte pályáját.
Az ügyében kiküldött fegyelmi bizottság (Nagy István28 docens, elnök; Huszák István29
professzor; Bartók István30 tanársegéd és Szegvári Menyhért31 tanársegéd) 1957. június
25-i jelentésében csak szóbeli feddést javasolt. Jellemző az indokolás rokonszenves megfogalmazása: „Dr. Varga Tibor magatartása az októberi események alatt túl ment azon
a határon, amit az egyetem orvosaitól minden körülmények között elvár.” Jáki professzor
1957. október 30-án ezt a minősítést adta róla: „A röntgenlaboratórium vezetője. Röntgen
szakorvos. Kitűnő szakmai felkészültsége van. Igen komoly munkát végez a röntgen terén.
Az ellenforradalom idején tanúsított magatartása miatt feddésben részesült. Megfelelő
foglalkozással politikai magatartásán is javítani lehetne. Érdeklődési köre miatt kívánatos,
hogy a klinikán legyen alkalma magát tovább képezni.”
Jáki valószínűleg ki akarta védeni az általa már sejtett kedvezőtlen döntést. Nem sikerült. Ő 1958. március 18-án váratlanul meghalt. Április 28-án az orvosegyetem megbízott

28

29

30

31

Nagy István (1911–1984) docens 1951-ben magántanári habilitációt szerzett; 1967/68-ban az anatómiai tanszék megbízott vezetője, majd helyettese volt. Korábban a Nemzeti Parasztpárt szegedi
vezetőségében tevékenykedett. Forradalom alatti működéséről nem tudok, de fegyelmi bizottsági
elnökként jóindulatáról nincs kétségem.
Huszák István (1906–1995) 1931 óta volt a szegedi egyetem orvosa; 1943-tól magántanára, 1947től 1977-ig nyilvános rendes tanára, az ideg- és elmekórtani klinika igazgatója, két ízben dékán.
Juhász Gyula kezelőorvosainak egyike.
Bartók István később adjunktus lett a kórbonctani intézetben. A forradalom után feleségével
Pestre költözött.
Szegvári Menyhért (1921–1991) 1951-től a kórbonctani intézetben, 1954-től a szülészeti klinikán
szakorvos, 1978-tól 1982-ig docens volt.

32

tiszatáj

rektorának, Rávnay Tamásnak aláírásával elkészült a 166/1957–58. O. E. sz. fölszólító levél Varga Tibornak:
„Az egyes orvosi állások betöltése tárgyában kiadott 192/1955. Eü. M. sz. utasítás 5. §.
1. bekezdése értelmében az 1954. december 1-én határozatlan időre történt egyetemi tanársegédi alkalmazását 1958. február 1-én egyetemi szerveink felülvizsgálták. Megállapítást nyert, hogy más munkahelyre való elhelyezkedése egyetemi érdekből kívánatos, ezért
felhívom, szíveskedjék pályázat útján 1958. augusztus 31-ig képzettségének és gyakorlatának megfelelően elhelyezkedni.”
Varga Tibor tehát pályázott. Az Egészségügyi Minisztérium természetesen az egyetemtől kért róla politikai véleményt. Rávnay Tamás rektor és Albert Sándor személyügyi
főelőadó nem volt könnyű helyzetben: egyrészt támogatniuk kellett Varga Tibort új állásának elnyeréséhez, másrészt ugyanakkor magyarázatot kellett adniuk, miért válik meg
kitűnő röntgenorvosától a sebészeti klinika. Érvelésükben éltek a fegyelmi bizottság korábbi sajátos megfogalmazásával. Május 30-án 646/1957–58. O. E. sz. alatt válaszukban
Varga Tibor életrajzának fölvázolása után ezeket közölték:
„A klinikára való érkezésétől 1956 nyaráig azok közé tartozott, akik politikai kérdésekkel nagyon keveset foglalkoztak. Amikor 1956 nyarán az MDP[-nek az] értelmiségre
vonatkozó határozata megjelent, több értelmiségi – ezek között Varga tanársegéd is –
érdekeltté vált ebben és ettől kezdve bekapcsolódott politikai megbeszélésekbe is a klinika orvosi köreiben.
Az I. sz. sebészeti klinikán az ellenforradalom idején a korábbi időtől eltérően igen
gyakorivá váltak a politikai megbeszélések, sőt nagyobb mennyiségű fegyver is előkerült különböző helyekről. 1957 tavaszán, amikor az ellenforradalom idején tanúsított
magatartások felül lettek vizsgálva, így érkezett olyan bejelentés, amely szerint Varga
dr. is aktívabb tevékenységet fejtett ki abban az időben. Azonban a vizsgálat során a tanúkihallgatások után a bizottság azt tudta megállapítani, hogy Varga dr. valóban részt
vett azokon a nyílt vitákon (a nyílt viták alatt az értendő, hogy a klinika bármely orvosa
részt vehetett és részt is vett azon), amelyek az I. sz. sebészeti klinika orvosai között
folytak le és azokon ő volt az egyik, aki elég sok felmerülő problémára tudott válaszolni,
amivel jól értesültségét árulta el.
Varga tanársegéd szóbeli feddésben részesült az egyetem dékánja által, mert magatartása az ellenforradalom alatt túlment azon a határon, amit az egyetem orvosaitól
minden körülmények között elvár.
Az ellenforradalom óta – ugyanúgy, mint 1956 nyara előtt – politikai kérdésekkel
nyilvánosság előtt egyáltalán nem, de szűk baráti körében is csak nagyon ritkán foglalkozik, de azok a megnyilvánulásai nem ellenségesek a népi demokratikus államrenddel
szemben. Mint a fent leírtakból kitűnik, ellenforradalmi tevékenységet nem fejtett ki,
csupán az ellenforradalom idején többet foglalkozott az abban az időben helytelen politikai nézetek hirdetésével. Azonban a fegyelmi büntetés reá nézve nevelő hatással volt,
mert belátta abban az időben tanúsított helytelen magatartását és azóta nem folytatja
azt.
Véleményünk szerint dr. Varga Tibor a balassagyarmati röntgen főorvosi állás betöltésére alkalmas és megérdemli azt.”

2006. november

33

Varga Tibor 1958. október 1-jétől 1975-ig működött Balassagyarmaton. Utána a szentendrei rendelőintézet röntgenosztályát vezette 1992-ig. 1993-ban fiához költözött Kaposvárra, és ott még abban az évben, augusztus 13-án tüdőrákban elhunyt. Anélkül, hogy
a szegedi egyetem megkövette volna. A hálátlan utókor nevét is alig ismeri; sorsáról mit
sem tud.
Élete, pályája egy példa a sok ezerből: miként tett tönkre a megtorlás nagyra hivatott
és a közösséget legjobb képességeivel szolgáló életművet.
Németh András sorsa
A sebészeti klinika másik orvosa, akinek emlékezetessé vált szerepe a forradalomban, s aki ezért szintén meglakolt, Németh
András volt. Bandit iskolatársamként a Baross Gábor Gimnáziumban ismertem meg: az ő előttünk járó osztálya volt az egyetlen reálgimnáziumi osztály; ő előttük reáliskola volt még a Baross, mi pedig 1935 őszén az első gimnáziumi osztály lettünk.
1939-ben gyakorló jellegű, 1941-től gyakorlógimnázium, a szegedi egyetem irányítása alatt. A hírneves iskolát, amelynek legnevesebb tanára Babits Mihály, hérosztratoszi hírű diákja Rákosi Mátyás volt, éppen fönnállásának századik évében szüntette meg az ostoba oktatáspolitika.32
Németh András Szegeden született 1924. július 8-án. 1942ben érettségizett, és kezdte orvosi tanulmányait a szegedi egyetemen. 1944-ben másodéves orvostanhallgatóként, karpaszományos tizedesként hadikórházat igazgatott Esztergomban. Erről és hadifogságáról rádiójátékként is ismeretessé vált remek életrajzi regényt
írt.33 1948-ban szerezte meg orvosi diplomáját, és maradt a sebészeti klinikán. 1952-ben
szakorvosi képesítést szerzett sebészetből, 1954-ben urológiából.
1954-ben saját tervezésű készülékkel hazánkban ő végezte az első művesekezelést.
Ezért kiváló újító díjat kapott (1961). 1958-ban ő lett a klinika akkor szervezett urológiai
osztályának vezetője. 1962-ben féléves ösztöndíjjal Londonban tanulmányozta a veseátültetést. 1962. december 21-én hazánkban ő végezte az első veseátültetést. Ennek történetét is megírta.34 1969-ban megszerezte a kandidátusi fokozatot. 1971-ben docensi kinevezést kapott.
1974-ben megpályázta a debreceni egyetem frissen szervezett urológiai tanszékének
vezetését, és bár a jelölőbizottság azonos helyen (æquo loco) ajánlotta a debreceni pályázóval, a szegedi orvosegyetem pártbizottsága utánanyúlt, és megakadályozta, hogy érdeme
szerint ő nyerhesse el a katedrát. „Egyike volt azoknak a keveseknek – írta Debrecenbe
32

33

34

Péter László: A szegedi főreáliskola, elődei és utódai. Szeged, 1989. (Szeged művelődéstörténetéből 7.)
Németh András: Tétova esztendő. Bp., 1988. Szeged, 1996.2 Későbbi elbeszéléskötetei: A nap
szembenéz a holddal. Szeged, 1996. – A kopott nyaklánc. Szeged, 1998. – Megírta a forradalom
jellegzetes szegedi alakjának, Kendi Józsefnek (1928–1994) pályaképét is: Nemzetőr voltam Szegeden. Szeged, 1991.
79 nap remény. Az első magyar veseátültetés története. Szeged, 1997. – Urológia (1978) jegyzetéből medikus évfolyamok tanultak. Megírta az urológiai osztály történetét is (1994).

34

tiszatáj

Cserháti István (1930–1986) egyetemi tanár, a pártbizottság titkára, párhuzamosan a II. sz.
belgyógyászati klinika frissen kinevezett igazgatója –, akik az 1956-os ellenforradalomban
az egyetem oktatói közül aktívan részt vettek. Ezért az egyetem fegyelmi bizottsága fegyelmi büntetésben (szóbeli feddés) részesítette. Ezután hosszú ideig kétségessé vált egyetemen maradása is.”35
Maradt tehát keserű szívvel Szegeden. 1989-ben ment nyugállományba. Érthető, hogy
csak 1990-ben kapott, sürgetésünkre, Szilárd János (!) egyik utolsó rektori intézkedéseként, egyetemi tanári címet. Szeged városa 1997-ben Pro Urbe kitüntetéssel, a Szegedért
Alapítvány 1999-ben a tudományos kuratórium díjával tüntette ki. Váratlanul halt meg
1999. október 10-én.
Mit csinált Németh András a forradalmi napokban? Hivatásának megfelelően a sebészeti klinikán ő is ellátta az október 26-i sortűz áldozatait. Éppen ő volt az ügyeletvezető
tanársegéd. „A sortűz után alig néhány perccel – mondotta 1993-ban egy interjúban –
megjelent a három mentőkocsi. Tele voltak sebesültekkel, jajveszékelő, síró, nyögő, vérző
emberekkel. Összesen 12 sebesült került a klinikára, férfiak, nők vegyesen. Azt hallottuk,
hogy Schwartz Lajos a helyszínen meghalt, hozzánk pedig két súlyos sebesültet hoztak.”
Emlékezéséből idézem:
„Gyorsan végignéztem mindenkit, ahogy a háború alatt tanultam: a halottakat, menthetetlenül súlyos haldoklókat félretenni. Először a vérzőket kell ellátni, majd az operálandókat súlyosság szerint. Pillanatok alatt átláttam, hogy súlyos, életveszélyes sérült nincs
köztük. Nagyobb részük kisebb-nagyobb lelki sokkban volt, de fizikai sokk tünetei egyiken
sem mutatkoztak. Két férfi láblövést kapott, az egyik postás, a másik vasutas szolgálati
egyenruhát viselt, nyilván a munkahelyükről jöttek el. A postásnak szétlőtték a bal sarkát,
a vasutasnak a jobb bokája fölött hatolt be a golyó a sípcsontot is átfúrva. A lábsérülések
amellett szóltak, hogy a sortüzet a földre irányítva adták le, ezt bizonyítaná Schwartz Lajos sérülése is, aki a helyszínen meghalt. Neki a jobb kulcscsontja mellett a mellkasába
hatolt be a lövedék, amely a májat is érte, nyilván fekvő helyzetben, vagy akkor, amikor
földre vetette magát. Egy fiatal nőnek a jobb karja tört, a többiek kisebb-nagyobb zúzódásokkal, felületes sebzésekkel, karcolással megúszták.
Ezek a pánikba esett menekülésnek voltak a következményei, hiszen egymást taposták
az emberek. A saroksérültet, a vérzés miatt is, sürgősen el kellett látni. A műtőben Gál
György kollégám állott készenlétben, aki azonnal megoperálta. Szépen meg is gyógyult.
A vasutast és a kartörött nőt is fölvettük, később ők is rendbe jöttek. Más sérültekről is
hallottunk, őket a kórházba szállították.”36
Németh Andrásnak több passziója volt. Termetének megfelelően kitűnő rúdugróként
ért el eredményeket. Egy időben pedig szenvedélyes amatőrfilmesként tette nevét ismertté. Ez sarkallta őt ’56-ban is arra, hogy megörökítse az eseményeket. „A szegedi tragikus események másnapján – folytatta Kisimre Ferencnek adott, már idézett interjújában 1993-ban – a délelőtti órákban szakítottam magamnak egy kis időt, és kimentem az
utcára. Semmilyen határozott célom vagy tervem nem volt. Nem akartam én »történelmet
filmezni«, csak úgy találomra kapcsoltam be a gépet, amelyben 8 milliméteres film volt.
Először a Klauzál térre mentem, ott a Kossuth-szobrot filmeztem, a magyar zászlóval,
35
36

Péter László: Pályázat 1974-ből. = P. L. : Mindörökké Szeged. Bp., 1997. 514–518.
Kézirat Németh Andrásné Birkás Márta tulajdonában.

2006. november

35

a címerrel, a sok virággal. Onnan a Széchenyi tér felé vettem az utam, és ott csináltam néhány felvételt a járókelőkről, a parkról és a városházáról. Egyszerre valami furcsa csoportosulásra lettem figyelmes. A Széchenyi téren az orosz emlékműnél egyre több ember
gyülekezett. Nemes céljuk a következő volt: eltávolítani a vörös csillagot az obeliszk tetejéről. Lefilmeztem a jelenetet: először egy közelben lakó lakatosmester mászott fel a hatalmas létrán, és lassú, kimért mozdulattal fűrészelni kezdte a csillagot tartó vasat. Mögötte
egy másik férfi haladt a kötéllel. Ebben a pillanatban megjelent a hátam mögött két fekete
bőrdzsekis férfi, és a következőt mondták: »Erre a filmre mi is kíváncsiak leszünk!…«
Nem tudnám megmondani, melyik oldalról jöttek, de úgy megijedtem, hogy abban a pillanatban, amikor éppen a kötelet akasztották a vörös csillag nyakára, abbahagytam a filmezést… A Tisza-partra mentem, és ott a hídfőnél filmeztem a tétlenül, talán céltalanul is
álldogáló, várakozó szovjet tankokat.”
1957 tavaszán Németh Andrást vitték be először a rendőrök. Tőle tudom, hogy néhány
nap után barátjának, egyetemi társának, Mester István orvos századosnak közbenjárására
engedték szabadon. Fatális véletlen, hogy szabadulása után tartóztatták le a többieket,
klinikai társait: a megzsarolva besúgóvá lett Bentzik Mihályt, továbbá Kardos Gézát, Henye Nándort és Varga Tibort. Ebből szerencsétlen látszat keletkezett: azt hitték, rájuk Németh András vallott, ő azért szabadult, és őket azért tartóztatták le… Varga Tibor özvegyétől tudom, hogy férje holtáig ebben a hitben élt!
A látszat tovább is ellene szólt: a fölsoroltak egy éven belül kikerültek a klinikáról,
Németh András ott maradt. „Nekem – idézem még mindig Kisimre Ferencnek adott interjúját – valószínűleg az volt a szerencsém, hogy a műveseprogram akkor volt születőben, s ha netán engem is kirúgnak az elvtársak a klinikáról, akkor annak országos visszhangja lesz, és ezt már ők sem vállalták.”
Szent meggyőződésem, ismerve Bandi egész pályáját, nézeteit, erkölcsi álláspontját,
hogy valóban így történt. Igazgatói, Jáki Gyula, majd Petri Gábor37 klinikájuk érdekében
kiálltak érte.
Mindenestre még Korpássy Béla dékán írta alá 1957. május 25-én ad 5/tük/1956–57.
O. E. sz. határozatot, amely Czoniczer Gábor (1895–?) egyetemi tanár elnökletével fegyelmi bizottságot hívott létre, ezzel az indokolással: „Dr. Jáki Gyula egyetemi tanár, az
I. sz. Sebészeti klinika igazgatója bejelentése alapján tudomásomra jutott, hogy fent nevezettet a hatóságok néhány napig közbiztonsági őrizetbe vették, és ennek kapcsán kihallgatták. Az ügy tisztázása érdekében szükségesnek tartom fegyelmi eljárás lefolytatását.”
A rendőrség is gyűjtötte az anyagot. Július 10-én a Németh Andrásról az orvosegyetemi dékáni hivatal dolgozója, Fábián Noémi38 saját kezű aláírásával hitelesített vallomást
tett. Bandi új házasként apósának házában lakott feleségével és iker gyermekeivel, Péter-

37

38

Petri Gábor (1914–1985) 1945-ben került a szegedi egyetem sebészeti klinikájára. 1951-ben magántanári habilitációt és kandidátusi fokozatot szerzett, és docensként kinevezték a Kísérletes Sebészeti Intézet igazgatójává. 1953-ban egyetemi tanári kinevezést kapott. 1958-tól az I. sz. sebészeti klinika igazgatója lett. 1972-ben akadémiai doktor; 1976-ban levelező, 1982-ben rendes
taggá választották. 1958–62 és 1975–84 közt az orvosegyetem rektora volt. 1963-tól országgyűlési
képviselő, 1969-től az Elnöki Tanács tagja. Állami díjas (1973).
Később Benda Antalné.

36

tiszatáj

rel és Anikóval (*1951).39 A kommunista Fábiánékat a hatalom erőszakkal telepítette be
Bandi apósának államosított házába.40 Fábián Noémi a következőket vallotta:
„Németh András dr. I. sz. sebészeti klinikai tanársegéd, akivel egy házban laktunk,
október 23-án éjjel nagy kiabálással, 8–10 emberrel levonult lakásából. Édesanyám kiment az előszobába, hogy megnézze, mi az a zaj és lábdobogás, miután a fölöttünk lévő
emeleten lakó Német[h]ék lakásából hallotta a zajt. Az előszobában sötét volt, a folyosón
világos. Az előszoba üvegablakának függönyén keresztül látta, amint Németh Andrással az
élen megálltak az ajtónk előtt, öklüket fenyegették [!], és »büdös kommunista« kijelentést
tették. Másnap reggel hallottuk, hogy az éjjel tüntetés volt a városban, és akkor értettük
meg Németh és társasága viselkedését. Németh András egyébként ismert reakciós a klinikán is, Amerika hangja, Szabad Európa minden adását állandóan hallgatta, méghozzá
bömböltette a rádiót, úgyhogy a híreket jóformán szó szerint lakásunkban meghallottuk.
Ezt az ellenforradalmat megelőző időben is állandóan megtette. Szabó Istvánné, a szakszervezeti bizottság adminisztrátora elmondotta nekem, hogy azon az éjszakai tüntetésen
férjével, aki ÁVH-s, kint volt, és éppen Németh András mellett állt, aki hangos jelszavakat
kiabált, 1 Ft-os kenyeret, pfuj, munkásszövetség stb-t kiáltott.
Az október 23-át követő reggelen a ház, amelyben lakunk, és amely Németh András
kulák-kupec apósáé volt, teljesen fel volt lobogózva, az ablakokból nemzeti színű szalagok,
zászlók lógtak. Az udvaron azt a kijelentést tettem édesapámnak – amit meghallott az ott
tartózkodó Németh Andrásné41 –, készítik már Horthy bejövetelét. Zászlóznak, de nagyon
tévednek, ha azt hiszik, hogy visszajön a régi idő. Másnap a GH42 gyűlésén már Medgyesi43 igazgató tudott az én »zászlógyalázó« kijelentésemről. Amikor a városban az ÁVHsokat leváltották, és az ellenforradalmárok kezében volt a hatalom, Németh András kihívott a lakásból, felháborodva felelősségre vont, hogy mertem a magyar zászlót gyalázni,
ezért feljelent, tanúja is van, aki szintén bizonyítja kijelentésemet, és megnevezett 2–3 nevet is, többek közt egy ismeretlen férfiét, akit nem is láttam az udvarban. Majd azt mondotta: »nem gondolja, hogy rendszerváltozás lesz, és akkor maga felelni fog a kijelentéséért?« Amikor azt mondottam, nem félek, mert a párt megvédelmez bennünket, nevetve
kiáltotta, hol van a párt, hisz nincs már. Azután felháborodva kiabálta, hogy neki joga van
engem felelősségre vonni, mert ha azt láttam volna, amit ő, hogy az ávósok halomra lőtték
a népet, és hány súlyos sebesültet kötözött be, akkor felháborodnék. Szidta az ÁVH-sokat.
Az egész környéken anyósával együtt elhíresztelte, hogy kommunisták vagyunk, gyalázzuk
a felkelőket, és a szovjet katonákat hősöknek nevezzük. Akkoriban okunk volt félni, mert
november 4-én sok fegyveres embert láttunk arra elhaladni, és amikor éjszaka el akartunk
menni otthonról aludni, Németh András megjelent, hogy édesapám jöjjön le a pincét
rendbe hozni segíteni, mert a szovjet csapatok este 10 órára várhatók, »mi ellentámadásba megyünk, nem engedjük be őket a városba, hanem lövünk rájuk, vannak páncélelhárítóink« – mondotta Németh András. Az ellenforradalom alatt állandóan jöttek-mentek különböző emberek, színészekkel jártak össze az előtt is, és a szegedi színház néhány
39
40
41
42
43

Pagonyi Lajos (1905–1997) hajótulajdonos házát, hajóit államosították.
Üstökös u. 1.
Németh Andrásné Pagonyi Éva (1926–1999) magyar–német szakos tanárnő volt.
Az orvosegyetem gazdasági hivatala.
Medgyesi Endre (1901–?) gazdasági hivatali igazgató.

2006. november

37

tagjával gyakran együtt volt az ellenforradalom alatt, azok hozzá jártak.44 Mintegy propagandaközpont volt azokban a napokban Németh András lakása, klinikai orvosok és színészek meg egyetemi hallgatók jártak hozzá. Mindszenthy [!] rádióbeszéde alkalmával, amit
saját rádiónkon hallgattunk, de a fölöttünk lévő emeleti lakásukból saját rádiójuk bömbölését is hallottuk, amikor Mindszenthy a bukott rendszer örököseinek felelősségre vonásáról beszélt, erős lábdobogást hallottunk, majd leszakadt a mennyezet, meg is repedezett
néhány helyen. Németh András a klinikán is nyíltan kifejezést adott rendszerellenes véleményének. Szilárd Jánosné, I. sebészeti klinikai orvosnő maga hallotta, amint Németh
András, amikor beteget hoztak, és hívták a beteghez, azt felelte, hogy most őt nem érdekli
más, forradalom van. November 4-e után is állandóan sokan jártak hozzá, és főként este,
sokszor csak a kijárási idő45 után mentek el hajnalban. Németh András tehette valószínűleg meg ellenem feljelentését az egyetemi forradalmi bizottságnál. Thuránszky Károly46
forradalmi bizottsági tag november 4-e után elmondotta nekem, hogy a forr. bizottság
többször elővette ügyemet, vagyis egy feljelentés alapján tárgyalta, amelyben az volt, hogy
zászlógyalázó kijelentést tettem, azonkívül sztálinista vagyok, és az egyetemről el kell távolítani. A feljelentés íróját nem volt hajlandó megnevezni. Miután zászlót csak Némethék
előtt »gyaláztam«, a feljelentést csakis ő adhatta be a forradalmi bizottsághoz.”
A vádaskodás nyilvánvaló képtelenségei is jellemzik a kort és a kor embereit. Nem
tudjuk, ennek a vallomásnak volt-e szerepe az egyetemi fegyelmi bizottság döntésében,
amelyet július 30-án a távol levő dékán helyett Dirner Zoltán (1903–1988) dékánhelyettes
írt alá: „szóbeli feddés büntetéssel büntetem”.
A következményeket már ismerjük. Németh András egyetemi pályáját, akár Varga Tiborét, derékba törték.
Waltner Károly sorsa
A szegedi gyermekklinika élére 1946-ban kinevezett, közismerten vallásos meggyőződésű
orvosprofesszor már 1949-ben az Államvédelmi Hatóság szegedi VI. részlegének különleges figyelmét hívta ki. Augusztus 4-én a névtelen szerzőjű 17 644/1949. ÁVH. sz. jelentésük a professzor rövid, eléggé pontatlan életrajza után fölrótta neki, hogy bár pártbizalmija többször fölszólította a politikai tevékenységre, a professzor szavazni sem ment el,
sőt „nyíltan kijelentette, hogy őt nem lehet kényszeríteni, hogy szavazzon, és ő mindenkor
vállalja a felelősséget”. „Mindszenty letartóztatásával kapcsolatban, amikor az orvosi kar
nyilatkozatot írt alá, dr. Waltner felállt, és nyíltan kijelentette, hogy ő nem ír alá, mert ő
nem bírja ezt a diktatúrát, illetve nem ért vele egyet. Dr. Waltner Károly úgy nyilatkozik,
hogy ő elismeri a demokrácia minden vívmányát, de őt arra kényszeríteni nem lehet, hogy
44

45
46

Németh Péter Kibédi Ervinre (1924–1997), Kovács Gyulára (1914–1997), Kovács Jánosra (1927–
1992) és Tőkés Annára (1903–1966) emlékszik.
Értsd: tilalom.
Thuránszky Károly (1927–1981) a gyógyszertani intézet tanársegédje, 1963-tól docense. Tagja
volt az orvosegyetem forradalmi bizottságának. (Bálint László: 1956, 168.). Minker Emil jegyzete:
„Csak Jancsó Miklós személyes és erélyes közbelépése miatt maradhatott helyén. […] Végtelenül
tehetséges ember volt!” Gaizer Ferenc szerint az illetékesek a forradalom alatti tevékenysége miatt nem járultak hozzá kandidátusi fokozatának megszerzéséhez. 1968-ban az Országos Munkaegészségügyi Központba távozott.

38

tiszatáj

mit csináljon, ő mindenkinek a meggyőződését tiszteletben
tartja, de viszont őt sem kényszerítheti senki, és hagyják, hogy
az ő meggyőződését szabadon nyilvánítsa.”
Környezetét is leírta a jelentés. „Dr. Waltner Károly felesége47 szintén orvos, és a klinikán szokott segédkezni, amiért ő
azonban fizetést nem kap. Nevezettnek egy fia van, aki a VII.
gimnáziumot járta ki, és jelenleg itt él szüleivel Szegeden.48 Dr.
Waltnerék háztartást nem vezetnek, hanem a klinikán étkeznek.” A jelentés beszámol arról, hogy Waltnerék budapesti
(Verpeléti u. 12.) lakásukból Szegeden a Hajnóczy u. 15. sz.
alatt háromszobás, „nagyon kényelmesen” berendezett lakásba
költöztek. Továbbá: a professzornak Hódmezővásárhely határában 40 hold földje van, amelyet kishaszonbérlők művelnek. Nem tudja letagadni a célszemély érdemeit: „Dr. Waltner Károly politikával nem foglalkozik, annál inkább a szakmai vonalon képzi magát, és így orvostovábbképző tanfolyamokat szokott vezetni, illetve
azon előadást tart.” A professzor szerénységét viszont igyekszik félremagyarázni:
„Dr. Waltner Károly jelenlegi illetménye 2000 forint, de ezt úgy tünteti fel kifelé, mint
aki a legnagyobb nélkülözésben él. Pl. nagyon egyszerű, kopott ruhában, cipőben jár, ezzel
azt akarja kimutatni, hogy fizetéséből nem telik, és az ő népszerűségét akarja ezzel jellemezni. Nevezett nagy gondot fordít, hogy klinikája épülete szépen legyen dekorálva, hogy
jó benyomást keltsen. A klinika alkalmazottaival szemben nyugodt, komoly magatartást
tanúsít, ügyeikben megértően, igazságosan intézkedik. Betegeivel szemben igen gondos és
barátságos, [a] gyerekek szüleivel szemben előzékeny, azok bizalmát hamar megnyeri.
Dr. Waltner baráti köre: dr. Mógán49 tisztifőorvos és dr. Falta50 nőgyógyász, Szeged,
Bocskay u. lakos. Nevezett baráti viszonyt nem tart fenn másokkal, nem volt eset, hogy lakásán valakit is fogadott volna, vagy a fenti két személyen kívül valakinek lakásán összejöttek volna.
Dr. Waltner Károly az orvosi karban tiszteletben tartott személy, akinek tudása messze
felülmúlja a többiekét. Nagyon szerény, mindenkivel jó indulatú, káros szenvedélyei nincsenek.
Dr. Waltner Károly ellen eljárás folyamatba[n] nincs, nyilvántartásunkban nem szerepel.”
47

48

49
50

Waltner Károlyné Mogán Klára (1900–1987) Kolozsvárról került Szegedre, és 1927-ben avatták
orvosdoktorrá. A szeged-felsővárosi templomban 1928. április 26-án Waltner Károly bátyja, dr.
Waltner József (1892–1984) Csanád egyházmegyei áldozópap adta őket össze. Waltner József
Temesvárt végzett teológiát, 1915-ben Glattfelder Gyula szentelte föl. A szegedi, majd a budapesti
tanítóképzőben tanított matematikát és fizikát. Utána az egyházmegye székhelyén, Temesvárott
lett püspöki titkár, irodaigazgató, pápai kamarás; 1937-ben kanonok, utána nagyprépost. A kommunista diktatúra alatt 12 évet ült börtönben. Szabadulása után többször meglátogatták egymást
testvérével. A temesvári dómban nyugszik. Hencz: i. m. 13–14.
Ifj. Waltner Károly (1931–1960) 1955-ben szerzett orvosi diplomát, és az I. sz. belgyógyászati klinikán kezdett dolgozni. Autóbuszalesetben hunyt el. Az életbiztosításából kapott százezer forintot
édesapja az Agyagos utcai Egészségügyi Gyermekotthonnak adta.
Mogán Béla városi tiszti főorvos Waltner professzor sógora volt.
Falta Béla (1889–?) a Bocskay u. 9. sz. alatt lakott.

2006. november

39

1956 végétől azonban bőségesen szerepelt az akkor már Politikai Nyomozó Osztálynak
nevezett rendőri szerv nyilvántartásában.
„Barna Jenő” jelentése
Keltezés nélkül, 1956 végén vagy 1957 elején Barna Jenő fedőnevű besúgó számolt be először Waltner professzor forradalom alatti tevékenységéről.
„1956. október 23-án reggel a vonattal bementem az egyetemre. Az egyetemen a Gyermekklinikán gyűlés volt, ahol Waltner Károly prof. szónokolt nagy nemzeti összefogásról. Ezután belgyógyászati óra volt, az utcán azonban nagy tömeg gyülekezett, és Veres
József51 IV. éves hallgató hangoskodott, majd elindultak az Ady térre, ahol követelték
a káderlapok szétosztását: Szlamka Klára,52 Hathdégen Erzsébet hangját hallottam.
Baróti Dezső autóval érkezett, és a gyülekezési tilalomra való tekintettel feloszlatta
a tömeget, és megígérte a káderlapok szétosztását.
Másnap, 24-én, ismét gyermekóra volt, itt Waltner prof. fekete szallagot [így!] tűzött
a mellére, és a pesti hősökről beszélt, továbbá a kormányról kijelentette, hogy aki idegen
fegyverekre támaszkodik, az nem barátja a népnek. Utánna [!] azt mondta, menjünk el
a többi professzorhoz is, és jelentsük be, hogy míg az »oroszok itt vannak, nem járunk
órára«.
Ekkor a belklinikára mentünk, Grynæus Tamás53, Nocsovics Jenő54, Mészáros Klára
és Lázár György55 mint MEFESZ-vezetők vezetése alatt. Itt Hetényi professzor a hallgatóságot a nyugodt magatartásra és a békés tanulásra szólította fel. Kelemen adjunktus
viszont lázította a tömeget, követelte a szovjet hadsereg kivonását, és kijelentette, hogy
Hetényi prof. jelentse be a kormánynak, hogy »az összes orvos lemond az állásáról

51

52
53

54

55

Veres József a MEFESZ orvoskari szervezetének egyik szervezője, a forradalom alatt nemzetőr, az
egyetemi zászlóalj tagja. (Bálint László: Ki kicsoda, 111.).
Szlamka Klára (*1933).
Grynæus Tamás (*1931) 1956-ban ötödéves orvostanhallgató volt. A MEFESZ szegedi intézőbizottságának, majd a Szegedi Orvostudományi Egyetem Forradalmi Bizottságának tagjává választották. Három év és két hónapi börtönre ítélték, és kizárták az ország felsőoktatási intézményeiből. Börtönemlékeit 674–960 címmel írta meg (Hitel, 2000. 10–12. sz.). Tanulmányait csak
nyolc év múlva folytathatta. 1998-ban a budapesti Szent János kórház neuropszichiátriai osztályáról főorvosként vonult nyugállományba. 1988-ban a néprajz kandidátusa, a szegedi egyetem
meghívott előadója lett. 2006-ban az egyetemtől docensi címet kapott.
Nitsovits Jenő: a MEFESZ orvoskari elnökségének és az orvosegyetemi forradalmi bizottságnak
tagja. (Bálint László: i. m. 78.)
Lázár György (*1934) professor emeritus, 1958-ban szerzett orvosi diplomát, 1964-ben szakorvosi képesítést, 1970-ben kandidátusi, 1975-ben akadémiai doktori fokozatot. Egyetemi tanári
kinevezést 1977-ben. 1999-ben Szent-Györgyi Albert-díjjal tüntették ki. 2004-ben vonult nyugállományba. A forradalomban vállalt szerepéről több interjúban nyilatkozott (Pusztakereszturi
József: Túszként a Csillagban. Selye Jánossal dolgozott. Reggeli Délvilág, 1994. okt. 22. – Sulyok
Erzsébet: Egy verselő szegedi diák a forradalomban. Délmagyarország, 1996. okt. 22. = Szabadságharcunk a bolsevizmus ellen. Millenniumi számadás. Szerk. Fejér Dénes – Vasvári Vilmos.
Bp., 2002. 2. k. 887–889. – Szabó C. Szilárd: Küzdelemről és stresszről. A Szent-Györgyi-díjas
professzorral. Délmagyarország, 1999. jan. 28.) A forradalom alatt és után írt verseit a Szegedi
Szép Szó 2002. áprilisi száma közölte.

40

tiszatáj

a legkisebb agressicitás [!] esetén«. Ezután Hámori Ferenc, Szabó István, Kovács István
felállt, és elmondták az előző esti tüntetések történetét. Hetényi prof. azt mondta, hogy
tanácsülést fog összehívni, és ott megtárgyalják a további teendőket. A tanácsülés után
az aulában gyülekezzünk. A gyűlést, ill. a gyülekezést Grynæus és Nicsovics irányították. A tanácsülés után Korpássy dékán felkérte a jogi kar egyik professzorát, hogy ismertesse a jelenleg fennálló kormányrendeletet és azok [!] be nem tartásának következményeit. Ezután a dékán ismertette az ÁVH parancsnokság kérését a rend és a fegyelem
betartására.
Ezek után én Szegeden nem voltam, csupán hallottam, hogy minden reggel a Gyermekklinika előtt gyülekeztek az V. évesek, és Waltner prof. különböző utasításokat adott;
keressék fel a pártházat, és foglalják le lakásnak, vizsgálják felül az orvosok múltját, reformálják [meg] az egyetemi rendszert, ezenkívül adott 1000 ft-ot a vezetők segítésére.
Az egyetem megkezdése után egy darabig néma csend volt, majd az új Mefeszbe való
belépéskor olyan hangok hallatszottak, hogy úgy is muszáj, viszont megéri, mert Nemzetközi Diákigazolvánnyal 33%-os utazási kedvezményt kapnak.
Most a Mefesz felbomlása idején hallottam: (Szőke Sándor,56 Koncz József, Deák
László57) ezt megúsztuk, mert már minket nem tudnak beléptetni.”
Környezettanulmány
Sípos Imre saját kezű aláírása alatt gépelve Fillári Jenő rendőr hadnagy neve olvasható
annak a négy sűrűn gépelt lapból álló jelentésnek a végén, amelynek Waltner Károly környezettanulmánya a címe, és 1957. április 24-én kelt. Bár szokás szerint ez is azzal kezdődik, hogy Szigorúan titkos! – a végén fölsorolja forrásait: „Adatszolgáltatóim voltak: dr.
Bartók Istvánné MSZMP-tag, szegedi gyermekklinikai orvos, Vásárhelyi Miklósné pártonkívüli, házfelügyelő, Szeged, Hajnóczi [!] u. 15. sz. a. lakos, Dr. Szilárd János MSZMP-tag,
[a] szegedi idegklinika orvosa, Tanács János MSZMP-tag, [a] szegedi orvostud. Egyetem
könyvtárosa.”58
A szokványos életrajzi bevezető meglehetősen pontatlan: Waltner Károly Rockefellerösztöndíjas évét (1925/26) úgy értelmezték, hogy az 1930-as években „Amerikába vándorolt”, s kb. 1940-ig ott működött… Arról tudtak, hogy hívták Nyugatra, de ő nem ment,
„Magyarországon akar élni”. Ez még 1928-ban volt: a clevelandi egyetem ajánlott föl neki
professzori állást; rendőreink ezt 1946-ra tették. Havi fizetését ekkor már 4000 Ft-ra taksálták.
Nevesítve és datálva van a Szabad Néppel kapcsolatos, anekdotába illő, hírhedt kijelentése is. „1947-ben a pártsajtó agitáció alkalmával Molnár Jánosnak (Szeged, orvostud. egy. GH. vezetője, aki ebben az időben szakszervezeti elnök volt az egyetemen) olyan

56

57

58

Szőke Sándor (*1937) tanárképző főiskolai hallgató, a MEFESZ okt. 18-i főiskolai nagygyűlésének
elnökségi tagja (Bálint László: Ki kicsoda, 102). Ő mondta a vitaindító beszédet (Bálint: 1956,
60).
Deák László orvostanhallgató, az orvoskari MEFESZ elnökségének és a nemzetőrség egyetemi
zászlóaljának tagja (Bálint László: Ki kicsoda, 27).
Nyilván amíg a forradalomban megszüntetett személyzeti osztályokat vissza nem állították, Tanács elvtársat átmenetileg az orvosegyetemi könyvtár státusába nevezték ki.

2006. november

41

kijelentést tett, hogy »megveszem az újságot, de azt ne kívánják tőlem, hogy el is olvassam!«”
„Nevezett azokkal a személyekkel, akikről tudja, hogy párttagok, távol tartja magát, ill.
háttérbe szorítja őket. Pl. Kakuszi István, aki pártonkívüli, a gyermekklinika portása, kb.
1 év óta hasonló nézeteket vall igazgatójával kapcsolatosan. Az ő fizetése 700 forint. Míg
Kopasz István MDP-tag, jelenleg MSZMP-tag, aki 4 év óta van a klinikán szintén mint
portás, de nem az igazgatója véleményét val[l]ja, fizetése csak 650 forint.
Nem tudni, kiknek a jelentéséből származnak a forradalmi napok eseményeinek részben már ismert, részben új beszámolói. „1956. október 25–26-án a gyermekklinika tantermében összehívtak egy értekezletet, amely az orvosokból és a személyzetből tevődött
össze. Ezen az értekezleten [a] nevezett kijelentette, hogy ha van valakinek valami problémája, vagyis kifogása az egyetemen működő pártszervezet vezetőségével szemben, azt
mondják el, mert most már azokat le lehet váltani. Ezen a gyűlésen olyan követelések
hallatszottak a jelenlévőktől, hogy adják ki a káderlapokat. Erre a kérdésre [a] nevezett azt
a választ adta, hogy nem szabad heveskedni, mi tanuljunk a kommunistáktól, mert azok
apránként rakták a terhet a nyakunkba, nehogy elhamarkodjuk a dolgot, és holnap megbánjuk, mit cselekedtünk.
Nevezett az ellenforradalom idején kb. 30.000 forintot osztott szét a dolgozóknak vásárlás céljából. Ez a pénzösszeg adatszolgáltatóim tudomása szerint saját pénzéből lett
szétosztva. A pénz kiosztása után azt mondta, ráérnek apránként visszafizetni. Az ellenforradalom idején megalakult tanács, melynek vezetője tbn.59 volt, és szellemi irányítója
szintén. Első feladatnak tekintette, hogy a kommunistákat kirakják az egyetemről. Pél.[dául] a tanács megalakulása után az első gyűlésről kizárták dr. Szilárd János[t, a] volt
egyetemi pártbizottság titkárát. Ezzel egy időben megszüntették a személyzeti osztályt.
A dékáni adminisztrátort és a tanulmányi osztályon belül működő káderosztályt. Ebben az
időben azonnal felmondtak Tanács János egyetem[i] személyzeti osztályvezetőnek, dr.
Nagy Endrénének, aki személyzeti főelőadó volt, továbbá Csejtei Dezsőné személyzeti titkárnőnek, dr. Bartók Istvánné dékáni adminisztrátornak és Tóth Ernőné[nek, a] tanulmányi osztály káderessének [!]. A fentebb felsorolt elvtársak MDP-tagok voltak, jelenleg
dr. Nagy Endréné kivételével MSZMP-tagok. Dr. Bartók Istvánné adatszolgáltató elmondotta, hogy [a] nevezett az egyetemen belül volt béketanácselnök, és amikor felkérték,
hogy tartson naggyűlést [így!], akkor észre lehetett venni [a] nevezetten, hogy a gyűlést
kényszerből tartotta meg.
Az ellenforradalom idején Gács Györgyné dr. Kocziha Ilona MDP-tag, jelenleg MSZMPtag, aki a gyermekklinikán van alkalmazva, köszönt [a] nevezettnek, azonban az még csak
[a] köszönését sem fogadta el, és egyáltalán nem beszélt vele. Áthelyezte más munkakörbe. Ellenséges magatartását bizonyítja még dr. Török János, akit 1952-ben az MDP-ből
kizártak, azért mert apja jobboldali szoc. dem. vezető volt. Dr. Molnár Lajos MDP-tag volt
az ellenforradalomig. Mivel Molnár és Török nem léptek be az MSZMP-be, így [a] nevezett személyeknek felemelte a gyógyítási pótdíjukat 120 forinttal.
Várhelyiné nevű adatszolgáltatóm elmondotta, hogy [a] nevezett bicsérdista60, húst
nem esznek. Az ellenforradalom előtt loyális volt, kb. 1955-ig, később a passzív ellenállók
59
60

A tárgyban nevezett, tehát Waltner professzor.
A vegetáriánus mozgalom hazai úttörőjéről, Bicsérdy Béla (1872–1957) adótisztről kapta nevét.

42

tiszatáj

közé tartozott. 1957. március 15-én nem engedte kirakni a vörös zászlót, a piros-fehér-zöld
zászlót is csak délelőtt tették ki, a délutáni órákban szólt a hozzá beosztott embereknek,
hogy vegyék le a nemzeti színű zászlót, eleget volt kint.
Kb. 1953-ban, amikor az amerikai Kommunista Párt betiltása volt,61 akkor az egyetemi
újság szerkesztősége felkérte, hogy írjon egy cikket, vagyis egy nyilatkozatot, amire Waltner azt a választ adta, hogy ez Amerika belügye, ebbe ő nem avatkozik bele. De egyetértett,
amit ki is hangsúlyozott. Azt mondta: ő egyetért az amerikai kormánnyal. Olyan pártot,
mint a kommunista párt, amely a fennálló rendszert erőszakkal akarja megdönteni, meg
kell szüntetni.
A gyermekklinika laboratóriumában volt egy Kovács József nevű személy, aki felelősségre vonta Kopasz István MSZMP-tagot, hogy miért tett jelentést a pártnak. Az ellenforradalom idején Kovács egyébként meg akarta félemlíteni Kopasz[t, a] gyermekklinika
portását, mivel olyan kijelentéseket tett, hogy ő egy pár kommunistát felakaszt.
Kovácsot a közelmúltban bocsátották el a gyermekklinikáról, az elbocsátásakor megkérdezte a bizottságot, mely őt felülvizsgálta, hogy miért őt bocsájtják [!] el, miért nem
a professzorát, aki őt utasította és félrevezette. Amikor [a] nevezett [professzor] tudomást
szerzett arról, hogy Kovácsot elbocsájtják, akkor aláírásgyűjtést szervezett a klinikán belül, hogy ne bocsájtsák el Kovácsot. 62
1956. november 1-[j]én Waltner a szegedi orvostud. Egyetem dékáni hivatal[a] előtt
találkozott Tanács János volt személyzeti vezetővel. Waltner megkérdezte Tanács elvtárstól, hogy mi bűne van, és miért nem megy el valahová.63 Dr. Bartóknét az ellenforradalom fegyveres leverése után sem akarta a klinikán elhelyezni, pedig dr. Bartókné jó
gyermekorvos. Majd a dékán utasította [a] nevezettet, hogy vegye vissza Bartóknét.
Waltnert 1956. okt. 29–30-án64 választották meg az orvostud. Egy. I. számú sebészeti
klinika tantermében [a] forradalmi tanács elnökévé. 1956. okt. 29-én a gyermekklinikán
az V. éves orvostanhallgatóknak olyan kijelentést tett, hogy menjenek a honvédséghez, ott
is vannak becsületes emberek, és azok segítenek fegyvert szerezni. A forradalmi tanács
szellemi irányítója volt, amit bizonyít az őáltaluk felvett jegyzőkönyv, amit a KT-hoz65 csatoltak.”
A következőkben a környezettanulmány írója Waltner Károly házasságáról és feleségéről közöl – részben helyes, részben pontatlan – adatokat. Ő is orvos, írta, de földbirtokos
családból származik: apjának kb. 100 holdja volt. (Nem világos, hogy ez összefüggött-e
a Waltnernak tulajdonított 40 holddal.) Waltnernéról is megállapítja: „Klerikális befolyás
alatt áll. Mielőtt munkahelyére menne, minden esetben bemegy a templomba.” Testvére

61
62

63

64
65

Az Amerikai Egyesült Államok Kommunista Pártja ellen 1954-ben hoztak törvényt.
Beck Mihályné szerint takarító, mosogató volt. Nem tud az említett aláírásgyűjtésről, sőt teljesen
valószínűtlennek tartja.
Erről maga Tanács János 1957. júl. 9-én a rendőrségen Sípos Imrének tett vallomásában ezeket
mondta: „Nevezett személy 1956. nov. 1-[j]én az egyetem központi épületében bizalmasan fordult
hozzám (ugyanis én a fizetésemért voltam a dékáni hivatalban) arra akart engem rábírni, hogy ha
valami bűnöm van, akkor menjek el valahova, bújdossak el az országból, majd a családomról ő
fog gondoskodni.”
Helyesen: 31-én. L. Bálint László: 1956, 168.
A szegedi Forradalmi Katonatanácsra vonatkozó rendőrségi iratokhoz. Eddig nem került elő.

2006. november

43

Mogán Béla66 szegedi tiszti főorvos. Lánytestvére, akit mint osztályidegent nem vettek föl
az egyetemre, a konzervgyárban dolgozott; férje vasúti mérnök volt. 1931-ben született fiukról, ifj. Waltner Károlyról elmondja, hogy az I. sz. belklinikán osztályos orvos, 1948-tól
az egyetemi DISZ-nek, a kommunista irányítású Demokratikus Ifjúsági Szövetségnek
tagja, „azonban annak gyűlésén csak ritkán vett részt, azonban [!] az ott elhangzottakhoz
nem szólt hozzá. Pártunk politikájával szemben loyális. Az ellenforradalom idején tevékenységet nem fejtett ki. Nőtlen, templomba eljár, szabad idejében otthon tartózkodik.
Zárkózott természetű.”
Waltnerról még elmondja, hogy munkáscsaládból származott, hárman vannak testvérek. Testvérei Romániában élnek. Elnagyoltan csak annyit tud a bátyjáról, hogy katolikus
pap, s másik testvére kapcsán meg annyit, hogy 1956 nyarán Waltner és felesége meglátogatta őt Romániában.67
„Baráti köre – folytatja a „környezettanulmány” – hozzá hasonló személyekből tevődik
össze. Páldy László pk68, [a] gyermekklinika adjunktusa, szegedi lakos. Dr. Hetényi Géza69
tanár, aki szintén a forradalmi tanácsnak tagja volt, dr. Hamvas Endre70 szegedi püspök,
akikkel egymást lakásukon is felkeresik. Baráti köréhez tartozik még dr. Batizfalvy János71
egy. tanár, szegedi lakos.”
Tanulságos, hogy Jelleme alcím alatt a következőkben összegzi tanulmányozásának
végeredményét: „Értelmes, jó megjelenésű, káros szenvedélye nincs, büntetve nem volt.
Jelenleg sem áll eljárás alatt. Szabad idejében templomba jár, és folyóiratokat olvas. Az
egész családot bigott vallásosság jellemzi.”
Soós Gyula ügynök jelentése
Sípos főhadnagy 1957. május 10-én beszélt az ismeretlen, de minden bizonnyal a gyermekklinikán dolgozó besúgóval. „Soós Gyula” szemmel láthatóan óvakodott attól, hogy rosszakat
mondjon főnökéről. Sípos főhadnagy őt tolmácsolva 12-i jelentésében ezeket írta:
„Waltner Károly dr. egyetemi tanár korábban valóban nem vett részt a politikai életben. Idejét szinte teljesen tudományos és gyógyító munkájára fordította. Számos kormány- és tudományos elismerést vívott ki, pl. 1955-ben »a szocialista munkáért« érdeméremmel tüntették ki.
Munkatársai olyannak ismerik, mint aki felül tudott emelkedni kicsinyes szempontokon. Klinikáját nagy szigorral vezeti. Októberről novemberre forduló napokban is igyeke66

67
68

69

70

71

Mogán Béla (1885–1977) már 1926-ban kerületi tisztiorvos volt (Szeged. Szerk. Kiss Ferenc, Sz.
Szigethy Vilmos, Tonelli Sándor. Bp., 1927. 145).
Waltner Károly húgáról, Erzsébetről keveset tudunk. Vö. Hencz: i. m. 13–14.
Pártonkívüli. Páldy László (1912–1987) röntgenológus, a gyermekklinika röntgenrészlegének vezetője.
Hetényi Géza (1894–1959) egyetemi tanár, akadémikus, 1947-től volt az I. sz. belklinika igazgatója. 1956. okt. 31-én a Szegedi Orvostudományi Egyetem Forradalmi Bizottságának elnökhelyettesévé, tehát Waltner professzor helyettesévé választották.
Hamvas Endre (1890–1968) 1944-ben lett csanádi püspök. Emlékezetessé vált a zsidókérdésben
következetesen humanista magatartása. Kalocsai érseki székét már nem tudta elfoglalni.
Batizfalvy János (1895–1960) egyetemi tanár, 1940–1959 közt a nőgyógyászati és szülészeti klinika igazgatója. A Délvidéki Szemle (1942–44) kezdeményezője, kiadója.

44

tiszatáj

zett az eseményektől távol maradni. Csak akkor mutatott bizonyos aktivitást, amikor
megválasztották az orvosi egyetemi forradalmi bizottság elnökének. Intézetében általában
a bizottság kollektív működése ismeretes, amennyiben a bizottság két alkalommal állást
foglalt a múlt hibái ellen, és csatlakozott egy Budapesten kelt ún. értelmiségi határozathoz.72
Azóta azonban Waltner professzor politikailag passzív. Valószínűnek tartják, hogy
a professzort azért választották meg az említett bizottság elnökének, mert higgadtságáról
közismert.”
Meglepő, hogy Sípos főhadnagy ezúttal pontosan tolmácsolta besúgójának szavait. De
jellemző a „kiértékelése”: „A jelentés Waltnerrel kapcs.[olatban] értékes, azonban az ügynök nagyon humánus, az orvosok tevékenységével kapcsolatban nem kellően őszinte.”
Érdekes az is, milyen föladatot rótt még rá: „Beszélgessen el Benkő Sándorral, és igyekezzen megállapítani annak ellenforradalmi cselekményeit és jelenlegi állásfoglalását.”
Benkő Sándor várományosa volt a II. sz. belgyógyászati klinika igazgatói posztjának, de
a történtek után ezt nem nyerhette el. Az ügynök következő föladata: „Jellemezze az ellenforradalmi tanács tagjait, és írja le azok tevékenységét.” Ennek következményeiről sem
ismerünk adatokat. Végül: „Hangulatjelentés az orvosi felülvizsgálással kapcsolatos megnyilvánulásokról.” A következő találkozót május 24-én az orvosegyetemi könyvtárban
rendelte el a rendőrtiszt.
Szabolcsi Gábor gúnyirata
Május 15-én jelent meg a Délmagyarországban Glédics Ábel Kázmér-sorozatának Waltner
Károlyról szóló darabja. E mögé az álnév mögé az akkori Szeged kulturális életének legjellegzetesebb, leggátlástalanabb figurája, Szabolcsi Gábor bújt.73
1956-ban lapult. Akkor Szőregen volt a művelődési ház igazgatója. A helyi forradalmi
gyűlések rendre a művelődési ház nagytermében zajlottak, de Szabolcsi nem mutatkozott,
behúzódott az irodájába. November 4-e után fokozatosan tért magához. Mikor már látta,
hogy „a forradalmi munkás-paraszt kormány” helyzete az oroszok tankjai és a pufajkások
gumibotjai nyomán megszilárdult, színt vallott. Jelentkezett a Délmagyarország szerkesztőségében: fölvették.
Először csak álnéven írogatott. 1956 végén Glédics Ábel aláírással a Szegedi Néplap
(ahogy akkor már és még a Délmagyarországot nevezték) hasábjain a forradalom közéleti
szereplőinek szatirikus arcképvázlataiból kezdett sorozatot. Honnan vette az álnevét?
A glédics – Bálint Sándor Szegedi szótára szerint – a gledícsia (a J. G. Gleditsch német
botanikus nevéről elnevezett lepényfa) tájunkbeli neve. Az Új magyar tájszótár Horgosról, Dorozsmáról és Magyarkanizsáról is ismeri; Szabolcsi nyilván szülővárosából, Makóról. Jellemző másik neve: tüsökfa. Bálint Sándor a glédicstüsökről közli, hogy a tanyaiak
72

73

A két egyetem tanárai november 3-án táviratban kérték Szent-Györgyi Albert támogatását (Bálint
László: 1956, November 193–194.); november 7-én a Kádár-kormánynak ígértek bizonyos föltételekkel támogatást (uo. 233–234). 16-án pedig aggodalmuknak kifejezést adó, öt pontba foglalt nyilatkozatot adtak ki. (Hasonmás.)
Arcképét Mindenkor csak feléd nézek, Szeged (Szeged, 2001.) című könyvemben (311–337) rajzoltam meg. Azóta került kezembe, szintén az állambiztonsági levéltár anyagából, a róla szóló,
később idézendő ügynöki jelentés.

2006. november

45

fogpiszkálónak használják. Olyan erős tehát. Aki vele szúr, sebet ejt. Glédics Ábel tüskéi
a lelkeken ejtettek sebeket. Az Ábellal talán Tamási Áron Ábelának furfangos, csipkelődő
beszédmódjára akart utalni.
Csak második cikkének végén próbált átlátszóan magyarázkodni: Kázmérja – úgymond – nem egy-egy személy, hanem típus; története „Minden Kázmérról” szól. „Semmilyen más Kázmér ne vegye tehát magára, nehogy ki kelljen jelentenem, hogy a Kázmér
vele nem azonos.” Mindennek éppen az ellenkezője igaz: egy-egy Kázmér-cikke néven nevezhető személyiségről, zömmel egyetemi professzorról szól.
Igaz, első három cikkének modellját én sem tudom azonosítani. Az első Kázmér,
a makacs lelkű címmel 1956. december 31-én jelent meg. Kétségtelenül ez is meghatározott
személyről szól, hiszen olyanokat árul el róla, hogy „egy egész város tanárainak oktatta
hétről hétre a marxizmus filozófiáját”, meg hogy 1944 nyarán egy tanítványának (talán
éppen neki, Szabolcsi Gábornak?) a versét kitiltotta a helyi irodalomból „mint a helyi
ügyészség mellé beosztott tartalékos századosi rangban levő katonai cenzor”. Ahogy a forradalom napjaiban többen, ez a Kázmér is nyilvánosan széttépte és megtaposta párttagsági könyvét…
Második cikkének (jan. 6.) Szabolcsi Kázmér és az elhajlások címet adta. Ennek modelljét sem ismerem föl, annál kevésbé, mivel csupa általánosságokról szól. Arról, hogy ez
a Kázmér valamely értekezleten följebbvalójának éberségét dicsérve próbálta meg korábbi
elhajlásait feledtetve ellenállását bizonygatni. Mégis pórul járt, mert az agyondicsért följebbvaló elhárította a hízelgést, sőt személyi kultuszban marasztalta el Kázmért.
A harmadik Kázmér-cikk (jan. 27.) céltáblája (Kázmér, a „proletkultos”) szintén külsőbelső jegyekkel szabatosan ábrázolt közszereplő lehetett, „álla alatt az annyira jellemző
ékes szakállzattal”; akire hat hónapos tanfolyam után „a nép művelődésének, kultúrájának nagy fellendítése” várt. Olyat is tudott róla, hogy a második világháborúban „mint
korengedéllyel a keleti frontra ment hősi harcos” „messze földről hazaérvén katonaruhában” nekilátott „nem ellenállva ellenállni”. Zavar a következő ismertetőjegy: „Kázmér a város egyetlen kulturális intézményében kötött ki.” Ez elvben a Somogyi-könyvtár lett volna,
de ennek ekkori munkatársai közt nem ismertem olyat, akire a jellemzés többi része illett
volna. Kivált nem olyat, aki néhány hónap után már „a kollektíva vezetője volt”.
A február 10-i Kázmér, a néptribún félreérthetetlenül Baróti Dezső rektor gúnyrajza.
Szabolcsinak nagy sérelme volt, hogy Baróti nem vette magához tanszékére. Pózoló, a tömegek előtt tetszelgő, a népszerűségtől megrészegedett fecsegőnek állította be, aki a tömegmozgalom élén lázban égve képtelen a mondókáját abbahagyni. „Elragadtatva ingatta
jobbra-balra (ezúttal többnyire jobbra) habsburgi metszésű, arisztokratikus fejét…” Tagadhatatlan, hogy Szabolcsi jó megfigyelő és jó stiliszta volt: Barótinak valóban jellemző
mozdulatát örökítette meg. Később azt is találóan rögzítette, hogy Baróti megfogalmazásaiban rendkívül óvatos volt. Tudott az október 26-i fölvonulásban játszott szerepéről is:
„Tömegfelvonulások élén lobogtatta fakó sörényét Kázmér – s csak az utóbbi hetekben
kezdi mondogatni, hogy akkoriban – a karhatalmat védte a tömegtől.” Utalt a marxista
tanszékek bezárásra is: „Leghősibb cselekedete mégis az volt, amikor merészen, határozottan, a végső konzekvenciákat is levonva – mint Legfőbb Vezető – bezáratta intézményében a korábban általa is vallott Világnézet helyiségét, és feloszlatta a Világnézeti Osztályokat, nehogy az Intézményt kompromittálják puszta létükkel is a Nemzeti Forradalom

46

tiszatáj

győzelmes menete közben, s a tömegeket az Intézmény elleni bizalmatlanságra hangolják.” Azt is fölrótta Barótinak, hogy fölszólította a megszüntetett tanszékek elbocsátott
dogozóit, ne vigyenek haza semmit szobáikból: „(a lopás szót tapintatosan kerülte), mert
az Intézménynek rossz tapasztalatai vannak ezen a téren”.
Szabolcsi arról is értesült, hogy Baróti már várta a letartóztatását. „Szertehinti az intézményben, hogy hamarosan méltatlan bosszú áldozata lesz!” Barótit április 26-án letartóztatták.
Szabolcsi Gábor változatlan egyetemi becsvágyát tükrözi, hogy a Kázmér-cikkek közben írott riportjában is egy egyetemen rendezett vitáról tudósított. Szolgálatot akart tenni
az egyetem párttagjainak, pártbizottságának, hogy fölfigyeljenek rá, s végre megnyissák
előtte az utat Baróti tanszékére. A Szegedi Néplap február 26-i számában Beszélgetés az
egyetemen címmel, Sz. G. betűjegyekkel írt cikkében föltette a kérdést: „Mi van a magyar
ifjúsággal, mi van a szegedi egyetemek ifjúságával?” Válaszolt is: „Hamis illúziók ölik évek
óta ezt az ifjúságot…” „A MEFESZ hőseinek sikerült néhány nap alatt az, ami Horthyéknak negyed századon át nem sikerült. A világ egyik legnagyobb forradalmár költőjét sikerült egy tartalmában haladásellenes irányú mozgalom zászlajává hamisítani.” Már mint
Petőfit, akinek Nemzeti dala a forradalom alatt az ifjúság mindennap szavalt költeménye
volt. A jelen nehézségein, úgymond Szabolcsi, csak az egyetem kommunistái lehetnek
úrrá. „Helyzetük nehéz, de napról napra javult. Októberben még sikerült a rektori vezetésnek számos kommunista oktatót elküldeni az egyetemről, ma ezek az elvtársak szívós harc
után, de munkahelyükön vannak. Decemberben még teljes volt a zűrzavar, ma már megindult a frontok felszakadása. A párttagok ma még kicsiny, de elszánt és harcos csoportját
már a párton kívül is segítik a párttal szimpatizálók, akik a munkáshatalomnak, a szocializmusnak őszinte hívei.”
„A harc hosszú lesz, nehéz és küzdelmes.” S most a párttal való azonosulásának félreérthetetlen jeleként többes szám első személyre váltott át: „De győznünk kell ebben a harcban, mert a szocializmus történelmi igazsága legyőzhetetlen.” A harc a jövőért folyik, s ez
a jövő az ifjúságé – mondogatta a közhelyet. „Győznünk kell a visszanyerésükért folyó
harcban, mert nem történhet meg még egyszer a tragédia; egy félrevezetett ifjúság saját
jövőjét még egyszer ne rohamozza!”
Március 3-án Gonosz Kázmér a főszertartásmester címmel a színház főrendezőjéről,
Horváth Jenőről (1921–1994) festette föl torzképét. Pár nap múlva őt is letartóztatták:
együtt voltam vele a rendőrség alagsori fogdájában. Szabolcsi azzal rágalmazta, hogy
a gonosz jelzőt a színészek adták főrendezőjüknek. Meglehet, hogy egy sértődött művész
alkalmilag mondott ilyet róla, de Horváth Jenő egyéniségének ismeretében ez a minősítés
képtelenségnek hat. Róla is azt igyekezett bizonygatni, hogy korábban a hatalom magasra
emelte, de mikor a forradalom kitört, ő az igazgatói tiszt várományosának képzelte magát.
A színház forradalmi gyűlésén, amint az emelvényre tartott, „egy hang” őt is lehurrogta,
de ő megnyerte a csatát: „Finoman elmosolyodott, könnyed mozdulattal zsebébe nyúlt,
elővette a Világnézethez való tartozását bizonyító könyvecskéjét. Felmutatta, mint a papok az áldozati kelyhet, és alig látható mozdulattal az emelvény melletti kandalló lángjába
dobta. Kezeit finoman összedörzsölte, mint mikor a port rázza le az ujjairól az ember, és
megszólalt:
– Így kell ezt csinálni, barátaim!”

2006. november

47

Baróti munkatársa, a rektorhelyettes Pólay Elemér74 egyértelműen azonosítható Szabolcsinak április 4-én megjelent Kázmér, a balga kádi című cikkéből. Olyannyira, hogy
ezúttal nevét is fölismerhetővé tette: Ali Kasmer Polajnak nevezte. Az Ali kellett a hangulati mezőbe, Kasmer a típusnév változata, a harmadik nevet nem szükséges magyaráznom.
Szabolcsi félreérthetetlenné tette, kit tűzött tüskéjére, amikor A római jogrendszer és
a teuton közösségi állam jogalkotása kitalált című dolgozatára utalt. Gúnyosan, de kétségtelen hitelességgel írta le Pólay fizimiskáját: „gondosan fésült hajának simaságát s arcának
mindenki előtt ismeretes bölcs mosolyának harmóniáját…” Szellemi alkatát a Horthy-korszak keresztény-nemzeti eszmevilágával magyarázta, s azzal, hogy hangsúlyozta: a keresztény szót keresztyénnek írta, Pólaynak a miskolci felekezeti jogakadémián kifejtett korábbi működésére utalt. A tyénizmus Szabolcsinak későbbi cikkeiben is előjön.
Pólayt is abban marasztalta el, amiben főként Barótit: „Hozzájárult, sőt egyik előmozdítója volt a Világnézet legaktívabb tagjainak a kádiiskolából való eltávolításához s más
egyéb dolgokhoz.” Leegyszerűsítve: köpönyegforgatással vádolta.
Jellemző, hogy cikkébe a jogi karnak nemzetközi hírű doyenjét, az idős, sok rendszerváltozást megtapasztalt s ezért 1956-ban óvatos Buza Lászlót is belekeverte. Az Ali Kasmer
Polajnál is bölcsebb kádi, írta, „a távoli országok minden kádijai által is tisztelt Ibn Budza”
így oktatta fiatal kollégáját: „Nem az az igazán bölcs férfiú, aki mindenhez csatlakozik, hanem aki tudja, hogy mikor mitől kell magát távol tartania.” El tudom képzelni, hogy Buza
László valóban mondta ezt 1956 októberében.
Április 21-én Kétszeres él-Kázmér fondorlatai címmel Szabolcsi panoptikumában Fodor Gábor75 került terítékre. A kétszeres (1950, 1954) Kossuth-díjas kémikussal Szabolcsi
már 1954 előtt készíthetett interjút, mert utalt korábbi látogatására egyetemi dolgozószobájában. Föltűnt neki, hogy a falakat mennyezetig oklevelek, elismerő levelek borították,
a hímzett terítőjű asztalon bőrkötésű fényképalbumok hevertek, tele „az Elme testben érzékelhető valójának” képeivel. A terjedelmes cikknek jó része azt variálta, hogy Fodor Gábor
személyi kultuszt teremtett magának, és „hírszerző szolgálatot” épített ki beosztottjairól,
egyetemi, sőt városi közszereplőkről. Learatta a dicsőség minden formáját, kitüntetéseket
kapott, külföldi utazásokat. Egy találmányáért, amely hasznavehetetlennek bizonyult, tízezreket vett föl. Közös kutatómunkában társát kisemmizte, így kapta második Kossuth-díját.76 Társa disszidált, és külföldön ócsárolja őt. Rektor lett, sőt szeme előtt már a miniszteri bársonyszék is kezdett földerengeni…

74

75

76

Pólay Elemér (1915–1988) a római jog tanára 1949-ben került a szegedi egyetemre, 1951-ben lett
tanszékvezető. 1956-ban kandidátus, 1964-ben akadémiai doktor. Barótival egyidejűleg, 1955–
57-ben volt rektorhelyettes. 1986-ban vonult nyugállományba.
Fodor Gábor (1915–2000) grazi és pesti tanulmányok után 1937-ben Szegeden végzett. Már hallgatóként a szerves kémiai tanszéken dolgozott. 1945-ben szerzett magántanári képesítést, 1950ben pedig tanszékvezető egyetemi tanári kinevezést. 1951-től 1954-ig ő volt a Szegedi Tudományegyetem rektora. 1951-ben a Magyar Tudományos Akadémia levelező, 1955-ben rendes tagjává
választották. 1957-ben fegyelmi úton őt is eltávolították: a fővárosba ment. 1965-ben elhagyta hazáját; az Egyesült Államokban dolgozott. 1994-ben az egyetem díszdoktora lett.
Grynæus Tamás jegyzete: „Ha itt a PAS (paraaminoszalicilsav) Tebaminal néven ismert antituberkulotikumról, ipari szintézisének megvalósításáról van szó, akkor ez nem hasznavehetetlen,
mert sok éven keresztül sok beteg köszönhette ennek az orvosságnak életét, gyógyulását.”

48

tiszatáj

A cikk kisebbik része, a vége foglalkozik csak Fodor Gábor 1956-i szereplésével. „Kázmér az őt megmentő társadalom ellen fordult.” „Nagy vetélytársával és cinkosával”, Baróti
Dezsővel, „odadobta volt világnézeti társait az arénára”; ő mondta be több nyelven a szegedi rádió mikrofonjába az egyetem segélykérő nyilatkozatát, a semlegesség kinyilvánítását. Fölrótta Fodornak, hogy „pillanatnyilag” a Mátrában üdül, és szövögeti újabb terveit.
Fodor Gábor helyzete Szabolcsi följelentéssel fölérő cikke után a szegedi egyetemen
megingott. Július 6-ával az MTA Sztereokémiai Kutatócsoportjának igazgatója lett, de
évekkel később, 1965-ben ő is külföldre távozott.
Közismert volt városszerte a gyermekklinika igazgatójának, Waltner Károlynak a Rákosi-korszakban sem tagadott vallásossága. Ezt aknázta ki Szent Kázmér, az inkvizítor
című gúnyrajzában, amely már a régi címmel megjelent lapban, a Délmagyarország május
15-i számában került nyilvánosság elé. Nem röstellte a közszeretetnek örvendő professzor
külsejét is szatirikus ábrázolásban mutatni be: „Ösztövér, sovány, sanyargatott testén,
mint a középkori szentekén, sűrű ráncokat vetve lobogott a ruha, arcán mélyen áhítatosak
kegyessége tündöklött.” Nem tudta, hogy a professzor kóros soványsága első világháborús
fogságának, betegségének következménye. Kigúnyolta puritán életvitelét, mértékletes
táplálkozását. Fölrótta neki, hogy távol tartotta magát a politikától. Már az ügynöki és
rendőri jelentésekben olvastuk néhány jellemző vádját. Joggal tehetjük föl, hogy a rendőrségtől kapta adatait. Így: amikor az amerikai feketék sanyargatásai miatt tiltakozó aláírásokat gyűjtöttek, „Szent Kázmér” nem írta alá az ívet: „Nem tartom helyesnek, hogy más
államok belügyeibe avatkozzunk – mondta. (Nyilván ezúttal éppen a kommunisták megszokott érvelését fordította ellenükre!) Amikor pedig a Szabad Nép előfizetésére agitálták,
őszintén kimondta a véleményét: „Kifizetem a 12 forintot, úgysem olvasom el ezt a sajtót…”
Az eladdig nem politizáló Waltner professzort, úgymond Szabolcsi, az ’56 októberi napokban mégis az orvosegyetem forradalmi bizottságának elnökévé választották. „Mindenki azt várta tőle, hogy ő, a szelíd humanista, a szenvedélyek lecsillapítására fog törekedni. A passzív és puritán Kázmér azonban úszott a cselekvésben. Túláradó örömmel jelentette ki, hogy nem is hitte, hogy ilyen hamar megvirrad.” Szabolcsi szerint az orvostanhallgatókat tüntetésre tüzelte.77 „Politikai tájékozatlansága eltűnt, mintha sose lett volna.”
A Nagy Imréhez intézett táviratban „szocialista demokrácia” helyett „tiszta demokráciát”
követelt. Csatlakozott az ENSZ beavatkozását kérőkhöz. Klinikáján föloszlatta a pártalapszervezetet. A klinikájáról elbocsátott kilenc dolgozót azzal biztatta, szívesen támogatja
elhelyezkedésüket, de csak az egyetemen kívül.
A „Világnézetből”, azaz a marxizmusból annyi ragadt Kázmérra, írta Szabolcsi, hogy
megtanulta az önkritikát. Hat hónap után lemondott állásáról. „Egyedülálló ez az eset –
gúnyolódott ezzel is Szabolcsi. – Kázmér az első inkvizítor, aki saját inkvizítori működésének lesz ilyenformán önkéntes áldozata.”
Öröme azonban korai volt. Waltner Károly csak 1960-ban vált meg klinikájától, és ment
nyugdíjba. Pedig a politikai rendőrség is mindent megtett, hogy eltávolíttassa helyéről.

77

Grynæus Tamás jegyzete: „Hazugság! Éppen nagyon is óvatos, túl óvatos, szélsőségektől visszatartó volt.”

2006. november

49

Összefoglaló jelentés
Július 3-án a Waltnerra ráállított Sípos főhadnagy ezúttal „összefoglaló jelentést” írt fölötteseinek, nyilvánvaló céllal: fölfrissítse a professzor elleni vádakat, és bírósági eljárást
kezdeményezzen ellene. Szokásaik szerint az ilyen írásműben rengeteg az ismétlés: korábbi jelentéseiket szó szerint átvették. Itt is, a korábbi elnagyolt adatokkal és tévedésekkel közölte a professzor életrajzát, megismételte az előzőkben előadott vádpontokat, eseteket, így a Népszabadsággal kapcsolatos anekdotát, majd az MSZMP orvosegyetemi intézőbizottsága elnökének, Szilárd Jánosnak közlésére hivatkozva a professzornak az amerikai kommunista párt betiltásával kapcsolatos valóban merész nyilatkozatát. „Nevezett azt
a kijelentést tette, hogy bár már az volna az utolsó kommunista párt, amelyet beszüntetnek. Majd elérkezik annak is az ideje, hogy mindenütt meg fog szűnni. 1956. október 29én az egész V. évfolyamú orvostanhallgatók előtt kijelentette, hogy ő nem is hitte volna,
hogy ilyen hamar megvirrad, illetve feltámad a magyar nép.” Itt is fölemlegették, hogy
fegyverekért a honvédséghez küldte a hallgatókat, s hogy szorgalmazta a kommunisták elbocsátását az egyetemről. „Waltner Károly egyetemi tanár azóta is több ellenséges kijelentést tesz, különösen háttérbe szorítja a volt MDP-tagokat. Az ellenforradalom idején kijelentette, hogy a volt MDP-tagokat semmiféle javaslatnál az egyetem életében nem kell
figyelembe venni.”
Most már ő is átvette „Barna Jenő” vádját, hogy a professzor október 24-én gyászszalagot tűzött föl, és „a pesti hősökről beszélt”. Állítólag javasolta, hogy míg a szovjet csapatok itt vannak, a hallgatók ne járjanak órákra. Ezúttal ilyen képtelenséget is előadott: „Hálózati jelentés78 szerint Waltner dr. tette azt a kijelentést orvosai között, hogy az ellenforradalom alatt »ha valamelyikőtöknek véres lesz a keze, nyugodtan szökjön nyugatra, majd
én gondoskodom a családról«. Majd azt mondta, hogy nem kell aggódni, ha az ávósok elpusztulnak, a családjukat úgy is eltartják.” Két új adalék: „A forrongó napokon a diákok,
főleg lányok, a gyermekklinikán kértek menedéket. Waltner professzor a klinikáján lévő
párthelyiséget – amelyet már régebben is meg akart szerezni –, a novemberi napokban
visszakérte, és klinikai célokra használta fel. (Fentiek szintén hálózati úton jutottak tudomásunkra.)”
„Egri” fedőnevű ügynök jelentéséből
Ugyanaznap, július 3-án kelt a Waltner Károly irattartója számára kivonatolt jelentés. Ez
azt jelenti, hogy „Egri” másról is jelentett, de Waltner anyagához csatolták a róla szóló
részletet. „Egri” igen jól tájékozott és Waltner természetét közelről ismerő, nem is túlságosan rosszindulatú egyetemi ember lehetett. Azt a Waltner javára szóló árnyalatot is
tudta, s nem hallgatta el, hogy Waltnert az egyetem úgy hívta meg a gyermekklinika igazgatói tisztére.
„Waltner Károly professzor a szegedi egyetem gyermekklinikáján alapította meg tudományos karrierjét, ahogy a harmincas években címzetes rendkívüli tanár lett.79 A harmincas évek második felétől távol volt Szegedtől, különböző gyermekgondozók igazga-

78
79

Azaz besúgás.
1933. ápr. 21. (Szegedi Egyetemi Almanach. 1997. 392.)

50

tiszatáj

tójaként működött.80 Igen elismert szakember, nevét külföldön is ismerték. Felesége,
dr. Magán [!] Klára zsidó származású. Waltner professzor a fasizmus idején igen derék
magatartást tanúsított, ez köztudomású volt róla, és 1946-ban a szegedi egyetem őt hívta
meg a gyermekklinika élére. Nagy odaadással szervezte meg klinikáját, és vett részt annak
újjáépítésében. Csendes modorú ember, halk szavú, de rendkívül határozott, akit szándékától eltéríteni nemigen lehet. Nagyon jó szervező, a klinikán igazgatásban sokszor kicsinyes. Túl pedáns, ezért orvosai és munkatársai tartanak tőle, és pedantériáját túlmenőnek
tartják. A betegei érdekeiért igen messzemenő áldozatokra képes, és ezt követeli meg alárendeltjeitől. Puritán, szerény igényű. A magánpraxist klinikáján nem jó szemmel tűri,
ezért sem kedvelik orvosai.
Tudományos munkássága klinikai jellegű – a klinikai megfigyeléseket szereti –, nem
a laboratóriumi kutatás és nem az állatkísérletek híve. Ő maga kiváló gyermekgyógyász, és
az orvosi munkát tekinti hivatásának, ezt kívánja assistenciájától is. Előadásai igen szabatosak – kissé színtelenek.
Politikai beállítottsága: vallásos, humanista ember, aki a kommunista tanokkal szemben reserváltságot tanúsított, és a politikától távol tartotta magát.
A társadalmi munkából olyan részt vállalt, amely egyéniségének legjobban megfelelt,
a békebizottság elnöke volt, ez felelt meg legjobban humanista-vallásos világnézetének.
Több békerendezvény szervezésében vett részt.
1956. október 27-én 81 a forradalmi tanács elnökévé választotta. A dékán82 ép[p]en
azért tartotta őt erre alkalmasnak, mert puritán-egyenes embernek ismerte, és mert a békebizottság elnöke volt. Waltner Károly a forradalmi tanács elnökségét vállalta, annak
üléseit vezette. Ő maga szervezett egy téli segélyakciót az orvosok felajánlásaiból a kevés
fizetésű nagy családi83 dolgozók részére. A segélyakcióban az egész orvosi egyetem részt
vett.”
Fábián Noémi vallomása
A Németh Andrásékkal egy házban lakó orvoskari dékáni hivatali tisztviselőnek a gyűlölt
lakótárs elleni július 10-i vallomását már idéztem. Négy sűrűn gépelt lapon másokra is
összehordott sok terhelő adatot. Így Waltner Károlyra, akit egyébként Mihályra keresztelt
át. Ő is, akár Szilárd János, B. Fodor Erzsébet84 ötödéves medika közlésére hivatkozva
adta elő a honvédségtől való fegyverszerzésre vonatkozó pletykáit, de azt valószínűleg hi80

81
82
83
84

1936-tól a gyulai menhely osztályvezető főorvosa; 1937-től a budapesti Állami Gyermekmenhely
(a mai Heim Pál Gyermekkórház) osztályvezető főorvosa. (Hencz: i. m. 53–54.)
31-én.
Korpássy Béla.
Értsd: nagy családú
Nem tudok közelebbit róla. Grynæus Tamás jegyzete: „Évfolyamunk egyik aktív párttagja, szemellenzős, primitív személyiség volt. Valószínűleg engem is ő jelentett föl 1957 elején. Későbbi sorsáról nem tudok. (Ismert történet volt az évfolyamon, hogy II. éves korában élettani céduladolgozatában ezt írta: »a vörösvértestek phánk alakúak«; ti. képviselő-, farsangi fánkhoz hasonlók.
A dolgozatokat javító ifj.Hetényi Géza tanársegéd ismert fanyar humorával ezt írta rá: »Mi
a phene!« Ez azután az évfolyamon szólásmondássá vált – természetesen nem B. Fodor Erzsi jelenlétében…)

2006. november

51

telesen idézi Waltner professzortól, hogy intette hallgatóit: „Vigyázzanak, mert azok
a szovjet csapatok, amelyek Szegeden keresztül Budapestre vonultak, még nem tértek
vissza.” „Amikor a személyzeti osztály egyik orvos tagját, Bartók Istvánnét az egyetemről
eltávolították, Waltner professzor kijelentette, nem támaszt az ellen akadályt, hogy másutt
elhelyezkedjék, de az egyetemen kívül csak.” „November végén Waltner professzor klinikájára összehívta a szakszervezeti bizalmiakat és [az] intézetek, klinikák 1-1 képviselőjét.
Miután a szakszervezeti bizalmink nem tartózkodott Szegeden, én mentem el helyette.
Ezen az összejövetelen arról volt szó, hogy a kisfizetésű dolgozóknak ún. téli segélyt juttatnánk, és a dolgozók ahhoz háromhavonkint fizetésük bizonyos százalékával hozzájárulnának. Waltner professzor kijelentette, hogy a szakszervezet pénzét is felhasználja erre
a célra, miután ő volt megbízva a szakszervezet vagyonának a kezelésével, tekintve, hogy
a szaksz. bizottság függetlenített titkárát önkényesen leváltották beosztásától, és a szakszervezeti munka vitelére, pénzkezelésre Waltner professzor által kinevezett néhány dolgozót
bízott meg. Amikor valaki a felszólalók között azt mondotta, hogy a szakszervezet pénzét
talán mégsem lehet erre a célra felhasználni, Waltner kijelentette: »A szakszervezet pénzét majd elvesszük, eddig sem kérdeztük, hogy felhasználhatjuk-e.« Ti. a szakszervezet
pénzéből segélyeket juttattak szegényebb sorsú dolgozóknak.”
„Hűség” jelentette
Egy másik besúgó közlése nyomán szintén július 10-én kelt Sípos főhadnagynak újabb jelentése. A „Hűség” fedőnevű ügynök e szavakkal vezette be: „Az ellenforradalmi eseményekből részemről ismert néhány részlet.” Jelentése fontos, több ponton hiánypótló forrás
az orvosegyetem forradalmi eseményeinek fölidézésében.
Bevezetőjéből kiderül, hogy ötödéves orvostanhallgató volt, és október 21-én este érkezett haza Romániából. Grynæus Tamástól tudom, hogy csoportjukkal két hétig erdélyi
tanulmányi kiránduláson voltak. Korpássy dékán pihenésre 22-ére szünetet adott nekik.
23-án este „Hűség” úr is részt vett a MEFESZ orvoskari szervezetének megalakításában.
Erről így számolt be: „Veres József IV. évf. oh. mint vezetőségi tag (azóta disszidált) jött
tájékoztatni az évf-ot az eseményekről. Tájékoztatta a hallgatóságot, hogy ez a szervezet
a marxizmus-leninizmus alapján álló – a párttól és mindentől független ifjúsági szervezet.
Felolvasott valami szervezeti szabálytervezetet, erre már nem emlékszem egyáltalán, hogy
mit tartalmazott, és felolvasta az ifjúság követelését. Úgy tudom, 10 pontban. Nem emlékszem már pontosan. 1./ Fakultatív nyelvoktatás. 2./ Kevesebb óraszám. 3./ Egyes szakmai
tárgyak fakultatív oktatása. 4./ Több külföldi utat a hallgatóknak. 5./ Nagy Imrét a vezetésbe. 6./ »Szabad választási rendszert.« 7./ Politikai szerveknél85 szűnjön meg a halálbüntetés. Többire nem emlékszem.86 Az V. évf. kérésére még bővítették azzal, hogy a közegészségtan és az igazságügyi orvostan legyen államvizsgatárgy. Ez volt a formalitás. De ez
a gyűlés sem volt mentes a párt és a DISZ-vezetők ledorongolásától.

85
86

Helyesen: ügyekben.
Az október 20-i gyűlés 20 pontot fogadott el. Bálint László: 1956, 72–73. – Kiss Tamás: Magyar
Egyetemisták és Főiskolások Szövetsége. 1956– Szeged. Szeged, 2002.2 45.

52

tiszatáj

Császár László feláll, hogy a MEFESZ-ben ne a Lakatosok87 irányítsanak. (Lakatos elvtárs pártcsoportvezető volt.) Horváth István88 (volt párttag) sokat beszélt arról, hogy
a régi vezetőket félre kell állítani. Csatlakozott ehhez Grynæus Tamás. Vázolta, hogy milyennek kell lenni az új vezetőknek. Javasolja, hogy szüntessék meg az egyetemeken a felvételi vizsgát, hadd járjon mindenki, aki akar. S az egyetemi autonómia felállítását is követeli.
Molnár Imre evt. válaszol, hogy csak legyen felvételi, mert akkor a munkás-paraszt
hallgatók háttérbe szorulnak, s ő maga sem szívesen ülne egy gyáros fia mellett. Az évf.
nagy többsége őt támogatja, az előző javaslat elesik. Vita volt az autonómiáról. Lakatos
elvt. támadja, de mivel sokan vagy inkább senki nem ismeri részleteiben ezt a kérdést, így
rá tudják venni a hallgatóságot a javaslat megszavazására. Annak ellenére, hogy élénk viták folytak körülötte. Következett a vezetőségválasztás. Titkos szavazással Grynæus, Nicsovits, Deák kerültek az élre. Még mielőtt a szavazás befejeződött, Deák László valamiért
kint volt, s igen izgatottan, sápadtan jött be, hogy a városban nagy tüntetés van, s javasolja, hogy mindenki menjen haza. Voltak, akik azt mondták: azonnal a tüntetésre, mások: várjuk meg a szavazás végeredményét. Meg is vártuk, de az évf. nagy része elment
a tüntetésre.
24-én reggel rendesen mentünk órára. Itt hallottam meg, hogy Pesten fegyveres öszszetűzés volt. Grynæus szerint a Rádióval89 az ÁVH-sok provokáltak, s megállapította,
hogy a magyar ifjúság nem akart véres harcot, csak a hibák kijavítását. Waltner professzor
úr jött be órát tartani, amit nem tartott meg. Értékelte az eseményeket, hogy lám, hiába
mondták, hogy a hibákat kijavítják, a nép jogos követelését, íme, megint elnyomják. Itt
megegyezett az évfolyam, hogy minden reggel találkozunk a gyermekklinikán tájékozódás
szempontjából. Utána elmentünk a belklinikára (I.) Hetényi professzor úr órájára, nem
órát hallgatni, csak a professzor úr véleményét kikérni. Ahogy bejött a professzor úr, azzal
kezdte, hogy abban, gondolom, megegyezhetünk, hogy a múlt társadalmat senki nem
akarja vissza. S későbbiekben, ha valamit el akarunk érni, ne menjünk az utcára kiabálva,
azt sztrájkkal és néma tüntetéssel is el lehet érni. Többször nem találkozott az évf. Hetényi
professzor úrral.
Meg kell jegyeznem, ugyanebben az időben Jáki professzor úr megtartotta az órát,
mert neki az a feladata, hogy szakmai oktatást adjon, s ne túlkapásokra ingereljen.
Ezen az esten volt az, hogy a Jancsó fiúdiákszálló lakói fekete zászlós néma tüntetést
szerveztek a Pesten meghalt hazafiakért. A tüntetőket Láng prof. vezette a leányszállóig,
mondván, hogy nem bírta benn tartani a fiúkat, így az élére áll, nehogy valami hülyeséget
csináljanak. Ő azon volt, hogy a lányok ne csatlakozzanak. Ő majd hazaviszi a fiúkat. Persze a lányokkal sem könnyen lehetett bírni. Volt néhány nagyszájú, aki minden áron ki
akart menni, néhány ki is ment. Ezek: Csallóközi Mária, Viczián Edit, Vörös Mária, Balth
Anna, Kranczler Éva V. évf., Juhász Irma III. évf., Váczi Margit II. oh. 90
87

88
89
90

Lakatos László (*1926) a MEFESZ egyik szervezője az orvosegyetemen (Kiss Tamás: i. m. 168,
171.).
Később ő is nemzetőr lett (Bálint László: Ki kicsoda, 46).
Helyesen: a Rádiónál.
Jellemző, hogy Fábián Noémi tolmácsolásában B. Fodor Erzsébet ugyanezt az eseményt úgy állította be, mintha Láng professzor hívta volna tüntetni a kollégista lányokat, de ők egységesen

2006. november

53

Mikor a hősök lelocsolva hazajöttek,91 [a kollégista lányok] igen örültek, hogy nem engedtük ki őket. Mondván: mi lett volna, ha nagy tömegről van szó. Másnap a lányok nagy
része hazament, mivel nov. 5-ig a dékán szünetet rendelt el a rendkívüli helyzetre való tekintettel. Nem követte hazamenésben a diákság nagy részét az V. évf. Minden reggel rendszeresen találkoztak a gyermekklinika tantermében. Miért éppen ott? Az már évek óta a V.
évf.-nak adott terem. Ott tanulhatnak, gyülekezhetnek. Ezeken a reggeli találkozókon
Grynæus ismertette az eseményeket, s később mindig bejött Waltner prof. úr is elbeszélgetni az ifjúsággal. Ecsetelgetve, hogy ő tudta, egyszer eljön a várva várt óra, csak nem
várta ilyen hamar. Barátom, 10 év nem nagy idő, s már is sikerült megbukni[uk] a kommunistáknak. Nem is volt az helyénvaló, hogy államosították az iskolákat. Miért nem
hagyják, hogy a szülő úgy, olyan világnézetre nevelje, ill. neveltesse gyermekét, ahogy ő
a legjobbnak látja. Mikor Horváth István hallgató visszadobta pártkönyvét, s mondta, hogy
»soha nem volt, és nem is lesz kommunista, ezt a barátai tudták is róla«, s idejét látja,
hogy most mosakodjon. A professzor úr hangsúlyozta, hogy felesleges a mosakodás,
s ő örül annak, hogy itt párttagok is vannak. Nem kell félni[ük] a párttagoknak, mert nem
lesz semmi bántódásuk. »Mi megmutatjuk, hogy különbek vagyunk, mindenki világnézetét hagyjuk érvényesülni. A bűnösöket meg rendes bíróságon kell felelősségre vonni.
Egyébként azt, hogy valaki párttag legyen, azt nem lehet erőltetni, még azt sem, hogy politizáljon. Egyébként az, hogy valaki csinál valamit baloldalon, az még nem bűn, én békebizottság[i] elnöke voltam az egyetemnek. Ez is kommunista mozgalom, mégsem lesz
semmi bajom. Igaz, hogy mikor azt mondták még egész rég, hogy lépjek be a pártba, az
állásom veszélyeztetése ellenére nem léptem be. Meg mikor jöttek, hogy írjam alá a tiltakozást az Amerikai Kommunista Párt betiltása ellen; nem írtam alá, azt mondtam, nem
politizálok. Pedig azért nem írtam alá, mert helyeseltem a betiltást. Annyi ideig sem lett
volna szabad fenntartani egy olyan pártot, ami azt tanítja, hogy forradalommal [kell]
megdönteni azt a társadalmat, amiben él. A kommunisták, kérdem én, megengednék-e
ezt?«
Ugyanezen a napon a Kommunista Kiáltványt is megtámadta, mondván, hogy már
a múlt század derekán Marx a kommunista kisebbség uralmát akarta a világ felett. »Így
van? Mondják meg, ha nem így van, maguk tanultak marxizmust. Én sajnos ezekkel nem
értem rá foglalkozni. Nem vagyok bolond a szakmai munkám rovására ilyesmikkel foglalkozni.« Az utóbbi két mondatot, gondolom, azért fűzte hozzá, mert a hallgatóság megdöbbentő mély csendben hallgatta, s csak egy félhangos »éppen fordítva« megjegyzés hangzott el.
Másnap az események tárgyalása közben, hogy Pesten harcolnak az egyetemisták,
megkérdezte a professzor úr: »Maguk miért nem szereznek fegyvert? Nem hiszem, hogy
csak itt ne lehetne, hisz itt is vannak rendes katonák!« Erre feláll Both Anna92 és Sári
Gyula, hogy tegnap sétálás közben megállította őket egy őrt álló katona, hogy ha kell az
egyetemistáknak fegyver, ott van, csak menjenek érte.

91

92

megtagadták volna részvételüket. Nincs okunk kételkedni, hogy „Hűség” beszámolója a hiteles.
Vö. 9. jegyzet.
A kendergyár elől a tűzoltók fecskendőkkel próbálták eltávolítani a tüntetőket (Bálint László:
1956, 91).
Both Anna (*1932) a MEFESZ szervezője (Bálint László: Ki kicsoda, 21).

54

tiszatáj

Azután arról tárgyalt a prof. úr, hogy nem tudja, ki hogy van vele, de ő meg van elégedve Nagy Imrével, igaz, hogy ő is kommunista, de az 53-as program az szimpatikus.
Meg hogy dolgozni kellene, mert tönkre megy az ország a sok sztrájk miatt. Erre úgy
egyeztünk meg, hogy kimegyünk gyárakba dolgozni, úgyis kapunk ösztöndíjat, s mint segédmunkások használhatnak bennünket. Ezt a józan rész képviselte. De jött Hartdegen
Erzsébet, aki azt mondta, hogy van egy dunántúli nemzeti kormány, csak annak dolgozzunk. Tehát várjunk, mert ha most kimegyünk, a kommunistákat segítjük, s annál tovább
bírják magukat. Erre persze senki sem ment. Másnap prof. úr új köszönést kért, az új
szellemnek megfelelőt, erre Hartdegen a »szebb jövőt« javasolja, de a prof. úr ezt nem fogadta el, mert ez már nem szimpatikus, és lejáratta nagyon magát. Másnap az »akarat«
köszönést javasolja. Még ezen a napon egy kételkedő megkérdezte, hogy tulajdonkép[p]en
nem érti, hogy mit akarnak. Erre az lett a válasz, hogy új Magyarországot. Az új köszönés
megjelenése után, pénteken volt a Takaréktár utcai sortűz, utána én nem jártam a reggeli
megbeszélésekre. Nem tudom, mi volt, dr. Petőtől93 hallottam taggyűlésen, hogy a prof. úr
azt is mondta, hogy nem kell félteni az ÁVH-sok gyermekeit, mert mi gondoskodunk a neveltetésükről.”
„Honti” informátor jelentése
Ugyancsak július 10-én kelt Sípos főhadnagynak az a jelentése, amelyet előző napon
„Honti” fedőnevű informátorától szerzett. Ez a besúgó is azt állította, hogy 1956 előtt
Waltner professzort úgy ismerte, mint aki „szigorúan távol tartja magát a politikától”.
„Természetesen ismert volt nagyfokú klerikalizmusa. A múlt év októberében »felélénkült«. Ő, aki nagyon vigyázott arra, hogy a köpenyeken soha semmi ne legyen, október végén az egész intézetet ellátta nemzeti színű és fekete kokárdával, és ezeket a köpenyekre
kitűzette. Mélyen áthatotta az intézetet az antiszemitizmus, és ebben nem kis része volt
prof. Waltnernak. Számba vették a kommunistákat és a zsidókat, hogy tudják, kiket kell
eltávolítani az intézetből. Eltávolításra tudomásom szerint sor nem került. Novemberben,
amikor rendőrségünk megkezdte az ellenforradalmárok elleni harcot, napokon keresztül
nem hagyta el a klinika területét. Egy péntek este (november végén) telefonhoz hívták, ezután kiüríttetett egy szobát a klinikán, ahova még akkor este egy »vendég« érkezett. Nem
sikerült megtudnom, hogy ki volt az, és meddig tartózkodott ott, de a telefonhívás a II. sz.
sebészeti klinikáról érkezett.”94
„Debreceni Gyula” is jelentett
Waltner professzor anyagához csatolták a Debreceni Gyula fedőnevű ügynök jelentéséből
a rá vonatkozó részt. Őt már ismerjük: Deák György gyermekorvos volt a városi kórházban, nyilván Waltner professzor hajdani tanítványa. Jelentős szerepe volt a szegedi papok
(P. Csizmazia Rezső S. J., Havass Géza stb.) elleni rendőri hajszában.95 Ő ezt tartotta

93

94
95

Pető István az orvosegyetem gazdasági hivatalának volt dolgozója. A forradalom alatt fölfüggesztették állásából. Utána az MSZMP orvosegyetemi szervezője lett (Bálint László: Ki kicsoda, 84).
Föltehetően Perbíró József volt a vendég.
Vö. Péter László: Szegedi számadás. Szeged. 2002. 270–272, 289–290.

2006. november

55

fontosnak a megtorlás napjaiban közölni gunyoros hangon a politikai rendőrséggel egykori tanáráról:
„Megjelent dr. Waltner Károly gyermekgyógyász professzor is a tárgyaláson, a maga
szokásos »úri« modorával kijelentette, hogy ő amit tett, az nem tartozik semmiféle fegyelmi bizottságra, s ne is haragudjanak, de egyetemi tanár, s ezen dolgok nem tartoznak
a Pártra sem, s ezzel eltávozott, hogy befejezte az ügyet. S amint a bizottság tagjai mesélték, a Párt képviselői részéről komolyan megsértődtek. Most már remélhető, hogy Waltnernak semmi baja sem lesz.”
Kommentárt nem kíván, hiszen nem tudunk részleteket Waltner professzor fegyelmi
tárgyalásáról; mikor; kik voltak a bizottság tagjai.
A párttitkár jelentése
Szilárd Jánosnak, az 1952-ben végzett fiatal orvosnak, az orvosegyetemi pártbizottság titkárának, a rendőrség számára adott jelentése, gyakorlatilag följelentése, Waltner Károly
ellen irányult, de közben másokról is szól, így az egész orvosegyetem történetének tanulságos dokumentuma.96
Székely Lajos97 és Kunsági98 elvtárs (Tudományegyetem) tájékoztattak, hogy Waltner professzor már hetekkel október 23-a előtt arról beszélt, hogy ő 10 éven keresztül el
volt nyomva és most ismét az ő ideje következik.
B. Fodor Erzsébet elvtársnő (V. éves oh.) tájékoztatott arról, hogy kb. okt. 29-én kijelentette a hallgatóknak, hogy miért nem mennek fegyverért a honvédséghez, ott is
vannak becsületes emberek. Ugyanakkor tette azt a nyilatkozatot, hogy „sohasem hittem
volna, hogy ilyen hamar megvirrad”.
Október 25-én a tanári kar tárgyalta a Nagy Imréhez intézendő távirat szövegét.
Ezen a Dékáni Hivatalban lefolyt tanácskozáson magam is jelen voltam. A szövegbe be
akartak venni egy olyan mondatot, hogy üdvözlik a szocialista demokrácia kiszélesítését. Waltner professzor szót kért, és kijelentette, hogy szocialista demokrácia helyett
„tiszta demokrácia” megjelölés szerepeljen a táviratban, különben nem fog azzal mindenki egyetérteni (már mint ő).
Dr. Szücs Zsuzsanna99 és Széchenyi Mária100 klinikai orvosoktól tudom, hogy ő hozzájuk november 4-én, 5-én több egyetemi hallgató ment el, és ezek felháborodottan szá-

96

97

98

99

Amint fölszólalása is az 1957. július 18-i városi pártaktíván (L. Péter László: 1956 előtt, alatt,
után. Szeged, 2006. 104–106.)
Székely Lajos (1922–2000) 1950-től volt az egyetemes, majd az új és legújabb kori történeti tanszék munkatársa; éppen 1956-ban úgy kapott docensi kinevezést, hogy még bölcsészdoktori fokozatot sem szerzett. Így lett 1957–74 közt tanszékvezető, 1958–60 közt rektorhelyettes! Karácsonyi
Bélával (1919–1995) ők voltak a bölcsészkar rossz szellemei, a Rákosi-diktatúra fő képviselői.
Kunsági Elemér (1917–1994), a pedagógiai tanszék adjunktusa, jellemzően: szintén doktori fokozat nélkül.
B. Szücs Zsuzsanna (*1923) 1951-ben végzett, 1955-ben szerzett belgyógyászati szakképesítést,
1963-ban kandidátusi fokozatot és adjunktusi kinevezést az I. sz. belklinikán. 1965-ben a dunaújvárosi kórház belgyógyászati osztályának vezető főorvosa, 1966/67-ben igazgatója lett. 1981ben vonult nyugdíjba.

56

tiszatáj

moltak be arról, hogy Waltner professzor úgy nyilatkozik, hogy Szegedet katonailag is
védeni kell.101
Jóval nov. 4-e után is ragaszkodott ahhoz, hogy az október 31-én állásukból elkerült
elvtársak ne kerülhessenek vissza az egyetemre. Dr. Bartók Istvánné ügyében még februárban is ellenezte ezt.
Március 15-én csak a nemzetiszínű zászlót engedte klinikájára kitenni, de azt is már
délután levetette.
Több elvtárs, köztük Tanács János102 tud arról a kijelentéséről, amit októberben tett,
hogy „lassan kell kiszórni a kommunistákat, ők is lassan fojtottak meg minket”.
Az ellenforradalom utolsó napjaiban Gryneusz Tamás103 V. éves orvostanhallgató
volt fegyveres kísérője, aki jelenleg internálva van. Tudomásom szerint a november 1.
napjaiban Budapestről lejött ellenforradalmi jogász küldöttség az ő klinikáján szállt
meg és nov. 4-e után ott lakott több, a szovjet beavatkozástól félő személyiség.
Az Egészségügyi Minisztérium által az elmúlt hónapban lefolytatott fegyelmi vizsgálat után a fegyelmi bizottság elnöke a velem folytatott beszélgetés során elmondta,
hogy Waltner professzor még akkor is (1957. június) kijelentette, hogy ő ma sem ért
egyet azzal, hogy a Pártnak beleszólása legyen az egyetem ügyeibe, ez nála elvi kérdés.
Mindehhez annyi hozzáfűzni valóm van, hogy a Waltner professzor által vezetett
klinika politikai összetétel szempontjából évek óta egyike a legrosszabbaknak, ha nem
a legrosszabb, elenyésző kivételtől eltekintve csak reakciós és klerikális beállítottságú
személyeket tűr meg hosszasabban maga mellett.
Szeged, 1957. júl. 26.
Dr. Szilárd János

100

101

102

103

Grynæus Tamás jegyzete: „Szécsényi Mária évfolyamtársam volt, 1957-ben szigorló orvosként
dolgozhatott a klinikán. További sorsáról nem tudok.”
Grynæus Tamás jegyzete: „Ez nyilvánvaló hazugság Waltner prof. befeketítésére! Ilyet fülem hallatára sosem mondott!”
Tanács János (1908–?) 1950-ben, amikor engem távolítottak el az egyetemről, az egyetem személyzeti osztályának volt vezetője. Komócsin Mihály utasítására ő szembesített engem vádlómmal, Szabolcsi Gáborral. Vö. Péter László: Mindörökké Szeged. Bp., 1997. 538–539. Az orvoskar
kiválása után az orvosegyetem személyügyi osztályát vezette.
Grynæus Tamás jegyzete: „Szilárd Jánosnak ez az állítása éppolyan pontatlan, mint ahogy nevemet idézi. Honnan is tudta volna ezt, hiszen azokban a napokban sehol nem lehetett látni.
Waltner prof. soha nem tartott igényt fegyveres kísérőre; ez ismert szerénységével és puritánságával is összeegyeztethetetlen. Továbbra is, mint mindig, egyedül és gyalogosan járt be munkahelyére – nem is volt mitől félnie: köztiszteletnek és -szeretetnek örvendett. Kevés professzornak
volt kedveskedő ragadvány-, beceneve, őt minden diák Pipi bácsinak hívta. (Ennek nem tudom
eredetét, mi is úgy örököltük az előző évfolyamoktól.) Ebből mindössze annyi a valóság, hogy
mint katonai kiképzést kapott egyetemista, nemzetőrként kaptam egy 48-as mintájú puskát,
amelyet sosem használtam, otthon őriztem, majd megsemmisítettem, hogy legalább ezt ne fordíthassák ellenünk. Én is egész idő alatt mindenhová fegyvertelenül mentem. Szilárd Jánosnak
ezt a hazugságát még a kihallgatások során és a vádiratban sem hozták föl ellenem!”

2006. november

57

Waltner Károly írásos beszámolója
Bár írásos nyoma nincs, Sípos főhadnagy Waltner professzor elé tárhatta az őt ért vádakat, és írásbeli vallomásra szólíthatta föl. (Erre utal Waltner professzor hivatkozása Sípos
főhadnagy bizonyos eléje terjesztett „följegyzéseire”: ezek tartalmazhatták a vádpontokat.)
Vallomást ugyan nem kapott, de Waltner professzor 1957. augusztus 3-án nyolc irodai papírlapon saját kezű válaszával adta meg 1956. októberi tevékenységének magyarázatát.
A kivételes értékű dokumentumban a saját magára vonatkozó értékes adatokon kívül az
egyetem és a város történetének is rendkívül becses forrását alkotta meg.
Igen tisztelt Sípos főhadnagy!
Megkísérlem, hogy óhajának megfelelően leírjam azt a lényegeset, amire az okt.-novemberi (?) eseményekkel kapcsolatosan visszaemlékezem. Ha valamire nem térnék ki,
kérem, hívja fel rá a figyelmemet, hogy esetleg pótlólag még kitérhessek.
Okt. 24-én reggel előadást tartottam az V. éves orvostanhallgatóknak. Akkor még
sem a Bpesten az éjszaka folyamán történtekről, sem az itt helyben történtekről nem volt
tudomásom. Ezekről csak a későbbi délelőtti órák folyamán szereztem tudomást. Megemlítem még, hogy az előadás folyamán egy-két tréfás megjegyzést tettem. [Beszúrás
rendőri kéztől, valószínűleg Sípos főhadnagytól: Kitől, mit és miről? + Mik voltak a tréfás
megjegyzések?]
A következő napi előadás megkezdése előtt sajnálkozásomat fejeztem ki efelett. Emlékezetem szerint ugyanakkor tettem – az Ön feljegyzéseiben is szereplő – elítélő nyilatkozatot a kormányról, mely nem széles néprétegekre, hanem idegen katonaságra támaszkodik. Vagy ekkor, vagy a következő napok valamelyikén beszéltem a hallgatóság
előtt még a következőkről.
Hangsúlyoztam, hogy az erőszakot alkalmatlannak tartom bármilyen kérdés megoldására, és hogy erkölcsileg elfogadhatónak csak a passzív ellentállást tartom. Kijelentettem, hogy az az álláspontom, hogy minden embernek joga, sőt kötelessége, hogy
az igazságot keresse, és hogy biztosítani kellene minden közösségnek, hogy az emberek
az általok felismert igazságnak megfelelően éljenek, tehát azt vallhassák és azt tehessék,
ami legjobb meggyőződésük szerint igaz és helyes, feltéve, hogy ez nem ellenkezik
a többség érdekeivel, illetve a közjóval. A más nézetűt ne tekintsük ellenfélnek, még kevésbé ellenségnek. A nézeteket szabad vitában kell tisztázni. Lehet, hogy akkor beszéltem
arról is, hogy minden diktatúrát helytelenítek, és így helytelenítem a kisebbség diktatúráját, és nem hiszem, hogy az alkalmas eszköz egy igazságosabb társadalmi rend és egy
jobb jövő megteremtéséhez. Véleményem szerint ehhez az szükséges, hogy az embereket
a közösség szempontjából konstruktív tulajdonságokra neveljük. Társadalombomlasztó
és közösségellenes az a rövidlátó önzés, mely azt kéri, hogy a saját érdekeit a közösség
vagy másik embertársának érdekeit teljesen figyelmen kívül hagyva, sőt ezeket megkárosítva akarja biztosítani, stb. stb. – Lehet azonban az is, hogy nem ezeknél az alkalmaknál, hanem máskor beszéltem ezekről, mindenesetre ismételten beszéltem. Arra határozottan emlékszem, hogy a kommunistákkal kapcsolatos véleményemet akkor is kifejezésre juttattam. Ami erre vonatkozólag az Ön feljegyzéseiben szerepel, az – emlékezetem szerint – lényegileg megfelel annak, amit mondottam. [Beszúrás: saját kezűleg
írja le!]

58

tiszatáj

A következő napokon az V. éves hallgatók egy része reggelenként eljött a klinikára,
és én vagy a tanteremben, vagy a tantermi előkészítő helyiségben röviden beszélgettem
velük ismét, és ismét felhívtam a figyelmüket mindarra, amit az előzőkben vázoltam,
különösen pedig arra, hogy ha jobb jövőt akarunk, magunknak kell jobbaknak, önzetlenebbeknek, szorgalmasabbaknak, áldozatkészebbeknek lennünk.
Nem emlékszem, hogy melyik napon választottak meg az egyetemi forradalmi bizottmány elnökévé;104 arra sem emlékszem, hogy a bizottmány hány ülést tartott, de azt
hiszem, hogy ez nem lényeges, és egyébként is könnyen megállapítható. Mint elnök a bizottmány által hozott határozatokért és egyáltalában a bizottmány működéséért teljes
mértékben felelősnek érzem magam. Mivel az ellenem hozott fegyelmi határozat is ezt
a ténykedésemet ítéli el és első helyen a személyzeti osztály megszüntetésére vonatkozó
határozatot említi, megemlítem, hogy véleményem szerint a személyzeti osztályok sem
országos, sem pártpolitikai érdekeket nem mozdítottak elő, működésükre szükség nem
volt. Egyébként a rendelkezési állományba helyezett dolgozókkal vagy még aznap, vagy
mihelyt alkalmam nyílott rá, beszéltem. Szíveskedjék esetleg az erre vonatkozó tájékoztatást tőlük beszerezni. Amit Tanács János főelőadónak mondottam, azt másnak nem
hoztam a tudomására sem akkor, sem azóta, és valószínűleg most sem tettem volna említést róla. Csupán azért térek vissza rá, mert írásban is határozottan ki akarom jelenteni, hogy mindaz, amit az ÁVH tagjaira vonatkozólag az Ön feljegyzéseiből közölt velem, ellenkezik a valósággal, és minden alapot nélkülöz.
Ugyancsak kérem, hogy a szakszervezettel és elsősorban a szakszervezeti pénzzel
kapcsolatosan szíveskedjék Totka Bálint titkártól és a segélyeket szétosztó bizottság
tagjaitól tájékoztatni magát.
Engedje meg, hogy ennek a résznek a befejezéseként megemlítsem azt is, hogy azt
tartottam, és meggyőződésem szerint a bizottmány többi tagjai is azt tartották működésük legfontosabb céljának, hogy minden eszközzel biztosítsuk a rendet, megakadályozzunk minden erőszakosságot, bosszút, és megóvjuk a népvagyont és [a] személyes tulajdont. Eddig abban a hitben éltem, hogy ez sikerült is. A napokban hallottam, hogy mégis
történtek elítélendő cselekmények: bántalmazások, letartóztatások, lakásfosztogatások
a mi városunkban is. Ezt mélységesen sajnálom. Arról akkor is hallottam, hogy egyes
szomszédos községekben verekedések folytak és termelőszövetkezeti vagyont széjjelhordanak. Amikor ezt megtudtam, illetve megtudtuk, kértük az V. éves orvostanhallgatókat, hogy menjenek ki, beszéljenek az emberekkel, és törekedjenek helyreállítani a rendet
és nyugalmat. [Beszúrás: Saját kezűleg írja le!]
Azokról, kiket beszélgetésünk alatt név szerint megemlített, mint rájuk jellemző emlékemet a következőket szeretném elmondani.
Valószínűleg okt. 25-én történt a következő: az orvosegyetemi dékáni hivatalban
Korpássy dékán, Szilárd dr. és több orvosegyetemi és tudományegyetemi professzor volt
együtt, köztük magam is, mikor megjelent ott a diákság képviseletében egy kisebb diákcsoport. Eléggé izgatottak voltak, amit talán elsősorban az előző este a diákkollégiumokban lejátszódó jelenetekre kell visszavezetni. Többen beszéltek hozzájuk és igyekeztek őket megnyugtatni, és egyben meggyőzni őket arról, hogy a legfontosabb a rend és
a nyugalom megőrzése, hogy minden meggondolatlanság tragikus következményekkel
104

31-én. L. Bálint László: 1956. A forradalom Szegeden, 168.

2006. november

59

járhat, és senkinek és semminek nem használ, hanem csak árthat. Világosan emlékezetemben maradt, amit Fodor professzor mondott nekik, értelme ez volt: „ha nem hisztek
nekünk, fiúk, higgyetek az angol rádió hírmagyarázójának, aki azt mondta tegnap este,
amit a lengyelek elértek béketárgyalások útján, azt a forrófejű magyarok most a vérük
felesleges ontásával akarják elérni. Ez esztelenség.”
Ha jól emlékszem, utolsónak Hetényi105 prof. szólott, és a szovjet csapatokkal kapcsolatos kívánságok irreális voltára mutatott rá. A diákok utána látszólag megnyugodva
hagyták el a dékáni hivatalt.
Vagy még aznap vagy a következő 2 nap valamelyikén az egyetemi aulába hívta
össze Baróti rektor és Korpássy dékán elsősorban a diákságot, de – azt hiszem – az
egyetemek többi dolgozóit is. A rektor kérte a megjelenteket, hogy tartózkodjanak minden csoportosulástól, de főleg tüntetéstől, mert statárium van (hogy mit jelent ez, az is
beható ismertetést nyert), majd ismét csak a rend és nyugalom megőrzésének elsőrangú
fontosságára mutatott rá. A gyűlés résztvevői fegyelmezetten viselkedtek, és úgy is
hagyták el az egyetem épületét.
26-án délelőtt volt – amint ismeretes – a tüntetés, mely egy halálos áldozattal is járt,
ami az e napokon Szegeden történtek közül a legfájdalmasabban érintett bennünket.
A rektori vagy a dékáni helyiségben voltunk, mikor valaki az ablakon kinézve látta, hogy
a tiszai oldal felől a Somogyi utcában középiskolás diákok vonulnak fel. A rektor, a dékán, Fodor prof., magam és még más professzorok lesiettünk (mondhatnám rohantunk)
az utcára a felvonulókhoz, beszéltünk hozzájuk, magyaráztunk nekik, kérleltük őket. Sikerült is a menetet megállítani, melynek eleje a Dugonics téren közel a körúthoz ért már.
Elkezdték énekelni a himnuszt, és megítélésem [szerint] tétováztak, hogy mit tegyenek.
Az ének végeztével megfordultak, és a Tisza felé indultak vissza, de együtt maradtak,
nem oszlottak szét. A rektorral, dékánnal úgy határoztunk, hogy megkíséreljük ismét
a menet elé kerülni és a tömeget széjjeloszlatni, vagy legalább is a Széchenyi tértől távol
tartani, melyet katonaság zárt körül. Néhány percre fel kellett sietnem a dékáni hivatalba, és mire visszaértem, a rektor és dékán autóval már elmentek. Az egyetemi épület
előtt állókkal beszélgetve nagy gonddal és aggodalommal vártam, mi fog történni: sikerül-e ismét megállítani a menetet és széjjeloszlatni a tömeget. Közben a körút felől teherautókon is, gyalog is egyre jöttek emberek, kikre azt mondták, gyári munkások, és
ezek is a Somogyi utcában az iskolások után vonultak.
Jó idő múlva valaki a körút felől jött, és izgatottan újságolta, hogy a katonaság rálőtt a felvonulókra. Később azt a hírt hozták, hogy a felvonulók az Ady térre mennek,
erre mi az egyetem elől a körút felé sétáltunk. Alig értünk oda, jött a menet, az első sorban Korpássy dékán haladt. Amint meglátott, hívott, hogy jöjjek velük. Odamentem
melléje. Izgatottan elmondta, hogy a rektorral a menet elé kerültek, de képtelenek voltak
az egyre növekvő tömeget megállítani. A Takaréktár utcához érve a menet a Széchenyi
tér felé akart befordulni. Ő a rektorral minden erejével fel próbálta tartóztatni, de ez
csak rövid ideig sikerült. A rektor felsietett egy ház első emeletére, hogy egy erkélyről
vagy ablakból beszéljen a tömeghez, hogy ne vonuljon a tér felé, hogy ne provokálja ki
105

Hetényi Géza (1894–1959) 1931-ben lett a budapesti egyetem magántanára, 1947-ben a szegedi
egyetem I. sz. belgyógyászati klinikájának igazgatója. 1949-ben az Akadémia levelező, 1950-ben
rendes tagja. Kossuth-díjas (1950, 1955).

60

tiszatáj

a katonaság beavatkozását. Közben azonban a menetben hátrább haladók egyre előre
nyomultak, és egyre türelmetlenebbül és fenyegetően kiabálták, hogy „menjünk a térre,
nem félünk a katonaságtól, nem félünk a fegyverektől”. Benyomultak a Takaréktár utcába, és a tér felé kezdtek haladni. A katonaság fegyvert használt. Az első sorokban haladók megtorpantak. Ekkor a dékán kivette az egy élen haladó kezéből a zászlót, és kiáltani kezdett: „az Ady térre megyünk, az Ady térre megyünk.” A lövésektől megijedt
emberek most már követték őt. Amíg ezt a dékán elmondta nekem, a hangtalanul bennünket követő tömeg élén a Földvári utcához értünk. Itt egy fiatal munkásnak látszó
erőteljes ember kiáltozni kezdett: „az állomásra menjünk; ha mi sztrájkolunk, sztrájkoljanak a vasutasok is”. A dékán egy pillanat alatt megragadta a kiabáló karját és teljes erejével az Ady tér felé húzta. Közben izgatottan kiáltotta: „nem megyünk a vasúthoz, az Ady térre megyünk.” Az Ady térre be azonban már csak a tömeg egy része ment,
nagyrészt fiatal iskolás gyerekek; a többiek a szomszédos utcákban széjjelszóródtak.
[Az] Ady térről sikerült aztán kb. fél órán belül szétoszlatni az embereket. Véleményem
szerint a rektor és dékán még testi épségük kockáztatása árán is megtettek mindent,
hogy a tüntetést megakadályozzák, vagy legalább a tömeget a Széchenyi térről távol
tartsák, illetve eltereljék.
Amit Láng professzorról tudok mondani, az a következő. Nem hallottam őt gyűlésen
vagy más alkalommal, mikor tömeg volt együtt, beszélni. Tudom, hogy a 26-án halálosan megsebesült ifjú munkás temetésén az egyetem nevében beszédet mondott; a beszéd
tartalma bizonyára ismeretes Ön előtt. Amennyit én tudok róla, véleményem szerint az
teljesen kifogástalan volt. Az események idején és később is többször beszélgettem Láng
professzorral. Elmondta például, hogy felkeresték őt téglagyári munkások a dékáni hivatalban, és tanácsot kértek tőle, mit tegyenek: ha sztrájkolnak, 30 000 tégla tönkremegy, ha dolgoznak, a többi munkással gyűlik meg a bajuk. Csodálkozva kérdezte, miért
az egyetemhez fordulnak ilyen kéréssel. Egyébként azt tanácsolja, dolgozzanak, és ha
valaki ezt kifogásolja, mondják, hogy a nép vagyonát mentik meg a pusztulástól.
Egy orvostanhallgatónő kérkedve mondta előtte, hogy leköpött egy szovjet katonát.
Láng professzor figyelmeztette, hogy ezért inkább restelleni kellene magát, és örülhet,
hogy a katonában volt annyi emberséges érzés, hogy a durvaságát szó nélkül eltűrte.
Orvostanhallgatók izgatottan mondták, hogy a szovjet tankok elé kellene feküdni. Láng
professzor azt felelte nekik, hogy ez esztelenség, és az igazi hazaszeretetet munkájukkal
kell kifejezésre juttatni.
Nem hallottam nyilvánosság előtt beszélni Kelemen adjunktust sem. Évek óta és
most is ismételten azt mondta nekem, nincs más kívánsága, mint hogy hagyják zavartalanul dolgozni és nyíljék lehetőség arra, hogy tudását időnként egy-egy külföldi tanulmányúton fejleszthesse.
Kérem, fogadja jóindulatáért ez úton is köszönetemet.
Szeged, 1957. VIII. 3.
Waltner Károly

2006. november

61

A hajsza nem ért véget
Csaknem fél év telt el, amikor a BM Csongrád Megyei Rendőr-főkapitányság politikai
nyomozó osztálya ismét elővette Waltner Károly „ügyét”. Sípos főhadnagy, úgy látszik,
már elkerült Szegedről. Az újabb Összefoglaló jelentést 1958. január 15-én már Bazsó Lajos főhadnagy írta, és Molnár István százados, alosztályvezető is aláírta. Ebben jórészt
megismételték mindazt, amit Sípos főhadnagy addig összehordott. Itt-ott ki is bővítették.
Néhány ilyen:
„A »Forradalmi Bizottság« összeállított egy névsort, melyen azon személyek szerepeltek, akiknek felfüggesztéséről volt szó. A névsoron kivétel nélkül baloldali beállítottságú
személyek szerepeltek, akik a Párt, szakszervezet vagy a tanulmányi osztály vonalán voltak
alkalmazva. Az így összeállított listát, melyet Waltner aláírt, a Bizottság többi tagjaival
együtt, kifüggesztették az összes klinikákon. Dr. Bakacsi Gyula106 elmondása szerint (aki a
gyermekklinikáról tanúként lett kihallgatva) Waltner úgy nyilatkozott, hogy »azért szörnyű, amit az ÁVO csinált«, s ezzel kapcsolatban elmondotta, hogy egy hallgatónőtől értesült arról, hogy az ávón milyen módon »kényszerítettek« ki belőle dolgokat.
Waltner a szakszervezetről általában úgy beszélt a klinikán, mint egy fiók pártszervezetről.
Az ellenforradalom idején szoros kapcsolatot tartott fenn az egyetemi hallgatókkal,
azok bejártak hozzá a klinikára, és részükre előadásokat tartott. Nagymérvű anyagi támogatást nyújtott a diákok részére (kb. 10 000 Ft-ot osztott szét). A tanúk elmondása szerint
nem csak szegedi, hanem budapesti diákok is jártak be Waltnerhez a klinikára. Többször
látták, hogy Waltner professzor felfegyverzett orvostanhallgatók (nemzetőrök) kíséretében hagyta el a klinika épületét.”
B. Fodor Erzsébetet megint megszólaltatták, s ő megismételte mindazt, amit ennekannak már korábban elhintett. Most első ízben rótták föl a professzornak, hogy „az ő klinikáján található a legtöbb volt apáca”. Klinikáján „zárdaszerű légkört tart fent, az ott dolgozók nagy része valósággal retteg tőle”. Klinikáján csak két-három munkás vagy paraszt
származású munkatárs van, a többi osztályidegen és értelmiségi. „Legutóbbi adataink szerint Waltner Károly egy levelet küldött Hamvas püspökhöz, melyben a »Katholikus Párt«
megalakításának kérdését vetette fel.”
Az újabb összefoglaló jelentés végső következtetése:
„Mint a fentiekből kitűnik, Waltner professzor tevékenysége káros az egyetem és a klinika vonatkozásában. Ez annál is inkább így van, mivel ma is rendszeresen foglalkozik az
orvostanhallgatókkal, és módjában áll az idealista tanok terjesztése. Tevékenységével
akadályozza a megfelelő politikai élet kibontakozását és a pártszervezet működését. A klinikáról való eltávolítása fontos az állam és a Párt szempontjából, és egy megenyhült légkört idézne elő úgy a párttagság, mint az ott dolgozók zömének körében.”
Nem tudni, miért, de pár nap múlva, már január 23-án újabb Összefoglaló jelentés készült; ez tömörebb az előzőnél, mintegy annak kivonata, és egyedül Varga János őrnagy,
a politikai nyomozó osztály vezetője, a későbbi városi párttitkár írta alá. Újat nem tartalmaz, legföljebb néhány új megfogalmazást, kiegészítő adatot. „Egyetértett Szeged »védelmével« – a szovjet csapatok ellen. November 4-e után klinikáján bújtatta Perbíró Jó-

106

Bakacsi Gyula (*1927) gyermekgyógyász, az egészségügyi szervezéstani intézet adjunktusa.

62

tiszatáj

zsefet,107 a Városi »Forradalmi Bizottság« elnökét.” „Dr. Waltner november 2-án az egyik
adjunktusával levelet küldött Hamvas püspöknek, melyben felszólította, hogy fogjanak
hozzá egy Keresztény Párt alakításához.”
A legfrissebb következtetés: „A fentiek alapján feltétlen szükségesnek tartjuk, hogy
Waltner Károly az egyetemről elkerüljön, mert tevékenysége az ifjúság nevelésében rendkívül káros. Javasoljuk kényszernyugdíjazását.”
Rejtély, hogy ezúttal sem a politikai rendőrségnek, sem az orvosegyetemi pártkorifeusoknak miért nem lett igazuk. Waltner professzor még egy ügynök jelentésében fordul elő,
jó későn, 1959. június 29-én. A „Bakony” fedőnevű besúgó az orvoskari MEFESZ egyik
szervezőjéről, Nitsovits Jenőről jelentett, s ennek kapcsán beszélt a professzorról. „Nicsovits Jenőt – írta vagy mondta – 1956. októberében ismertem meg. Akkor ő V. éves orvostanhallgató volt, és mint évfolyamküldött képviselte az V. éves Grynæus Tamással együtt
a MEFESZ-t. Részt vett az egyetemi »forradalmi bizottság«-ban. A bizottság vezetője Waltner Károly professzor volt, aki az V. éveseket oktatta, így Nicsovits igen sokat érintkezett
Waltnerral. Úgy emlékszem, hogy Nicsovits és Grynæus osztották szét a Waltner által felajánlott pénzt a hallgatók között.” A továbbiak már csak Nitsovits és Grynæus tevékenységére vonatkoztak.
Ekkor már ez a jelentés aligha érdekelte a rendőröket. Föltevésem szerint Waltnert
helyben a rektor, a pártkörökben is nagy tekintélyű Petri Gábor, országosan pedig szakmájának, a gyermekgyógyászatnak olyan pártszempontból is feddhetetlen képviselői, mint
Sárkány Jenő108 és Kemény Pál109 megvédelmezték.
Még 1964-ben sem „szállt le” a politikai rendőrség az akkor már régen nyugállományban levő Waltner Károlyról:

107

108

109

Perbíró József így emlékezett: „Amikor visszagondolok a forradalmi események és megtorlási
időszak emberi magatartásaira, nem felejtkezhetem [meg] azokról, akik veszélyek vállalása elől
sem hátráltak meg. Ezen a téren elöl járt dr. Waltner Károly, a gyermekklinika professzora, aki
klinikáján külön szobát adott számomra, hogy a magánlakásomon mutatkozó zaklatások alól
mentesítsen” (Ötvenhat Szegeden – emlékeimben. Szeged, 1989. 52).
Sárkány Jenő (1913–1990) 1941-ben szerzett gyermekorvosi szakképesítést. 1946-től a pesti gyermekklinika tanársegéde, adjunktusa, 1953-tól a Heim Pál Gyermekkórház igazgató főorvosa,
1964-től a pesti orvosegyetem tanszékvezető tanára. Waltner Károly tisztelője, barátja, védelmezője.
Kemény Pál (1913–2001) gyermekorvos, a pesti gyermekklinika tanársegéde, adjunktusa; c. egyetemi docens, 1958-tól nyugdíjazásáig, 1982-ig a Madarász utcai gyermekkórház igazgatója. Szabolcsi Gábor hírhedt cikke után, 1957 májusában, még mint a pesti egyetem adjunktusa, a Délmagyarország szerkesztőségének írt négyoldalas levélben szállt síkra Waltner Károlyért. E levél
másolatát 2000-ben megküldte Hencz Péternek, és gratulált a Gyermekgyógyászat c. szakfolyóiratban Waltnerról megjelent megemlékezéséhez. Hencz Péternek köszönöm a másolat másolatát. Érdemes lenne közzétenni.

2006. november

63

CSONGRÁD MEGYEI RENDŐRFŐKAPITÁNYSÁG
POLITIKAI NYOMOZATI OSZTÁLYA
„SZIGORÚAN TITKOS!”
Jóváhagyom:
Olvashatatlan aláírás őrgy.
Felülvizsg. biz. elnöke.
HATÁROZAT
Megvizsgáltam Dr. Waltner Károly (Lovrin, 1894. júl. 20. a: Glasz Erzsébet) Szeged,
Hajnóczy u. 15. sz. foglalk.: nyug. orvosegyetemi tanár nyilvántartási anyagát és megállapítom, hogy a 0033 számú miniszteri parancs alapján nyilvántartási kategóriát képez, mivel
[az] 1956-os ellenforradalom idején az Orvostudományi Egyetem „forradalmi” tanácsának elnöke volt. Az egyetemi gyűléseken szorgalmazta az egyetemi hallgatók
felfegyverzését és a szovjet csapatok elleni fegyveres harcot. „Keresztény Párt” néven ellenforradalmi párt szervezését kezdeményezte. Az ellenforradalom leverése
után Perbíró Józsefet a szegedi „forradalmi bizottság” elnökét a felelősségrevonás
elől klinikáján rejtegette.
Fentiek alapján határozatot hoztam nevezettnek a OD–2255, V–143357 számú dossziékban alapnyilvántartásba[n] való meghagyására.
Szeged, 1964. év október 28. nap.

dr. Jójárt István110 r. hdgy.
operatív tiszt

Felülvizsgáló bizottság
véleménye: alap nyt.
Szeged, 1964. dec. hó. 5. nap.
Bizottság tagjai:
Szalma Ferenc r. őrgy.
Olvashatatlan aláírás
Bóka István r. szds.
Meglehet, hogy Waltner Károly a politikai rendőrség különleges figyelmét haláláig
magára vonta.
Medgyesi Endre ügye
A Délmagyarország 1957. június 16-i számában jelent meg Szabolcsi Gábor hírhedt sorozatának utolsó cikke Kázmér, az elmozdíthatatlan tétova cézár címmel. A kipellengérezett Medgyesi Endrének, az orvosegyetemi gazdasági igazgatónak még a régi nevét (Reck)
is szemrebbenés nélkül leírta. Azzal gúnyolta, hogy betöltött állásához illő szakértelme so110

Jójárt István (1926–1980) az újszegedi tanítóképzőben Bálint Sándor tanítványa volt; 1948-ban
szerzett oklevelet. 1965-ben főhadnagyként a tanára elleni bűnügy egyik eljáró tisztje. Házkutatásában résztvevője. L. Péter László: A célszemély: Bálint Sándor. Szeged, 2004. 124, 359.

64

tiszatáj

hasem volt, ezért vásárolt röntgengépet oda, ahol nem volt rá szükség, de nem vett annak
a klinikának, amelyiknek kellett volna. Párttag volt, de kizárták, munkaköréből azonban
nem távolították el. Vádolta, hogy (mint Fodor Gábor) besúgókat szervezett a dolgozói
közt, sőt nem átallott hallgatózni egy-egy ajtó előtt. Legfőbb vétke neki is az volt, hogy „kiszórta hivatalából azokat az embereket, akiknek eltávolítását a Világnézet ellen támadók
tőle követelték…” Jellemző Szabolcsira, hogy legtöbb „Kázmérnak” ez volt a legkevésbé
megbocsátható tette.
Végül azon háborodott föl, hogy Medgyesi „még ma is szilárdan ül a helyén”. „Sőt.
Újabban a Világnézeten kívüli élharcos világnéző szerepét játssza.” Ideje lenne, úgymond,
hogy hivatalát „kázmértalanítsák”.
Szabolcsi följelentésének – mert mi más volt ez a cikke is – hamarosan meglett az
eredménye. Örülhetett, hogy nem hiába írta mérgezett tollú karikatúráit. Medgyesi Endrét augusztus 17-én eltávolították az orvosegyetemről.
Hozzájárult ehhez Fábián Noéminak, az orvoskari dékáni hivatal tisztviselőjének már
többször idézett július 10-i jelentése is. Jellegzetes dokumentuma a korabeli légkörnek.
Szépen összeszedte a gazdasági hivatal balos figuráinak sérelmeit. Nagyon tanulságos így
együtt egy viszonylag zárt intézménynek a forradalom alatt és után kialakult szerkezete.
Mivel mindeddig hasonló tüzetes leírás nem került nyilvánosságra, 1956 történetére szociológiai szempontból is általánosítható tanulságai vannak.
Azzal kezdte, hogy a gazdasági igazgató összehívta hivatalának dolgozóit: „Éppen a
G. H.-ba készültem október 23-án v. 24-én, amikor Pető Istvánnal talélkoztam a Kárász
utcában, aki megállított, hogy ne menjek be, mert valószínűleg rám is rövidesen sor kerül.
Ugyanis Medgyesi igazgató felfüggesztette őt, és sztálinistának nevezte. Felfüggesztését
azzal indokolta, hogy a nemzeti zászlót gyalázó kijelentést tett, sőt [az igazgató] motorkerékpáros küldöncöt küldött az egyik klinikára, hogy a tanút behozza a gyűlés elé.
Medgyesi igazgató még akkor azt is mondotta, még egy sztálinista van az egyetemen, és az
én nevem említette, aki szintén zászlógyalázó kijelentést tett tudomása szerint, de én nem
az ő hatáskörébe tartozom. Pető elvtárs ennyit tudott az akkori gyűlésről elmondani, mert
Medgyesi felszólította, hogy azonnal hagyja el a G. H.-t. November 1-[j]én Papp Péter
elvtárssal találkoztam, aki elmondotta, hogy őt is leváltották eddigi beosztásából, és csoportvezető helyett beosztott lett. Őt és Almási Endrét, a két munkáskádert Medgyesi váltotta le. Vadas György G. H. dolgozótól hallottam azt is, hogy őt »vésztörvényszék« elé állították, mert állítólag feljelentett egy Moha Ernő nevű embert, aki népi demokráciaellenes kijelentéseket tett, és ezért őt néhány hónapra bezárták. Vadas felelősségre vonásáról
Medgyesi tudott. A forradalmi munkástanács elnöke a G. H.-ban Medgyesi igazgató volt,
és tudomásom van arról, hogy Boros Ferenccel együtt intézték a nagyobb horderejű ügyeket, a munkástanács többi tagjával csak az utasításokat, illetve határozatokat közölték, és
csak a kevésbé fontos dolgokat beszélték meg együtt. Medgyesi tette az ellenforradalom
alatt magasabb beosztásba Liliom Károlyt, aki ismert volt gúnyos megjegyzéseiről, amit
rendszerünk ellen tett, kocsmáros fia, ő [Medgyesi] nevezte ki osztályvezetőnek Lénárd
Eduárdot, aki szintén tagja volt a munkástanácsnak, és annak a bizonyos »vésztörvényszéknek elnöke«, Boros Ferencet, aki szintén aktívan vett részt a G. H. területén lévő ellenforradalmi eseményekben, Solymos Györgyöt is magasabb beosztásba helyezte több fizetéssel. Jó néhány olyan embert léptetett elő, és adott nekik fizetésemelést, akikről köz-

2006. november

65

tudomású volt, hogy népi demokráciánknak nem hívei, és ott tettek a rendszer ellen megjegyzéseket, ahol lehetett, a G. H.-n belül destruktív tevékenységet fejtettek ki. Mint a GH
igazgatója [Medgyesinek] módjában lett volna megakadályozni egyes aktív ellenforradalmárok viselkedését, de nem tett semmit lecsillapításukra, hanem amint a G. H.-beli dolgozók elmesélték, háttérből ő irányított minden tevékenységet. November 4-e után a néma
tüntetés alkalmával (ha valaki az utcára megy, az Kádár híve) Medgyesi igazgató du. 2–3
között bezáratta a GH kapuját. Tóth Ernőné ki akart menni, de a kapus nem engedte, és
Papp Péternek azt mondotta, hogy utasítást kapott a kapu bezárására. Amikor Papp felelősségre vonta Medgyesit, miért záratta be a kaput, ő azt felelte erre: »Miért ne?« A munkáskádereket nem volt hajlandó visszavenni, illetve beosztásukba visszahelyezni, csak
a minisztérium és a párt többszöri közbelépésére májusban. November 4-e után Lazur
Barnát111 ő vette fel a G. H.-ba, és a légó112 függetlenített parancsnoki beosztásába akarta
helyezni, végül is a GH raktárosa lett. Lazur Barnát is a párt követelésére a márciusi racionalizáláskor sikerült csak eltávolítani a többi ellenforradalom alatt magukat exponáló
személyekkel együtt. Medgyesi azt a kijelentést tette később, hogy a munkáskádereket
azért váltotta le, mert meg akarta őket így védeni, neki köszönhetik az életüket. Medgyesi
azt a kijelentést tette Tanács János volt személyzeti vezetőnek, miért jöttek be az oroszok,
miért avatkoznak az ügyünkbe, a magyarok maguk is elintézték volna azt? – Az egyetem
területéről az ellenforradalom alatt eltávolított elvtársakat, miután rendelet kötelezte az
egyetem vezetőit, visszavették, de Medgyesi nem a rendelkezés szerint olyan fizetéssel,
mint eredeti, ellenforradalom előtti beosztásukkor volt, hanem lényegesen kevesebb fizetést adott Tanács János személyzeti vezetőnek, Tóth Ernőnének, aki a Tanulmányi Osztály
káderese volt, fizetéséből a rendelkezések ellenére 100 Ft-ot levont.”
Csöppben a tenger. Egy intézményben – bizonyára tipikusan – így zajlottak le 1956 és
1957 viszontagságai.
A hóhért akasztják
Glédics Ábel hiába buzgólkodott a Kádár-féle ellenforradalom kezdetén, hogy kiérdemelje
a helyi pártvezetőség elismerését, és elnyerje Baróti Dezső irodalomtörténeti tanszékét.
Minden bizonnyal éppen túlbuzgóságával hívta föl magára a figyelmet. Valószínűleg utóbb
kellemetlenné vált az egyoldalú, szektás, nem csupán az értelmiséget, hanem általában
a józan lakosságot taszító tevékenysége, s kezdték megkaparni a múltját. Amelyben jócskán
volt takargatni való. Molnár István százados, a politikai nyomozó osztály V. alosztályának
vezetője 1959-ben ki is adta az utasítást ügynökének, a „Szigeti” fedőnevű Szentgyörgyi
Károlynak (1920–1990), hogy adjon pályaképet Szabolcsiról, akit az egyetemről és a katolikus ifjúsági mozgalomból egyaránt jól ismert. Mivel Szabolcsi nem csak 1956 és 1957
szegedi históriájának hérosztratoszi figurája, hanem a Szegedi Egyetemi Ifjúság (SZEI)
történetének, a Tiszatáj csaknem évtizedének, a szegedi művelődés- és irodalomtörténet-

111

112

Lazur Barna (1930–1999) honvéd főhadnagy, az egyetem katonai tanszékének oktatója, a szegedi
nemzetőrség főparancsnoka. 9 évre ítélték (Bálint László: Ki kicsoda, 64. – Bálint László: 1956,
névmutató szerint).
Légoltalmi szolgálat.

66

tiszatáj

nek is kulcsfigurája volt, nem érdektelen, mit jelentett róla 1959. május 8-án hasonszőrű
társa. A tárgy egyértelműen: Szabolcsi Gábor ügye.
1943 tavaszán, amikor a Szegedi Egyetemi Ifjúsági Egyesület (SZEI) virágkorát élte,
Nyéki113 Gyula és Szabolcsi Gábor teljes erővel folytatták az egyetemi ifjúság szervezését
antiszemita uszítással. Nyéki Gyula a SZEI elnöke volt. Nyéki és Szabolcsi mint vezetőségi tagok, a SZEI részére vezető egyéniségeket szerveztek a szakosztályok részére. Szabolcsi egy Szentgyörgyi Károly nevű, ekkor III. éves egyetemi hallgatót arra akarta rászedni, hogy vállalja el a SZEI vallási (hitbuzgalmi) szakosztály[ának] vezetését. 114
Igénybe vették ezzel kapcsolatban Izay Géza115 jezsuita pátert is, aki szintén fölkereste
Szentgyörgyit. Oly erőszakosak voltak, hogy Szentgyörgyi már kénytelen volt kerülni
őket, ahol meglátta valamelyikőjüket, mert azzal fenyegették, ha nem vállalja el, akkor
kizáratják az egyetemről, mert nem mer színt vallani, biztos van valami zsidó beütése,
és mint vezető embernek utána néznének a rokonságának.116
1944-ben Nyéki és Izay nyugatra menekült. Izay belépett a francia kommunista papok közé.117 Szabolcsi Gábor a felszabadulás után bujdosni volt kénytelen, mert a szovjet
biztonsági szervek keresték. Először a szegedi jezsuiták bújtatták, majd a kunszentmártoni karmeliták. A feleségét118 pedig a pusztamérgesi apácák rejtegették. Kovács Imre,119
jelenleg a rókusi plébánia káplánja, parasztlegénynek öltözve, karonfogva vezette Szabolcsinét, amikor Pusztamérgesről a férjéhez vitte, természetesen az is parasztasszonynak volt álcázva. Ezt a körülményt maga Kovács mesélte el, amikor szidta Szabolcsit,
hogy milyen gazember lett.
Szabolcsi Gábor a SZEI-ben a hitbuzgalmi szakosztály vezetője volt. A SZEI hitbuzgalmi szakosztálya szorosan együttműködött az egyház által vezetett Kalot120 és Kalász121 egyesülettel. Innen volt jó viszonyba[n] Szabolcsi Gábor dr. Hunya Benedekkel,122
aki akkor a szegedi Kalot népfőiskola igazgatója volt. Hunyával még később a felszabadulás után is, hisz tőle kért kölcsön bútorokat, amikor visszakerült Szegedre.
Szabolcsit mint kétkulacsos értelmiségit tartja nyilván mindenki, aki ismerte a múltban, mert ő annyira exponálta magát a fasiszta rendszerben mint diákvezér, és minden
átmenet nélkül jelent meg a felszabadulás után, hogy ismerősei azt mondják róla, hogy
113
114

115

116
117
118
119

120
121
122

Helyesen Nyikos Gyula (*1919) (eredetileg Strauss) az Egyesült Államokban ny. főiskolai tanár.
Nem véletlenül: Szentgyörgyi korábban kispap volt, a szegedi hittudományi főiskola hallgatója,
de kilépett, s ez után lett bölcsészhallgató.
P. Izay Géza S. J. (1916–?) 1942-ben lett áldozópap, szegedi egyetemi lelkész. 1944-ben részt vett
a fővárosban a német- és nyilasellenes ellenállási mozgalomban. 1946-ban Franciaországba távozott, kilépett a rendből, világi papként (a franciák számára kiejthetőbb George keresztnévvel)
szolgált tovább.
Ez képtelenség: Szentgyörgyi 1959-beli túlbuzgóságából született legendája!
Izay páter csak 1946-ban hagyta el az országot, és lett francia „munkáspap”.
Felesége Torontáli Katalin volt. A katolikus ifjúsági mozgalomban ismerkedtek meg.
Kovács Imre (1923–1971) r. k. segédlelkész a meghurcolt és börtönbe zárt szegedi papok egyike.
Vö. Péter László: Szegedi számadás, névmutató szerint.
Helyesen: KALOT = Katolikus Agrárifjúsági Legényegyletek Országos Testülete.
Katolikus Lánykörök Szövetsége.
Hunya Benedek P. Hunya Dániel S. J. (1900–1957) öccse, a csanádi egyházmegye szolgálatában
álló világi tisztviselő, 1945 után a Tiszatájat is előállító Szent Gellért Nyomda igazgatója.

2006. november

67

osztályának szervezett árulója, azért, hogy saját bűneit takargassa. A legkártékonyabb
áruló, mert félművelt ember, akinek van esze, hogy hogyan kell ártani a másiknak. De
nem annyira művelt, hogy a rendszer tudásánál fogva alkalmazza és favorizálja, hanem csak azért, mert osztályának árulója. Ezt a megnyilatkozást Papp János,123 a Somogyi-könyvtár egyik dolgozója mondta, aki annak idején együtt járt Szabolcsival az
egyetemre.
Tanulságos Molnár százados értékelése: „Ügynökünk jellemzése – amit Szabolcsi Gábor[ral], a Tiszatáj irodalmi lap szerkesztőjével kapcsolatban készített – értékes adatokat
tartalmaz Szabolcsi G. múltbeli politikai tevékenységére vonatkozóan. A jelentésből megállapítható, hogy Szabolcsi G. jelenlegi pol. magatartása sem teljes őszinteségből fakadó –
ezt egyébként más hálózati adatok alátámasztják.”
Nem tudható, hogy ezt a tanulságot a politikai rendőrség megosztotta-e város vagy
a megye politikai vezetésével. Ha igen, miért nem történt semmi: Szabolcsi tovább szerkesztette a Tiszatájat, tovább mérgezte a szellemi közéletet írásaival, mindaddig, amíg
a Tiszatáj Kiskönyvtár körüli anyagi ügyekbe bele nem bukott, s eltávozott Szegedről. De
a fővárosban is talpra állt; kritikákat írt a Népszavába, sőt időnként a Népszabadságba is.
Szentgyörgyi túlzottan elfogult, netán irigy volt vele szemben: Szabolcsi okos, művelt,
jótollú publicista és irodalomtörténész volt; a József Attila-kutatásban érdemeket szerzett.
A gerincével volt baj. Testi értelemben is, ezért ment idő előtt rokkantnyugdíjba, jelképesen is: valóban gonosz ember volt.
Ilyen gátlástalan figurák kellettek 1956 után a megtorlás szellemi alátámasztására. Ez
mindennél jobban jellemzi a Kádár-rendszert.

*
Az 1956. évi forradalom a Szegedi Orvostudományi Egyetemen természetesen nem
korlátozódott a sebészeti és a gyermekklinikára meg a gazdasági hivatalra: más klinikákon
és intézetekben is kiemelkedtek vezető egyéniségek, akiknek utóbb e tevékenységük miatt
el kellett hagyniuk munkahelyüket, a várost, netán az országot is. Eddig a most közzétett
rendőri és ügynöki jelentések adtak számot néhány jelentős közszereplő sajnos jórészt feledésbe merült helytállására, bátor magatartására.
A történeti kutatást soha sem lehet befejezni, csak abbahagyni.
Még inkább: folytatni.

*
A jórészt feledésbe merült nevek azonosításában Beck Mihályné, Fazekas Tamás,
Gaizer Ferenc, Hoffmann János, Lázár György, Minker Emil, Némethné Birkás Márta,
Scultéty Sándor, Simon Miklós, Szilágyi György és Varga Tiborné segítségét köszönöm.

123

Papp János (1920–1987) gimnáziumi tanár, a Radnóti gimnáziumot egészségi okokból hagyta
ott, és lett 1958–1980 közt a Somogyi-könyvtár munkatársa.

68

tiszatáj
M AGYARÁZATOK

Ady tér = a Szegedi Tudományegyetem Bölcsészettudományi Karának épülete (Egyetem u. 2.)
Állambiztonsági Szolgálatok Történeti Levéltára = őrzi az ügynöki jelentéseket és a Belügyminisztérium III/III. osztályának nyomozói jelentéseit.
Amerika Hangja = rádióállomás az USA kormányának költségén
ÁVH = Államvédelmi Hatóság; 1950–56 közt önálló szervezet
DISZ = Dolgozó Ifjúság Szövetsége; a kommunista párt (akkor Magyar Dolgozók Pártja) ifjúsági szervezete 1950–56 közt
GH = a Szegedi Tudományegyetem Gazdasági Hivatala
Horthy Miklós (1868–1957) ellentengernagy, Magyarország kormányzója (államfője) 1920–44 közt
Horthy-korszak = Magyarország története 1919 és 1944 közt
Kádár János (1912–1989) pártmunkás, 1948–50-ben belügyminiszter; 1951–54-ben börtönben;
1956-ban Nagy Imre kormányának minisztere; november 4-től miniszterelnök, az MSZMP első
titkára.
Kádár-korszak = Magyarország története 1956 és 1989 közt
Kádiiskola = pártiskola
KISZ = Kommunista Ifjúsági Szövetség; a kommunista párt (akkor Magyar Szocialista Munkáspárt)
ifjúsági szervezete 1957 és 1990 közt
Kommunista Kiáltvány = Marx Károly és Engels Frigyes összefoglalása a tudományos szocializmus
alapjairól (1847)
kulák = az oroszból a magyarba is átterjedt, gazdag parasztot, nagygazdát jelentő szó
Marxista tanszék = A Szegedi Tudományegyetem Marxizmus-Leninizmus Tanszéke 1949–90 közt
MDP = Magyar Dolgozók Pártja; a kommunista párt neve 1948 és 1956 közt
MEFESZ = Magyar Egyetemisták és Főiskolások Szövetsége; eredetileg MEFSZ; az E ejtéskönnyítőül
került a rövidítésbe; később az Egységes jelző rövidítésének fogták föl
Mindszenty József (1892–1975) zalaegerszegi plébános; 1944-től veszprémi megyés püspök; 1945-től
esztergomi érsek, prímás, 1946-tól bíboros. 1948–56 közt börtönben, utána az amerikai követségen; 1971-ben kiengedték az országból, Ausztriában élt.
MSZMP = Magyar Szocialista Munkáspárt; a kommunista párt neve 1956 és 1990 közt
Nagy Imre (1896–1958) pártmunkás, 1945-től földművelési miniszter, belügyminiszter, párttisztviselő; 1953–55 közt miniszterelnök; ekkor kizárták a pártból. Az 1956. évi forradalom fő követelése az ő visszatérése volt. Október 24-étől november 4-éig miniszterelnökként a forradalom élén
állott. A jugoszláv követségre menekült, de onnan fogságba hurcolták, majd kivégezték.
Rákosi Mátyás (1892–1971) pártmunkás; 1919-ben és utána viselt dolgaiért 1925–40 közt börtönben
volt, ekkor az 1848–49-i zászlókért cserében kiengedték a Szovjetunióba. 1945-ben mint a kommunista párt főtitkára tért vissza. Később „első titkár”; 1952–53-ban miniszterelnök. „Sztálin legjobb magyar tanítványa.” 1956. július 18-án leváltották, és ismét a Szovjetunióba távozott. 1962ben párttagságától is megfosztották.
Rákosi-korszak = Magyarország története „a fordulat évétől”, 1948-tól 1956-ig .

2006. november

69

POMOGÁTS BÉLA

Ötvenhat és a harmadik út
Egy történelmi évfordulónak mindig számvetésre kell (kellene) késztetnie az utókort, ez
volna az ünneplés hitelesebb és eredményesebb változata. Emlékművek felavatása, zászlós
felvonulások megrendezése, ünnepi beszédek magasan lobogó retorikája még nem elég,
számtalan példát tudunk felsorakoztatni a 20. századból, akár a két világháború közötti
korszakból, akár a mögöttünk lévő másfél évtizedből (a kommunista uralom négy évtizedéről nem is beszélve!) midőn az ünneplés inkább azt a megfontolást szolgálta, hogy elfedje, mitsem azt, hogy megvilágítsa a nemzeti ünnepek valódi jelentőségét, és leginkább
arra irányult, hogy elfojtsa az ünnep igazi üzenetét. Ebben a tekintetben vagyok elégedetlen az ötvenhatos magyar forradalom és nemzeti szabadságharc ünneplése körül szerzett
tapasztalataimmal, hiszen nem egyszer kellett szembesülnöm azzal az élménnyel, miszerint a megünnepelt történelmi esemény valóságos természetét, jelentőségét és tanítását
elfedte vagy éppen eltorzította az állami protokoll, meg persze az a nem egyszer komikus
jelleget öltő huzakodás, amely a politikai színtéren, az egymással versengő pártok között
az ünnep értelmezése tekintetében kialakult.
A magyar forradalom és szabadságharc igen sokak véleménye szerint máig sem kapta
meg azt a széles körű: társadalmi méretekben hatékony eszmei elismerést és erkölcsi
megbecsülést, amelyre történelmi jelentőségének következtében joggal igényt tarthat. Magam is osztom ezt a nézetet, jóllehet tudom, hogy 1956 emlékét külön törvényben örökítette meg a magyar országgyűlés (mi több, ez a törvény volt a demokratikus parlament
első határozata), méltó piedesztálra emelte az állami megemlékezés és a politikai retorika.
Ötvenhat erkölcsi és politikai örökségének társadalmi birtokbavételét: eleven szellemi és
morális erőforrásként történő felhasználását hiányolom. 1956 máig sem vált azzá az
eleven hagyománnyá, amelyre biztos társadalmi demokráciát és nemzeti megújhodást
lehetne építeni.
Máig elmaradt a történések nemzeti-társadalmi „birtokbavétele”, amelyben például
a Rákóczi Ferenc nevéhez fűződő szabadságharcnak a 19. század közepétől része volt, vagy
amelyet 1848 forradalma valójában mindig is élvezett. Igen tanulságos az, hogy a magyar
iskolásoknak ma sincs teljes és hiteles képe 1956 eseményeiről és törekvéseiről, illetve az,
hogy néhány esztendeje egy közvéleménykutatásnak arra a kérdésére, miszerint a megkérdezettek kiket tartanak a nemzeti történelem legnagyobb alakjainak, a forradalom eltiprásában vezető szerepet játszó Kádár János (emlékezetem szerint Mátyás király és Kossuth Lajos társaságában) az első három helyezett között kapott szerepet.
Akik átélték 1956-ot, és résztvevői vagy tanúi voltak az akkori eseményeknek, azok
mára szinte csak a saját ötven hatjukra emlékeznek, saját történelmi élményüket szeretnék egyetemes szellemi erőforrásnak tekinteni. A történetírókat pedig 1989-től kezdve

70

tiszatáj

mindmáig kísérti az akkori események aktualizálásának ideológiai-politikai késztetése,
mintha a magyar forradalom nem máig érvényes történelmi példa volna, hanem jelen
idejű törekvések előzetes igazolása, amelyet mai csoportérdekek szerint lehetne felhasználni és kisajátítani.
Amióta ötvenhat emléke és öröksége – az 1989–1990-es átalakulások érintésére –
mint egy óceán alatt alvó vulkán felemelkedett a kényszerű és önkéntes történelmi amnézia fölé, a magyar forradalom ösztönös stratégiájának (ösztönösről beszélek, mert az utca
forradalmának, milyen 1956 is volt, programszerű stratégiája nem szokott lenni!) és történelmi karakterének több magyarázata is született. Az értelmezések horizontja nagyjából
a „szocialista” forradalom minősítésétől a „polgári” forradalom minősítéséig tartó sávot
fogja át. (Akadtak kevésbé hiteles és mértéktartó magyarázatok is, amelyek az ötvenhatos
forradalmat egyenesen a két világháború közötti politikai és társadalmi rendszer helyreállítási kísérleteként próbálták értelmezni, talán nem meglepő, hogy ezek az értelmezések
korábban a hivatalos kádárista propaganda, később a radikális jobboldali áramlatok műhelyeiben jöttek létre – valójában ezektől a magyarázatoktól el is tekinthetünk!). Következésképp nyilvánvaló, hogy az ötvenhatos eseményekre irányuló értelmezéseknek mindig
időszerű ideológiai és politikai üzenetük volt.
A késő kádárista időkben és a rendszerváltozás idején erősen tartotta magát, legalábbis a saját megújulását kereső magyar baloldalon, az az értelmezés, miszerint az ötvenhatos
magyar forradalom (hasonlóan az 1968-as csehszlovák demokratikus kísérlethez és az
1981-es lengyel munkásmozgalomhoz) valójában „szocialista” forradalom volt, sőt tulajdonképpen a huszadik század egyetlen hiteles „szocialista” munkásforradalma, minthogy
az orosz 1917-es októberi vagy a magyar 1919-es márciusi bolsevik hatalomátvétel nem
forradalom volt, hanem államcsíny, az 1947 utáni közép-európai kommunista rendszerek
pedig még kevésbé forradalmi úton jöttek létre, mindenütt a hatalom megszerzésére törekvő kommunista pártok – a szovjet hadsereg és politikai rendőrség hathatós közreműködésével – ragadták magukhoz, nem egy esetben (mint Magyarországon, Lengyelországban és Csehszlovákiában) kíméletlen és erőszakos eszközökkel a kormányzást.
A magyar ötvenhat „szocialista” jellegét hangoztató nézetet leginkább markánsan
a magyar forradalom áldozatos munkával tevékenykedő angol krónikása: Bill Lomax képviselte, akinek Magyarország 1956-ban című könyve 1976-ban angolul, 1982-ben pedig
magyarul jelent meg (ez utóbbi Krassó György fordításában, a párizsi Magyar Füzetek kiadásában). Bill Lomax, a Magyar Nemzetnek adott interjújában, még 1989-ben is ezt a nézetet vallotta, mint mondotta: „Ami 1956-ban történt, az nem szocializmusellenes ellenforradalom volt (…), hanem épp ellenkezőleg, az 56-os események sokkal inkább szocialisták voltak, mint bármi más, ami 1945 óta – vagy az egész évszázadban – Magyarországon
történt.”
Ez az igen határozottan baloldali értelmezés természetesen mindinkább elhalványult,
már a kilencvenes évek elején, minthogy a „szocializmus” fogalma – a kommunista párturalom bűneinek és felelősségének nyilvános bírálata következtében – jórészt pejoratív
vagy legalábbis kétes színezetet kapott, és még a baloldalon sem akadt olyan politikai erő,
amely a „demokratikus szocializmus” jelszavát használni vagy definiálni próbálta volna.
Hadd érintsem itt egy egészen közeli tapasztalatomat. Néhány hónapja több barátommal
együtt, akik annak idején szerepet vállaltak a Mefesz (Magyar Egyetemisták és Főiskolá-

2006. november

71

sok Egységes Szövetsége) létrehozásában, majd nyugati emigrációs működtetésében, létrehoztunk egy emlékbizottságot, amely az egyetemista szervezet tevékenységét kívánja
megörökíteni. Összegyűjtöttünk néhány dokumentumot (nyilatkozatot, szabályzatot) 1956
novemberéből, decemberéből, és mind nagyobb zavarral tapasztaltuk, hogy ezek a dokumentumok rendre a szocializmus, persze az „igazi” vagy „demokratikus” szocializmus mellett foglaltak állást. Vajon milyen félreértésekre és ellenkezésre kell számítanunk akkor,
midőn a szocializmus már csak szitokszóként használatos?
Tapasztalataim szerint, bizonyára ezzel összefüggésben, ötvenhat történelmi jelentőségének és jellegének értelmezése során mindinkább tért nyertek azok a nézetek, amelyek
a forradalmi eseményeket egyféle „polgári” értékrend és gazdasági-politikai szisztéma helyreállításának távlatában kívánták látni és elhelyezni. Ez mára azt jelenti, hogy több politikus, illetve (a jelenlegi magyarországi ellenzékhez közeli) politikai elemző 1956-ot mint
„polgári” forradalmat határozza meg, mindenekelőtt antikommunista törekvéseit állítja
előtérbe, és amellett nyilatkozik, miszerint a magyar forradalom a tőkés gazdasági rend és
a nyugat-európai mintájú kapitalista társadalmi berendezkedés helyreállítását vagy életrehozását tekintette stratégiai céljának, és ennyiben valójában az 1989 (és még inkább 2000
után) kialakult hazai társadalmi formációt készítette elő.
Pedig ha pusztán a történelmi tényeket vizsgáljuk, akkor azt kell mondanunk, valószínűleg egyik sarkított megközelítés sem hozhat teljesen hiteles értelmezést. Legalábbis
a forradalom legfontosabb törekvéseinek és (ismétlem: ösztönös) stratégiájának megítélésében. A magyar ötvenhat ugyanis alighanem az elméleti-politikai síkon még egyáltalán
nem (vagy alig) vizsgált „harmadik utas” forradalmak nagyszabású és hiteles példája volt.
Ebben a nemben alighanem az egyedüli. Az úgynevezett „harmadik utas” törekvések és elképzelések mérlegelése nélkül, legalábbis az én (kortársi és résztvevői tapasztalataim
nyomán kialakított) véleményem szerint, ötvenhat igazi jellegét és jelentőségét nem is lehet megérteni. Akárhogyan is tanulmányozom az egykori (ötvenhatos) dokumentumokat:
az írók, a diákbizottságok, a munkástanácsok iratait, és a forradalmi lapok publicisztikáját, mindenütt és következetesen az „igazi”, a „demokratikus” szocializmus jelszavával és
eszményével találkozom.
A szocializmus fogalmát (és hagyományát) éppen ezért mindenképpen el kell választani attól a gazdasági, társadalmi és politikai gyakorlattól, amely a szovjet birodalomban
és csatlósállamokban bevezetett rendszer következménye volt. A szovjet elméletet és gyakorlatot, ahogyan ezt Lenin kialakította és Sztálin, valamint utódai megvalósították,
ugyanis fényévnyi különbségek választották el a szocializmustól attól az ideájától, amely
eredetileg az emberi szabadság és a társadalmi igazságosság pilléreire épült, és amelyet,
mondjuk ki nyíltan, először a krisztusi tanítás, majd a keresztény hagyomány, később az
európai humanizmus, a felvilágosodás, a francia forradalom eredeti (és nem a jakobinus
diktatúra által eltorzított) tanítása, a 19. század romantikus demokratizmusa, majd a 20.
század szociáldemokráciája és keresztényszocializmusa hirdetett és képviselt. Ezek a tanítások és mozgalmak élesen szembenálltak azzal az ideológiával és politikai gyakorlattal,
amelyet a szovjet berendezkedés létrehozott, miközben éppen a szocializmus eszméjének
eredeti értékeit semmisítette meg. (Ahogyan különben a „másik” oldalon a nemzeti szocializmus a klasszikus, 19. századi nemzeti gondolat, a fogalom eredeti értelmében használt nacionalizmus hagyományát diszkreditálta, ennek értékeit pusztította el. A valódi

72

tiszatáj

bal- és a valódi jobboldal definíciója során tehát élesen el kell határolódni mind a kommunizmustól, mind a fasizmustól.)
De térjünk vissza az ötvenhatos forradalom politikai örökségének elemezéséhez. Nem
tudom, foglalkozott-e ezzel valaki, nekem mindinkább erősödő meggyőződésem, hogy az
ötvenhatos forradalom leginkább hiteles stratégiai értelmezése Németh László akkori (és
persze korábbi) írásaiban található. A „harmadik út” magyar elméletének és stratégiájának kétségkívül ő volt a leginkább tudatos kidolgozója és képviselője. Már jóval az ötvenhatos események előtt, például olyan tanulmányaiban és publicisztikai írásaiban, mint
A magyar élet antinómiái és a Töredékek a reformról, illetve A minőség forradalma,
a Nemzeti radikalizmus, a Marxizmus és szocializmus (amelyben különben a szocializmus
fogalmi körét leválasztja a marxista ideológiáról), a Lesz-e reform vagy a Sznobok és parasztok (egész sor más írásában is hivatkozhatom a harmincas–negyvenes évek terméséből, valójában az egész A minőség forradalma című gyűjteménynek ez volt az egyik vezető
szólama).
Németh László „harmadik útjának” és „minőségszocializmusának” gondolata arra
épült, hogy az individuális érdekek olykor féktelen érvényesítését lehetővé tevő liberális
demokrácia és a mindent a kollektívumnak (valójában persze az államnak és az államot
kezében tartó pártoligarchiának) alárendelő szocializmus (legyen ez „nemzeti” vagy „nemzetközi”, vagyis szovjet) helyett a társadalompolitikának és a magyar fejlődésnek egy
„harmadik utat” kellene találnia, egy „harmadik” társadalompolitikai modellt és stratégiát, amely mintegy egyesíti az egyéni szabadság és a közösségi társadalomépítés értékeit,
és össze tudja egyeztetni az individualizmus és a kollektivizmus programjait. Természetesen a „harmadik út” stratágiája nem e két előbbi valamiféle „vegyületét” kínálja fel, hanem
egy merőben új megoldást, amelynek lényege talán abban áll, hogy a francia forradalom
óta az uralkodó eszmék szerepét betöltő „szabadság” és „egyenlőség” értékeit képes egyesíteni.
A „harmadik út” eszmei alapvetésére vállalkozó tanulmányok közül csak egyet idéznék
most, az 1934-ben keltezett Nemzeti radikalizmus szövegét, amely a következőkben határozza meg a Németh László által értelmezett szocializmus fogalmát: „Ez a szocializmus
elődeitől rend és valóság, állami és emberi változatok magasabbrendű egyensúlyozásában
különbözik. Az ember: természet. A társadalmi rend elszabadíthatja ezt a természetet: így
keletkezett a liberalizmus bozótja; mértani formákra nyirbálhatja: így nyírja fáit kockára
a huszadik századi etatizmus; a fák szabadsága és a kert terve közt csak helykijelölő és helyoltalmazó szerepet juttat a kertészollónak: erre az angol-kertészségre készül az új szocializmus. Ország és táj, nemzeti politika és csoportélet, tervgazdaság és egyéni kezdeményezés az ő szemében nem ellentétek. Az alárendelt dolgok viszonylagos önkormányzata nélkül sem sejtek és szervezetek, sem tagok és társadalom nem alkothatnak magasabb fajta
szerves életet.”
A „harmadik utas” elképzeléseket azonban nem lehet pusztán Németh László (vagy
általában a magyar népi mozgalom) eszmei és stratégiai törekvéseire leszűkíteni. Valójában mindazok a szellemi áramlatok és politikai csoportok, amelyek a huszadik századi
történelem rettenetes tapasztalatainak birtokában kerestek valamilyen lehetséges megoldást és távlatot – szemben a kapitalista világrend fenyegető individualizmusával és
a különféle (szovjet és náci) szocializmusok ugyancsak fenyegető kollektivizmusával –

2006. november

73

a „harmadik út” stratégiáját javasolják. Vagyis olyan stratégiát, amely egyaránt tekintettel
van a jobboldal és a baloldal hagyományos eszményeire, értékeire, egyeztetni kívánja ezeket, és önálló utat keres az individualista kapitalizmus és a kollektivista szocializmus
között.
Maga Németh László hivatkozik Ortega y Gasset történelembölcseleti értelmű tanulmányaira, továbbá a rangos francia folyóirat: a Nouvelle Revue Française és a német
nyelvű Die Tat című állambölcseleti és közgazdasági szemle tevékenységére, és hivatkozhatunk arra a német közgazdászra és politikai elméletíróra, tudniillik Wilhelm Röpkére is,
akitől Németh is tanult, és akinek A harmadik út című könyve (amely 1943-ban a kereszténydemokrata Barankovics István bevezetőjével magyarul is megjelent) magát a „harmadik út” fogalmát felvetette. Röpke különben könyvében össze is foglalja a „harmadik utas”
gondolat előzményeit, és ennek során például Sigmondira, Proudhonra, Chestertonra,
Borgesere, sőt Thomas Mannra, közöttük több keresztényszocialista gondolkodóra is hivatkozik.
A „harmadik utas” stratégiának a magyar gondolkodásban természetesen nem csak
Németh László és nem csak a népi mozgalom volt a kezdeményezője, hanem például számos polgári liberális, szociáldemokrata vagy a keresztény megújhodáson fáradozó vallásos gondolkodó is. Mondjak neveket? Például Jászi Oszkárra (aki maga a nem-marxista
szocializmus és a liberális demokrácia stratégiájának egyeztetésében látta a megvalósítandó gyakorlatot), Babits Mihályra, Hamvas Bélára, a szociáldemokrata Kéthy Annára,
a katolikus Sík Sándorra és Barankovics Istvánra a református Ravasz Lászlóra és a magyar
szellemi élet még nagyon sok más képviselőjére gondolok. Valójában a harmincas–negyvenes évek szellemi és politikai reformmozgalmai – a polgári radikálisok, a keresztény
reformerek, a népi írók, a szociáldemokraták – ennek a „harmadik utas” stratégiáénak az
igen széles sávjában helyezkedtek el.
Valójában ez a „harmadik utas” stratégia szabta meg a kisebbségi magyar közélet igen
befolyásos szellemi áramlatainak politikai filozófiáját is. Ezek a – többnyire a magyar népi
mozgalommal rokon „parasztdemokráciát” hirdető vagy a keresztény megujhodás szolgálatában álló mozgalmak – egyformán elutasították az egyéni érdeket mindennel szemben
érvényesíteni kívánó kapitalista berendezkedést és a diktatórikus kollektivizmust érvényesíteni kívánó szélsőbaloldali és szélsőjobboldali áramlatokat. Olyan erdélyi írókra és
közéleti személyiségekre gondolok többek között, mint Kós Károly és Tamási Áron vagy
éppen Márton Áron katolikus és Makkai Sándor református püspökök. Valójában az a szellemi stratégia, amelyet az erdélyi magyar irodalom, például a marosvécsi Helikon közössége hirdetett, a „harmadik utas” törekvésekkel állott szoros rokonságban.
Van azután ennek a magyar „harmadik útnak” egy hozzánk történelmi tekintetben
igen közel álló szellemi példája és öröksége is. Természetesen az ötven esztendeje lezajlott
magyar forradalomra gondolok. Talán nem kell különösebb apparátussal bizonyítani,
hogy a magyar ötvenhat résztvevői, ha tömeges manifesztációkon és a fegyveres harcon
kívül eszméik kinyilvánítása révén is artikulálták törekvéseiket: „stratégiájukat”, maguk is
egyszerre és egymással egybeforrasztva hirdettek és képviseltek „klasszikus” módon jobboldali és „klasszikus” módon baloldali eszményeket és értékeket. Az egyik oldalon például
a nemzeti függetlenség és identitás helyreállításának szükségességét, a másik oldalon
a társadalmi igazságosság és egyenlőség (egyenjogúság) követelményét.

74

tiszatáj

Ötvenhatnak igen sok olyan dokumentuma van, amellyel igen könnyű bizonyítani,
hogy a forradalom résztvevőitől és eszmehordozóitól nem volt idegen valamiféle „demokratikus szocializmus” gondolat. Nemcsak írók és politikai gondolkodók, többek között Németh László, Tamási Áron, Déry Tibor és Bibó István nyilatkozatai tanúsítják ezt, hanem
a forradalmi átalakulás mellett fellépő és a forradalmi küzdelmek „derékhadát” alkotó egyetemi hallgatók és munkásfiatalok, valamint a „pesti srácok” érzelmei, illetve a forradalom
szervezeti erejét adó munkástanácsok, „forradalmi bizottmányok”, főiskolai és értelmiségi
szervezetek megnyilvánulásai is. Mindebből egész kötetre valót lehetne összeállítani.
Ezúttal csupán két, mondhatnám így: történelmi jelentőségű szöveget idéznék fel. Az
egyik természetesen Németh Lászlótól való, az Új Magyarországban (a Petőfi Párt, azaz
a Nemzeti Parasztpárt lapjában) 1956. november 2-án megjelent Pártok és egység című
írásra gondolok. „A magyar nép klasszikus művekben testet öltő vágya azt diktálja – jelenti ki Németh –, hogy a szocializmus elvéhez ragaszkodjunk. Nem ismerek olyan magyar írót, gondolkozót, aki a szocializmusnak ellensége lett volna. A vita inkább akörül
volt, hogy szocializmusunk a külföldi patronok hű másolása legyen-e vagy az általános elveknek a magyar természethez, gazdasági helyzethez idomuló alkalmazása. A vita most
eldőlt, eldöntötte a meg nem kérdezett nemzet. De a döntés nem a szocializmus, csak annak tőlünk idegen formája ellen történt.” Ehhez aztán még a következőket teszi hozzá:
„Éppen ezért fontosnak tartom, hogy a kormánykoalíció pártjai, de lehetőleg minden párt,
közös nyilatkozatot adjon ki, amelyben a szocializmus néhány nagy elve mellett, mint
a gyárak állami kézbentartása, bizonyos alacsony (20–40) holdszám fölötti birtokok vissza
nem adása, hitet tennének. Nagyon szép lenne, ha néhány olyan elvben is megegyezhetnénk, amely a szocializmus sajátos helyi jellegét is hangsúlyozhatná, mint pl. a munkásság
részesedésének kimondása az ipari és kereskedelmi vállalatok vezetésében és jövedelmében, vagy a laza, önkéntes, hegyközségszerű szövetkezetek támogatása. A pártok külön
célja, feladata ezen a közösen elismert, nem nagyszámú elven túl kezdődne, s az általuk
képviselt társadalmi csoportok külön érdekeiben gyökerezne.”
A másik történelmi dokumentum Tamási Áron tolla nyomán született, a Magyar Írók
Szövetségének 1956. december 28-án tartott közgyűlésén elfogadott Gond és hitvallás
című közös nyilatkozatról van szó. Ez a következőket állapítja meg: „Hitünkben és népünk
ismeretében mindenkit óvunk attól a téves ítélettől, hogy szovjet fegyverek nélkül a szocializmus vívmányait kiirtotta volna a forradalom. Tudjuk, hogy nem. Mert a munkásosztály, a parasztság és a java értelmiség híve volt és változatlanul híve a demokráciának és
a társadalmi szocializmus vívmányainak, melyeket nem elsorvasztani akart, hanem élővé
tenni inkább. Élővé tenni, azaz a maga testéhez szabni és nemzeti hagyományaink szellemével is megtölteni.” Gondolom, nyilvánvaló, hogy mindkét történelmi értékű nyilatkozat
nem a szovjet mintájú szocializmus (a bolsevik típusú kommunizmus), hanem a „harmadik úton” elérhető valódi igazságos társadalom: a „demokratikus szocializmus” mellett tett
hitet.
A magyar forradalom nem a kapitalista gazdasági rend és még kevésbé az 1945-öt
megelőző politikai rendszer restaurációjára törekedett, és természetesen nem az elveszített javainak visszaszerzésére törekvő nagypolgárság, legfeljebb a polgárosulni kívánó
nemzet forradalma volt. Azokat a polgári nosztalgiákat és ambíciókat, melyek a gyorsan
szaporodó politikai pártokban megjelentek, nem kevés gyanakvással figyelték a forradal-

2006. november

75

mat kezdeményező és a szovjet invázióval szemben szabadságharcot vívó csoportok és rétegek: az egyetemi hallgatók, a munkásfiatalok, a népi értelmiségiek – a „pesti srácok” is.
Ötvenhat, amellett, hogy mindenekelőtt természetesen el akarta kergetni a népen élősködő kommunista pártelitet és helyre akarta állítani a nemzeti függetlenséget, nem szándékozott a két világháború közötti kapitalista berendezkedést helyreállítani. Még Mindszenty József hercegprímás is „osztály nélküli társadalomról”, a „szociális érdekektől helyesen és igazságosan korlátozott magántulajdonról” beszélt. Mára természetesen Mindszenty érvelését is lehet korszerűtlennek tekinteni, csodálóinak, híveinek nagy része talán
el sem olvasta ezt az ötvenhatos nyilatkozatát. Mint ahogy a magyar ötvenhat „harmadik
utas” demokratikus szocializmusának vágyképe fölött is, úgy tetszik, régen eljárt az idő, és
mostanában magának a „harmadik útnak” az eszméjét is a lesajnált vagy egyenesen megvetett társadalomjavító illúziók világába utalta a politikai közgondolkodás, a szocialista
párti közgondolkodás is. Pedig a magyar ötvenhatot valójában leginkább a „harmadik
utas” reformideológia felől lehet igazán megérteni. Ha ötvenhat teljes igazságát kívánjuk
felszínre hozni, fel kell tárnunk ennek a „harmadik utas” eszmének a hagyományait.

76

tiszatáj

FRIED ISTVÁN

A lázadó ember
és Közép-Európa szabadságvágya
Mind az egykori magyar emigráció sajtója, mind az 1989-es változásokat követő magyar
esszé képviseletében Bodri Ferenc szólt arról, miként és hogyan foglalt állást Albert Camus, az 1957-es irodalmi Nobel-díj tulajdonosa 1956 magyar októberével, majd a forradalom leverését követő eseményekkel kapcsolatban. Antológiákból, folyóiratokból ismerjük Camus állásfoglalásait, jóllehet az viszonylag kevésbé tudott, és valójában csupán Camus halála után került napvilágra, hogy a forradalomban betöltött szerepükért bebörtönzött magyar írók családtagjait jelentékeny pénzösszeggel támogatta. És talán az sem hangsúlyozódott eléggé, hogy megnyilatkozásai egy olyan történelmi sorban láttatják az 1956
októberi magyar népfelkelést (közvetlen elődjeként Kelet-Berlin munkásainak és Poznań
lengyeljeinek megmozdulását nevezve meg), amely az európai szabadság- és anti-totalitárius eszmerend által igazolódik, mint az európai szuverén gondolkodás és magatartás ellenállása a politikai kizárólagosságokra törekvésekkel, az anti-humánus doktrinérséggel,
a „sigaljovizmus”-sal szemben (Sigaljov Camus egyik legkedvesebb szerzője, Dosztojevszkij
Ördögök című regényének negatív utópiát fölvázoló szereplője). S talán további értelmezést igényelne Camus-nek sokak által rendhagyónak minősített magatartása, a közösségkeresés, a testvériség, a szolidaritás elgondolásának „terve”, amely életét és életművét úgy
hatotta át, hogy egyben az euro-szubjektum önfelszabadító aktusainak lehetőségeit is vázolta: a Szisziphosszá lett modern ember sorsának abszurditását nála talán senki nem jelenítette meg drámaiabban (regényben is, drámában is, értekezésben is). Camus egyfelől
jellegzetesen „nyugati” értelmiségi pályát futott be, másfelől viszont sikerrel kerülte meg
azokat az eszmei és gyakorlatban létező csapdákat, amelyeket a XX. század számos értelmiségije (akár a jobb-, akár a baloldalon látjuk) nemigen került meg. Folytatója volt annak a francia hagyománynak, amely nagy valószínűséggel a XVIII. században kezdett el
formálódni, és amely nem csupán a francia forradalom hármas célkitűzésében, a szabadság–egyenlőség–testvériség nem egyszer szónokiassá váló és hamar kiüresedő jelszavában
öltött testet, hanem e jelszavakat úgy ültette át a gyakorlatba, hogy egyben az európai szolidaritás formáinak megteremtődéséhez járult hozzá. A XVIII. század franciáinak részvétele az észak-amerikai függetlenségi háborúban éppen úgy hivatkozási alapja lett a francia forradalmi-liberális ideának, mint a XIX. századi lengyelországi forradalmak üldözötteinek befogadása, akár a magyar 1848/49-et követő megrendültség, amelynek szép példája Victor Hugo verse: más mártírral együtt a kivégzett miniszterelnököt, Batthyány Lajost és Petőfi Sándort siratja el.
A francia–magyar kapcsolatok a XIX. század harmadik harmadában hidegültek el,
a Monarchia szövetkezése a Német Császársággal szembeállította egymással a hivatalos

2006. november

77

Franciaországot a Monarchia részeként hivatalos Magyarországgal. S bár Batsányi János
óta, Petőfitől Adyiig és tovább, számos magyar írástudó vetette vigyázó szemeit Párizsra,
a XIX/XX. század fordulóján az addig domináns német tájékozódás mellé részben a francia
tájékozódás lépett, mindez kevéssé vagy egyáltalában nem tudatosodott sem a francia értelmiségben, sem a francia közvéleményben. Az első világháborút lezáró békediktátum
pedig nem tette lehetővé az újragondolást, amelynek igénye a magyar értelmiség részéről
azért fölvetődött. A második világháború eseményei, majd az 1947-es, újabb békediktátum lezártak ugyan egy korszakot, de a hidegháború megakadályozta a francia–magyar
„problémák” kibeszélését. A francia–magyar kommunikáció sosem volt gördülékeny,
a franciák sztereotípiákban gondolkodtak, alig jutott el hozzájuk, hogy a hivatalos Magyarország ellenében él a magyar művelődésben a korábban megalapozódott francia tájékozódás. S bár magyar írók olykor szert tettek közvetlen, talán még barátinak is nevezhető
francia író-értelmiségi kapcsolatokra (Illyés Gyula az 1920-as években, Márai Sándor valamivel később, aztán Hevesi András, mint Simone de Beauvoir regényszereplője), mind
a magyar irodalom, kultúra, mind a magyarság közép-európaisága korántsem megismerést
igénylő jelenségként, 1941 előtt inkább egy francia Közép-Európa zavaró tényezőjeként,
1945/48 után a szovjet blokk egyik csatlósállamaként könyvelődött el. Nemigen lehetne
azt állítani, hogy 1956 előtt Camus rokonszenvezett volna a magyarokkal, a magyar kultúrával (a közép-európai művelődés, irodalom történetéből elsősorban Franz Kafka életműve érdekelte). S csak mellékesen jegyzem meg, hogy Márainak franciára fordított regényéről, A zendülőkről ugyan Gabriel Marcel írt elismerőleg, ezt azonban nem követte más
magyar művek befogadása, de még Márai további francia jelenlétére is jócskán kellett
várni.
Visszatérve Camus pályájához, személyes útjának egyediségéhez tartozik, hogy peremterületről, Algériából és nagy szegénységből érkezett a francia irodalomba. Ennek következménye vívódása Franciaország algíri politikáját illetőleg, de következménye rendkívüli érzékenysége a szociális kérdések iránt, valamint diktatúra-ellenessége egyben
a személyiség önmeghatározásának problematikusságán töprengve. Ugyanakkor Camus
pályája számos ponton érintkezik az első világháború után színre lépő, az 1920-as, majd
1930-as esztendőkben eszmélő, tudatossá váló, európai értelmiségi fiatalság helykeresésének, válságtudata elől menekülésének módozatait tekintve. Ezzel függ össze az a sokakat
foglalkoztató és könnyen aligha megválaszolható kérdés: mi az oka annak, hogy a két világháború között, továbbá az 1950-es, 1960-as esztendőkben jeles szerzőket, kiváló intellektueleket látunk a szélsőséges pártok, eszmék, rendszerek önfeledt hívei között? Mi az
oka annak, hogy függetlenségüket, individuumukat féltő írók, gondolkodók fenntartásaikat félretéve csatlakoznak (jobb- és baloldalon egyaránt) diktátorok vezérelte mozgalmakhoz? Hogyan vezetett az út az avantgárd „totális” művészi forradalmából a fasizmusba, a nácizmusba, a szovjet rendszerbe való – egy darabig: kritikátlan – betagolódásig? Az olasz futuristák jó része Mussolini mellett kötött ki, Majakovszkij Lenin-verseket
írt. Kommunistának vallotta magát egy ideig a később az 1984-et író Orwell, a sztálini látszatpereket regénybe író Koestler – és 1934–1937 között a Kommunista Párt tagja volt az
ifjú Albert Camus is. (Megint csak mellékesen: az alig 19 éves Márait néhány hónapon keresztül ott látjuk a Tanácsköztársaság elkötelezett szerzői között!): oly jeles német írók–
gondolkodók sorakoztak föl kezdetben a hitleri Németország mellé, mint Gottfried Benn

78

tiszatáj

(akinek költészetét nem sokkal e csatlakozás után nyilvánította „elfajzott művészet”-nek
a hivatalos náci ideológia) és Heidegger.
Tájékozatlansággal, a politikában való tapasztalatlansággal mentegetni a megnevezett
(s a többi – hosszú a névsor) értelmiségieket, gondolkodókat, megsértésük volna, miként
naivitásuk emlegetése is. Elismerendő, hogy többnyire nem számításból, merő alkalmazkodási kényszerből léptek be az ilyen vagy olyan pártba, írtak-mondtak olyat, amivel pártés ideológiai elkötelezettségüket tanúsították. Az okok bizonyára összetettebbek, és kapcsolatba hozhatók a XX. századi értékválsággal. Azzal nevezetesen, hogy előbb a nyelv és a
személyiség „hitelessége” kérdőjeleződött meg, az én elbizonytalanodása, majd az európaiságba, az európai, a „fausti” kultúrába vetett hit rendült meg: az első világháború, majd
az azt követő új rend (mely valójában új káoszhoz, „ordas eszmék” szerveződéséhez, gyakorlatba átültetéséhez vezetett) arra döbbentette az ifjúságot, hogy az államoknak, a társadalomnak, de jórészt a tudománynak sincs igazi válasza az átalakuló modernitás kihívásaira; a XIX. század felvilágosodásból merítő fejlődéshite szétfoszlott, a pozitív, sőt pozitivista világkép elemeire hullott, Márainak Spenglertől kölcsönzött kifejezésével: civilizációba dermedt, merevedett át a kultúra. A polgári Európa nem kínált perspektívát az
életbe lépő fiatalságnak, a polgárság teremtőből a legjobb esetben őrzővé vált. Az eszmei
zűrzavarban előbb a szélsőbaloldali, utóbb a szélsőjobboldali eszmék, társadalmi szerveződések, államok, ideológiák csábították magukhoz az olykor tétován, máskor iszonyatos
indulattal kereső ifjúságot. Az igazságosabb, emberibb társadalom, világ megteremtésének illúzióját táplálta a Szovjet-Oroszországból, a Szovjetunióból érkező, igencsak megszűrt, manipulált megannyi hír, elgondolás, mint lehet a káoszból rend (igazából rendszer): a fegyelem, az európai „kozmopolita” helyett a nemzeti, a „gyökeres” ideológikuma
áradt a hitleri világ-elképzelésből. A nihilből valami pozitív-közösségibe lépés szándéka
homályosította el a fiatalok látását, vakította el a gondolkodókat, akik a XIX. századból
örökölt „példák” csődjét voltak kénytelenek megtapasztalni, a biztonságérzet megingását,
a szavak kiüresedését, a technikai civilizáció és megannyi hozadéka népszerűsödését a mind
inkább elit-művészetté váló irodalommal, zenével szemben.
E túlontúl vázlatos és kissé rövidre zárt probléma-leírást követőleg Camus-ről még
annyit, hogy közösség-keresése, az értelmes munkára lelés szándéka több alakzatban kapott formát: egy labdarúgócsapat kapusaként élte meg a „csapatszellemet”, majd tartós
szerelme, a színház vonzotta, dramaturgként, rendezőként, színészként epizódistaként
pedig a kommunista párttagság. Ez utóbbin hamar túllépett, a sportolást tüdőbaja miatt
kellett abbahagynia. Pályáján részvétele a résistance-ban jelentékeny fordulatot hozott:
amit korábban keresett, itt megtalálta, a francia ellenállásban való részvétele már azt jelezte, hogy az értelmes cselekvés, a szolidaritás igényétől nem tágít majd. Egy 1957 októberéből származó interjúját ismertetem: Igen, ez volt a napfény és a szegénység, állítja
a művei számára perdöntően fontos tapasztalatairól. Aztán a sport, az egyedüli, amely erkölcsi nevelésben részesített. Aztán a háború meg az ellenállás. Ezzel összefüggésben említem a gyűlölet kísértését (la tentation de la haine). Látni, amint embereket ölnek, kiket
szeretek, semmiképpen nem a nagylelkűség iskolája. Le kellett győzni ezt a kísértést.
Megtettem. Ez olyan tapasztalat, ami számít. A felszabadulást követő éveket a magam részéről egy magányos küzdelem tapasztalata jellemezte. Természetesen voltak barátaim,
szíves, nagyvonalú barátok, így a puszta rájuk-gondolástól is átmelegedik szívem. Ám

2006. november

79

a számomra legfontosabb elhatározásomat – például azt, hogy megírjam A lázadó embert –
egyedül kellett megvalósítanom. S ez nagyon nehéz volt. Ami utána jött, ugyancsak. De
ugyanakkor a történelem továbbhaladt. Kelet-Berlin, Poznań, Budapest… Egy gigantikus
mítosz omlott össze (Un mythe gigantesque s’est effondré). A világ szeme láttára lepleződött le egy bizonyos, hosszú ideig elrejtett igazság. S ha a jelen még mindig véres, a jövő
még mindig homályos, legalább annyit tudunk, hogy bevégződött az ideológiák kora, és az
ellenállás (résistance) erénye meg a szabadság értéke számunkra új értelmet kölcsönöz az
életnek…
(A nyilatkozatot egy kortársi fordításban az Irodalmi Újság már 1957. novemberében
közölte!)
Nemcsak az érdemel különleges figyelmet, hogy a közép-európai politikai, társadalmi
abszurd ellen lázadó kelet-berlini, lengyel és magyar történelmet pályáját meghatározó
jelenései közé sorolja, hanem az a ráismerés, amely a háború utáni eszmetörténet fordulóját ismeri föl ezekben a történésekben. Azt nevezetesen, hogy egy monolitikus, a manipuláláshoz kiválóan értő, megtévesztő eszmeiség és az ezt az eszmeiséget működtető
rendszer tovább-egzisztálása ellenére is csődöt mondott; s az a magatartásforma és értékszerkezet, amely a résistance, az ellenállás idején eredményesen volt szembeszegezhető
a totális állammal, hadseregével és ideológiájával, ismét megjelent, újabb hitelesítést kapott, és a válságtól válságig vergődő Európa életének újabb perspektívájába állítódott. Bizonyára nem túlzás, ha úgy értékelem Camus megnyilatkozását, mint olyan értelmiségiét,
aki Kelet-Berlin, Poznań és Budapest eseménysorát európai történelemként fogadja el,
valójában ellen-történelemként, amely a manipulálásra mindig kész hivatalos tudattal
szemben egy alternatív, önnön hagyománytörténését újragondoló tudatot állít. Külön
fontos az a gesztus, amellyel a magáénak, élettörténete részének jegyzi a történelmi eseménysort, önnön (írói, gondolkodói) pályája hitelesítését véli föltárulni; A lázadó ember
nem jövendölte meg a közép-európai változásokat, hanem a közép-európai változások tanúsították A lázadó ember gondolatmenetének időszerűségét. Félreértés ne essék: a közép-európai forradalmakban nem az történt, amit A lázadó ember tanúsít, de Camus állásfoglalása kapcsolatot teremt műve és az alternatív történelem között.
Itt egy rövid kitérőt teszek, és Márainak az eseményekkel közvetlenül össze nem függő
naplójegyzeteire és önéletrajzára utalok. Egy 1963-as naplóbejegyzés Camus-ről: „A ritka
nihilista, aki rokonszenves, mert nem hisz az angazsált irodalomban. Csak az angazsált
emberben hisz.” A Föld, föld!… kurtán leírja, milyen feladatot tűz ki Sartre az író elé az
„osztályharc” idején. Sartre az angazsált irodalom híve. Az „elkötelezett irodalom” fogalma többrétegű annál, ahogy e megjegyzés sejteti; Márai azonban jó érzékkel választja el
egymástól a kétféle írói magatartást és választ. Camus nem „hisz” az olyan irodalomban,
amely egy pártnak, egy ideologikus rendszernek (például: a marxizmusnak) volna elkötelezettje, azaz nem „hisz”-i azt, hogy az író állami, társadalmi, „osztály” szolgálatban
kell(ene), hogy álljon, „pártos” legyen a szónak olyan értelmében, ahogy azt 1945 után
a marxista ideológia képviselői értették. Természetesen Sartre írói pályáját sem lehet efféle
elkötelezettség nézőpontjából megítélni, ugyanakkor ő – és ezt az 1956-ot követő francia
események igazolják – nemcsak az ilyen elkötelezett, osztályharcos irodalomhoz került
közelebb, mint Camus, hanem a marxizmussal, a marxistákkal olykor szövetségben még
Magyarország szovjet megszállását bíráló nyilatkozatai ellenére sem vonta le a végső kö-

80

tiszatáj

vetkeztetéseket: nem szakított véglegesen sem a Szovjetunióval, sem a Szovjetunió francia
rokonszenvezőivel. Jóllehet csak részben ismerjük, mit olvasott Márai Camus-től és
Sartre-tól, s eddig kiadott naplóiban sem találtam annak nyomát, hogy reagált volna Camus és/vagy Sartre 1956-ot illető megnyilatkozásaira, Márai véleménye Camus-ről és
Sartre-ról egyfelől az ő írói állásfoglalása, „világképe” miatt érdemel említést, másfelől
azért, mivel a személyes írói-gondolkodói „világrend” személyiség-fogalma, az értelmiségi
függetlenség-tudata és szolidaritása az ő számára is lényegi kérdésnek és feladatnak bizonyult. Az talán csak véletlen, hogy Camus interjújának néhány gondolata és Márai kurta
naplójegyzete egymásra olvasható.
Camus 1956 és 1960 közötti megnyilatkozásait jórészt visszakereshetjük a tetemesre
nőtt Camus-szakirodalomban. A magyar olvasó két, nagyon személyes visszaemlékezést
lapozhat föl: Fejtő Ferenc önéletrajzát (Budapesttől Párizsig, Ford. Balabán Péter. Bp.
1990.), valamint Simone de Beauvoir: A körülmények hatalma című regényes önéletrajzát (Ford. Szöllősy Klára, Bp. 1966.) A két visszaemlékezést egybevetve, nemcsak az értékelést tekintve találunk nem csupán hajszálnyi eltérést, hanem az események részleteinek
elbeszélését illetőleg is. Simone de Beauvoir könyve úgy jelenhetett meg 1966-ban magyarul, hogy Sartre szemszögéből mutatta be az eseményeket, és az 1950-es esztendők elején
erősen megromlott Sartre–Camus-viszony alakulásáért Camus túlérzékenységét, sértődöttségét, A lázadó embert ért kritikára adott reagálást tette felelőssé. Előbb Simone de
Beauvoir leírásába olvassunk bele:
„Sartre hitt a szocializmus igazságában. Camus ezzel szemben egyre határozottabban
védte a polgári értékrendet. (…) Mikor a két tömb közt a semlegesség végképp lehetetlenné vált, Sartre a Szovjetunióhoz közeledett, Camus gyűlölte Oroszországot, s jóllehet
Amerikát sem szerette, gyakorlatilag mégis mellé állt. (…) Camus minden adódó alkalommal kész volt Sartre-nak a szemére vetni, a »parancsuralmi szocializmus«-sal szemben tanúsított engedékenységét; Sartre pedig régóta azt tartotta, hogy Camus az egész vonalon téved…”
Az ellentét lényege valóban így is megragadható, csakhogy Camus nem Oroszországot
gyűlölte, hanem bírálta a {parancsuralmi szocializmus}-t, az ő úgynevezett „polgári értékrend”-je nem osztályszempontokhoz igazodott, talán pontosabb és érzékletesebb, ha
a polgári, személyes szabadságjogokat emlegetjük, amelyeket a totalitárius állam veszélyeztetett, és Camus meg Sartre jelenében is veszélyeztet. Igaz, hogy Camus fölemelte szavát a diktatórikus Szovjetunió ellen, mint majd bírálni fogja a szovjet beavatkozást a magyar (bel)ügyekbe. De bizonnyal tanulságos szó szerint idézni az 1957. március 15-én elmondott Camus-beszéd néhány passzusát: Le socialisme hongrois est aujourd’hui en
prison ou en exil: A magyar szocializmus ma a börtönben vagy száműzetésben van, s akik
ellen irányozza szavát: les tyrans médiocres de l’absolutisme (az abszolutizmus középszerű zsarnokai) – a beszéd egyébként Méray Tibor Budapest (23 octobre 1956). Paris
1966. könyve előszavául is szolgál.
Fejtő így emlékezik, hogy Camus-nek 1956 budapesti eseményeiről: „semmit sem kellett elmagyaráznom, azonnal megértette a felkelés okait és céljait. Hányszor, de hányszor
mondta el, hogy mennyire szenved közös tehetetlenségünktől.”
Sartre elítélte a sztálinizmust, tiltakozott a maga módján a szovjet beavatkozás ellen,
de továbbra is tagja maradt a kommunista befolyás alatt álló Comité national des écri-

2006. november

81

vains-nek (írók nemzeti bizottsága). Sartre-t persze sok minden választotta el attól a francia kommunista sajtótól és azoktól az újságíróktól, akik „fasiszta puccsról” cikkeztek, elhatárolta magát az André Stil-típusú (egyébként a közepesnél gyengébb) zsurnalisztáktól,
de nem értett egyet Aragonnal és Elsa Triolet-val sem, akik közel álltak a szovjet állásponthoz. Ugyanakkor Raymond Aron Párizsban 1962-ben kiadott Paix et guerre entre les
nations című művében nemcsak a Szovjetuniót bírálta, hanem a nyugat magatartását,
tétlenségét is a magyar 1956-tal kapcsolatban, egy 1965-ös esszéjében meg „az évszázad
egyetlen antitotalitárius forradalmá”-nak nevezte a magyar felkelést, s hangsúlyozta, története, világa mily közel áll nemcsak a magyar, de ezúttal hangsúlyozottan magyar 1848hoz. Érdekességképpen utalok arra, hogy Szabó Zoltán, mikor egy angliai szolidaritási
gyűlést rekonstruál, Hugh Seton-Watson beszédét is közli. A történelmi hasonlóság az ő
beszédében is fölbukkan, s így a forradalom részint távlatosabbá lesz, részint a jelen eseményeinek elmarasztalása történeti érvekkel támasztódik alá:
„Száz évvel ezelőtt (…) a magyarok fölkeltek 1848-ban, és ezt a fölkelést I. Miklós orosz
cár csapatainak közbelépése tudta csak leverni. I. Miklós nagyjából a legreakciósabb cár
volt azok közül a cárok közül, akik Oroszországban valaha is uralkodtak, és a bolsevisták
és kommunisták mindig is reakciósként gyalázták őt, ám I. Miklós a magyarokkal szembeni magatartásában tiszteletreméltó úriemberként viselkedett, ha a maiakhoz hasonlítjuk. Az akasztásokat, amelyekre 1849-ben került sor, osztrákok és nem oroszok végezték,
ámde ma, ma látjuk, hogy most hogyan viselkednek az oroszok!”
Ugyanezen a gyűlésen felolvasták Camus táviratát a gyűléshez, valamint Duhamel
táviratát is. Camus-nek három írását magyarul az emigráns sajtó, a Gloria victis című
kötet közölte, magyarországi újraközlése Bodri Ferencnek a Forrásban publikált Camus
és a magyarok 1956–1960. című adatgazdag esszéje függelékében történt meg. Az első
közlés Camus felhívása az ENSZ-hez (Követeléseim az Egyesült Nemzetek Szervezetéhez),
a második címe: A magyarok vére, eredetileg elhangzott Párizsban, 1957. október 23-án,
a harmadik előszóként látott napvilágot a Nagy Imre Kék Könyvhöz 1958-ban. Az igazság
a Nagy Imre-ügyben a kötet főcíme, az utószót Fejtő Ferenc írta. A kötet (benne Camus
megrendítő szavaival) több országban, több nyelven volt olvasható; németül Berlinben
adták ki 1958-ban, Torontóban 1960-ban, London–New York helyjelöléssel 1959-ben angolul, spanyolul Mexikóban 1959-ben. „A magyar tragédiával – írja Camus – akkor is,
most is bizonyos mértékben tehetetlenek voltunk és vagyunk. De nem teljesen. A befejezett tények elutasítása, a szív és elme riadója, az elhatározás, hogy a hazugságnak nem
adunk polgárjogot, nem hagyjuk el az ártatlant, még ha meg is fojtották – ezek a megvalósítható cselekvés törvényei. Fogyatékosok bár, de mégis szükségesek, sőt szükségszerűek,
mert felelnek a becstelennek, a történelminek mondott szükségszerűségnek.”
Ezzel az idézettel egyben visszautalok dolgozatom ama passzusaira, amelyek a nyugati
értelmiség úttévesztéseit, tévelygéseit és számos rossz döntését a perspektívátlanságban,
a szűkösnek érzett cselekvési lehetőségekre reagálásban, valamint a válságtudat tévesnek
bizonyuló értelmezésében jelölték meg. Amit még ehhez hozzá kell tennem, hogy ezzel
párhuzamosan vagy ezt követőleg jelenik meg az értelmiségi gondolkodásban a messianisztikus elképzelés, a világ–megváltás igénye, amely viszont utópisztikus reménykedésben és messiás/vezér-várásban nyilatkozhat meg. A banalitásban kimúló létezést tagadva
nem egyszerűen a „veszélyesen élni” képzete hangsúlyozódhat, hanem a banalitásból,

82

tiszatáj

a „privatizálásból” kilépés a társadalmi rend tagadásával együtt vezethet el az ideális állam
jövőbeli megvalósíthatóságának eszméjéhez. Lényegében erre játszott rá az, aki SzovjetOroszország, majd a Szovjetunió messze nem ideális állapotát átmeneti nehézségnek,
ugyanakkor a létre hozható utópia lehetőségének vélte. Annak ellenére, hogy az 1930-as
évek koncepciós perei, a sztálinizmus tényei nem pusztán a markánsan antikommunista
sajtó híranyagában szerepeltek. A közös antifasiszta küzdelem, a második világháború elcsöndesítette, sőt, elnémította a kritikus gondokat (Koestler Sötétség délben vagy Orwell
Állatfarm című regényeinek befogadástörténete e szempontból rendkívül tanulságos).
A spanyol polgárháború eseményei, a be nem avatkozási politika egyfelől, a köztársasági
oldal véres megosztottsága másfelől jelezték, hogy részint a nyugati demokráciák némileg
értetlenül állnak szemben a totalitarianizmussal, részint totális diktatúra kiépítésével
párhuzamosan számolnak le e diktatúra ágensei mindazokkal, akikről az „elhajlást” feltételezik. A második világháborút követő újrarendezéskor szembekerültek egymással
a szövetségesek, a nyugati értelmiség pedig a hidegháború és a vasfüggöny hétköznapi „élmény”-nyé válásakor lényegében a korábbi megosztottságot mutatta. Egy részük hagyta
magát manipulálni az úgynevezett békemozgalomtól, az olykor egészen primitív Amerikaellenességtől, s a polgári rend/kultúra egyelőre tartósnak bizonyuló önértelmezési válságát azzal hitte feloldhatónak, hogy a látszólag meg- és elnyugtatóbb eszmeiséghez fordult,
rosszabb esetben egy szovjet típusú „szocializmus”-ban gondolta megteremthetőnek az
igazságosabb állami és társadalmi rendet. A Berlin–Poznań–Budapest városnevekkel
jegyzett cáfolat csak ideig-óráig rendítette meg ennek az értelmiségnek hűségét a Szovjetunióhoz, a szélsőbaloldali mozgalmakhoz. Albert Camus és jónéhány társa nem ezt az utat
járta. A párttagság közjátékát követőleg rövid idő alatt döbbentette rá Camus regényével
és értekezésével (a Közönynyel és a Szisziphosz mítoszával) reménybeli, majd valóságos
olvasóit arra, amit korábban már Márai naplójegyzetéből idéztem: az egyes ember, a személyiség iránt érzett elkötelezettségére, a saját élet létrehozásának akarására, mint olyan
gondolatra, amely összhangban van (nem a burzsoá társadalmi rend ideológiájával, hanem) a polgári szabadságjogokkal, amelyek egy elképzelt demokratikus szocializmusban
talán megvalósíthatók. Camus munkásságának olyan epizódjára figyelmeztetnék, mint
együttműködésére Arthur Koestlerrel, akivel együtt tiltakoztak a halálbüntetés ellen (itt
most nem részletezem, hogy Camus nézeteinek formálódásában mennyi volt a Dosztojevszkij-olvasmányok szerepe). De utalhatok arra is, hogy sosem békült meg a Francodiktatúrával sem, és ebben a magatartásában nem az egykori kommunista párttagságának
emléke dereng, hanem igen egyszerűen az a tény, hogy Spanyolországban diktatúra volt,
az országra jellemző volt az emberi jogok megsértése, Franco győzelméhez, uralomra kerüléséhez Hitler Németországának és Mussolini Itáliájának hathatós segítsége is kellett
(míg a nyugatiak be nem avatkozási politikája kedvezett a köztársaság ellenségeinek).
Camus az 1950-es esztendők elején távolodott el Sartre-tól és körétől, s ez a távolságtartás
lényegében 1956-ban is megmaradt, pedig akkor Sartre is azok közé tartozott, akik helytelenítették a szovjet magyarországi beavatkozását. Csakhogy – miként múlt az idő –
Sartre ugyan nem vonta vissza a sztálinizmus bírálatát, de fokozatosan engedett kritikájának szigorából, 1957-ben már módosított álláspontján, például tudomásul vette, hogy
színművét tovább játsszák a Szovjetunióban. Franciaország algériai háborúja s az antiimperializmusnak nevezett Amerika-ellenesség a szovjet nézetekhez közelítette. Ugyan-

2006. november

83

akkor Camus a tiltakozás, a „lázadó ember” útját járta, ritka következetességgel állt ki
a Szovjetunió politikájának áldozatai mellett, jóllehet a francia szélsőbalról nem egy méltatlan támadás érte, és Nobel-díja korántsem találkozott Franciaországban mindenütt tetszéssel. Egész munkásságát áthatotta a cselekvés esélyének latolgatása, mi történik akkor,
ha valaki arra ébred, hogy átlátja léte abszurditását. A banalitássá süllyedt létezésből annak tudatára ébredés emelhet ki; majd később keresése az élhető életnek, a szolidaritás,
szólni azok helyett, akiknek ez nem adatik meg. Egyhelyütt határozottan állítja Camus: ha
egyáltalában valakinél a földön föllelhető az abszolút igazság, egészen bizonyosan nem
azoknál és nem azoknál a pártoknál, akik/amelyek azt állítják, hogy a birtokában vannak.
Szabadság nélkül nincsen szocializmus, az az akasztófák szabadsága.
Camus életművének kutatói több ízben világítottak rá arra, hogy a kelet-berlini munkásfelkelésben vagy az 1956-os magyar forradalomban sosem ellenforradalmi összeesküvést látott, éppen ellenkezőleg, egy kívánatos, tartós ellenállás kezdetét, amely „alulról”
szerveződve minden totalitarianizmus ellen irányul. E forradalmak védelme miatt szélsőbaloldali kritikusai a burzsoá ideológia exponensének minősítették, de Camus-t ez sem
tántorította el meggyőződésétől.
Még egy kérdés kívánkozik e dolgozatba. Az nevezetesen, hogy Camus-nek idézett
több „politikai” állásfoglalása mennyire része az írói életműnek, regény- és novellaírói,
drámai munkássága következik-e publicisztikájából (hogy értekezéseiből mennyire következik, és megfordítva, szépírói tevékenységének mily mértékben kiteljesítője értekező prózája, erről maga is többször írt), illetőleg – például a magyar forradalomról írt, rövidebb
prózáját említve – hogyan illeszthető be a Nobel-díjas szerző oeuvre-jébe a politikai irodalmi tevékenység.
Amennyiben Camus életműve elemzésekor sort kerítünk annak az írói attitűdnek vizsgálatára, amely átlépve a műfaji határokon egyetlen gondolkodói magatartásról tanúskodik, nem annyira „elmélet” és „gyakorlat”, „bölcselet” és „irodalom” egymásba épülő projektumaira figyelhetünk, mint inkább arra, hogy a felvilágosodás kritikus örököseként
a személyiség szabadság lehetőségeit mérlegelte egy olyan korszakban, amelyben sokfelől
fenyegette veszély ezeket a lehetőségeket. Ugyanakkor a Camus-életmű felfogható úgy is,
mint az írástudók felelősségéről és „árulásá”-ról indított 1920-as esztendők–beli vita újraírása, pontosabban átírása, nem konkretizálása, hanem összhangba hozása a bölcselet felől érkező késztetésekkel az egzisztenciára kérdezés „ügyében”. Camus nem volt szakfilozófus, nem is törekedett arra, hogy e téren akár Sartre-ral versenyre keljen. Ám az egzisztenciára kérdezés mindhárom regényének alapproblémája, a Közönyé, a Pestisé meg
A bukásé. A leginkább a középsőként említett regényben vélt mindössze parabolát látni
a kritika, a pestist azonosítva az említett „ordas eszmék”-kel, amelyek az ellenállást hívják
ki, és amelynek elterjedése évadán mutatkozik meg igazán a cselekvés esélye. Az a szolidaritás-eszme, amely fölbukkan a Pestisben, valamint az elbeszélésekben, a magyar forradalommal kapcsolatos megnyilatkozásokban is jelen van; ezek a megnyilatkozások fölfoghatók, mint tovább-mondásai a szépirodalmi alkotásoknak. Camus ezekben a cikkekben is
íróként szól. A magyarok vére „egy végre egyesülő Európá”-t fest elénk, egyben a reményt, hogy a „kultúra”, „amely a szabad alkotás és szabad munka terméke” kibontakozhat a világban. Camus szolidaritásra hív föl, a magyar forradalommal, a szabadság eszméjével.

84

tiszatáj

PÁL J ÓZSEF

A hallgatás tornya1
ÍRÓK A SZABADSÁGHARC UTÁN

Az 1956-os forradalom és szabadságharc irodalomtörténete tudományos igényeknek megfelelő, sine ira et studio feldolgozása még éppen, hogy elkezdődött Magyarországon.
Azoknak a dokumentumoknak a feltárása sem történt meg teljes körűen (ámbár ezen a területen az utóbbi másfél évtizedben jelentős eredmények születtek), amelyek azt mutatják
be, ami az írókkal2 történt, amit az embertelen hatalom az írókkal tett. A „külső” történelemnél még kevésbé ismerjük a belsőt, azt, ami az 56-os magyar történelem hatására az
írókban végbement. A művekben való elrejtés, sejtetés, megmutatás küzdelmének szavakba foglalt jelenetei még alig körvonalazódnak. A győztesek által írt irodalomtörténet
szándékosan elhallgatott vagy hazudott, az emigrációban élők viszont nem ismerhették
a titkossá minősített dokumentumokat, a „másik oldalt”.
A több kötetes A magyar irodalom története 1945–1975 az Akadémiai Kiadónál jelent
meg az 1980-as évek első felében. A magyar irodalom „hivatalosnak” számító történetét
a Magyar Tudományos Akadémia Irodalomtudományi Intézetében azok szerkesztették
(Béládi Miklós), írták (többek között Köpeczi Béla, Szabolcsi Miklós) és lektorálták (Király
István, Pándi Pál, Tóth Dezső), akik a Kádár-rendszer kezdetén az írók elleni politikai támadásokat irányították. Ezért 1956 után meghatározó szerepet kaptak a kommunista
diktatúra irodalmi és irodalomtudományi életének, értékrendjének a kialakításában.
A korszakkal foglalkozó „első teljességre törekvő irodalomtörténeti összefoglalás” szerint
1956 semmiképpen sem volt korszakhatár3. A hivatalos politika természetesen szerette

1

2

3

Weöres Sándor 1956 nyarán megjelent gyűjteményes kötetének a címe. Halálszimbólum, általában hegycsúcson álló temetkezési hely. A tisztátalan holttestet, a zoroasztrizmus szerint, Ahura
Mazda dögevő keselyűi pusztítják.
Mivel itt a hangsúly nem elsősorban műfaji különbségekre, hanem az eszmei, értelmiségi mentalitás közösségének a bemutatására esik, így az „írók” szó alatt költőket, kritikusokat, irodalomtörténészeket, fordítókat is értünk, „írástudókat”, akik nyilvános fórumokon közölték politikai
nézeteiket.
A magyar irodalom története 1945–1975. I. Irodalmi élet és irodalomkritika. Szerkesztette
Béládi Miklós. Akadémiai, Budapest, 1981. p. 34: a szerkesztő és a szerzők belső korszakhatárként 1948-at (a „fordulat éve”, vagyis a kommunista diktatúra létrejötte Magyarországon) ajánlják, illetve a költészet bemutatásakor megalkotnak egy 53-as nemzedék elnevezésű csoportot.
(Sztálin halála.) Az 53-as csoportra nézve: A költészet. II/2. kötet p. 818. Míg a hírhedt kommunista kultúrpolitikussal, Révai Józseffel önálló kismonográfia foglalkozik húsz oldal terjedelemben (I. kötet pp. 119–141), addig 1956-os „ellenforradalmat” néhány akkori közhellyel intézi el,
elsősorban is az MSZMP KB 1956 decemberi határozatát idézve (I. p. 165). Béládi közvetlenül 56

2006. november

85

volna az irodalomtörténeti folyamatban jelentéktelen epizódokká degradálni a kínos
„eseményeket”, s lassan kitörölni a kollektív emlékezetből.
Ha valaki nem fogadott szót, és merészelt a néhány megengedett sztereotip mondat
(horthysta ellenforradalom, burzsoá restauráció, revizionizmus) elismétlésén kívül másként is szólni, arra a hatalom kegyetlenül lesújtott. Az „átértékelés” bármely formájának
pusztán a gyanúja is ellenséges tettnek számított4. 1986-ban, a forradalom harmincadik
évfordulóján, a júniusi Tiszatáj Nagy Gáspár A fiú naplójából című versét közölte, amelyet
kissé erőltetetten ugyan, de úgy is lehetett értelmezni, hogy a forradalom idején párt-vezető szerepet vállaló Kádár János az áruló Júdás, vagyis 56-ban forradalom volt, amit és
amelynek a vezetőjét, Nagy Imrét az új pártvezér elárulta és kivégeztette. A költő és a folyóirat ellen pontosan ugyanaz a garnitúra lépett fel, amelyik az akadémiai irodalomtörténetet írta. Az egyébként baloldali érzelmű szerkesztőket leváltották, helyükbe a szegedi
egyetem marxizmus-leninizmus intézetének az oktatóit tették, ellenük persze az írók,
mint 56 után néhányan, bojkottal tiltakoztak5.
E torz, pártpolitikai beállítással szemben az emigrációban élő magyar írók és irodalomtörténészek gyökeresen más, autonóm értékrenden alapuló értelmezést és korszakolást mutattak fel. Ebben a megvilágításban az 1956-os forradalom olyan jelentős nyomot
hagyott a kollektív tudatfolyamon, amely csak az 1848/49-éhez és 1919-éhez hasonlítható6. A világháború a magyar irodalom alakulásában nem hozott olyan nagymértékű
belső változást, mint az ötvenes évek közepe. A jelentős alkotók valamennyien (a nyugatosok, a konzervatívok, polgáriak, a baloldaliak, az avantgardisták, stb) a háború, a népirtás,
az aljasságok ellen szóltak. S az ellenséget végül is legyőzték. A tematika sok esetben és
jelentősen átalakult ugyan, de az írók és az irodalom társadalmi szerepének a felfogása, az
alapvető művészi szándékok, az alkotások morális igénye a 30-as és a 40-es évekhez képest nem vagy alig változtak. Az egy évig tartó nyilas terror nem tudta széttörni egyik jelentős és életben maradt magyar író személyiségét sem.
Nem így az ötvenes évek és a forradalom utáni kommunista terror. Cs. Szabó László
szerint: „…az igazán nagy írók a párton kívül éltek kötéltáncos óvatossággal, vagy senyvedtek élőhalottá nyilvánítva, hallgatásra ítélve. … az egész magyar népnek mégis csak az
éveken át elnémított, alig tűrt, bebörtönzött vagy fenyegetések között jutalmazott írók
voltak mindvégig az erkölcsi mesterei, hű útmutatói a moszkovita sötétségben.”7
A következő évtized(ek)ben a hatalom rafinált technikákkal gyakran egymással, sőt
saját magukkal fordította szembe az írókat, arra kényszerítve őket, hogy hazudjanak vagy
hallgassanak. Cenzúra és öncenzúra bénította azt, aki a közönség elé akart lépni, még
a napi politikai kérdésekkel nem foglalkozókat is. Kialakult a lét minden szintjére kiterjedő

4

5
6
7

utáni szerepe főleg a népi írókkal kapcsolatos párt állásfoglalás előkészítésére vonatkozik (Standeisky Éva: Az írók és a hatalom 1956–1963. 1956-os intézet, Budapest, 1996. p. 378.
Juhász Ferenc költő huszonegy évvel később, 1977. augusztus 22-én, Déry Tibor temetésén is farkasvakságról, pokolpillanatról beszélt a halott 56-os tevékenységére utalva (igaz, Aczél György
jelenlétében). Czigány Lóránt, Nézz vissza haraggal, Gondolat, Budapet, 1990. p. 151.
Kiss Gy. Csaba, Húsz év után, „Tiszatáj” 2006/6. pp. 11–19.
Czigány Lóránt, Gyökértelen, mint a zászló nyele. Szabad Tér, Budapest, 1994. pp. 80–87.
Cs. Szabó László, Írók a forradalomban (1957. július). In: Tanulmányok a magyar forradalomról. Auróra, München, 1966. 622–633.

86

tiszatáj

„társasjáték”, a művészi szintre emelt kollektív színlelés-etikett és színlelés-kódex, amelynek egyik legvilágosabb megfogalmazását a korszak egyetlen igazán apolitikus költője,
Weöres Sándor adta ekkor, vagy valamivel korábban írt verseiben. A költőben feltárja az
okot.
„Éltemben nyúlként bújdosom a pusztán,
vadállat-éhség, puskatűz terel.”
Majd az aktualitásra utaló, sokat sejtető című Le journalban a zsarnokságra való reagálás lehetséges módozatát, sőt, a költői én előtt álló egyetlen lehetséges magatartást
mutatja be:
„amit nem tudok arról szóljak
amit tudok hallgassam el
s majd ha nélkülem száll a holnap
kérdeznek s csontvázam felel
mit nem gondolok hangoztassam
és mit gondolok elhallgassam
kuss az igaz harsog a talmi
többit sírból kell kikaparni”
A vers következő részében az „anyagtalan” (s így büntethetetlen) üzenet sorok közötti
kódolását – vagy a pőre papírt, ahol az angyalok és a próféták szavait lehet elhelyezni –
a költő fontosabbnak tartja minden leírt betűnél. A központozás hiánya szintén némi szabadságot ad a szerzőnek8. Az emberek világa két részre bomlik, a Homo Esothericusszal
szemben a Homo Bestialis áll.
Magyarországon az íróknak mindig meghatározó szerepük volt a nép történelmi sorsfordulóin. „Az író sorsa minden korban és mindenütt nehéz. S különösen nehéz a magyar
íróé, mert nálunk örökség, hogy politikai gondokat is hordozzon az író”, írta Tamási
Áron9. A 18. század végén éppúgy ők álltak a Habsburgok elleni mozgalom élén, mint
Petőfiék 1848-ban. Az 1956-os forradalom előkészítésében így vagy úgy részt vett írók
nagy része nem a márciusi ifjak életkorában járt. Ekkorra már egyáltalán nem voltak fiatalok, legtöbbjük írói karrierje az 1920-as, 1930-as években indult, s eddigre már jelentős
életmű állt mögöttük: Déry Tibor hatvankét, Tamási Áron és Veres Péter ötvenkilenc, Háy
Gyula ötvenhat, Németh László ötvenöt, Illyés Gyula ötvennégy, Zelk Zoltán ötvenéves
volt. Bármennyire is különböző volt az írók származása, műveltsége, társadalmi élményanyaga és nemzetközi kapcsolatrendszere – Háy évekig a Szovjetunióban élt, mások inkább német–olasz (Déry) vagy francia (Illyés) irányultságúak voltak –, abban egyet értettek, hogy a II. világháború lezáródása kínálta megújulás lehetőségével élni kell, s gyökeresen új társadalmi valóságot és gazdasági rendszert kell teremteni. A magyar értelmiség
többi tagjához hasonlóan (néhány, jelentéktelen kivételtől eltekintve) korábban valamennyien ellenzékiek voltak. Emiatt kulturális-irodalmi szempontból a folyamatosság el8

9

A magyar írók és olvasók által jól ismert „A királynőt megölni(,) nem kell(,) félnetek jó lesz…”
példa a központozástól függően szólít fel a királynő megölésére, vagy éppen az ellenkezőjére.
Szellemi tisztesség (1957), In: Tamási Áron: Szellemi őrség. Eszmék, cikkek, útirajzok 1936–
1965. Budapest, 2001. p. 472.

2006. november

87

vének megtartását fontosabbnak tekintették, mint az elölről való kezdést. Mint realista
szerzők, azzal persze tisztában voltak, hogy az új valóságot újféleképpen kell ábrázolni, de
a korábbiak szerves folytatásaként.
A 40-es évek második felében a következő erőterek érvényesültek: évezredes hagyomány alapján Magyarország nyugati kapcsolatainak megtartási szándéka. Kulturális területen ez mind „térben” (nyugati irodalom ismerete, példáinak követése), mind történelmileg (ez volt Magyarországon a haladó hagyomány) minden további nélkül folytatható volt. Ugyanakkor ellenezték a társadalmi-gazdasági fejlődés kapitalista útját (mindig
is ez ellen léptek fel akár a baloldaliak, akár a népiek10), s az ország jövőjét a széles néptömegek sorsának javításával akarták biztosítani. Az 1945-ös választásokon abszolút többséget szerzett Független Kisgazdapárt mellett megnőtt a Nemzeti Parasztpárt jelentősége
is, amelyet Veres Péter író vezetett. A másik (és döntő) erő a szovjet katonai jelenlét, illetve a hozzá kapcsolódó, erőszakkal terjesztett kommunista ideológia volt, amely már
nem egyformán érintette a különféle értelmiségi köröket. Egyesek hittek a választási csalással 1948-ban hatalomra került magyarországi bolsevik csoportosulásban, s beléptek
a lassan egyeduralomra kerülő, szovjet irányítás alatt álló, a későbbiekben különböző nevet
viselő pártba (MKP: 1944–1948, MDP: 1948–1956, MSZMP: 1956–1989, majd MSZP
1989-). (A 48-as koalíció tagja volt a Nemzeti Parasztpárt, Veres Péter miniszteri kinevezést kapott.)
A baloldali írók, mint a hatalom támogatói, jelentős szerepet és feladatokat kaptak, bizonyos politikai hatalommal is rendelkeztek. Rövid idő elegendő volt azonban ahhoz,
hogy átlássák a helyzetet, s szembe forduljanak Rákosi Mátyás moszkovita politikájával.
Hittek abban, hogy akkor Magyarországon az egész életük során vallott baloldali értékek
és az elutasított szovjet diktatúra valamiképpen szétválaszthatók. A hatalomban lévők ezt
„revizionizmusnak” tekintették, s minden erővel támadták. A baloldaliak tehát egy nem
szovjet befolyás alatt álló, magyar szocializmust akartak, s ezt egyre erőteljesebben hangoztatták írásaikban, publicisztikájukban, felszólalásaikban.
A népi írók elvi okokból sem vállalhattak és nem is vállaltak jelentősebb napi politikai
szerepet, általában nem voltak tagjai az állampártnak. Ők a nép érdekeit valóban szolgáló,
sem nem kapitalista, sem nem bolsevik kommunista, hanem „harmadik utas” Magyarországot („demokratikus, magyar szocializmust”) akartak. A két, Magyarországon a legnagyobb morális hatalommal rendelkező, reprezentatív írócsoport érdekei, céljai 1950-es
évek közepére fő vonalakban azonossá váltak, s volt egy olyan politikus, akiben az új és
független magyar szocializmus megvalósulásának a lehetőségét látták. Ez az ember egyszerre volt baloldali reformer és népi: Nagy Imre. A korabeli dokumentumok arról is szólnak, az írók miként próbálták meggyőzni őt arról (személy szerint Veres Péter és Déry Tibor is), hogy 1956 október 24-én ismét (1953 után) vállalja el a miniszterelnökséget11.
A forradalom szellemi irányítása az Írószövetség (főleg) vezetőségi tagjai és az egyetemisták

10

11

A „baloldali” (a tárgyalt időszakban szétvált hithű kommunistára és revizionistára) és a „népi”
jelző használata mélyen gyökerezik a magyar irodalomtudomány terminológiájában, ez kissé meg
is nehezíti az egyes írók árnyaltabb megközelítését..
Ld. Standeisky Éva, i.m. pp.29–58. és Nagy Imre, Snagovi jegyzetek. Gondolatok, emlékezések
1956–1957. Budapest, 2006. p. 194.

88

tiszatáj

kezébe került. Ez utóbbiak a Munkástanácsokkal és szinte az egész magyar néppel együtt
az utcai harcoknak, a szovjet katonai intervenció elleni küzdelemnek is a hősei voltak.
A kapitalizmus- és szovjet típusú kommunizmus-ellenesség felértékelte a két nagy
tömbön kívüli semleges (vagy annak látszó) politikát folytató országok jelentőségét.
A Szovjetuniót leszámítva a forradalom egyetlen komoly külpolitikai tájékozódása India
felé irányult12. A semlegesség (ez esetben hamisnak bizonyuló) eszméje motiválta Nagy
Imrét abban, hogy Jugoszlávia nagykövetségén keressen menedéket. (Más kérdés, persze,
mit tett volna az Egyesült Államok, ha a miniszterelnök az ő budapesti nagykövetségén
kér menedéket.)
A szovjet megszállás után a hatalmat átvevő Kádár János (aki korábban szintén reformernek tűnt) néhány hónap alatt lépésről lépésre számolta fel ellenfeleit, s kegyetlen terrort vezetett be. Az értelmiség és azon belül is a „revizionista” baloldali írók tűntek számára a legveszélyesebbeknek. A valós politikai ellenség megsemmisítésének „szükségszerű” agresszivitását a Kádár-rezsim bosszú gépezete az entellektüelek porig alázásával
egészítette ki. Ebben lélektani szerepet játszhatott a műveletlen ember kisebbségi komplexusából fakadó értelmiség-gyűlölete is. (Egy két kivételtől eltekintve az új vezetők iskolázatlanok voltak, Kádár még magyarul is hibásan beszélt.)
Solohov szovjet író és a Mihail Bulgakov leírásából jól ismert moszkvai írószövetség
igyekezett azonnal támadni magyar kollegáikat. Ezen a területen is „moszkvai hátországot” biztosítva a megtorlásoknak. Az Írószövetség kompromittált tagjai ellen Kádár két
kollektív politikai pert rendeztetett. Az írók ellen már életkoruk miatt sem merülhetett fel
a fegyveres harcokban való részvétel vádja. A szavakat börtönnel, testi és lelki kínzással
torolták meg. A főpróbának számító „kis íróper” után 1957 őszén rendezték meg a „nagyot”, ahol a vádlottak padján Déry Tibor, Háy Gyula, Zelk Zoltán, Tardos Tibor ült. A tanácsvezető bíró az a Vida Ferenc volt, aki Nagy Imrét, Maléter Pált és Gimes Miklóst 1958
júniusában a halálba küldte.13 A tanácsban jogi végzettséggel nem rendelkező, általában
személyükben vagy családtagjaikban a forradalom idején negatíve érintett tagok ültek.
Az ügyészség csak nagy nehezen tudta összeállítani a vádiratot. A kirendelt ügyvéd
nem védhette igazán a vádlottat, mert hamar ő is a vádlottak padjára kerülhetett. A valódi
ítéletek a pártközpontban születettek meg, gyakran Kádár saját maga hozta. Az elsőrendű
vádlottra, Déry Tiborra először halálos ítélet várt, majd ezt életfogytiglan tartó börtönbüntetésre akarták változtatni, végül kilenc évet kapott14. Sokakat kivégeztek, vagy más
módon megöltek (Losonczy Géza publicista). Voltak olyanok is, akikkel, mint Gáli József
drámaíróval és Obersovszky Gyula újságíróval, Dosztojevszkijhez hasonlóan, csak a bitófa

12

13

14

Reménykedtek abban, hogy Nehru segít közvetíteni, a neki szóló, nov. 19-i, több értelmiségi szervezet által is aláírt levél szerint: „kinyilvánítjuk, a magyar nép a Szovjetunióval és minden más
néppel, tekintet nélkül azok gazdasági és társadalmi berendezkedésére, az egyenlőség és függetlenség India által is vallott és elismert elve alapján baráti viszonyba kíván élni.” India december
elején moszkvai nagykövetét, Menont küldte Budapestre. A Külügyminisztérium által szervezett
találkozón négy író (Déry, Képes, Örkény, Tamási Áron) vett részt.
Déry tiltakozott a „vajmi kevés felelősségérzetre valló ítélet ellen”. Pomogáts Béla, Irodalmunk
szabadságharca. 1956. Gondolat, Budapest, 1989. pp. 105–106.
Az ítélet fénymásolatát ld. Standeisky, i.m. p. 352.

2006. november

89

alatt közölték, hogy az ítéletet 15 évre, illetve életfogytiglan tartó börtönre változtatták15.
Obersovszky ezt a traumát 2001-ben bekövetkezett haláláig hordozta.
A börtönévek alatti lelki terror a legváltozatosabb formát öltötte. Általában naplót
írattak velük, amelyben be kellett számolniuk tetteikről, az akkori és a mostani gondolataikról. A testileg és lelkileg egyaránt megtört Déry, aki vamzert vagyis besúgó cellatársat
is kapott, a Lelkiismeretvizsgálatban és a belügyminiszternek írt, szinte könyörgő levelében mély megbánást mutatott korábbi tettei miatt16, ezek megrendítő erejét és őszinteségét azonban a vamzer jelentései gyöngítették, aki szerint az író megbánása nem volt
őszinte. A költő Zelk Zoltán versben kért bocsánatot: „Bűntudatom. / Keserű bár, de gyógyít, hát iszom … A párt nyúlt két kemény és gyöngéd karként utánam / és fölemelt
a mélyből, hol botladozva jártam.”17 A politikai nyomozótisztek és őrök a börtönlevél két
változatát is kitalálták. Az egyik az ugyanabban a börtönben letartóztatott társnak szóló
„magánlevél”, a másik a terjesztésre szánt, „kintieknek” írott nyilvános levél.”18 Zelk és
Tardos Tibor is írt nyílt levelet Íróbarátaimhoz, amelyben mentegeti magát és a pártot.
A meaculpázásra képtelen Gimes Miklóssal viszont inkább „börtönkritikát” írattak. Ezeknek
ismét két fajtája volt, a rabként fogva tartott társ művéről, vagy saját korábbi alkotásának
„helyes” értelmezéséről kellett szólniuk.
Az „életmentő” írások mellett a börtönben remekművek is születtek: ilyen például
a G. A. úr X-ben. A kerettörténet szerint G. A. Déryre bízza beszámolóját, azzal a kéréssel,
hogy elolvasása után semmisítse meg. Az író legjobb, gyerekkori barátja nevének monogramját tartalmazó regénycím főhőse az 1920-as, 30-as évek fordulóján a polgári világot
elhagyva egy nagyon távoli helyre igyekezett eljutni. Mielőtt oda megérkezett volna, az
útja egy roncstelepen keresztül vezetett. X város Astoria nevű szállodájában szállt meg.
X-ben minden fordítva van, itt nem az élet természetes értékeinek a kiteljesítése a cél, hanem a vágytalanság, vagy inkább a halálra való vágyakozás („…kecses vidámságot, s a bájosan mértéktartó mélabút, amely itt az elmúlást át-meg átszövi, mielőtt befejezné”19).
A halálhoz való jogot a törvény garantálja. A bűntett: megakadályozni valakit abban, hogy
meghaljon. Az ilyen embert a bíróság (amelynek a működését a szerző igen jól ismerte)
vas szigorral megbüntetette. G. A. úr a város veszélyes vonzásába került. „A pusztulás látványa, mely szakadatlanul foglalkoztatta érzékeit, néha már oly titkos megelégedéssel
töltötte el, hogy szinte beleszédült.”20 S két év tartózkodás után menekülni volt kénytelen.
Visszajött Budapestre, majd eltűnt az író szeme elől. Voltak persze, akik az ellenutópiát
a kommunizmussal azonosították21. (Az 1948 és 1953 között játszódó Nikit Déry még
15

16

17

18
19
20
21

Ennek oka a nagy nemzetközi tiltakozás volt (P. Picasso, F. Mauriac, J.P. Sartre, B. Russell,
J. Huxley, stb.)
„Vétkesnek érzem magam a párttal szemben.”, „mélységesen szégyellem, nem tudok túljutni
rajta, és életem, és kommunista voltom legszégyenletesebb bukásának tartom… sokáig nem ismertem fel, hogy kezdettől fogva ellenforradalom volt” idézi Standeisky, i.m. p. 308–313.
Kései sorok októberről, 1957. július 14. Kötetben: Zelk Zoltán, Tűzből mentett hegedű, Szépirodalmi, Budapest, 1963. pp. 9–12.
Standeisky, i.m. 318.
Az 1964-es (Szépirodalmi, Budapest) kiadás 403. lapján
i.k. 402. lapon
A regény elemzését ld. Vasy Géza, G. A. úr X-ben – és nálunk, In: „Hol zsarnokság van” Az ötvenes évek és a magyar irodalom. Mundus, Budapest, 2005. pp. 247–259.

90

tiszatáj

a forradalom előtt írta, de a címszereplő kutyáról, gazdájáról és annak feleségéről szóló
megható történet saját és környezete közeljövőjének zseniális előérzete volt. A szabadság
problematikájáról szóló kisregényben a vezető beosztású mérnök börtönbe kerül, az idő
megállni látszik: mire a gazda szabadul az állat már belepusztult a rabságba22.)
A fizikai vagy írói életben maradáshoz az érintetteknek önkritikát kellett gyakorolniuk,
meg kellett alázkodniuk a hatalom előtt, éppúgy mint Danténak kellett volna VIII. Bonifác
pápa vagy az új firenzei hatalom előtt. „A párt elvárja – mondta Kállai Gyula művelődésügyi miniszter az MSzMP 1957. júniusi országos értekezletén –, hogy mindazok az írók,
akik súlyosan vétkeztek a népi demokrácia ellen, őszintén belássák hibáikat, a nyilvánosság előtt ítéljék el azokat, és nyilvánosan elhatárolják magukat a külső és a belső reakciótól, különösen a Magyar Népköztársaság ellen tevékeny propagandát folytató disszidens
íróktól. Akik erre nem képesek, önmagukat zárják ki az irodalmi életből.”
A magyar íróknak 1957 kora-őszén tiltakozniuk kellett az ENSZ ötös bizottsági jelentésének közgyűlési tárgyalása ellen, amely ő mellettük is állást foglalt. Az írók addigra már
annyira megfélemlítettek lettek, hogy nem mertek a Párt utasításával szembe helyezkedni,
voltak olyanok is, akiknek a nevét egyszerűen odaírták. Az írók féltették börtönben lévő
társaikat is, úgy gondolták aláírásukkal talán csökkentik a hatalom vérszomját. Néhány
jelentős író neve ugyanakkor nem szerepel a listán, például Keresztury Dezsőé, Rába
Györgyé, Mészöly Miklósé, Nemes Nagy Ágnesé, Szentkuthy Miklósé, Ottlik Gézáé, Tersánszkyé.
A hatalom 1956/57 fordulóján felfüggesztette az Írószövetség működését, a funkcionálisan helyére állított Irodalmi Tanácsba a saját embereit ültette. Mivel nem sikerült tekintélyes írókat megnyerni, a Tanács hamar jelentéktelenné vált. Három új orgánum alakult. Az Élet és Irodalom című hetilap, a Kortárs és a Nagyvilág című folyóirat Az utóbbi
abból a célból is, hogy azoknak az íróknak is megjelenési lehetőséget biztosítson, akik eredeti műveiket nem adhatták ki, vagy a passzív rezisztenciát választva hallgatásba burkolóztak, s megélhetésüket fordítások közlésével biztosították. A másik lehetőség a gyermekés ifjúsági irodalom művelése volt. Erre a Köpeczi Béla vezette Kiadói Főigazgatóság elkülönített anyagi forrásokat biztosított. 1960-ban például 54 ilyen, korosztályok szerinti
csoportosított könyv jelent meg a magyar piacon, ez a teljes évi irodalmi kiadási program
közel egy harmada volt23.
A cenzúra gépezete szinte hibátlanul működött: Senki sem kerülhette meg a Kiadói
Főigazgatóságot, amely kiadói politikájával közvetlenül irányította az irodalmi életet.
A művet megjelentetni csak a hivatal engedélyével lehetett. Az ítélet bizonyos mértékig az
íróknak kiszámítható volt, ezért létrejött az „öncenzúra” intézménye is. A szellemi élet
legfőbb irányítója, Aczél György a párt szempontjából három fajta művészi programot ismert: a támogatottat (segíti a szocializmus kibontakoztatását), a tűrtet (politikai szempontból közömbös alkotás) és a tiltottat (veszélyes az MSZMP hatalmára). A Kiadói Főigazgatóság minden megjelenésre szánt sort szigorú vizsgálat alá vont. Szempontjaik igen
primitívek voltak. Weöres Sándor Szűz Mária himnuszát, a Salve Reginát 1961-ben nem
engedélyezték közölni. A vers lelkiségében, szimbolikájában leginkább Dante Commediá22
23

Vasy Géza, Déry Tibor: Niki, i. m. pp. 151–159.
Írók pórázon. A Kiadói Főigazgatóság irataiból, 1961–1970. Szerkesztette Tóth Gyula. MTA Irodalomtudományi Intézete, Budapest, 1992. pp 36–42.

2006. november

91

jában olvasható Szent Bernát imához (Par. XXXIII. 1–39) vagy Goethe Faustja végén
Doktor Marianus szavaihoz hasonlító. Az indoklás: a költő a pusztuló világot mint poklot
írja le, ahol Máriába kell kapaszkodni, Krisztus birodalma „átkelő hely”, a földi hatalmak
„hűs márványú lába lecsügg a porladásba”. A legszörnyűbb feltételezésre a vers alábbi
sora adta az okot: „idegen és saját vértől csorogva, zsoldjáért ácsorogva”24. Mindezek,
a politikára csak nagyon mesterkélten értelmezhető metaforák, úgy látszik, a hatalom szemében veszélyesek tűntek, s még a „tűrt” kategóriába sem kerülhettek.
A megszólalás feltétele a nyilvános önkritika. A meghurcoltak melletti lojalitás csak
néma lehetett. A revizionizmus mellett a másik fő ellenség a nacionalizmus (és a nemzeti
kommunizmus?) volt. A pártvezetés számára a legbosszantóbb Illyés Gyula hallgatása
volt. Jól látta a már idézett Kállai Gyula: „Illyés és köre lényegében minden alapvető kérdésben szemben áll velünk … mint politikai csoportot szét kell verni azért, hogy mint írókat megmenthessük őket” A Párt állásfoglalást akart kiadni a népi írókról, amely a régi
kommunista stratégia szerint az erőfölény deklarálása után élesen bírálja, de megbocsátja
a múltban elkövetett tetteket, hízeleg, kedvezményeket látszik nyújtani, de fenyeget is egyben. Az állásfoglalás ellentétes hatást váltott ki. Illyés véleménye szerint: „A népi írók …
megbocsáthatatlannak tartják az 1958-as nyári dokumentumot, amelyet sztálinista szellem sugallt, és ellenségeik valamennyi régi vádját felmelegítette… Amit az írók a forradalom előtt, alatt és után tettek, abból semmit sem vonnak vissza. Szerepük ismert és világos.” 25
Az írók többsége Illyésre figyelt, mellette Németh László volt a legnagyobb tekintély.
Ők az évekig tartó néma ellenállás magatartásformáját választották. Úgy próbáltak segíteni elitélt társaikon, hogy közben nem tagadták meg közös elveiket. A legszükségesebb
kompromisszumokat megkötötték, amelyek elegendőek voltak ahhoz, hogy ne bőszítsék
tovább a hatalmat az írók ellen. Ugyanakkor Illyés hangot adott „azoknak a kétségbeesett
jajoknak, amelyeket a magyarság iszonyatos romlása érzetén évtizedek óta hordozok magamban.” A politikai vezetés által gyűlölve tisztelt és, furcsa módon, némileg félt írófejedelem felelősséget érzett a magyar irodalom jövőjéért. Egy olyan országban, ahol író és
népe minden nagy történelmi kataklizmában egybeforrott, az új írók féltése egyben
a nemzet jövőjének is a féltése volt. A folyamatból nem maradhat ki egyetlen egy láncszem26, egyetlen egy generáció sem.
A műveletlen emberek (Kádár, Marosán, Apró stb.) alkotta pártvezetés tagjainak
semmi érzéke nem volt a művészi érték iránt. Szerintük ezen a területen csak két kritérium érvényesülhet: az alkotásoknak a munkásosztály marxista álláspontját kell képviselniük, az íróknak ismerniük és ábrázolniuk kell a nép életét. Ezeknek a feltételeknek mindenféle felkészültség és tehetség híján is könnyen meg lehetett felelni. Komoly veszély fenyegetett, hogy a magyar irodalom propaganda-anyaggá, párt brosúrává züllik. A Magyarország veszélybe került jövőjéért való küzdelem egyben az irodalmi értékért folytatott harc
is volt.
24
25
26

Írók pórázon, pp. 110–111.
Borbándi Gyula, Négy nap Illyés Gyulával. Kortárs, 1992. október, p. 15.
Illyés nemcsak a zsarnokság („mindenki szem a láncban”) társadalmi megszervezését tekintette
megszakítatlan egésznek a forradalom emblematikus jelentőségű versében, a Hol zsarnokság
van kezdetűben, hanem az újkori magyar irodalom folyamatát is.

92

tiszatáj

Miután az új helyzetben is megalkuvás nélkül kitartott elvei mellett, Illyést azzal vádolták, hogy a szellemi életben tapasztalható minden rosszért ő a felelős. A „külső” támadás sikertelensége után önmagával akarták szembefordítani. Illyés a naplójában írta le
Hidas Antallal és Hidasnéval (Kun Béla lánya) való beszélgetését 1959. karácsonyán. Egy
baráti vacsora során a párt szócsöve házaspár finoman közölte az íróval szemben megfogalmazott álláspontot, amely szerint – Illyés szavaival – „Én okozom az irodalom görcsét. Én vagyok felelős tehát nemcsak az egész szellemi süllyedés miatt, hanem a fiatalok
megrekedtsége, az egész ország boldogtalansága miatt.” A váddal szemben Illyés arra
a tényre hivatkozott, hogy ő írt27 műveket az elmúlt években. „De egy sor sem volt benne,
ami mellettünk szólt!” – hangzott a válasz.
A hatalom és az írófejedelem között a győzködések ellenére sem jöhetett létre valódi
párbeszéd. A távolság túl nagy volt, az intellektuális és erkölcsi felfogás összeegyeztethetetlen. Illyés a múltra és a jövőre apellált: „Jönnek, mennek az államtitkárok, de én Babitsnak és Petőfinek felelek!”28
Úgy látszik, egy ilyen történelmi sorsforduló feldolgozásához nem elegendő ötven esztendő. A magyar nép korábbi forradalma és szabadságharca után 40–50 évvel jelentek
meg Az Osztrák–Magyar Monarchia írásban és képben című monumentális kiadvány
kötetei párhuzamosan német (24 kötet, 1886–1902) és magyar (21 kötet, 1887–1901)
nyelven. A vállalkozás mentora, Rudolf trónörökös a Monarchia egységét akarta megteremteni ezzel az alkotással. A magyar változat főszerkesztője Jókai Mór volt. A „kényes
kérdés” az 1848/49-es magyar forradalom volt, hiszen a hatalma csúcsán lévő Ferenc József császár fojtotta egykor vérbe, s irányította a megtorlásokat. Jókai a „passzív ellenállás” politikáját választotta. A történelmi részben lényegében nincs is szó 48-ról, de
ugyanakkor az irodalmiban foglalkozik a szabadságharc költészetével. Most sincs tabula
rasa, az 1956-os forradalmat leverők (vagy leszármazottjaik) ötven év multán is a magyar
politikai élet meghatározó szereplői. Vannak, akik nem engednek az 56-ból. S vannak
olyanok is, akik átálltak a győztesek mellé. Petőfi barátja legalább hallgatott.

27

28

120 új versét tartalmazó kötettervét Révai és Kállai véleményére alapozva a Magvető kiadó nem
jelentette meg. Költők egymás közt című versben: „birodalmak estek / nem kapva lélegzetnyi
verset. / Rettenetes. De zengne bárhogy / kik nem adják ki igazunkat / rászolgálnak, ha belefúlnak!” Kállai magára vette a célzást.
Illyés Gyula, Naplójegyzetek, 1946–1960, Szépirodalmi, Budapest, 1987. 505–507.

2006. november

93

GÖMÖRI GYÖRGY

Az Irodalmi újság
lengyel tárgyú írásairól
(1956–1989)

Az 56-os forradalom a lengyelekkel, egy lengyelek melletti rokonszenv-tüntetéssel kezdődött és egy lengyel verssel indult a londoni Irodalmi ujság első száma is 1957 tavaszán.
Ezt a verset Adam Wazyk (ejtsd: Vazsik), a hajdani szürrealista költőből a lengyel hadsereg kommunista politikai tisztjévé vedlett, majd a rendszer revizionista, antisztalinista
kritikusává változott ember írta. Wazyk híres műve, a „Költemény felnőttek számára”,
amit 1955 augusztusában közölt a Nowa kultura c. varsói hetilap, már hosszabb ideje
nyersfordításokban keringett Budapesten (ezek egyikét én készítettem), de Tardos Tibor,
aki megírta „A tengervíz sós” c. kitűnő cikkét, azt alighanem francia fordításban olvasta.
Tardos cikke címével ezekre a sorokra célzott:
Az álmodozó Fourier bájosan megjósolta:
a tengerek partját majd limonádé mossa.
És hát nem így van?
Isszák a tengervizet,
s lelkendeznek:
– „limonádé!”
Lopva mennek haza
hányni,
hányni.
De amikor ezt a versét írta, Wazyk még hitt a marxizmus megújulásának lehetőségében. Kicsit előre szaladt versében – nem várta meg a XX. Kongresszust, ahol Hruscsov
kiteregette Sztálin roppant bűnlistáját. Wazyk szigorú kritikát kapott ugyan a Párttól, de
már nem csukták le. Viszont mint bátor reformer lett számontartva széles e béketáborban,
s alighanem ezért hívta meg őt Budapestre a Magyar Írók Szövetsége. És éppen október
23-án érkezett, tehát rögtön elvitték a Bem-szoborhoz. Szemtanúja volt tehát egy olyan
eseménynek, amit az a húsz lengyel költő, aki rajta kívül verset írt magyar forradalomról,
nem látott. Ezért van különleges súlya „Qui tacent clamant” című versének, ami még 1956
novemberében megjelent a „Nowa Kulturá”-ban. Attól függetlenül, hogy Wazyk benne
összekeveri Déry Tibor hangját Háy Gyuláéval (azt hiszi, Déry hangját hallja a rádión november negyedikén, amikor a magyar írók a világ segítségét kérték a szovjetek ellen),

94

tiszatáj

a három szakaszos vers szép bizonyítéka a továbbra is élő lengyel–magyar barátságnak.
Az utolsó versszakot én így fordítottam: „Mi, lelkiismerete a történelemnek, / hallgatunk
– államérdek ez a néma beszéd… / Hol a felkelők hamván keserű füst terjeng, / a végső
mítosz összedőlt. De Bem emléke ép.” Meg kell mondanom, hogy a jólhangzás kedvéért
kissé pozitívabbra fordítottam az utolsó mondatot, mert a lengyel eredetiben ez áll: „Megmaradt Bem emlékműve”. De a korabeli olvasók már ebből is pontosan értették, miről
van szó.
A külföldön megújult „Irodalmi újság” kezdettől fogva nagy érdeklődéssel fordult
a lengyel változások felé. Akkoriban úgy látszott, Gomulkának sikerült az, amire Nagy Imre
törekedett, de amin a forradalom követelései hamarosan túlcsaptak: az önálló játéktér kialakítása a szocialista táboron belül. 1957-ben a lengyel írók és művészek, hogy csak egy
példát mondjak, összehasonlíthatatlanul nagyobb alkotói szabadságot élveztek, mint magyar társaik. Ez még akkor is megmaradt, amikor a korábban engedélyezett folyóirat, az
„Európa” első számát 1957 májusában a cenzúra nem engedélyezte és emiatt a szerkesztőség összes kommunista párttag tagja, köztük a már említett Adam Wazyk, visszaadta
a párttagsági könyvét. De amikor Wiktor Woroszylski barátom ugyanaz év végén Londonban járt (és én voltam az egyetlen emigráns, akivel találkozott – ezt megmondta a követségnek is) még a „Nowa kultura” szerkesztője volt- mire visszatért Varsóba nyugat-európai körútjáról, már leváltották. Ettől függetlenül a lengyel cenzúra éberségét még sokáig ki
lehetett játszani – erre jó példa volt a krakkói „Zebra” c. enyhén avantgardista folyóirat
esete. Nekem ugyanis, aki akkor már régen oxfordi diák voltam, 1958-ban megjelent
a „Zebrá”-ban egy levelem és egy versem, Tadeusz Sliwiak barátom fordításában. (Sliwiak
később elmondta, hogy egy Milosz verset akartak közölni, amit a cenzor kivétetett lapjából, aztán meg már nem figyelt oda, miféle angolt, vagy angolnak álcázott magyart raknak
be helyette a lapba). Ez a huszárcsínyem, tehát a krakkói közlés, meg kell mondanom,
Oxfordban is növelte tekintélyemet, igaz, hogy az ötvenhatot követő években számos lengyel látogatott el kollégiumomba, a St Antony’s-ba, hogy ott vagy előadja revizionista nézeteit, vagy pedig indignáltan visszautasítsa a szovjet kollegák vádjait arról, hogy ő revizionista…
Jellemző akkori optimizmusunkra, hogy a külföldi „Irodalmi ujság” legelső, tehát az
első számot megelőző ún. különszáma, amit Aczél Tamás és Méray Tibor szerkesztettek,
még „Varsó – a reménység városa” címmel közölt írást. Ez a lelkesedés később alábbhagyott és átadta helyét a gomulkista konszolidáció és az ezután beállt helyzet kritikájának. Amíg a lap Londonban volt és a többi közt azt Faludy György szerkesztette, nekem
kevés beleszólásom volt a lap politikai vonalába, s így bár 1957-ben két, 1958-ban négy és
1959-ben három politikai cikk jelent meg a lapban Lengyelországról, ezek közül emlékezetem szerint csak kettőt írtam én, illetve az 1959/3-as számban(„Lengyel szakértőnk” volt
az írás címe) kiigazítottam az 1959/2. számban közölt cikk néhány adatát, vagy állítását.
Ugyanakkor vihettem a londoni szerkesztőségnek bármilyen irodalmi anyagot, vagy írókkal kapcsolatos szöveget, azt azonnal közölték. Így a Wazyk-fordítást még abban az évben
követte Czeslaw Milosz „Antigoné” c. verses dialógusának fordítása (1957/10.), majd egy
Marek Hlasko novellafordítás (Munkások, 1958/1.), egy részlet ugyancsak Hlasko „Temetők” c. regényéből (1958/13.), Woroszylski kisprózája (1959/8.), beszámolók a már
említett Hlasko-regényről, egy cikk Adam Wazyk politikai fejlődéséről, Herbert verse

2006. november

95

„A magyaroknak” (59/10.) és Cyprian Nowid „Gyászrapszódia Bem halálára” írott versének a fordítása (1959/?) 1960-ban lefordítottam Jerzy Andrzejwski egyik legerősebb antisztalinista elbeszélését, „A papírfejű ember sirámait” (1961–1). Azt hiszem, ugyanebben az
időben a hazai magyar irodalmi lapok ennél jóval kevesebb lengyel írót, vagy költőt közöltek.
Ahogy a bibliográfiából látom, 1962 különösen termékeny évem volt, mert ekkor jelent
meg Broniewski-búcsúztatóm egy versfordítás kiséretében (62/6.), Mrozek egyfelvonásosának, a „Strip-tease”-nek a fordítása, (62/14.) illetve két újabb, általam fordított vers
a magyar forradalomról (Iwaszkiewicz és Woroszylski, 1962/19.). Ebben az évben költözött
át a lap Párizsba és vette át szerkesztését Méray Tibor. Igazából csak ekkor váltam a lap
rendszeresen közölt lengyel „szakértőjévé”, amiben szerepe volt annak is, hogy 1963 nyarán, még menekült-útlevéllel elmehettem Varsóba. (Ez nem volt rizikómentes vállalkozás
de tudtam, ha a magyarok követelik kiadatásomat, a lengyel haverok időben értesítenek és
gyorsan visszamehetek Angliába). Ezután 1963-ban két hosszú cikkben írtam meg benyomásaimat, illetve elemeztem a lengyel politikai helyzetet (1963/16. és 21.), ami ugyan
jelentősen rosszabbodott 1956 november–decemberéhez képest, de még mindig tűrhetőbbnek tűnt, mint a magyarországi. Persze a hazai álmunkás-álparaszt kormány is tett
valamit ebben az évben: az amerikaiakkal kötött megállapodás értelmében meghirdette az
amnesztiát. Aminek a kulturális politika terén is lettek bizonyos következményei, a három
„T” politikája kb. ekkortájt kezdődött.
1965-ben az év megint egy Marek Hlasko novellaközléssel kezdődött (Amor 43), majd
egyik legveszélyesebb cikkem közlésével folytatódott. Ennek a címe „Hochhuth, Mnacko
és Katyn kísértete” volt és azzal függött össze, hogy Hochhuth nyugatnémet író „A helytartó” c. darabját egy olyan bekezdés miatt nem lehetett bemutatni az ún. népi demokráciákban, amiben a szereplő összehasonlítja a náci tömeggyilkosságokat a szovjet tömegkivégzésekkel. A szlovák „revizionista” író Mnacko, aki egyébként keményen bírálta
a sztálinista korszak hibáit és rossz ipari beruházásait, ezt az egyet nem volt hajlandó elfogadni: a lengyel tisztek lemészárlásáért, a katynyi bűnökért szerinte a németek voltak
felelősek! Én viszont, részben lengyel emigráns adatok és emlékiratok alapján rámutattam, hogy a minden háborús egyezményt semmibe vevő kivégzéseket szinte teljes bizonyossággal az NKVD számlájára írhatjuk, hiszen egy társutas lengyel tiszttel folytatott beszélgetésében később maga Berija beismerte: „Súlyos hibát követtünk el”. Viszont mivel ez
1940 májusában történt, amikor a náci–szovjet paktum alapján Lengyelország megszűnt
létezni, legalábbis hallgatólagos megegyezés állhatott fenn a két parancsuralmi nagyhatalom között.
1967-ban négy lengyeltárgyú írásom jelent meg az „Irodalmi újság”-ban, ezek közül az
egyik (A lengyel érem másik oldala, 1967/4.) címlapon, mintegy vezércikként. Ez volt az
az év, amikor Varsóban kiderült, hogy a revizionizmus a szovjet mintájú „létező” szocializmus országaiban merő ábrándkergetés. A Kolakowski-ügyre gondolok, a legnagyobb élő
lengyel filozófus bátor felszólalására a varsói egyetemen, ami az LEMP-ből való kizárásához s később emigrálásához vezetett. Ez a rendszert elmarasztaló felszólalás azért vert
olyan nagy port fel, mert számos lengyel író és költő, akik addig még párttagok maradtak
(köztük Wiktor Woroszylski is) ekkor tüntetőleg visszaadták tagkönyveiket. Ez a csoportos dezertálás a Pártból megmutatta, mennyire elégedetlen a lengyel értelmiség a Go-

96

tiszatáj

mulka-féle vezetéssel – de hogy a pártfunkcionáriusok közül is hányan elégedetlenek vele,
azt csak a következő év, 1968 mutatta meg, a prágai tavasszal egyidejű varsói diákmegmozdulásokat elfojtó rendőri akcióval és az azt követő ún. antirevizionista-anticionista
kampánnyal, amibe Gomulka majdnem belebukott. A varsói fejleményekről, vagyis a Gomulka-rendszer permanens válságáról a „Válságos év Lengyelországban” c. cikkemben
számoltam be (1968/20.), majd 1969 folyamán két írásom is megjelent a lapban, az egyik
egy Kazimierz Wierzynski nevű lengyel emigráns költőről, aki ismerte Kosztolányit és Karinthyt, a másik pedig az 1944-es varsói felkelés huszonöt éves évfordulójáról (1969/14.).
Ennek az évnek decemberében megint Lengyelországban jártam, ebből a látogatásból
született „A lengyel tél változásairól” című cikkem, amit a lap 1970/3. száma közölt. Ebben első kézből való információkat tudtam közölni a lengyel írók helyzetéről – igaz, hogy
ez volt egyetlen lengyelországi tartózkodásom, ami alatt tudomásom szerint a titkosrendőrség megfigyelt. Gondolom, nem lehettek nagyon megelégedve velem, mert szinte kizárólag olyan írókat látogattam, akiket 1968-ban fekete listára tettek.
De 1970 decemberében sztrájkba léptek a tengerparti városok, Gdansk, Gdynia és
Szczecin munkásai és az ezt követő összecsapásoknak számos halálos áldozata volt. Gomulkának le kellett mondania, utóda Edward Gierek lett, aki békülékenyebb hangon szólt
a munkásokhoz és hamarosan nagy nyugati hiteleket vett föl, amivel fogyasztási javakat
tudott a piacra dobni és ideig-óráig sikerült kielégítenie a munkásság követeléseit. Hatalomra kerüléséről az Irodalmi újság 1971. január 15-én megjelenő első számban számoltam be „Karácsonyi ajándék lengyeleknek” címmel és be kell vallanom, hogy ebben elég
szerénytelenül, egy évvel korábbi saját prognózisomat idéztem arról, hogy milyen mértékben nő az elégedetlenség Lengyelországban és hogy emiatt alighanem lényeges változás
várható. A hatalomváltás tanulságát pedig a cikk végén így vontam le: „a munkásosztály
felháborodása még kommunista országban is elsöpörheti az uralmon lévő politikusokat”.
A Gierek-korszak sokkal „eseménytelenebbnek” bizonyult, mint az előző néhány év
– a hetvenes években is többször ellátogattam Lengyelországba, de időm nagyrészét könyvtárakban, illetve szinház-látogatással töltöttem. Emiatt az új demokratikus ellenzék kialakulásáról lengyel barátainknál már más valaki számolt be, pontosabban nem tudom ki
fordította magyarra Adam Michnik szövegét (1977/5–6.), noha Michnikkel én magam is
találkoztam egyszer Barbara Torunska társaságában.
Ami a Szolidaritás megjelenését és az azt követő időszakot illeti, arról az „Irodalmi újság” hasábjain főleg Kemény István, Kende Péter és Méray Tibor írtak 1980 és 82 között,
igen nagy jelentőséget tulajdonítva az első olyan mozgalomnak, amelyik békés eszközökkel, „alulról” próbálta megreformálni a lengyel társadalmat. Nekem csak Czeslaw Milosz
Nobel-díjáról jelent meg egy írásom (1981/1–2.), már csak azért is, mert a szerzőt személyesen jól ismertem és kezdettől fogva fordítottam. Az igazat megvallva, nem hagytam fel
a „lengyel politizálással” sem, csak az „Irodalmi” helyett ilyen tárgyú dolgozataimmal,
vagy fordításaimmal főleg a „Magyar Füzetek”-et kezdtem gazdagítani, úgy vélvén, hogy
az jobban eljut Magyarországra. Ezért a „Magyar Füzetek” 7. (A lengyel földindulás) számába én fordítottam Leszek Kolakowski „Tézisek a reményről és a reménytelenségről” c.
1971-ben írt, de igen tanulságos tanulmányát, jóllehet nevemet nem írtam alá fordítóként.
De még azt se mondhatom, hogy Kende Péternek égető szüksége lett volna lengyel tudá-

2006. november

97

somra, a „Füzetek” 8. számában megjelent hosszabb Michnik-szöveget például Michnik
franciául írta, vagy azt franciából fordították.
A Szolidaritás-mozgalom fénykorában, 1981 őszén is jártam Lengyelországban, sőt
mivel a danckai könyvtárban kutattam, vendéglátóim abban a Helvécius nevű szállodában
szállásoltak el, ahol pár héttel később a Szolidaritás teljes vezérkarát lefogták. És mivel
a Jaruzelski-féle katonai puccsról az „Irodalmi”-ban szerkesztőnk, Méray Tibor írt, én inkább a „Bécsi Napló”-ba írtam erről olyan vezércikket, amiből kiderült, hogy Jaruzelski
hatalomátvételét bizonyos értelemben az egypártrendszer, illetve a „létező szocializmus”
vereségének tekintem.
Később, 1983 elején megint írtam a lengyel írók helyzetéről az „Irodalmiba” (Inter
arma… 1983/4.), illetve a szükségállapot feloldása után közöltem egy mulatságos szöveget, amit ha jól emlékszem, egy párizsi lengyel lapból vettem át, mert Varsóban csak
szamizdatban jelent meg. Ez idő tájt a cenzúra úgy működött a lengyeleknél, hogy például
a katolikus lapokban egy-egy kéziratot teljes egészében kinyomattak ugyan, de abban
a nem engedélyezett sorokat kipontozták, és odaírták az azt tiltó rendelet pontos, rendszerint 1981-as, időpontját (Példaképpen, Illyés Gyula ismert versének, az „Egy mondat”-nak
első sora korabeli lengyel változatban a következőképp hangzott volna: „Hol… van, ott…
van”). Az általam átvett szöveg rövid vers volt, a címe „Levél Karl Marxhoz”(1986/2.).
Mondanom sem kell, hogy ahol a marxi szövegeket csak kipontozva lehet az olvasóközönség elé adni, ott a „létező” szocializmus már minőségileg átcsapott a nemlétező marxizmusba.
1985 után egyébként az „Irodalmi újság”-ban egyre gyakrabban jelenek meg hazai ellenzéki szerzők cikkei – a szamizdat átömlött a tamizdatba. Részben emiatt, meg aztán
a hazai, egyre felgyorsuló változások miatt is kevesebb figyelem jutott Lengyelországra, ahol
1984-ban ugyan megszűnt a szükségállapot, de Jaruzelski tábornok csak 1988-ban egyezett bele abba, hogy a következő évben kerekasztalnál vitassa meg a rendszerváltás átmenetének menetrendjét. És bár nekem még 1986-ban, vagy 87 elején a Lengyel Munkáspárt Központi Bizottságának egy Angliát látogató tagja azt mondta (erősen felindulva, mivel közeli rokona pusztult el Katynyban), hogy a Szovjetunió sohasem vallhatja be a Lengyelország felosztása után elkövetett bűntetteket, a politikai „sohasem” fogalma hirtelen
felszívódott és 1987-ban Gorbacsov már megállapodott Jaruzelskivel, hogy felülvizsgálják
az újabbkori történelemről alkotott szovjet nézeteket. Az 1988/2. számban közölt cikkemben (Eltűnnek a „fehér foltok?”) ennek a szovjet–lengyel történészbizottságnak a munkáját ismertetem, illetve Jurij Afanaszjevet idézem, aki szerint a szovjet történészeknek most
kötelességük Katyn-nyal foglalkozni. Bizonyos értelemben tehát visszatértünk hatvanas
években megpendített témámhoz – s én ezzel a cikkel mondtam búcsút mint „lengyeles”
a párizsi „Irodalmi újság”-nak, ez lett a lap utolsó lengyel tárgyú cikke. Illetve Méray még
megírta az utolsó, 1989–4 szám vezércikkében: „az első perctől fogva szolidárisak voltunk
a lengyel Szolidaritással, nem törődve az otthoni arcpirító hangulatkeltéssel… és [1982 évi]
2. számunkban azt írtuk: az már biztos, hogy a lengyel népet a diktatúra nem győzte le”.
Mint sok minden másban, ebben is az „Irodalmi újság”-nak lett igaza.
2006 májusában

98

tiszatáj

SIMAI MIHÁLY

A Nemzet, a Fény és az Árnyék
CSEPPEK A TENGERBŐL – F EKETE P ÁL ÚJ KÖNYVE

„A násznép, mint gátat szakított áradat, zúdult a sötét utcán…
A kívül álló pufajkásokat perceken belül körbefogta a tömeg…
Egy rossz szó, egy mozdulat, és vér folyik. A fegyveresek sündisznóállást vettek fel, hátukat a kapunak vetették. Az elszánt
tömeg azonban egyre szorosabbra vonta a gyűrűt. Voltak, akik
már a géppisztoly csövét fogták és kiabálták:
– Lőjél, te bitang, aztán menj haza és lődd agyon az anyádat, aki
a világra hozott! Lőjetek, itt lógtok utána valamennyien a fán!”
(Fekete Pál: Cseppek a tengerből / Sámsoni lakodalom)

A kertben augusztust sikoltanak a rózsák. A végzet-pengék villognak a fényzuhatagban,
s ők annál izzóbb színekkel festik szirmaikat. Dacból pompáznak, hűségből hősiesek.
Ülök a nyárvégi kertben, gyorsan-nőtt erdei fenyőink félárnyékában. Jó lenne most
csak élni, csak fényleni a fényben, jó lenne minden sejtemben úgy együttrezegni a természettel, mint a rózsák, a fecskék, a fenyők. Jó lenne olyan rész lenni az Egészben, ami
pontosan a helyén van.
A rózsa persze tudja a helyét, mindhalálig. A fenyő is. De az ember…? Hogyan talál rá?
S ha fizikailag látszólag helyén áll is, ott van-e érzelmileg, ott van-e gondolataival…? S túl
mindezeken: lapul-e veszélyes emlékrög a lelke mélyén, nehezedik-e átoksúly a tudatalattijára…?!?
S az ember-sejtekből álló közösség? A kollektív tudat, kollektív tudattalan ?! Az a bizonyos – ember-szigeteket összekötő, összetartó titokzatos mélytengeri alapzat a maga
bonyolultságában hogyan éli át, mennyire érzi át a felszínen lezajló emberi katasztrófákat?! Hova raktározza a mérgező emlékrögök, végzetterhek, átoksúlyok garmadáját a nemzet emlékezete…?!
Lehetséges-e föloldani őket…?
Talán. Valakinek, aki pontosan a HELYÉN van a Nagy Egészben.
De ahhoz annak a valakinek nagyon mélyre kell alászállnia.
Fekete Pál éppen ezt teszi új, Cseppek a tengerből című nagyon fájdalmas, nagyon kemény könyvében.
Nézem a köteten aranyló betűket: „Békés megye mártírjai és áldozatai a második világháború alatt és után.”
Miért ír egy ember, aki már (csupa aranybetűvel) beírta nevét a történelembe? Aki Ötvenhatban maga is történelmet írt, noha csak a tanítására volt képesítve?!
Nyilván azért, mert jól tudja: még mindig óriási a szakadék a megélt és megírt történelem között. S nyilván azért is, mert mérhetetlen kutatómunkával, – ami nemcsak hazai

2006. november

99

irattárakra, de a szovjet és USA-beli levéltárakra éppúgy kiterjedt, mint a még élő hozzátartozók, ismerősök, szomszédok kikérdezésére – olyan adatokhoz jutott, olyan történelem írta tragédiák mélyére nézett, olyan sorsok fonalát gombolyította föl, amelyek nyilvánosságért kiáltanak. S ő, aki maga is megjárta 56 után a poklot, olyan fokon vált beavatottá, mint a sámánok ama túlvilági utazás során, amikor megcsonkítják őket, letépik
róluk a húst, de olyan erőkre tesznek szert, amivel gyógyítani lehet. Nemcsak az egyes embert – a közösséget is.
Fekete Pál – s nyilván nem csak azért, mert a pataki kollégiumban Sámánnak hívták
a diáktársak, sőt a tanárok is – hisz a szavak, a kimondás gyógyító erejében. Mint beavatott,
jól tudja, hogy a lét minden pillanata teremtés, érzéseinkkel, gondolatainkkal, tetteinkkel,
egész életünkkel alkotunk, s hogy virágokat, könyveket vagy szörnyeket, az a mi felelősségünk.
Első könyve, Az utolsó szó jogán (Békéscsaba, 1956) 2003-ban jelent meg. 75 éves korában. Megindító volt látni, hogyan vágott neki – elszántan, fiatalos kedvvel, garabonciás
energiával – az új feladatnak, a hatalmas munkát jelentő kutatásnak, hogyan járta be,
mint az Együttérzés, Bajtársiasság, Igazságkeresés utazó nagykövete a békési településeket, Isten háta mögötti tanyákat. Huszonévesen már járt ezeken a helyeken, történelmi
TIT-előadásai híresek voltak, élményszámba mentek, most, mintha időutazás lenne újra
eljött, hogy testvéri lélekkel hallgassa panaszaikat. És az az ember, aki az akasztófa árnyékából szabadult, hogy még utána 25 évet fizikai „kényszermunkásként” dolgozzék a kinti,
rács nélküli, de szigorúan ellenőrzött rabságban; az az öt nyelven (!) beszélő tanár, kinek
egyetemi katedrán lett volna a helye, de nem taníthatott (mert nem volt hajlandó aláírni,
hogy majd „jelent” a tanítványairól) az a történész-író-filozófus, aki minden fizikai munkát kitanult, hogy aztán saját kezével építsen otthont a családjának: az az ember, Ötvenhat
élő legendája, mintha mit sem változott volna félszázad alatt, mindenkit meg tudott szólítani és meg tudott szólaltatni, tudott együtt sírni velük a sírnivalón, de vigasztalt is, meg
is tudta nevettetni őket. S az emberek megnyíltak, azzal az ősbizalommal, mint a virág
a fénynek. Hogy most, ebben a kegyeletes, egyben kegyetlenül őszinte, a gyilkosokat nevükön nevező könyvben, a küldetést beteljesítve, Fekete Pál a kor-, sors- és bajtársak emlékét híven átadja a nemzet őriző emlékezetének.
A Cseppek a tengerből megrendítő olvasmány. Minden részletében ott vibrál az egyéni
dráma és a nemzeti tragédia együttes feszültsége. Az összefoglaló cím azért is találó, mert
ezekben a külön történetekben, mint cseppben a tenger, ott tükröződik a nagy egész is, az
előzmények, okok, helyi politikai konstellációk, a világpolitika hatásai, a háború, a kuláklisták, a kolhozitás, a forradalom. Fekete Pál Isten kegyelméből való elbeszélő, kitűnően
váltogatja az idősíkokat, s mesterien kezeli az optikát, hol mikroszkopikusra kicsinyít, hol
féltotálban, totálban ábrázol. Ami azonban minden technikánál lényegesebb: mindig az
örök isteni és emberi törvények mértékével mér.
A könyv lapjain 59 áldozat – civil, katona, fiú, férfi, asszony, leány – személyes drámája elevenedik meg. Mögöttük látensen ott lüktet egy hatvanadik is, Fekete Pálé, akkor
is, ha szándéka szerint ő csak íróként akar jelen lenni a műben.
Úgy érzem, elsőül mégis róla kell szólnom, már csak azért is, mert 1956-ban Csabán
éltem, és az én Ötvenhatomban Nagy Imre után mindjárt Fekete Pál az abszolút főszereplő.

100

tiszatáj

50 év múltán is nehéz megfogalmazni, mi volt annyira szép azokban az életveszélyes
napokban. Volt a levegőben valami tisztaság, a lélekben valami megtisztulásérzés. Volt
valami ősbizalom egymás iránt. S a szabadság valami olyasféle édes mámora, ami csak
a szerelem legreményteljesebb, első időszakához hasonlítható. Euforikus, extatikus, mármár transzcendens élmény. Ragyogtak a lélek szabad mezői, valami fölcsillant a Létteljességből. Az igazság pillanata volt egy léthazugság-rendszer végső pontján. Lélekemelő, magasabb tudatállapot. A magyarság csillagórája – ahogy Fekete Pál írja korábbi könyvében.
A Tanár Úr ekkor 27 éves, a pataki kollégiumból hozott hazafias szellemiséggel, a szegedi főiskolán szerzett történelem–orosz szakos diplomával Csabán tanít, történelmi előadásai révén ismerik megyeszerte. Kiváló szónok. Szeretik, fölnéznek rá, hisznek neki.
S akkor Békéscsabán, a Kossuth téri nagygyűlésen, a tízezernyi embertömegben felharsant a kiáltás: „Halljuk Fekete Palit!” Egyre többen és többen kiáltozták. És akkor,
október 27-én a tomboló, harsogó tömeg előtt Fekete Pál szálegyenesen, a maga lobogó
fiatalságában fölmagaslott a Kossuth-szobor mellett. Fölemelte a szavát, és a szavában ott
visszhangzott minden kiáltás, ami tanyán, falvakban, városokban a lélek mélyére lefojtva
évek óta a kimondásra várt.
És amikor a szavát fölemelte, mindenki látta, hogy fölemeli a szívét is. És az a szív tükör volt, benne tükröződött a békétlen Békés minden vágya, álma, reménye, haragvó elszántsága.
Ezt a képet őrzi azóta az emlékezetem: ahogy az Időből kiszakadva ott áll a szobor
előtt, bátran és büszkén, / s szinte provokálva a fátumot: – ide lőjetek, ha mertek! / áll,
mintha maga is bronzból volna – és a Gyuláról szabadult politikai foglyok, a parasztok,
munkások, tanárok, diákok, magyarok, szlovákok mind úgy érzik, azt mondja ki, ami
a szívüket nyomja. Dörgő taps, egetverő ujjongás a befejező Ady-idézet után:
Minden miénk, csak a tűrés nem,
S nincs hatalom, ami megingat.
És hangosan, nagy-hangosan
idézzük meg hóhérainkat!
A Megyei Forradalmi Bizottság elnökévé választják. Teljes szívvel vállalja a sors által
ráosztott, életveszélyes szerepet, Adyval vallja: „Csak akkor születtek nagy dolgok, ha bátrak voltak, akik mertek.” Ettől a perctől szenvedélyes igazság- és hazaszeretete, történelem-filozófiája, rendkívüli felelősségérzete, szigorú lelkiismerete kérlelhetetlenül sodorja
végzete felé.
Fiatalos merészséggel elébe is megy, eredményesen tárgyal a Csabára bedübörgő páncélosok parancsnokával. Akkor még „RUSZKIK, HAZA!!” kiáltásoktól kísérve kivonulnak
a városból. De eljön november 4. pokoli hajnala. Életét kockáztatva ekkor is fölkeresi
az orosz parancsnokot, kéri, ne lövesse a várost. A „nacsalnyik” előtt ott a térkép, helyi
muszkavezetők jóvoltából, bekarikázva egy sor megsemmisítendő célpont, nota bene:
a színház is… A célok kijelöléséhez áruló is kellett, hogy ki volt, ma már az akkori hadműveleti tiszttel, a vele együtt elítélt, ma 90 éves Biczó Gyulával folytatott beszélgetés
után – biztosan tudja Fekete Pál. Kálazi József alezredes, miután elköltöztette, biztonságba helyezte a családját, a védelmi térképet ellopta, átadta a pártbizottságnak, ők pedig

2006. november

101

az oroszoknak. A színház azért vált célponttá, mert ott, a színészklubban voltak a Forradalmi Bizottság ülései.
Fekete Pál egyfelől győzködi az orosz alezredest; „Itt nincsenek fasiszták…!” – s eközben Majoros nevű pártvezető F. P. azonnali agyonlövetését javasolja…!
Végül a parancsnok kiadja az ukázt: – Rendben, akkor maga megy a harckocsik előtt,
és ha katonáinkra egyetlen lövést is leadnak, magát szitává lövetem.
Fekete Pál rááll a kegyetlen alkura. Ha meg nem tenné, többé nem hagyná aludni
a lelkiismerete. És megtörténik, amit azóta rég filmen kellett volna megörökíteni, mint
a forradalmi eposz egyik heroikus jelenetét.
Ha valaki járt már Csabán, tudja, milyen hosszú a főutca, az Andrássy út (akkor: Sztálin
út). Azon a pokoli hajnalon a forradalmi bizottság elnöke lépésenként végigmérte ezt az utat
a hátához szorított fegyvert egy kapitány tartotta, mögötte a tankcsorda dübörgött.)
A sorsvállalás és áldozatkészség, a védtelenség és a hősi elszántság szimbólumaként
Fekete Pál végigment azon az úton…
Lövés nem dördült az oroszokra, ők viszont lövöldöztek. Bárhol mozdult valami, azonnal. A Kőbe zárt fájdalom című történetből megtudjuk, hogyan esett el Harmati Imre
rendőr-szakaszvezető a páncélosok tüzétől. Így halt meg Kovács Zoltán őrnagy is, a kiegészítő parancsnokságra menet (az ő megrázó, s egyben jellegzetes kelet-közép-európai abszurd története is szerepel a könyvben: elképesztő arcátlansággal úgy állították be, hogy az
ellenforradalmi banditákkal vívott harcban esett el! Katonai díszszázaddal tisztelegtek
temetésén – a gyilkosai!)
Azon a novemberi hajnalon egy férfi bátorsága a várost a szétlövéstől megmentette.
Meggyőződésem, hogy Isten akkor, abban a végtelen órában Fekete Pál szemén keresztül nézett a békétlen békési tájra, s mielőtt végképp elfordította volna tekintetét,
együtt sírt vele.
Fekete Pál pontosan emlékezett a pataki búcsúztató beszéd mondatára: „Ne feledjétek,
Krisztus nyomdokain jártok majd, és tövises lesz az utatok!” De arra az elvakult gyűlöletre, ami a Magyar Golgotán őt és társait várta, ép ésszel senki nem számíthatott.
Későbbi börtöntapasztalatai alapján joggal állíthatja: sem a szegedi Csillagban, sem
Márianosztrán, s Vácott, Sopronkőhidán sem volt olyan állatiasan kegyetlen a vallatás,
nem volt olyan brutális és annyira gyakori a foglyok kínzása, mint Csabán, a rendőrségen,
a „földalatti pokolban” és a Munkácsy utcai ÁVÓS-rezidencián.
Jellemző a véres ing története. Egy iszonyatos verést követően, a szokásos ruhacsere
során hazakerült a vértől fekete ing: a család kétségbeesett, próbáltak valamit tenni az érdekében. Az ávósok dühöngtek.
– Addig hurcolja az ingit az anyósa a minisztériumba, amíg be nem hozzuk. Itt majd
befogja a száját!
S elébe tette a papírlapot, egy olyan szöveggel, hogy sem a letartóztatáskor, sem azóta,
senki egy ujjal sem… stb., stb .
– Írja alá! – parancsolta a főávós, bizonyos Fetter Ferenc.
Az indoklás pedig:
– Magának úgyis mindegy. Magát úgyis fölakasztják. Azt akarja, hogy mindennap hülyére verjék? Ha nem írja alá, „leszakít egy olyan ruhát”, hogy többet föl se tud állni! Ezt
akarja?

102

tiszatáj

Ha valóban a halál vár rám, akkor mindegy – gondolta Fekete Pál, és aláírta.
De ez volt az egyetlen eset, mikor az igazság ellen vallott. S ha tudatosan nem is remélhette, lelke legmélyén talán mégis készült rá, hogy egyszer elmondja az igazat arról
a föld- és ember-alatti világról, amelynek sok bajtárssal együtt foglya volt.
Ezért nevezem én a Cseppek a tengerből-t az igazság és a bajtársiasság könyvének.
Egyszersmind a nemzeti önvizsgálat és a lelkiismeret-ébresztés könyvének. Aminthogy,
sajnos benne kell lennie mindannak az árulásnak-hitszegésnek, aljasságnak és bosszúőrületnek és törvényesített szabadrablásnak, ami a viharsarki végeken hiteles krónikásra
várt.
A műfajt illetően nehéz döntés előtt állunk, (de csak ha mindenáron döntésre akarjuk
vinni a kérdést). A pontos történészi adatok dokumentumra vallanak. A hang viszont túlnyomórészt a balladákra emlékeztet, s lévén próza, talán a novella-balladák összetétel érzékeltetné valamelyest a lényeget. (Amivel persze csak fölvillantunk valamit abból az ívből, ami a történészi alaposságtól a megnevezés vizsgálóbírói pontosságán át a krisztusi
létfilozófiáig oly sok mindenre kiterjed.)
Mindegyik történet tele van magasfeszültséggel, de az egyik legizgalmasabb a Sámsoni
lakodalom. Zöld Imre kántortanítónak és 23 sámsoni „szegénylegénynek” a kálváriájával
kezdődik; „fehérgárdistákkal való összeesküvéssel” vádolják őket. Zöld Imrét első, majd
másodfokon is halálra ítélik, de az utolsó pillanatban kegyelmet kap, – „kegyelmes úr”
lesz. 1956 októberében a sámsoniak is kiszabadulnak, Zöld Imre hazatér. Az első ember,
akivel találkozik, nem akar hinni a szemének:
„– Létezik? – nyögte ki végül a szót.
– Micsoda? – kérdezett vissza a botorkáló csontváz.
– Hát a feltámadás!
– Létezik fiam! Hogyne létezne, csak hinni kell benne.
– Maga az Imre bácsi? Magát hiszen felakasztották! Bemondta a hangos híradó is. Misét is mondtak a lelki üdvéért!
– Az nem árt senkinek, ha imádkoznak érte. Hanem te mit csinálsz ezzel a ketreccel!
Hová mégy?
– Piacos nap van, tanító úr! Megyek a piacra.
– Oszt mit viszel?
– Kan-disznót, tanító úr! Vágni való! Ingyen adom ketrecestül.
– De hiszen ez ember! Kalapja van!
– Van, de nem sokáig lesz, mert leütik a fejivel együtt.
Zöld Imrének a szája is tátva maradt a csodálkozástól. Közelebb lépett, s benézett
a ketrecbe.
– De hiszen ez Cseszkó András, a párttitkár!
– Az – válaszolta a legény –, hogy az anyjába akadt vón keresztbe! Hazamenekült, azt
hitte, itt nem érik utol.
– De hát neked mi bajod vele?
– Hogy mi?! Az apámat agyonverette, mert szerinte kulák volt. A kamrába talált egy
sódart, azt az anyám nyakába akasztotta.
– És?

2006. november

103

– És? És utána kitolatta egy ilyen disznóketrecbe Orosházán a piacra. Cédula is volt
a ketrecen: »Így jár minden kulák, aki feketén vág!« Ha a rendőrparancsnok be nem viszi
az őrsre, ott fullad meg a napon. Akkor osztán se apám, se anyám.
Zöld Imre hosszasan nézted a ketrecet, aztán a sárga levelekkel borított földet.
– Fiam, én is emlékszem rád. Akkor nem ilyen ember voltál. Én nem erre tanítottalak.
Van Isten és van megbocsátás is!
– Van, Imre bácsi, de ennek a gazembernek nincs! No de én már megyek, mert ezt a jó
madarat már várják egy néhányan.
– Nem mégy sehová! – fogta meg a karját Zöld Imre.”
A kántortanító, a bölcs öreg archetípusa, kimenti szorult helyzetéből a párttitkárt.
S hamarosan következik a lakodalom. Zöld Imre lánya, Piroska és az egyik októberben szabadult szegénylegény oly hosszú várakozás után örök hűséget esküszik a sámsoni templomban. Igazi nagy lakodalmat csapnak, sok öröm, vidámság, az ilyenkor szokásos rigmusok, játszódás, móka és nóta (ezek leírása is megragadó). Éjfél, már a menyasszony-kontyolás következne, mikor a tizenöt pufajkás beront a terembe.
„Birgeri csizma, bőrkabát, vörös-csillagos sapka és teljes felszerelés; géppisztoly a nyakban, kézigránát az övben, gumibot a kézben.
– Hát ez nem hiányzott – mondta Zöld Imre hallhatóan. – Így tönkretenni egy ártatlan ünnepet! Van magukban emberi lélek? Ilyen emlékkel induljanak ezek a fiatalok az
életbe! Hát ez gyalázat!
– Öreg, jobb lesz, ha befogja a száját, mert ha én fogom be, akkor nem eszik több levest – szólt a főpribék és újból elkiáltotta magát:
– Az asszonyok ülve maradnak, a férfiak a falhoz! Gyerünk, amíg be nem gorombulok!
Az emberek nehezen kászálódtak. Az első Zöld Imre, az örömapa volt, akit a falhoz
löktek.
– Hogy is van ez, kántor úr! – fröcsögött az egyik fogdmeg.
Sír a magyar róna,
Ruszki csizma nyomja!
Aztán meg »talpig vasban vagyok«. Na majd én megtanítom magukat! – dohogta egy
másik, akinek a pocakját alig érte körül a derékszíj. Egymást követték a piszkálódó, megalázó kijelentések.
– Mi van Cseszkó, maga kalóz-király! Szép nagy szakállt növesztett! Csak a piros ing
meg a babos kendő hiányzik, de maga azért ne féljen! Majd mi ruházzuk! Kap olyan szép
kék ruhát, hogy arról koldul!
– Aha! Maga is itt van, Györgyi Ferenc! Az elnök úr! A fő-ellenforradalmár.”
A pufajkások a községházára vitték a Forradalmi Bizottság tagjait. Döbbent csend, de
hamarosan elhangzik a kiáltás: Utánuk!! – s rohan a násznép kiszabadítani a foglyokat.
A felindult tömeg szétszedné akár a községházát is, s hogy végül mégis elmarad a vérontás,
az ismét a falu apjaként tisztelt Zöld Imre bölcsességének köszönhető:
„– Koldusok vagyunk mind, – kezdte. – Ezenfelül sámsoniak. Egymást akarjátok gyilkolni? Emberek vagyunk vagy veszett vadállatok? Megőrültetek?

104

tiszatáj

A szavak hideg zuhanyként ömlöttek végig az indulatokon. A pufajkások egymásra
néztek és hallgattak.
– Igaza van, Imre bácsi!… Piszkos feljelentgetők egymásra uszítanak bennünket –
szólt a parancsnok.”
S az örömapa ekkor – ünnepélyesen meghív mindenkit a lánya lakodalmára.
„A terem ismét tele lett. A kézigránátokat földobálták a kocsik platójára, a géppisztolyokat falhoz támasztották vagy fölakasztották. Volt nagy eszem-iszom és danászás… Amikor a bor kezdte melegíteni a fülek tövét, már ölelgették is egymást. Hajnalra már kevesen
tudták, ki kicsoda.”
A börtönviselt szegénylegények józanok maradtak. Az elázott fegyvereseket szépen fölrakták a teherautókra, – csupán néhány súlyzárat tüntettek el a géppisztolyokból előrelátóan.
„Györgyi Ferenc el is búcsúzott a hervadt vitézektől:
– Aludjatok, fiúk! Ha fáztok, majd felkeltek!
Békesség szállt a falura…”
Karácsony szent estéje következett, a hó nagy pelyhekben hullott, ez lett volna a tökéletes lezárás minden épeszű országban. De nálunk akkor az ember lényének sötét része, az
Árnyék vette át az uralmat. Szétáradt a gyűlölet sátáni ereje, és sajnos sokan voltak, és
sajnos nagy hatalommal rendelkeztek azok, akik elvakultságukban igazolhatónak vélték
a haragot, jogosnak a gyűlöletet, a kínzást, a gyilkolást. Bizony, elfogadhatjuk a Jung-i árnyékelméletet, ideértve, hogy ez bizony nem más, mint az őrület egy fajtája.
Kádár Apró Dögei (ez a szóvicc forgott akkor közszájon, a legfőbb vezetők névsorát karikírozta vele a csabai nép) és Marosán és Münnich és a többiek az én olvasatomban ekkor
maguk is árnyékká váltak az ő parancsukat teljesítő pufajkáshaddal együtt. S később már
kacsintgathattak akárhogy, a Haynau rémuralmát meghaladó megtorlást, bárhogy is szeretnék némelyek, nem lehet kitörölni a nemzet emlékezetéből.
Sámsonban sokat tartottak attól, kemény bőjtje lesz a lakodalomnak. Igazuk lett. A levitézlett pufajkásokat leváltották, vad „harcosokat” küldtek helyettük.
„Rémhírek keringtek. Elmúlt a karácsony, de az újév még nem köszöntött be. Az egész
falu utálta a politikát, de most úgy érezte: többről, az életéről van szó. Felkerekedett hát az
egész falu a gyerektől kezdve az aggastyánokig. Végigjárták az utcákat, éltették a forradalmat. Kossuth nótákat énekeltek. A hősök emlékművénél megesküdtek, hogy megvédik
a forradalmat. Az egyik tanító elszavalta a Szózatot (később megkapta értge a magáét),
aztán a hömpölygő áradat a pártház elé vonult.
Követek kértek bebocsátást. Az ajtót kinyitották, majd belülről ismét elreteszelték.
Cseszkó Ferenc és ifj. Györgyi Ferenc bementek az oroszlán barlangjába. Az elvtársak kezében fegyver volt. Gondolták így eredményesebb lesz a megbeszélés.
– Szeretnénk tudni, mi vár a falura? – kérdezte Cseszkó Ferenc.– Igaz-e, hogy a forradalmárokat Szibériába viszik?
– Senkit nem viszünk sehová – jelentette ki pökhendi módon a párttitkár. – Ki mit
tett, azért felel! A hőbörgők megkapják a magukét. Ne keverjék a bajt, mert ráfizetnek.
Mától fogva nem tárgyalunk, hanem lövünk. Megértette, lövünk!
Ebben a pillanatban reccsenve tört be a kapu. A tömeg kezdett az épületbe hatolni.
Cseszkó és Györgyi mindenkit kiparancsolt az épületből. A tömeg azonban látni akarta

2006. november

105

a funkcionáriusokat, meg a tótkomlósi verőlegényeket. A hatalom gyáva satrapái remegve
tartották kezükben a fegyvert és várták a végzetes összecsapást.
– Ha az életük kedves, és nem akarnak vérfürdőt, dobálják a sarokba ezeket a gyilkos
szerszámokat és jöjjenek ki az épület elé! Beszéljenek az emberekkel őszintén és akkor
béke lesz a faluban.
A funkcionáriusok sápadt arccal eldobálták a fegyvereket, és Cseszkó Ferenc mögött
halálra váltan kibotorkáltak az épületből. Szép libasorban jöttek és a fal mellett szorosan
egymás mellett megálltak. A tömeg ismét pfujozni, kiabálni kezdett.
– Gyilkosok! Gyilkosok! Gazemberek! Fel kell őket akasztani!
– Fel a fára velük!
Úgy tűnt, a leszámolás elkerülhetetlen. Szenny, vér, bűn terhe szakad a falura, amelyet
az idő sem mos le róla soha. Ekkor azonban csoda történt. A huszonhárom, börtönből
szabadult sámsoni szegénylegény felsorakozott azok előtt, akik azelőtt még pár perccel
kijelentették:
»Mától kezdve lövünk!«
Szétterpesztett lábakkal, ökölbe szorított kezekkel állt a 23 börtönviselt szegénylegény.
Álltak, mint erdőben a szálfák, mint vár körül a bástyafalak. Mögöttük reszkettek azok,
akik régen elfelejtették, vagy soha nem is tudták, miért teremtette az Isten az embert
a földre.
Zöld Imre, a maga törékeny alakjával középen állt, majd előre lépett.
– Sámsoniak! Emberek! Barátaim! – kezdte. – Tudjátok ti, milyen a siralomház? Álltatok már akasztófa alatt? Láttatok-e simára taposott tömegsírt? Ti tiszták vagytok és
bűntelenek! Ne mocskoljátok be se a kezeteket, se a lelketeket! Isten dolga az ítélkezés és
nem a miénk! Aki itt lincselni akar, az nem közénk való. Aki gyilkolni akar, távozzon közülünk! Azonnal távozzon, ne mocskolja be a mi becsületünket, Sámson becsületét. Menjenek azok is, akik még ezelőtt belénk akartak lőni! Menjenek! Senki sem fogja bántani
őket! Senki sem fogja útjukat állni. Menjenek!
A beszéd hatása leírhatatlan volt!”
Sára Sándor filmjébe kívánkozó jelenet.
A döbbenetes befejezést az olvasó – történelmünk és a „jótett helyébe jót ne várj!”
szólás ismeretében akár ki is találhatná. Nem sokkal ezután éjszaka, álmukban törnek rá a
Forradalmi Bizottság tagjaira, elhurcolják, halálra verik őket. Aztán 1957. április 4-én idős
Györgyi Ferenc, Oláh Ferenc, Kovács András és Rácz Ferenc gyilkosait magas kitüntetéssel és vérdíjjal jutalmazza az a kádári rezsim, melynek dicséretével legalább most, az 50.
év forduló tájékán mégiscsak illene fukarkodni némely írónak, kiadónak, bizonyos médiaköröknek (talán bennem a hiba, de megint csak az árnyék-elmélet jut eszembe: idáig érne
a kádári árnyék…?!)
S hogy teljesebb legyen a szégyenkeznivaló: Zöldi Imre és a lincselést akadályozó társai – hálából! – a Kozma utcai börtönbe kerültek. (Imre bácsi ma is él, kántorkodik és ír is
– 96 évesen.)
A Sámsoni lakodalom-ból azért idéztem ilyen sokat, mert szerintem úgy is, mint mű,
és úgy is, mint történelmi lecke – tökéletes. Egymagában is bizonyítja, hogy nincs az a kalandregény, melynek kitalált izgalmai fölérnének 1956 és a rákövetkező évek magyar valóságával.

106

tiszatáj

Egy szó, mint száz: tankönyvbe kívánkozik.
Aminthogy az Akik örökké élnek című történet is, a csabai Zsíros Mihály életéről és
haláláról, egyszersmind az 1956. november 4-ét követő, a török elleni várvédő harcok hősiességét idéző kétségbeesett küzdelemről. Pesten, a bekerített Royal szállót védték ezerötszázan, köztük Zsíros Mihály honvéd tizedes. Negyedike után még teljes hat napig tartották magukat, még az 54 tonnás harckocsikkal szemben is, amelyeket
„már nem lehetett benzines palackokkal elintézni. Modori Sándor századparancsnok
maga készítette, bányászgyutaccsal működtetett aknája egyből letépte a hernyótalpas láncot, és harcképtelenné tette a technikai csodát. Az alakulat minden nap temetett. Ha lennének régi lantosok, akkor a kiskatonákról, meg a pesti srácokról zengenének hősi éneket,
mert a tisztek november 4-én eltűntek, felszívódtak a nyirkos novemberi ködben.
Priska Tamás összeszedte az iratokat, a harcosokat tartalmazó listákat, és elégette.
A véres kitörések csak részben sikerültek, a harcosok holttestei halomba feküdtek a Hársfa
utcai kapuban. Zsíros Mihály nyolcadmagával a főbejáratot biztosította, amikor a szemben lévő épület tetejéről tüzet zúdítottak rájuk. A sorozat Zsíros Mihályt társaival együtt
lekaszálta. A védők november 9-ről 10-re virradó éjjel már sem vízzel, sem élelemmel,
sem lőszerrel nem rendelkeztek. Fegyvereiket halomba dobálták és leültek a fa mellé.
November 10-én újabb pusztító gránáttüzet zúdítottak az épületre, ez alkalommal már
a környező házak tetejéről is lőttek.
A pusztító pergőtüzet csend fogadta. A támadók cselt szimatolva, csak délután merészkedtek az épületbe. Az apátiába süllyedt harcosok nem tartották fel a kezüket, rá se
néztek a kommendósokra. Egyeseket puskatussal kényszerítettek a falhoz, a többieket ültő
helyükben lőtték agyon.
A Royal Szálló elesett, a harcosok hősi halált haltak.”
A Bújt az üldözött című elbeszélés hőse, Balogh Károly sarkadi adminisztrátor tagja
volt a Forradalmi Bizottságnak, ezért halálra keresték az ávósok. Időben figyelmeztették,
sikerült Pécsre menekülnie a testvéréhez, majd Okányban, egy rokonnál bújt meg a szalmakazal alá épített rejtekhelyen. A rendőrség külön csoportot hozott létre elfogására, volt,
amikor üldözői pár lépésnyire álltak a kazaltól. Felesége, Rózsa asszony nagy leleményességgel verte át a nyomozókat, akik már a templomtoronyból is figyelték az udvart. Az aszszony igyekezett elhitetni velük, hogy a férje Franciaországba disszidált, mutatta a levelét is.
Végül 1963-ban, az amnesztia évében a szalmakazal foglya is előbújhatott rejtekéből.
Méghozzá rendkívüli műveltséggel, ugyanis a kislánya által hazahozott könyvtári könyvek
nagy részét ő olvasta el, egy petróleumlámpa fényénél.
Megrendítő olvasmány Horváth Lajos csanádapácai bizottsági elnök tragédiája, aki
ellen az ügyészség nem tudott vádat emelni, hazaengedték, de aztán a pufajkások vették
kézbe az ügyet. A rendőrségen nemcsak verték, de a nemiszervét is levágták, majd a már
valószínűleg halott mártír szájába gyömöszölték. Az ártatlan, senki ellen nem vétő embert
végül az istállóba vitték, lovakkal tapostatták, álcázandó az igazi halálokot. Ezt követően,
a falu felháborodása miatt volt ugyan zárt katonai tárgyalás, de pár hónap felfüggesztettel
megúszták a hóhérok.
S folytathatnánk a sort a fosztogató, erőszaktevő orosz katonákkal is, de hadd említsük
inkább Lukács Mátyás munkácsi születésű kiskatonát, aki Matvej Lukácsként szovjet

2006. november

107

egyenruhában jött el Békéscsabáig, de nem akart a magyarok ellen harcolni, szerette volna
figyelmeztetni a csabaiakat, át akart állni. Elfogták, elítélték, lágerbe került, de szerencsésen megszabadult, s kétezeregyig élt. Fekete Pál mint tolmáccsal, találkozott vele 56-ban,
s aztán a 90-es években újra megölelhették egymást.
Szólhatnánk még meghurcolt, legyilkolt papokról is. Köztük legismertebb név Altorjay
Apor Vilmosé; ő, az egykori gyulai plébános 1945-ben Győrött volt megyéspüspök, s a püspöki várba menekült lányok, asszonyok védelmében halt mártírhalált.
Egy több nemzedéknyi pokoljárás stációit ismerhetjük meg Fekete Pál művéből. Azt
a kort, mikor az amúgy is megtépázott Magyar Életfára kegyetlenül sötét ÁRNYÉK vetődött.
Nekem tetszik, hogy a könyvből sugárzik Fekete Pál egyénisége, van benne pátosz, lobogó
szenvedélyesség, emberi hitvallás. Megérintik lelkünket a történeteket lezáró sorok, ezekből a búcsúztatókból kiérezhetjük, hogy a harangok mindannyiunkért szólnak.
Az idei évben a szerző egy nagy formátumú, az 50. évfordulóhoz méltó kiállítást készített elő Békéscsabán. A kiállítás október 22-én nyílt meg, az anyag nagyrésze az ő kezemunkája, még a kopjafákat is ő faragta. Hála Istennek, Fekete Pál ilyen. A helyén volt
a történelemben, a helyén van a Mában; valamelyest mindannyian beavatottá válhatunk
segítségével. Hiszem, hogy a Cseppek a tengerből segít a történelmi traumák feloldásában, gyógyításában s talán a végzetterhek, átoksúlyok levételében is.
Adyval szólva: „Egy fájdalmas, nagy élet jussán” Fekete Pál ebben a könyvben is fölmutatja a szívét, a küzdve küzdő, bízva bízó ember hatalmas szívét, s minket, mai magyarokat küzdeni és bízni tanít.
A Püski Kiadó az évfordulóhoz méltó könyvet tett le a nemzet asztalára, melynek töredékeiben már benne van 56 rég várt nagyregénye is.

Szerelem a pokol tornácán
EGY FORRADALMÁR-FELESÉG TITKOSNAPLÓJA
Látjátok, feleim – mégiscsak van legyőzhetetlen szerelem.
Erre Fekete Pálné B. Kovács Ágnes 1957-től írt, minden házkutatást, üldözést, költözést átvészelt titkosnaplója a tanúm. Egy törékeny, sokszor, sokféleképp megsebzett,
vérző-szívű, de hőslelkű, párjáért a maga szűk mozgásterében oroszlánként harcoló, minden követ megmozgató, minden lehetséges fórumot végigjáró-végigkönyörgő ifjú asszony
írta keményfedelű füzetekbe üzeneteit, kérdéseit, kétségeit, följajdulásait. Egy pici gyerekkel és a szíve alatt növő magzattal maradt magára 57 februárjában, mikor férjét az ávósok letartóztatták. Megegyeztek egymással, hogy reggel és este is egy meghatározott időpontban gondolatban üzennek egymásnak. Ő le is írja gondolatait, érzéseit, háborgásait,
aggódását, kétségbeesését, a megalázó léthelyzet fölé magasodó, gyönyörű, hűséges, szenvedélyes, törhetetlenül reménykedő szerelmét.
A barbár megtorlás ideje ez, Csabán a házfalakra gyűlölködő feliratokat pingálnak:
„Sem az ellenforradalmárok, sem a gyermekeik nem kaphatnak egy falat kenyeret sem!”

108

tiszatáj

Feketénét még ennél is súlyosabb gondok nyomasztják: attól kell rettegnie, hogy a sok verésbe belehalhat a pártja…. meg attól is, m ennyire lesz súlyos az ítélet?
E katartikus hatású napló olvastán majd látjátok, feleim, hogy igenis, van ilyen nagy
szerelem, hogy a legtisztább lelkeken a tankok s az állig felfegyverzett verőlegények sem
tudtak átgázolni. Nem, mert őket kettőjüket az Isten is egymásnak teremtette.
1957. márc. 2. Szombat.
Tegnap láttalak! Mit tettek Veled Palikám, hogy olyanná tettek? Hiszen alig lehetett Rád
ismerni. Csak legyen erőd, hogy végigszenvedd ezeket a napokat. Sohasem felejtem el azt
a néhány percet, mikor ott álltál, s megkérdezted, hogy megcsókolhatsz-e? Azok a drága
kezek! Gondolatban újra összecsókolom őket. Palikám, légy erős drágám, nemsoká vége
lesz, átkerülsz a bírósághoz, s ott már nem bántanak.
Aztán meg, ha elítélnek? Én mindenre elkészültem már, én mindent vállalok, csak
egyszer, valamikor újra együtt lehessünk. Minden, de minden jobb egynél, ami a legszörnyűbb, a halál lenne számomra.
1957. márc. 14. Csütörtök.
Ma vittünk be tiszta ruhát. Sokat vártam, mert Te – amint mondták –, éppen kihallgatáson voltál. Mit álltam ki azalatt az idő alatt! Elképzeltem millióképpen, hogy hogyan gyötörnek, ha másképp nem, akkor kérdésekkel, faggatással. S te hogyan viselkedsz vajon,
hogyan válaszolsz a kérdésekre, sértésekre, durvaságokra? Drága Mindenem! Izzadt volt
még az inged hónaalja és a zoknid. Vajon mit álltál ki, míg én ott a lépcsőházban vártam
Rád? De nem arra hoztak, biztosan szándékosan, mert én ott voltam. Pedig lélekben felkészültem arra, hogy ott hoznak le, én látlak, s Te is látsz engem, s nem mehetünk nem
ölelhetjük egymást meg, még nem is szólhatunk, csak a szemünk beszélhet. Borzasztó
volt… ahogy jöttek-mentek ott az emberek, s én minden lépésnél Téged vártalak, s ha fenn
kinyílt az ajtó, akkor már remegtem, hogy Téged hoznak. Aztán egyszer csak az őr-bácsi
hozta a szennyest vissza. Valamerre, másfelé vittek el, hogy ne láthassuk egymást. Szegénykém, beleizzadtál a kihallgatásba. Még itthon is, mikor kibontottam, vizes volt az
inged.
Úgy fáj Érted a szívem, a lelkem, drága Palikám, mindenem, miért is kell ennyit szenvednünk? Mindig éjjel-nappal csak Rád gondolok….
1957. márc. 15. Péntek.
Ma egy hónapja vittek el, szinte hihetetlen. Akkor is péntek volt, péntek éjjel. De én már
két hete nem láttalak, azóta azt sem tudom, mi van Veled. Milyen szép is ez, március tizenöt! S nekem mégis mennyire nem szép, nem hoz semmi jót, semmi örömet. 109 évvel
ezelőtt milyen sok boldog ember járkált. Pest utcáin, lelkesedve, örömmámorban úszva.
S mi lett annak is a vége? Halál, önkény, szenvedés. Miért kell mindennek, ami szép és jó,
elbukni? Miért kell boldog embereket elszakítani egymástól, családokat széjjeldúlni, szerencsétlenné tenni emberek százait, ezreit?
„Elítélik…” – még most is füleimbe cseng a szava. Vajon mit hoz a jövő? Mire ítél?
S lehet-e az amnesztiában is reménykedni? Politikai bűnösök is kapnak vajon amnesztiát?
Ó, ha a jövőbe látnék, s megtudnám, hogy mi vár ránk! Talán jó lenne, de az is lehet, –
hogy első gyengeségemben – öngyilkos lennék, ha megtudnám, mi vár ránk még.

2006. november

109

1957. VII. 8. Hétfő.
Délelőtt láttalak, beszéltem Veled, megöleltelek, megcsókoltalak! Drága Szenvedőm,
Egyetlenem, Mindenem! Az állad fel van hasítva, hatalmas seb van rajta, ököllel ütöttek
állon. Azt mondtad, hogy éjszakánként ütnek-vernek, kínoznak, és senki mást, csak Téged. Olyan sovány vagy Édes Kicsim! S olyan rosszul nézel ki!
Kértél, hogy ígérjem meg, hogy elválok Tőled, a gyerekekért legyen meg, azt mondtad,
ez most nagyobb dolog, ha megteszem, mint ha nem teszem meg. Annyira kértél, hogy
megígértem – pedig ha éhen halok, ha nyomorgok, akkor sem teszem meg. Nem a világ
miatt, mit érdekelnek engem az emberek, hanem magam miatt nem teszem. Egyszerűen
nem bírom megtenni. Azt is megígértem, hogy nem megyek Dombegyházára, hanem hazaköltözök. Ez meg majd elválik, attól teszem függővé, hogy milyen a hely.
1957. VII. 17. Szerda.
Tegnap olyat tettem –, hogy majdnem a Kőrösnek mentem. Ott jöttem hazafelé, s arra
gondoltam, milyen jó lenne meghalni, egyszerre vége lenne minden szenvedésnek. De röviden elmesélem. Reggel 1/1 9-kor már ott voltam a rendőrségen. Benkovics leüzent, hogy
várjak. Jól megvárakoztatott, – kb. 1/2 11-kor szólt, hogy mehetek. (Közben láttam felmenni a Pol. Oszt-ra azt a századost, akivel Szegeden beszéltem, s aki megígérte, hogy
bejön Csabára.) – Felmentem Benkovicshoz! Alig szóltam néhány szót, a szavamba vágott,
s azt kérdezte, hogy honnan veszem, én, hogy ő bántja a férjem. Azt mondta: „Én egy ujjal
sem nyúltam hozzá, mit tehetek én róla, hogy a férje lépten-nyomon összeesik? Ma is öszszeesik, holnap is a múltkor is beverte állát. És – mondta gúnyosan, – menjen a minisztériumba, hogy adjanak a férjének dupla kosztot, azért, mert ellenforradalmát!” Azt is
mondta: „Jegyezze meg egyszer s mindenkorra, hogy beszélgetőt nem adok, ne is kérjen.
Levelet írhat, persze én átnézem.” És azt is mondta, (de üvöltve, m int egy vadállat, hogy
„A maga férje olyanokat beszélt a tárgyaláson, hogy 4 × ájult el, ha én lennék a Z. Szabó
helyében, kinyújtanám.” Így mondta: „kinyújtanám.” – És utána kidobott. (Ott volt Fetter
is, az az állat, épp költöztették ki a szobáját.) (És láttam a Kádas ügyvédet meg a Nyilast.)
Úgy jöttem ki, hogy vége mindennek, mindent elrontottam, s most már ezután biztosan
még jobban bántani fogják! És miattam! Én leszek az oka, miattam teszik majd tönkre!”
Én nemhogy segítek, de rontok a helyzeten! Úgy jöttem hazafelé, hogy ezt már nem élem
túl, hogy miattam üssék, bántsák – meg kell halnom. Nem sok hiányzott, hogy úgy nem
lett.
57 aug. 26. Hétfő
Elmesélem – talán el tudom már a szombati napot…
Mikor bejöttél: föl, Benkovics szobájába hoztak. Megkérdeztem: megcsókolhatlak-e?
S mikor átöleltelek, éreztem, hogy a gyengeségről rámdőlsz. Leültünk, én sírtam, öleltelek,
csókoltalak. Egyre csak azt kértem: vigyázz magadra. Értünk. S Te pedig mindig azt
mondtad, hogy költözzek haza ha csak lehet a szüleimhez. Ismét megemlítetted a válást.
Kérdezted a gyerekeket: s mikor mondtam, hogy jól vannak, azt mondtad: itt is gyerekek
vannak, a szomszédban, és sokat sírnak… (itt Benkovics kedélyesen közbeszólt: azért gyerekek, hogy sírjanak s Te odafordulva Hozzá azt mondtad, hogy nem erről van szó kérem:
az én gyerekeim jutnak az eszembe.) Mikor a gyűrűt megláttad az újamon, sírni kezdtél.
Drága, s azt mondtad: gyűrű…. karikagyűrű – és potyogtak a könnyeid. Közben belépett

110

tiszatáj

egy férfi, Te felálltál, nem ugorsz, frissen, hanem nehézkesen, lassan. Én elmondtam,
hogy költözünk, nincs semmi bajunk, csak Ő vigyázzon Magára, mert ha elmegy tőlünk,
én a két gyerekkel utána megyek. Mindig csak ezt mondtam. Aztán azt: tudom, leszünk
még boldogok… – ha tíz év múlva is, de leszünk, és higgyen, bízzon ő is. Sírtam egész idő
alatt. És csókoltam közben a kezét, arcát, szemét. (Közben meg kérdeztem B-t, hogy Mókust felhozhatom-e, itt van: de nem engedte meg.) Sírt, zokogott ő is, és mikor B. szólt,
hogy: „Fejezzék be, Fekete”, akkor alig hogy megcsókolt, csak futólag érintette az arcomat
a szájával… És az őr bevitte… Én meg fennmaradtam, sokszor megköszöntem még B-nak,
hogy megengedte a beszélőt, – aztán lementem. A fogda felől edénycsörgés hallatszott –
és suttogás. Nem tudtam kimenni, várni kellett, s mikor azt őr jött, megkérdeztem: nem
vagy-e rosszul, azt mondta nem, ebédelsz. Azt is kérdeztem: egyedül vagy-e, azt mondta,
nem.
(Elfelejtettem: mikor leültünk fenn B-nál, az volt az első, ami mondtál, hogy: „eddig
a percig nem hittem, hogy szabadon vagy még.” Biztosan ezzel is fenyegettek, hogy engem
is letartóztatnak. Drága csak kibírd!)
1957. okt. 6. Vasárnap
Furcsa álmom volt az éjjel. Szegeden voltam, látogatni Nálad. Sétálhattunk is együtt,
s emlékszem, hogy valami vacsora volt utána. De azért Z. Szabó és Benkovics is ott volt.
Aztán a rabokat felvitték az emeletre, s mi, hozzátartozók jöttünk lefelé. S ekkor a foglyok
közt zendülés tört ki. Rárohantak őreikre, lövések hallatszottak felülről, aztán elcsendesült minden. Mi rémülten álltunk lenn. S én akkor (tudva, hogy Te voltál az egésznek az
elindítója!) magamon kívül rohantam az egyik „előadóhoz”, s bizonygattam, hogy Te ártatlan vagy, s nem tudtál az egészről semmit. El is hitte. Azután elvezettek Benneteket,
anélkül, hogy láttalak volna. Odamentem az egyik előadóhoz, s könyörögtem neki, hogy
engedje meg, hogy lássalak, nem sebesültél-e meg. Azt mondta, hogy jó, láthatlak, de
semmi más. Vezetett sok labirintuson keresztül, végül egy furcsa helyiségbe értünk. Egy
készülék állt a terem közepén, mint a Röntgen-kép , s azon egy nagy fehér lap. Azt mondta
akkor vezetőm: „Személyesen nem beszélhet Vele, de én szólítom, s ő majd ezen a lapon
(mármint a képen ) megjelenik, s akkor megláthatom, hogy nincs semmi baja: Úgy is lett,
elmondta a cellaszámot, kapcsolták, s akkor azt mondta: Fekete Pált kérem! Keljen fel Fekete! (u. i már feküdtek.) S ekkor a lapon megjelent egy borzasztó arc. Pali is volt meg
nem is. Mintha csak a csontváza lett volna, s a szemei rémesen forogtak. De később mindinkább ő lett, és már nem is volt olyan borzasztó, s akkor megkérdeztem, hogy vagy, megsebesültél-e. Azt felelted, nem. S még beszélgettünk, de nem emlékszem, hogy mit.
1957. október 13. Vasárnap este.
Holnap éjjel lesz 8 hónapja, hogy elvittek Drága! Hogy mennyit gondolok Rád! Ha tudnád! És minden este megbolondulok. Felmerül bennem a remény: hátha ma? Hátha hazajön? Énekeltem most este, Hozzád, Neked kicsi Palikám, s közben arra gondoltam:
hátha, ahogy most itt énekelek, Te kint állsz az ajtó előtt s hallgatod… Megvárod, míg végigénekelek, aztán bekopogsz.
Az éjjel azt álmodtam, hogy hazajöttél. Itt volt Anyukád, és végtelen boldogok voltunk,
állandóan csak egymást csókolgattuk, s néztük. De a gyerekek nem voltak ott. Valahol másutt voltak egy idegen szobában; aludtak. Végre eszünkbe jutott, hogy őket is megmutas-

2006. november

111

sam, s az is, hogy táviratozzunk az én Anyukámnak, mert Ő még nem is tudja. Mintha egy
éjjel jöttél volna meg. De nem ide, hanem talán Mezőtúron voltunk, s Anyuka még sem
volt ott…
1957. október 30. Szerda
Palikám drága! ma egy éve! Ma egy éve micsoda láz volt Csabán! Én alig láttalak, csak
futtában jöttél néha haza, hogy megmutasd magad! Engem Ponicsán és Pali (Szelényi)
minden éjjel másutt altattak. Jöttek értem és Mókusért este, s hol Szelényiéknél, hol másutt aludtunk. Egy éjjel, emlékszem Lukácséknál is voltunk. Istenem, talán igaz sem volt.
S most ugyanezek az emberek félrefordítják a fejüket ha látnak, s nagy nehezen nyögnek
ki egy mi újság-ot vagy „Palival mi van”-t. De közben kapkodják a fejüket, hogy ki látja
őket, mikor velem beszélnek.
Nem igaz, nem volt igaz, vagy a jelen nem igaz! Emlékszem, hogy éjjel, (talán 27- éjjel)
csak azt tudom, hogy szombat volt, s én meg Mókus Szelényiéknél aludtunk. Odajött akkor éjjel Palikám is. Éjfélig tartott a gyűlés. A tüntetés napján volt ez! Nemzetőr és rendőr
kísérte haza akkor, hogy nehogy baja történjen… Akkor összebújtunk, s ő elmondta, hogy
mit csinálnak. Azt mondta, lehet, hogy meghal, hogy az élete rámegy, de az ügy igaz,
a legigazabb, s ő nem sajnál semmit és senkit. Neki ott a helye!.. Ezt mondta és sírtunk
egymást átölelve a Szelényiék sezlonán!…
Érezted ugye kedves, gondoltad, hogy ez lesz a vége? Egy évre rá Te tönkretéve talán
egy életre, én itt idegenben egyedül úgy élünk külön… látod ez lett belőle! Kedves drága
társam, Kicsi Palikám, de a jövő október talán már vissza is hoz téged hozzánk!? Vajon?!
Jövő október talán már Veled együtt ér, s ezek a napok; a mai este is csak csúnya, rossz
emlékek lesznek.
1957. nov. 22. Péntek
Ilihez mentem – majd megkerestem Blahutot (már koromsötét volt), de nem volt otthon!
Farkasékhoz mentem – de ők sem voltak otthon. Onnan Kissnéhez, Marikához siettem
(Béla rabkórházban van szegény). s ott megtudva Klankó címét – elmentem Klaukóhoz.
Bár ne tettem volna! Aljas disznó alak!… Teljes egy óra hosszáig sírtam neki, s könyörögtem, megalázkodtam, érveltem – s hasztalanul. Visszapattant róla minden. Gúnyolódott,
aljas volt és hideg, kőszívű. „Sok az árvánk és özvegyünk elvtársnő!!…” Hányszor elmondta ezt! Ő nem tud és nem is akar segíteni Fekete Pálon. Nem baj, lesz ez még másképp is! Lesz még nekem uram, lesz még nekem ünnep a világon!” S eljön még a bosszú
órája is!
1957. XII. 8-án. Vasárnap
3 nap múlva ítélethirdetés Szegeden!
A mi tanúinkat (Ádám, Szelényi, Pali, V. Jutka, Szekerczés Józsi, Németh Sándor bácsi, Muszka Kati) hétfőn (2-án) egy félóra alatt „kiszórták”. A vád részéről Pali tanúit hallgatták ki, egész délelőtt, talán még délután is. Volt néhány, aki 20-30 percig is benn volt.
(Rákóczi ÁVÓ-s)
Szerdán megyek. Jelenleg 10–15 évre számítok. Tanú volt maga Klankó s az összes
ÁVH-s. Benkovics be is ment a tárgyalást hallgatni. Szörnyű ez!
A négy cetlivel alszom el minden este, a leveleiddel. Nem tudod, nem is gondolod, mi
vagy Te nekem. Az életem, mindenem! Élned kell, én értem, a szerelmünkért, a jövőért,

112

tiszatáj

akarom hinni, hogy leszek még boldog! S Veled, senki mással! Visszatérsz, én visszahozlak, visszatérsz, mert visszavárlak! (S a kezem sem adom másnak!) Én csak a Tied vagyok
drága rab Társam, Kicsi Palikám, egyetlen Szerelmem!
1957. december 13. Péntek
Életfogytiglan! Amikor Palikám meghallotta, rosszul lett. Kivitték. Én odarohantam, de
a bíró rámkiáltott; menjen kérem vissza!” Visszaindultam, de a korlátnál összeestem. Azt
mondják, hogy Palit nemsokára visszavitték ezután. Engem pedig a mentők erőszakkal el
akartak vinni, miután magamhoz tértem.
Tóth 15 évet kapott, Hrabovszki 10-et. Huzsvay 3-at, s szegény Köles Pali 7-et. Széll
Laci, Galánfi, Biczó, Lovas 6-ot, Zsíros 8-at, Füzessy 1,6 hónapot, Nyilas 1,6 hónapot, Nyúl
2 évet, Csimma 2 évet:
Palikámnak egy levelet tudtam a kezébe csempészni, amikor hozták őket le az autóhoz.
Nem is emlékszem, hogy mit írtam már benne. Megcsókolta a kezemet. S azt mondta:
Visszatérek, várj, visszamegyek! Én is ilyesmit kiabáltam Anyukával együtt: visszavárunk!
S azon a befejezetlen cetlin is ilyesmi volt.
És te drága Szenvedőm! Te, hogy vagy, mit csinálsz? Tudod-e, Te is, amit én, hogy
visszatérsz, néhány éven belül. Még ha a „fellebbezésen „marad is” az életfogytiglan. Akkor is.
Csak azt üzenem: erős vagyok. Erős a lelkem, mert erős a szerelmem. Várlak, s Te
visszatérsz. Én úgy várlak, ahogy senki nem vár. S ez hoz vissza hozzám! Csak légy erős,
csak gondolj rám, csak értem, értünk maradj meg nekünk, mert Te éltetsz engem, én csak
Érted élek. Tied vagyok most és mindörökké, s visszajössz, mert én így várlak. Légy erős,
ne szenvedj! Szerelmem éltessen, féltő aggódásom enyhítse kínodat, az erős hitem, az én
nagy szerelmem hozzon vissza!
1957. december 17. Kedd.
Behívattak a pártba. Megkérdezték, hogy tudok-e a történtek után úgy tanítani, úgy nevelni az ifjúságot, ahogy kell? Milyen kedvesek?!
Palika! A Tied vagyok, az is maradok. Szeretlek, várlak, ha kell 10–15–20 évig. Érted
élek!
1958. márc. 18. (Éjjel fél kettőkor a vonaton, Pest felé)
Visz a vonat hozzád. Döcög, pedig én rohanni szeretnék. Milyen ítélet születik? Ó, Istenem! (Megtanultam a neved nagy betűvel írni!)
Édes Istenem! add, hogy ne legyen súlyosabb az ítélet, hanem enyhébb!
Hrabovszki nénivel végigsírtuk, végigimádkoztuk idáig az utat. Csabán azt beszélik,
hogy a pb. kívánságára a csabaiak közül az első hármat (Palit, Tóthot, Hrabovszkit) halálra ítélik.
Istenem, ne engedd! Az nem lehet! Legalább azt tudnánk, hogy a szegedi ügyész
a 3 nap gondolkodási idő után fellebbezett-e súlyosbításért?
Adj Neki erőt, nyugalmat, Istenem, adj ezen az éjszakán pihenést, jótékony, erősítő alvást. Irgalmas, igazságos Isten! Könyörülj rajtunk, add vissza Őt nekem, hozd haza Őt
hozzánk!
Aludj, kedvesem, drága szerelmem!…

2006. november

113

1958. III. 19. Dombegyház
Megvolt… láttam az én kedvesemet, beszéltem vele, megcsókoltam!… Jogerősen életfogytiglan! (Ági itt puszilgatja a képedet mellettem… odaadtam neki. ) Véglegesen életfogytiglan ! De még ennek is örülhetünk. Mindannyian visszavonták a fellebbezést. Ez a bíróság
2 hét alatt 20 halálos ítéletet hozott, s csak egy kapott kegyelmet. Még a polgári bíróságokon is csak súlyosbítanak… Palit, Tóthot, Hrabovszkit biztos halálra ítélik, ha… de volt egy
deus ex machina, Nyilas Sanyi egy katonatiszt barátja révén – igen, isteni beavatkozás.
Holnap folytatom, most már nem bírok írni. Szeretlek!
1958. III. 20. Csütörtök.
Sosem felejtem azt a képet. Ahogy ott álltál, drága Mindenem, láncrafűzve… úgy hozták
őket, mint az állatokat!
Fő u. 1. Rendkívüli Katonai Népbíróság. (Már 1849-ben itt vallatták a szabadságharcosokat.) Mi már ott álltunk a tágas előtérben. Nem volt szabad senkihez szólni, de ezek az
őrök engedékenyek voltak, hál istennek!
Ette a rántott húst, feketét ivott, de mindig azt mondta: beszéljünk inkább. Megnyugtattam, hisz most már nekem… hogy nem hagytam el eddig, s nem is hagyom el soha.
Azt mondtad, dolgozol, fordítsz, de olyasmit, amiből semmi jó nem származik. Kémjelentések. Olyanoknak szokták adni, akikről tudják, úgyse adhatják tovább a titkukat,
mert elteszik láb alól. Szörnyű ez!!! S a halálra ítélteket ott végzik ki az udvaron, az ablakon át ők is látják!
Kb. 10 percenként jött ki a teremből egy csapat rab. Kérdések: „Mi van? Mi van?”
S borzalmas a válasz: „Halál!” Hallottuk, hogy ott benn van a vérszomjas Gyurkó vezérőrnagy is, aki minden csoportból kikövetel 2–3 akasztást. Rettenetes érzés volt.
S akkor mint egy mentőangyal, megjelent egy főhadnagy, odalépett Nyilashoz, megölelte. És megsúgta: vissza kell vonni a fellebbezést! A szegedi ügyész nem fellebbezett
súlyosbításért, tehát ha visszavonják, „okafogyottá” válik a tárgyalás, – maradnak az eddigi ítéletek, de nem súlyosbíthatnak. Kelemen Imre a főhadnagy, egy életre megjegyzem
és áldom a nevét!
Villámgyorsan elhatározták magukat, aztán Kelemen még egyszer odajött, parancsolóan súgta: Visszavonni!
És már szólították őket. Bementek, s Palikám mondta először: „Az életfogytiglani ítéletet elfogadom, ellene tett fellebbezésemet visszavonom!” Aztán a többiek, Tóth Hrabovszki, Zsíros, Köles, Széll, Biczó, Galánffy, Huzsvai, Csimma, Nyúl, Füzesi és Nyilas is
kijelentették: … visszavonom!
„Ezt megúsztuk!” – mondta Palikámnak egyik őr, mikor kijöttek. Hagytak beszélni.
Ő elmondta, az ügyész is felugrott, súlyosbítást követelt, de a bíró elutasította: „Ebben
a pillanatban a bírósági Ügyrend nem teszi lehetővé a súlyosbítást.”
Ki időt nyer, életet nyer… Persze szörnyű volt, mikor újra a lánc és vitték el őket, de
a remény tovább él. Köszönöm, Istenem! Csak az óvástól félek még. Ha arra gondolok, kivégezhetik, úgy érzem, megőrülök. És ez a lehetőség fennáll még, dec. 12-ig bármikor
óvást emelhet az ügyész. Aztán már nem. (Kiegészítő megjegyzés: Fekete Pálék ítéletén
még másfél évig bármikor súlyosbíthatott a Legfelsőbb Felülvizsgáló Bizottság, ezalatt
még életveszélyben voltak.)

114

tiszatáj

KAHLER FRIGYES

Péter László: 1956 Előtt, Alatt, Után
Péter László professzor annak a jeles nemzedéknek a szülötte, akiknek „magántörténelme” egybeesik a fél évszázados magyar forradalom történetével. Nemcsak egybeesik,
hanem minden részletében átszövi és meghatározza azt. A szerző cselekvő részese – majd
szenvedő alanya – volt a forradalomnak és az azt követő megtorlásnak. Sajátos – több
műfajt tartalmazó – mégis szerves egységet képező, kitűnően szerkesztett kötetében az olvasó elé tárja az 56-os forradalom szegedi – és Szeged környéki eseményeit – úgy, hogy
mint cseppben a tenger, tükröződik benne a forradalom előtti időszak lázas várakozása,
a forradalom lényege – a nemzeti függetlenség és a demokrácia helyreállításának herkulesi
vállalkozása. Az az ember feletti próbálkozás, hogy az idegen megszállás és a diktatúra által a járásából kizökkentett időt visszairányítsa a maga természetes medrébe. A forradalom leverését követően pedig – jórészt a szerző saját meghurcoltatásánál – szemlélhetjük
a restauráció ostoba kegyetlenségét.
Péter László a forradalom aktív résztvevőjeként ügyel írásai hitelességére, amerre tudós, kutató mivolta is kötelezi.
Mint humanista és a keresztény értékrendet magáénak valló, ragaszkodik az igazsághoz és sohasem engedett – sem annak idején, sem utólag – szélsőséges indulatoknak.
A kötet három alcímben foglalja össze az írásokat.
Az Előtt című fejezet három, 1956-ban keletkezett írást tartalmaz. A szegedi örökség
ápolása – 1956. október 19-i és 24-i keltezésű – szót emel a nemzeti hagyományok elnyomása ellen „a szegedi örökség ápolásáért” „A múlt értékeinek pusztulni hagyása” ellen
(Kiemelések az eredetiben. K.F.). „…Amikor a levitézlett dogmatikus merevség által letaposott vetés újra sarjad, s frissen zöldül a szegedi kulturális élet flórája is…” írta
a szerző.
A József Attila kör vitái elé című cikk megértéséhez tudni kell, hogy a pártvezetés
a nagyobb városokban vitaköröket szervezett. Ilyenek voltak a budapesti Petőfi kör mintájára Debrecenben a Kossuth kör, Veszprémben a Batsányi kör, Szegeden a József Attila
kör. Élve az alkalommal, Szeged értelmiségének java a lehetőséget egy valódi megújulás
kiinduló pontjának tekintette. Péter László így fogalmaz 1956. október 21-én megjelent
írásában: … hogy a légkör városunkban is kedvezőbbé vált, a meggyőzés emberi módszerei: a viták számára. A demokrácia – diszkusszió, mondta Masaryk „… szabad vita nélkül
nincs demokrácia a szocializmus viszonyai közepett sem”. (Kiemelés az eredetiben. K. F.)
Ezek a mai viszonyok között köznapian hangzó mondatok akkor forradalmian hatottak
a „szocialista demokrácia” és a „szocializmus nemzeti útja” említésénél a hangsúlyt a demokráciára és a nemzetire tenni, ez a diktatúra tagadását jelentette akkortájt mindenki
számára.

2006. november

115

A vita a szegedi munkásmozgalom kérdéseiről – A dogmatikus történetírás csődje alcímében Hozzászólás Gaál Endre könyvének vitájához, 1956. október 24-én jelent meg
Márta Mihály neve alatt a Délmagyarországban. Az írás „A dogmatikus történelemferdítés
ellen” emelt szót a szociáldemokraták sztálinista megítélése kapcsán. Végkövetkeztetése,
hogy reális képet alkotni „árnyaltan, humánusan csak a nem dogmatikus történetírás lesz
majd képes” (Kiemelések az eredeteiben K. F.).
Az Alatt című fejezetbe sorolt írásokból az első: Humanizmust, demokráciát! – a „sztálinista – rákosista terror éveivel magyarázható, ám meg nem engedhető személyi bosszú
és a demagógia ellen szólalt fel 1956. november 4-én. „De azt sem akarom, hogy méltatlanok legyünk azokhoz a hősökhöz, akik a sztálinista elnyomás ellen, egy igazabb demokráciáért, igaz és magyar szocializmusért adták fiatal életüket” – írta Péter László.
A következő két írás a rendszerváltozás után született és jelent meg. Nevezetes cikkeim
története a Humanizmust, demokráciát! című cikkel való visszaélést (a szovjet beavatkozás indokolt voltát akarták vele alátámasztani 1956. decemberében), s annak visszautasítását tárja fel „de akik most másodszor is a Sztálin nélküli sztálinizmus oldalára állnak
– írta nem kis bátorsággal Péter László – többé már nem mentegetőzhetnek azzal, hogy
nem tudták mit cselekszenek…” (Kiemelés az eredetiben. K. F.).
Az 56 Szegeden című írásban (keletkezésének ideje 1989. okt. 23.) Péter László
a szemtanú a történelmet formáló időkről szól, emlékeztetve a tényre – amelyet ma sem
ismernek sokan, hogy ti. a forradalom bölcsője Szeged volt. Beszámol az október 19-én az
Auditórium Maximumban tartott József Attila kör „első és egyetlen” üléséről, a 23-i tüntetésről, a Kendergyár előtti összecsapásról, a 26-i sortűzről, amelyben életét vesztette
Schwartz Lajos fiatal kendergyári munkás. A szerző jelen volt a tragikus eseménynél, néhány lépés távolságból látta a halott fiatalembert, így teljes joggal emelt szót a haláleset
körül kialakult hamis állításokkal szemben. Olvashatunk Perbíró Józsefnek – a jogi kar
dékán-helyettesének – szerepéről. Zárómondatában a Szerző összefoglalja azt, amit akkor
sok magyar érzett, akik nem tekintették magukat hősöknek: „Csak igyekeztünk emberségünk és magyarságunk jogaiért szót emelni. 56 egész életemet megpecsételte” (Kiemelés
az eredetiben K. F.). Ma már tudjuk, mégiscsak hősök voltak.
A Szegedi Tudományegyetem az 56-os forradalomban – a könyv egyik kiemelkedően
érdekes fejezete. Péter László közli azokat az egykorú iratokat – igen szépen gondozott
a szöveg, pontos lábjegyzetekkel, életrajzokkal és magyarázatokkal –, amelyeket 1957
tavaszán Hencz Aurél, az egyetemi könyvtár igazgatója vett magához a rektori hivatalban,
hogy azok ne kerülhessenek terhelő adatként a nyomozók kezébe. Az iratanyag, mint azt
a szerző nyomban felismerte „rendkívül fontos, mondhatnám nélkülözhetetlen mind az
orvostudományi, mint a tudományegyetem 1956. novemberi és decemberi történetének
megírásához.” S valóban a forrásgyűjtemény – eredetijét a szerző a levéltárnak adta át –
részletes betekintést nyújt a november-decemberi történésekbe, amelyben nem kevés szó
esik „Dr. Péter László önálló tudományos kutató” forradalmi magatartásáról is.
A könyv zárófejezete az Után címet viseli. Bevezető írásában – Szküllák és Kharübdiszek között – 1956. november 15-én keletkezett, de csak 1989. június 24-én jelenhetett
meg először. Nincs ezen semmi csodálkozni való, hiszen a szerző így ír: „A magyarság
nemzeti függetlenségét, szabadságát nem lehet szovjet tankokkal biztosítani”. Részletesen
kifejtette, hogy a forradalomban kis számban jelenlévő, a Horthy-rendszer restaurációját

116

tiszatáj

kívánó erőket „féken tarthatta volna a fegyverben álló demokratikus önvédelem”, ez nem
indokolta a szovjet inváziót. (Kiemelés az eredetiben. K. F.)
„Hihet-e a hivatalos ígéretekben” a sztrájkoló nép, amelynek „élén most valóban a magyar munkássággal – melyet nemcsak az elmúlt tíz esztendőben csaptak be, de az utóbbi
hetekben is szeme láttára hazudtolták meg?” Úgy vélte továbbá: „Az újrakezdéshez első
föltétel a szovjet csapatok kivonulása az országból, s egyidejűleg ENSZ csapatok rendbiztosító beeresztése az ország területére”. Nem csoda, hogy Péter László nem vívta ki Kádár
politikai rendőrségének szimpátiáját.
A Politikai eszmetöredékek rövid, de fontos gyűjtemény 1956. decemberéből. Olyan
gondolatok, amelyek a hivatalos „államvallást” alapjaiban kérdőjelezik meg, amikor a leninizmus „elavult” voltáról vagy arról szólnak, hogy „a fasizmus: a bolsevizmus reakciója”.
A Jelentés a Történeti és Magyar Irodalomtörténeti Intézet ideológiai és politikai helyzetéről című forrás – és a hozzákapcsolt külön vélemény – 1957. májusában keletkezett,
a forradalom utáni tisztogatás egyik dokumentuma. Az „osztályharcos káderpolitikát” hiányoló Wagner-bizottság – valójában az MSZMP gondolatrendőrségének egyik sejtje –
több „eltávolítást” javasolt. Ilyen sorsot szántak Péter Lászlónak is, akit „politikailag megbízhatatlannak” ítéltek.
Az MSZMP Szegedi Városi Bizottsága 1957. július 18-i pártaktíva értekezletéről készült
jegyzőkönyv a korszak egyik jellegzetes dokumentuma, amelyet a szerző kiváló jegyzetapparátussal adott közre, amely érthetővé teszi az anyagot a helyi ismeretekkel nem rendelkező Olvasó számára is. A hozzászólások rettenetes zsargonján – ez is a korszakhoz tartozó sajátosság – átszűrődik a forradalom leverését követő időszak boszorkányüldöző légköre, a diktatúra véreskezű urai és a forradalom romjain felkapaszkodó sakálok itt együtt
üvöltenek. Keserű Bálint – egyetemi párttitkár – pl. nem átallotta Pólay Elemér profeszszort, a római jog Európa hírű tudósát, a kiváló tanárt és humanistát „fasiszta ideológusként”, „szakmailag nem jelentős jogászként” gyalázni és eltávolítását követelni. Ugyanígy
korábbi szobatársát(!) és vitapartnerét, Péter Lászlót – akit a Szeged Népe 1957. január
13-án még „elvtársai figyelmébe” ajánlott – most szélsőséges nacionalista ellenforradalmár”-nak nevezte, mondván „azért megkapta méltó büntetését, internáló táborban van,
azt meg is érdemelte”. Érdemes figyelmesen elolvasni a többi hozzászólást is. Igazi „kommunista pártaktíva” alávaló áskálódással, fenyegetőzéssel, önkritikának álcázott sunyi támadásokkal.
A szegedi október emlékezete című írás az emlékezés és emlékezet – a történetírás
egyik időtlen gondját – vetette fel 1990. decemberében. Gondolatsora ma, 16 év után is
időszerű az 50. évfordulón: „Nagy kár lenne, ha ezután kritikátlanul elárasztanák a közvéleményt egymással ellentétes, egymást cáfoló emlékekkel.
Ötvenhat Szőregen soraiban fontos helytörténeti forrást tesz közzé Péter László, bíztatja a szőregieket: „… fontos, hogy akik még élnek és tanúi voltak az eseményeknek, ne
vigyék a sírba emlékeiket”.
Izgatás, 1957 újabb fontos forrásközlés. A Péter László ellen 1957-ben folytatott büntetőper anyagából közöl, jól megválasztott jegyzetekkel magyarázott szemelvényeket. Mint
a szerző bevezetőjében írja, a vallomások „érzékeltetik 1957 őszének légkörét.” A félelem
légkörét „amelyben a megfélemlített barátok is kénytelenek voltak ellenem vallani” – írja
megértően. Olvashatjuk az első fokon eljárt Szegedi Megyei Bíróság ítéletét, amelyben

2006. november

117

a szerzőt 8 hónapi börtönnel sújtották – amelyet előzetes letartóztatásban töltött idejével
kitöltöttnek tekintettek. S miért az ítélet? Mert Péter László „véleménye szerint a szovjet
csapatokat nem kellett volna behozni…, véleménye szerint Nagy Imre kormánya volt
a törvényes kormány, míg a Kádár-kormány nem törvényes módon jött létre.”
A kötetben soron következő írások jórészt olyan, a szerző személyét is érintő cikkek,
amelyek a forradalom történetét pontosítják (A Petőfi-párt meg én, a Délmagyarország és
én, Az én pufajkásom). Ez utóbbiban a szerző letartóztatásának és bántalmazásának történetét mondja el a tőle megszokott kitűnő stílusban. A történet lényege azonban közérdekű, kötelességre int: „az embertelenségek elkövetőit legalább néven kell nevezni”.
Hozzáteszem, ez nemcsak Péter László feladata maszatolásra hajlamos korunkban!
A vértanúság értelme című részben Schwartz Lajos a szegedi sortűz halottjának emléktáblájánál elmondott beszédszövege olvasható. Súlyos szavak, nehéz mondatok a gyilkos hatalom ellen, amelynek cinkosai nem átallották a forradalomra hárítani a helyszínen
meghalt fiatalember meggyilkolásának bűnét. A magyar történelem tragikus pillanatainak
felvonultatása után Péter László hittel vallja: „1956. forradalma nem bukott el, csak 33.
évvel később, 1989-ben győzött… Schwartz Lajos látszólag értelmetlen halálának is ez ad
értelmet.” Péter László hat mártírra emlékezik a fejezet következő részében. Danner János
a budapesti harcokban elesett egyetemista, Földesi Tibor 1958. január 31-én Budapesten
kivégzett mártír – „Szeged negyedik 56-os mártírja” – után hosszabb írás emlékezik
Brusznyai Árpádra. A mártírhalált halt tanár, a Veszprém Megyei Nemzeti Forradalmi
Tanács elnöke – akit bírósági segédlettel Pap János megyei párttitkár gyilkoltatott meg –
különösen közel áll a szerzőhöz. E megkülönböztetett figyelem alapja a közös kishaza kötőereje. „Apáink biztosan ismerték egymást… a Tisza nekem is, Brusznyai Árpádnak is
gyermekkorunk nagy élményét nyújtotta”, szövi a párhuzamokat, s eközben megtalálja
közös professzorukat – Marót Károlyt – s még számos más kapcsot. A Sebő József Moira
című, Brusznyai Árpád életét feldolgozó „alapos könyvét” elemezve és bírálva tárja fel –
mély együttérzéssel a görög sorstragédiákkal mérhető életutat a mártíromságig.
Lakos Endre nekrológja a 30 éve halott, volt egyetemi lelkész 80. születésnapjára készült, majd ezt követi Heiman Pál, a Szegedi Közlekedési Vállalat munkástanácsának egykori elnöke és Szeles József – a szőregi községi forradalmi bizottság egykori elnöke – halálára írt megemlékezés.
A kötetet több rövid írás zárja.
A Megtagadott versek a forradalommal szembeforduló és forradalmi verseit megtagadó Kónya Lajosról és Tamási Lajosról ír a tárgyilagos irodalomtörténész hangján
(a témához tartozik még a Még egyszer Tamási Lajosról és A magyar Hérosztratosz, amely
amellett, hogy Piros László egykori belügyminiszter hérosztratoszi tettét – nevét idézi fel
Piros László halála alkalmával, utalva Tamási Lajos megtagadott versére (Piros a vér
a pesti utcán), amely megtagadása ellenére vissza többé nem vonható.
56 forrásaiban a Szerző ismét az oral history problémaköréről értekezik.
A Város mostohagyermeke című rész – Halász Miklós interjúja Péter Lászlóval – bő
forrásközléssel kiegészítve több, mint figyelemreméltó.
Az interjú olyannak mutatja be Péter Lászlót, amilyennek én is megismertem: „Vibráló
egyéniség, szókimondó természet, intellektuális alkat.” Mindez a 70-es években nem volt
kedvező a hatalom szegedi – komócsinista – köreiben. Így lett Péter László „a Város

118

tiszatáj

mostohagyermeke…”. Jó hogy a forrásszemelvények között olvashatjuk a Legfelsőbb Bíróság 1958. augusztus 4-i ítéletét, amelyben felmentik Péter Lászlót az izgatás vádja alól.
A legfelsőbb bírói fórum kijelentette ugyan, hogy „… az említett körülmények (ti. hogy Péter
László szűk baráti körben, nem izgató célzattal tette kijelentéseit. K. F.) nem zárják ki
vádlott cselekményének bűncselekményként való értékelését, annál kevésbé, mert tárgyi
és alanyi oldalról is fellelhetők azok az ismérvek, amelyek az izgatás bűntette megállapításához elegendők…”. Mégis úgy mérlegeltek, hogy „a törvény szerint alkalmazható legenyhébb büntetés is szükségtelen”, tekintettel arra, hogy Péter László szót emelt „üldözött
kommunisták” mellett.
A Díszpolgári beszéd és Önéletrajzom 1990. nemcsak adatok takaros rendje az életútról, hanem hiteles, személyes vallomás is hivatásról, irodalomról, emberi kapcsolatokról.
Az Ezredfordulói gondolatok a kötet záró írása. Péter László reménységének hangja,
Vörösmartyt és Madáchot idézve, a Tragédia halhatatlan szavaival, amely a jövőt a szeretet parancsa által lekötött közösségi rendben reméli a huszonegyedik században. „Ez
a szocializmus, amely költészetünk legnagyobbjainak eszméiből táplálkozik, a huszadik század vérözönbe torkollott kísérletei ellenére – a jövő század reménye” – írja Péter László.
Engedtessék meg e sorok írójának hozzátenni: bizony ez a szocializmus koránt sem az
a szocializmus. A kettő sok-sok fényévnyi távolságra van egymástól.
Péter László kötete méltó tisztelgés 1956. forradalma előtt. Hiteles és magával ragadó,
pontos tényfeltárás és megszívlelendő erkölcsi tanulság. A könyvet pontos Névmutató
egészíti ki. A kötetet jó szívvel ajánlom a forradalmat megélt generációnak éppúgy, mint
az utóbb születetteknek (Péter László: 1956. Előtt, alatt, után, Belvedere kiadó Szeged,
2006.)

2006. november

119

SZEKÉR ENDRE

Gömöri György és Buda Ferenc:
1956, a mi forradalmunk
„Történelmi napokat élünk, fiúk!” mondtam Pomogátsnak, szorgalmas és megbízható
irodalomtörténész barátomnak, meg Maár Gyuszinak, akiből később filmrendező lett…” –
írta Gömöri György A forradalom sodrában című írásában. Az 1966-ban papírra vetett
szöveget majd a párizsi Magyar Füzetek 17. számában tette közzé. Ez Az én forradalmam
című kötetének első írása – a napló, a közeli élmény forróságával rögzítette az 1956-os
forradalmi eseményeket, közelről, vallomásos erővel, pontos adatokkal, el nem homályosuló emlékeit felidézve. A Petőfi-kör ülései, az Irodalmi újság számai, a Rajk László újratemetésének napja, a bölcsészkari egyetemisták izzó beszélgetései, a Himnusz éneklésének akkori felejthetetlen pillanata, az érlelődő jelszavak („Nem állunk meg félúton–sztálinizmus pusztuljon!”) stb. – mind megtalálhatók Gömöri György naplószerű vallomásában. Szinte valamennyi adat, tény, kijelentés, jelszó, tett, tüntetés, szereplő stb. fontos, részei az 1956-os forradalmi eseményeknek. A fiatal egyetemista magyar-lengyel szakos, és
így már ekkor, 1956-ban is különös érdeklődéssel tekint a lengyelországi hírekre, a varsói
eseményekre, az ottani szovjet tankok „nyomást gyakorlására”, Gomulkáékra. A Bölcsészkar lapja, az Egyetemi Újság szoros kapcsolatban van mindennapi életükkel, jelszavaikkal
(„Függetlenség, szabadság – lengyel–magyar barátság”), gyűlésükkel, vitáikkal, tüntetésükkel. A jelentős forradalmi pillanatok mellett– érdemes figyelnünk a naplószerű adatok
rögzítésére. Pl. „Október huszonharmadika. Korán keltem, s reggeli után megkértem
anyámat, csináljon néhány fehér-piros – a lengyel színekből álló – kokárdát. Tudatosan
vagy nem, de forradalmat játszottam: Petőfiék is kokárdákkal kezdték március tizenötödikét.” Az 1956-os forradalmi események sodrában vannak a bölcsészkari fiatal egyetemisták – a komoly küldöttségektől a Petőfi-szobornál lévő felejthetetlen gyűlésig, ahol Sinkovits Imre szavalt a Nemzeti dalt. („Fojtott csöndben hallgattuk, de amikor Sinkovits
a refrénhez ért, kitört a fergeteges: „esküszünk–esküszünk–hogy rabok tovább nem leszünk!”…) Gömöri György emlékező sorai átmelegednek: „a következő perceket igazán
csak versben lehet megírni..” Igen, minden részletében vissza tudja adni Gömöri György
e forradalmi pillanatok hangulatát, lelkesedését: a lyukas zászlókkal, a Nagy Imrét követelő
kiáltásokig, a „Ruszkik haza!” állandó jelszóig. Itt füttykoncert, ott tankdörgés, itt a Sztálin-szobor ledöntése, ott a műegyetemisták 16 pontos követelése, itt még reménykedés él,
ott már a szovjet túlerővel szembeni reménytelenség fogalmazódik meg. De biztos abban,
hogy 1956 októberének forradalmai napjait nem lehet elfelejteni.” És tudom, ha majd az
utókor ítélőszéke előtt / számba veszik minden nemzet fényes és szánalmas tetteit, / csak

120

tiszatáj

annyit kell mondanom: ’ötvenhat’ meg ’magyar’–/és sok bűnünkre ettől lesz bocsánat, /
és ez lesz, ami rólunk mindvégig fennmarad” (Gömöri György: Október fényesítése, 1997)
A forradalom leverése után „újmódi nomádokként” „lesátorfázunk a világ minden keresztútján” – mint Gömöri írta az Újmódi nomádok című versében: ő Angliába megy,
Cambridge-be; András Sándor az Egyesült Államokba; Thinsz Géza Svédországba; Sulyok
Vince Norvégiába; Sipos Gyula Párizsba; Bujdosó Alpár Bécsbe; Kabdebó Tamás Írországba; Czigány Lóránt Londonba stb. De a Magyarországtól látszólag távol került és az
otthonmaradt magyar írók számára is – történelmi korszakhatár és személyesen átélt
esemény, forradalom volt és maradt 1956. Ezt például nyomon követhetjük Gömöri
György Az én forradalmam című kötetében is, melyben összegyűjtötte az 1956-os forradalommal kapcsolatos írásait. Kiemelkedően fontos volt akkor, az Irodalmi Újságban
napvilágot látott írás: A tengervíz sós, melyben Tardos Tibor a lengyel Adam Wazyk versét idézi. Az „álmodozó” Fourier utópikus szocialista a tengervíz „limonádévá” válását jósolta meg, de a valóság más, a változatlanul „sós”: ez az igazság. Wazyk ott volt Budapesten, a Bem szobornál is 1956. október 23-án. A lengyel Wiktor Woroszylski Magyarországi
naplót (1956) írt, mely háromszor jelent meg itthon szamizdatban („hivatalos” kiadásban:
1990-ben). Az Ítélet című versében ír 1958. júniusában a hamis bírákról és a hamis tanúkról – a golyó, a kötél, a máglyatűz által halálra ítéltek „harsonás feltámadásában” reménykedve. Gömöri György, aki egész életében nagyon közel állt/áll a lengyelekhez – mint
egyetemi tanár Cambridge-ben is – így kiemeli Hanka Adamiecka véleményét az 56-os
magyar forradalomról („soha meg nem szűnik személyes hálám a magyar forradalom
iránt”). Határozottan felhívja a figyelmet a lengyel Julian Przybos 56-os versére („Vért
adunk a sebesült magyaroknak…”); és a lengyel sajtóvisszhangra is.
De nem szűkül le Gömöri érdeklődése a lengyel irodalomra: ír George Macbeth A lovasok című verséről (Bp. 1956. november 4.); bemutatja Bill Lomax Hungary 1956 című
könyvét; Red Gadney Cry Hungary 1956 című fotóalbumát; beszámol Krassó Györgyről;
elemzi és bírálja Karinthy Ferenc Budapesti ősz című regényét; szól Simonffy András és
Zimándi Pius könyvéről stb. 1981-ben az Irodalmi Újságban Szász Béla szavait idézi:
„A magyar forradalom vízbe hajított kő volt, amely egyre szélesebbre gyűrűző hullámokat
vetett.” És Gömöri hozzáteszi: „Még a mi csónakunkat is ez a hullámverés viszi tovább.”
„Vajon s mikor lészen valahol is lakásunk?” tette fel a kérdést Gömöri György – látva
és tapasztalva az 1956-os forradalom után sokfelé szétszóródott menekült, Nyugatra került írótársait. A világ számos helyén ideiglenesen vagy állandóan megkapaszkodott, magyar anyanyelvét megőrző írók sorsát ő ismerte. De tagadhatatlan az, hogy az otthon, Magyarországon maradt írók, költők sem könnyen találták és találják meg helyüket, otthonukat Pécstől Kecskemétig, Győrtől Budapestig. Például Buda Ferenc költő, aki Debrecenben született, Budapesten, Pusztavacson, Kerekegyházán, Sopronban, Tiszakécskén vagy
Kecskeméten találja meg igazi otthonát? (Hiszen az 1956-os versei miatt a börtön, az Állampuszta– nem neveztethető „otthonnak.”) Mégis a teljes igazságot keresve – Kecskemétet kell valódi hazájának tekinteni.” Polgárává Kecskemét fogadott” – vallotta meg
a költő. És a Forrás folyóirathoz kötődés, a hosszú éveken át tartó kapcsolat, művei közlése
is jelzi ezt a Kecskemét-központúságot. (Nem is beszélve a legmélyebbről jött vallomásról,
a Himnusz haza című középponti jelentőségű verséről és az ajánlásáról: Füziéknek: Áginak és Lacinak szeretettel.) Ezt a barátságot kifejezi az Isten szalmaszálán című Buda Fe-

2006. november

121

renc verskötet, a Forrás kiadása (a megye segítségével), amit a 2006-ban érettségizett fiataloknak ajándékként adtak.
Túl a falon, Az én ötvenhatom Buda Ferenc új, ünnepi verskötete egyszerre szép és
tragikus. Szép – irodalmi tekintetben, és tragikus: a költő sorsát illetően. A falak itt nem
„jelképes”, hanem valóságos fal, bezártsággal, rabsággal, börtönvilággal. Arany János „néma
tartományának” világa az övé. A költő nem „moderneskedőn” játszik szerepet: ő valóban
rab, elítélt, falakkal elzártan, mert a „rőtcsillagos, komor, kövér / tankok teremtenek nyugalmat” itt (Rend), „Vétkei” a Hatalom számára „hatalmasak”, veszélyesek, bűnténynek
számítanak. A rettenetes valóság a következő: „Harangszavú szabadság… / De jaj, a csizmák / itt menten széttapossák.” „Fakó falak” veszik körül. Az ajtó zárva van, „hűs fogházfalak” mindenütt. S háttérben a látszólag megmásíthatatlan valóság: „futószalagon szerelt
tárgyalásokkal”, detektívvel, fiktív vádakkal, hiábavaló érveléssel.” Büntetett előéletű”
most már. Mindenütt a falak. „Falak ellen nincs eszköz védelemre.” és „fogyatkozik reménye” is. Mégis Buda Ferenc költői egyénisége, erkölcsi tartása – változatlan. Mindig övé
– ha rejtetten is – az igazság. Övé 1956 forradalmának néhány fényes pillanata, és néhány
ezzel kapcsolatos verse. Övé a „mécsesszemű remény”. Övé az eltiport tüzek parazsa.
S mindig – akár egy-egy verssorban is – ott a jövő, ott a remény.” Ám végül majd az inga/
visszaleng.” Tisztán fogalmaz: ez „kocsma-kor”, „szuronyos pokol”. De mégis „kinőtt a fű”,
„virágzik már a körte”. És a falakon túl ott a kis- és nagyvilág. S a haza. Esterházy Péter
egyszer azt írta Buda Ferenc versei kapcsán, hogy „szép és irigylésre méltó Buda Ferenc
akkori hazaképe vagy még inkább hazaálma.”
A Cambridge-ben élő Gömöri György – magához öleli az ő 1956-os forradalmi emlékeit. Buda Ferenc Duna-Tisza közi homok-hazájában összetetten őrzi az 56-os forradalom
szép és megszenvedett pillanatait, szívközeli verseiben, Márciusba kapaszkodva.

122

tiszatáj

„Nem ellenemlékművet akartam csinálni”
BESZÉLGETÉS CSÍKSZENTMIHÁLYI RÓBERTTEL
A M ŰEGYETEMNÉL FELAVATOTT ’56- OS SZOBRÁRÓL

A forradalom 50. évfordulóján a Felvonulási téren, az egykori Sztálin-szobor helyén felavatott központi emlékmű mellett egy alternatív emlékhelyet is átadtak a Műegyetemnél,
ahonnan 1956. október 23-án elindultak a tüntetők. Az arc nélküli tömegből kiemelkedő,
szabadságot jelképező nőalakot ábrázoló kompozíció Csíkszentmihályi Róbert Munkácsydíjas, érdemes és kiváló művész szobrász alkotása. Az ’56-os szervezetek kérésére kormányzati támogatásból azzal a céllal készült, hogy jobban megfeleljen az egykori forradalmárok „korosztályi ízlésének”, mint a vasoszlopokból álló, vitákat gerjesztő városligeti
emlékhely. Csíkszentmihályi Róbert azt mondja: nem ellenemlékművet akart készíteni,
hanem személyes élményei alapján azt szerette volna megfogalmazni, amit a forradalomról gondol.
– Amikor a jubileumi emlékév kuratóriumának elnöke, Kosáry Domokos a parlamenti pártok és az ’56-os szervezetek vezetőivel egyeztetett az évfordulóról, az egykori
forradalmárok azt kérték, hogy a városligeti központi emlékhely mellett egy saját emlékművet is létrehozhassanak. Az erre kiírt tervpályázat nyerteseként mennyire volt
megkötve a keze?
– Amikor fölkértek a pályázatra, világos volt számomra, hogy a központi emlékművet
elfogadni nem tudó ’56-os szervezetek igényeit szeretnék kielégíteni azzal, hogy létrehoznak egy ízlésvilágukhoz közelebb álló, alternatív emlékművet is. Ez persze eléggé ellentmondásos kérés volt. Én nem egy ellenemlékművet csináltam, hanem azt mondtam el
a kompozíciómban, amit ’56-ról gondolok. Sajnálom, hogy az ország olyan állapotba került,
hogy két műalkotást egymással szembeállíthatnak. Ezt ugyan szomorúan tapasztaltam, de
a munkában egyáltalán nem befolyásolt. Olyan emlékművet készítettem, amit teljes egészében vállalni tudok. Örömömre szolgált, hogy az ’56-os szervezetek képviselői, akik az
elfogadott terveket megnézték, rögtön a magukénak érezték.
– 1956-ban 16 éves kamasz volt, milyen személyes emlékei vannak a forradalomról?
– A Török Pál utcai Művészeti Gimnáziumba jártam, melynek a menzája a pesti Dunaparton, a Közgazdasági Egyetemen volt. Ott már az október 23-a előtti napokban igen izgatott hangulat alakult ki, röpcédulákat is osztogattak. Ha jól emlékszem, október 23-án
délben a Műegyetem hallgatóinak felhívását olvashattuk a faliújságon arról, hogy tüntetés
lesz a Bem-szobornál. Öcsémmel együtt egyenesen a Bem térre mentünk, ahol izgatott,
lelkes hangulatot tapasztaltunk. A tömeg egyik részével mi is elmentünk a Kossuth térre,
a Parlamenthez, ahol rengeteg ember skandálta a rögtönzött jelszavakat. Estig maradtunk,
a Magyar Rádióhoz már nem mentünk át, hanem szófogadó gyerekekként az akkor még

2006. november

123

meglévő Kossuth-hídon át hazasomfordáltunk a Déli Pályaudvarnál lévő otthonunkba.
A következő napokban már csak Budáról figyeltem a fejleményeket.
– Az alkotómunka során épített ezekre az élményekre?
– Programszerűen használtam fel saját ’56-os élményeimet. Óvatos szófogadásból, és
persze azért is, mert irtóztam attól, hogy fegyver legyen a kezemben, a harcokban én nem
vettem részt. De az első napok csatái után barangoltunk a pesti utcákon, megnéztük, hogy
mi maradt a szétágyúzott Kilián-laktanyából, a múzeumkertből, az iskolánkból. Fölborított telefonfülkéket, lövészárkokat, a küzdelmek nyomát lehetett látni mindenhol. Az első
napok emlékeit úgy őrzöm, mint az országos egyetértés, az öröm és a felszabadultság
tiszta érzését. Az emlékmű pályázati kiírásában szerepeltek olyan kitételek is: érzékeltesse
a forradalom brutális eltiprását, nemzetközi kihatását is. Úgy gondoltam, ezek történelmi
tények, de ebben a kompozícióban mégsem erről akarok elsősorban beszélni, hanem arról
az emelkedett, tiszta lendületről, amivel a forradalom elindult. A tömeg kitör a Műegyetem kapuján – tulajdonképpen ezt mintázza a vajszínű kőszobor. A tiszta, őszinte tömeg
kiemel magából egy alakot, amit akár a Szabadság istennőjének is nevezhetnénk. A figurák arctalanok, hogy ne legyenek felismerhetőek. Megcsinálhattam volna úgy is, hogy az
akkori barátaim, példaképeim vagy a forradalom résztvevői közül mintáztam volna meg
az egyes alakokat, de ettől határozottan óvakodtam. Csupán kisebb, halk attribútumokkal,
például egy svájcisapkával utalok a korra. A tömeg fölé emelkedő főalak kicsit jobban
megmunkált. Egy leány, aki korabeli lobogó kiskabátban lép előre – mintha vezetné a többieket. A kabátja olyan formát képez, hogy szinte egy szárny is lehetne.
– Maradéktalanul megvalósíthatta az elképzeléseit?
A pályázatomban az volt az alapgondolatom: a Műegyetem kertjének oldalában, a kerítésben van egy négyoszlopos, díszes, faragott, az épülettel egyidős műemléki kapu, amit
nem használnak, onnan tört volna elő a tömeg. Ez azonban meghiúsult, mert városépítészeti szabályok miatt a közterületre nem szabadott kijönni. Arra is gondolnunk kellett,
hogy egy koszorúzás után a járdán letaposnák az emberek az emlékezés virágait. Végül
bevittük a kompozíciót a Műegyetem területére, ahol az említett kapu két oszlopát megdöntve állítottuk fel, közöttük került elhelyezésre a húsz darabból álló, 4×4 méteres, tehát
igen tekintélyes méretű szobor.
– Országszerte és külföldön is számos jelentős köztéri munkát készített már, más volt
ez a feladat, mint az eddigiek?
– Életem fő lehetőségének éreztem. Főművemnek nem merem nevezni, a minőségét
ítéljék meg mások. De mindenképp a pályám csúcspontjának tartom, hogy az 1956-os forradalom ötvenéves évfordulójára és épp a Műegyetemhez egy ilyen jelentős emlékművet
készíthettem.
– Ha egykori főiskolai mesterei, Pátzay Pál és Szabó Iván élnének, mit gondol, mit
mondanának róla?
Nyilvánvalóan ez nem az ő világuk. Még kortársak között is különböző alkotói világok
léteznek. A két nemzedékkel idősebb Pátzay Pál biztosan másképp képzelne egy ilyen
emlékművet. De alkatomnál fogva én is hagyománytisztelő megközelítésben, a legjobb
meggyőződésem szerint csináltam meg ezt a kompozíciót. Egyfajta „korszerűséget” jelez,

124

tiszatáj

hogy az előre törő figurák egy repedezett sziklatömbből bomlanak ki. Pátzay mester biztosan nem csinált volna ilyet soha. Az ’56-tal kapcsolatos közhelyes előképek tolultak föl az
agyamban, amikor azt hallottam, hogy valamiféle korosztályi ízlésnek is meg kell felelnie
ennek az emlékműnek. Szándékosan nem akartam pesti srácokat, lyukas zászlókat, tankokat mintázni, noha egyetlen zászlót én is tettem a tömeg egyik részéhez, hogy azzal
a felvonulást érzékeltessem. Akármennyire is valós történelmi jelképek ezek, el akartam kerülni azt a kelepcét, hogy mindig ugyanazokkal a motívumokkal ábrázoljuk a forradalmat.
Harminc köbméter követ faragtunk meg csapatmunkában. Remélem, szeretettel és megértéssel fogadja majd mindenki.

Hollósi Zsolt

1956-ra emlékező novemberi számunk címlapjára Nagy Gáspár Ez volt a kor… című versének néhány sorát írtuk. Kedves szerzőnk szeptember 30-án Magyar Örökség-díjat vett
át. Korábban Czine Mihály-díjban részesült. Mindkét elismeréshez szeretettel gratulálunk!

*
*
Szeptember 28-án a szekszárdi Illyés Gyula Megyei Könyvtárban Bombitz Attila mutatta
be Baka István életműsorozatának harmadik darabját (Publicisztikák, beszélgetések),
valamint az „Égtájak célkeresztjén”. Tanulmányok Baka Istvánról című kötetet. Közreműködött Orbán György előadóművész.

*
Szeptember 29-én a vásárhelyi Városházán mutattuk be Vásárhelyiség – mítosz és valóság című összeállításunkat. Hódmezővásárhely Megyei Jogú Város részéről Almási István
alpolgármester mondott köszöntőt. A számról Imre László egyetemi tanár és Olasz Sándor
főszerkesztő beszélt. A szerzők közül Blazovich László, Németh Ágnes és Szenti Tibor találkozott az olvasókkal.

*
A Legjobb Nap címmel jelent meg a Tiszatáj Könyvekben
Tandori Dezső verseskötete, melyet Tóth Ákos állított össze.
A nyolcvanas évek utolsó harmadát rekonstruáló kötethez is ő írt
eligazító tanulmányt.

Decemberi számunk tartalmából
KOVÁCS ANDRÁS FERENC, MARSALL LÁSZLÓ, VITÉZ GYÖRGY, ZALÁN TIBOR versei
DARVASI LÁSZLÓ: Szabadsághegy (dráma)
FERDINANDY GYÖRGY esszéje
POSZLER GYÖRGY tanulmánya az új világirodalom történetről
Diákmelléklet: VADAI ISTVÁN Berzsenyi Dánielről

Ára: 350 Ft
Előfizetőknek: 300 Ft

9 7

7 0

13 3

1 1 6 0 0 8

0 6 0 1

