83. JAN. • 37. ÉV

1

'sorba
yozo,
Csiki László, Kiss Benedek,
Takáts Gyula versei;
Tamási Gáspár búcsúja;
újabb írások
Bartókról
rr

rr

tiszatáj
R O D A L M I ÉS K U L T U R Á L I S

FOLYÓIRAT

Megjelenik h a v o n k é n t

Főszerkesztő: VÖRÖS L Á S Z L Ó
Főszerkesztő-helyettes: A N N U S J Ó Z S E F

Kiadja a Csongrád megyei Lapkiadó Vállalat. Felelős kiadó: Kovács László
82-5045 — Szegedi Nyomda. Felelős vezető: Dobó József igazgató
Szerkesztőség: Szeged, Tanácsköztársaság útja 10. — Táviratcím: Tiszatáj, Szeged,
Sajtóház. Telefon: 12-670. Postafiók: 153. Terjeszti a Magyar Posta. Előfizethető a
hírlapkézbesítő postahivataloknál, a kézbesítőknél, a posta hírlapüzleteiben és a Posta
Központi Hírlap Irodánál (KHI Budapest, József nádor tér 1. sz. — 1900) közvetlenül
vagy postautalványon, valamint átutalással a KHI 215-06 162 pénzforgalmi jelzőszámra. Egyes szám ára 12 forint. Előfizetési díj: negyedévre 36, fél évre, 72, egy
évre 144 forint Kéziratot nem őrzünk meg és nem adunk vissza. Indexszám: 25 916.
ISSN 0133 1167
A szerkesztőség tagjai: Csatári Dániel, Mocsár Gábor, Olasz Sándor, Tóth Béla

Tartalom
XXXVII. ÉVFOLYAM, 1. SZÁM
1983. JANUÁR
CSORBA GYŐZŐ versei: Bumeráng, Gyászjelentés, Portréfilm, Ars poeticák a XX. századból
KISS BENEDEK: Reggel (vers)
ACZÉL GÉZA: A tömegétkeztetés kritikája (vers)
CSÍKI LÁSZLÓ versei: Versvers, Csempészhajó, Magasiskola
KÁNYÁDI SÁNDOR: Előszó másodszor
TAMÁSI GÁSPÁR: Vadon nőtt gyöngyvirág (Részlet a második könyvből)
KOZMA HUBA: „Siratnivaló székely" (Tamási Gáspár halálára)
MAGYARI LAJOS: Ballada (vers)
TAKÁTS GYULA: Veri a forradalmi indulót (vers)

3
6
8
9
11
12
19
20
22

HAZAI TÜKÖR
TÓTH BÉLA: Tiszajárás (36.)
HORVÁTH DEZSŐ: A közsegélyes kulák

24
30

ÖRÖKSÉG
DEMÉNY JÁNOS: Egy Bartók-kutató műhelyéből; V
SZOMJAS-SCHIFFERT GYÖRGY: Bartók-mű Szeged felkérésére (Ismeretlen Bartók-levelek)
CSAPLÁR FERENC: Pótlások egy Bartók-tanulmányhoz ...

41
45
54

KELET-EURÓPAI NÉZŐ
Bulgária
KOVÁCS ISTVÁN: Ha sorsom úgy határoz (Ivan Vazov költészetéről)

56

Lengyelország
D. MOLNÁR ISTVÁN: Illyés Gyula művei Lengyelországban

60
1

Románia
EUGEN SIMION: Román írók Párizsban (Kántor Erzsébet
fordítása)

64

Szovjetunió
BALOGH ERNŐ: Otthonunk: a Föld (Ajtmatov: Az évszázadnál hosszabb ez a nap)

72

KRITIKA
TÜSKÉS TIBOR: Illés Endre „önéletrajza" (Az Igézet)
VEKERDI LÁSZLÓ: Cs. Szabó László: Alkalom
SZŐNYI GYÖRGY ENDRE: Ablakok a múltba
FÖGLEIN GIZELLA: Lagzi István: Lengyelek és franciák
Heves megyében 1939—1945
BODRI FERENC: Péter László: Kodály Szegeden

91
94

OLASZ SÁNDOR: | Búcsú Gáli Istvántól]

96

ILLUSZTRÁCIÓ
Várnai László fotografikái a 5., 7., 19., 29., 40., 63., 93. és a
95. oldalon
Bartók-kéziratok a 42. és 48. oldalon

2

78
82
88

CSORBA GYŐZŐ

Bumeráng
„Ha majd öreg leszel..." Ronsard... agyoncsépelt szöveg mint Villoné is: „Adnád
szívesen majd de koldusnak se kell
amit most megtagadsz"
Lágy vagy kemény
fenyegetések s roppant ostobák
ne hallgass rájuk —: önvigasztalások
Légy kíméletlen s önző gyűjtsd a mézet
ne nézd hogy az a másik... Rágja szét
párnáját kínjában a szerelem
nem irgalmasság rakd tele a mézes
bödönt s ha majd keserű lesz a szád...
Mert Ronsard Villon... az nem érdekes
de keserű lesz mindenképp a szád
ha majd öreg leszel ha az leszel
és hogyha már a koldusnak se kell
amit most (mondjuk tőlem) megtagadsz

Gyászjelentés
november 8-án élete
a Gyászoló Család 60-ik
felejthetetlen összes rokonok
félnégy órakor az újvárosi
földi maradványát a temető
drága emléke távirati cím
mélyen lesújtott szívvel Káli út
39 özvegye két fia
örökre a református szerint
nyugodjék egyház nyomdavállalat
3

Portréfilm
Mikor rólam portréfilmet csinált
a Tv más egyéb helyszín között
elvittek egy kisfaluba is a
Duna mellé mert gyermekségem és
ifjúságom tucat boldog nyarát
töltöttem ott s úgy látszott s joggal úgy
hogy a teljesség kedvéért nem árt
néhány ottani kép s néhány személy
ki most is ott él s el tud mondani
közös múltunkról egy s mást
Mielőtt
bementünk volna a faluba kint
a partszélen filmeztek még kicsit:
a fűzfák közül teátrálisan
néztem a délelőtti hézagos
árnyékú víztükröt
Míg járt a gép
megpillantottam pár méternyire
a stáb hangmérnökét a partszegély
fölött drótjánál fogva szinte már
a vízbe lógatott egy mikrofont
s tartotta áhítattal majd mikor
utána megkérdeztem tőle mit
bűvészkedett mosolygott egy kicsit
s azt válaszolta hogy vízcsobogást
rögzített hang-aláfestésül az
előbbi néma képsorhoz
A felvételt később folytattuk bent gyerekkori barátom házánál gyerekkori barátaimmal lelkesen
s versengve mondtak rólam szépeket
de én mindjobban szégyelltem magam
mert egyre inkább foglalkoztatott
a gondolat hogy mily fölösleges
és nevetséges az igyekezet
„megörökítésemre" s hogy csupán
a vízcsobogást azt volt érdemes
fölvenni (bár azt meg vajon minek
hiszen amúgy is örökkévaló)

Ars poeticák a XX. századból
(FÖLJEGYZÉS A HASONLÓ CÍMŰ KÖNYV OLVASÁSA KÖZBEN)
Miután más-más ars poeticák
tömegét olvassa az ember
s először komolyan veszi
amit komoly nevek leírnak
de aztán lassan kezd megzavarodni
mert halmozódnak a hideg-meleg
fehér-fekete ellentétek és
nem is az egyéniségek jegyében
hanem a tárgyi meghatározásban
méghozzá gyakran szörnyű méretekben
miután mondom kezd megzavarodni
az ember s túl a megzavarodáson
fejet csóválni s kételkedni hogy
egyáltalában lehetséges-e —
kél benne forró hála is ama
szent kóklerek és bohócok iránt
akiknek mégiscsak köszönhető
hogy a „hasznos" és hogy a „praktikus"
az „okos" „pontos" „rendes" „célszerű"
s hasonló más derék szavak közé
az áldott „szép" szó is belékerült

KISS BENEDEK

Reggel
Puhatestű kis álmaink
riadnak — reggel van megint,
futkosnak tapétán, falon,
másznak ég-azúr paplanon,
rettennek — jön az öntudat,
föléjük torony ló flegma vad,
roppan a roppant talp alatt
gömbölyded testük, szétfakad, —
csont is ropog, az állkapocs,
itt az ébrenlét, ránk tapos,
ásítasz — barlang szája tárul,
medve cammog elő a szájból
s visszaásít rád, fogain
villan feléd a minapi kín.
2.

Beveszed szépen gyógyszered,
tejed megiszod, megeszed
sebtiben vajaskenyered,
kipenderíted gyereked
a langyos alomból: Eredj,
tanuld, mennyit tesz egy meg egy, —
s megeredsz magad is: vár a gyár,
szántóföld, hivatal, ispotály;
futnak az úton kocsik is,
kicsik is köztük, nagyok is,
Repülünk! — mondják emberek,
Hevülünk! — hevülnek hengerek,
ám a medve csak cammog, cammog,
foga fény, vigyázz, feléd csattog.
3.
Ma is lesz, meglásd, békeharc,
s akarsz, nem akarsz — belehalsz,
és belehalsz a háborúkba,
matt derűkbe, fényes borúkba,
de menni kell, vár rád a munka,
6

gyalulod mankódat öregkorra,
mikor majd lábatlanná gyalulva
kiköp a műhely s kocsmapultra
csorog kiürült szádból a nyál;
de most rohansz még, mert muszáj,
mert kell a pénz, mert enni kell,
cipő kell, ruha kell — lenni kell,
még lenni kell, tudván: bár ásít —
sunyi a mackó, foga rád vásik!

VÁRNAI LÁSZLÓ FOTOGRAFIKÁJA

ACZÉL GÉZA

A tömegétkeztetés kritikája
időknek múlása besegít bizonnyal a nagy nosztalgiába
mert nyelvemen égnek még anyám kopott konyhájának ízei
néhány őselem póztalanul pikáns tangót lejt a sápadt asztalon
hol nembeliségükön túlemelt főzelékek és szaftok minőségi robbanásai
vibrálnak az emlékeket hajszoló tudat csüggedt peremén
s ott tolakodnak mögöttük aranylóvá hevített kövérjék látomásai
vonul vasárnapi kávén a költeménnyé hízott tej föle
íme hát a múlt az ellobbant idő föltámaszthatatlan zamataival
a megrendült férfira mint elhagyott fákra a novemberi ködök
csorognak reménytelenül a tömegétkeztetés hígított levei
toccsan álmosan műanyag csirkék viaszt eresztő folyama
oktaéder húsok szabdalják a szájban a megdermedt téridőt
vagy zöldségek fölnedvesedett és keserű forgatagában
rántást dagaszt épp magányosan a túlfokhagymázott töltelék
s hiába lázadna a gyanús kohdérig nyúztózkodás ihlete
az éhezés réme alázatos sorokat igazít tömötten
onnan botorkál csak e kietlen forrás felé megadóan a tekintet
ránehezedik közben meggyötört almákra álmos kenyérre
és lesi a túlsó partról miként röppennek fullasztó csapatban a sütemények
hogy elszálljanak messze a mosogatószagú vizek partjaihoz
hol az étkezés ősi heve annyi más illúzióval összefonódva
örökre kialuszik

8

csna

LÁSZLÓ

Versvers
Székely Jánosnak

A költészet halott.
Versben bujdokol.
Száműzték Szibériába.
Lesik, visszatér-e a szűk
fehéregyházi síkra ?
özvegyei csalnak, íróasztalon
táncolnak idegen katonákkal.
Pince falára, hóra, pénzre
rozsdás szeggel, húggyal, hagymalével
mégis ki írja fel magát ?
Csak nevek, csak évek, búcsúszók —
ó, nem versek azok: csonttöredékek.
Gyémántba zárjátok a bolondokat,
ne karcolhassanak jelet a megkeresőknek.
Elég a mész, az új hó —
fehér lapjára fordul megint a világ,
új menekülők taposnak rá költeményeket.
Nyomaink mind egy nyelven beszélnek,
ugyanúgy hull a hó is kezdetek óta,
és istenem, mindig csak a földre.

Csempészhajó
hangtompítót raktak a hatlövetű házra,
apura egy egész irodát —
falait azóta fojtott sírás rázza,
bútorai konok miomák.
9

Azóta itt minden némán visszaüt,
a család megreng, belereszket,
széthull a pisztolyagyba épített kajüt,
vízre eresztik az utolsó keresztet.
Széttárja két karját Jézus kapitány:
segítsen ezután az isten.
Kiplakátolva a hullámok falán,
hogy mégis ki segítsen.
Hangtalan merül az eldobott fegyver,
eltemették az ígéret földjét,
kiúszik mind, utolsó lélegzettel,
billen, s oly síkos a dőlt ég...

Magasiskola
Nem kellett volna
ártatlanul jobban
hadügyi koktélon,
s dróton rángatott

kitanítsatok,
táncikáltam
cigánybálban,
az elektrosokk.

Hölgyválasz volt, avagy történelem,
felkértek katonák, népek, új urak,
furcsa kéjjel súgták meg titkukat,
csicsonkáztak már a véremen.
Kérdezték, az alkonyt hova dugtam,
abban lehetnénk együtt boldogok —
ó, látják szűzhártyával foltozott
sorsomat elaggni egérlyukban...
Forgattak, tapogattak — mily konok!
hívtak szobára, nem is ingyen.
Csak hallgattam, mint mirigyeimben
ama világteremtő hormonok.

KÁNYÁM

SÁNDOM

Előszó másodszor
Jó tíz esztendővel ezelőtt jelent meg a Vadon nőtt gyöngyvirág első könyve. Azóta
könyvritkaságnak számít .'Nemcsak a nagy író öccse iránti kíváncsiság, de „önálló becse", írás
volta jogán vált keresetté már-már a feketepiacon is. Művelten szólva, iskolát teremtő hatása
is volt. Az emlékezések első könyve nyomán buzdult föl, s Nagy Olga biztatására a széki
Győri Klára, és írta meg kiszáradt örömeinek zöld fáját; Tamási Gáspár barázdáiból kelt ki az
azóta néhaivá vált Salamon Anikó szerkesztette Öt életrajz, de még Gazda József: így tudom,
így mondom magnóra vett élet vallomás-gyűjteményét is a Gáspár bácsi vetéséből sarjadt termésnek kell mondanunk. Ekképpen irodalmunk magtára őstermelőktől származó áldással lett
gazdagabb. De amiként Gáspár bácsinak is akadt még pótlólagosan mondandója, az előszó
írójának is most már kötelessége megnevezni az első könyv elé írt soraiban szemérmesen elhallgatott Múzsa kilétét: Dr. Bakk Elekné Takács Sára orvosnő. Aki köz- és művelődési szolgálatban éppúgy, mint a gyógyításban életen át fáradhatatlan odaadással munkálkodott, az
előbbiekben nyugdíjba vonulása óta is töretlen hittel mai napig megtesz minden tőle telhetőt,
elsősorban, a neki és családjának évtizedeken át otthont adó, Székelyudvarhelyért. A Romániai Magyar Irodalmi Lexikon nem is feledkezett meg erről. Finom szóval élve valóságos irodalmi szalonnak mondható a Bakk család valamikori udvarhelyi otthona. Kár, hogy a lexikonban fölsorolt odalátogató nevek közül éppen a Tamási Ároné maradt ki. Nemcsak szívbéli
barátság, komaság is fűzte Tamási Áront a Bakk famíliához. Ő volt a kisebbik lányuk keresztapja. Szerencsémnek mondhatom, hogy magam is egyszer Tamási Áronnal, Tompa Lászlóval
együtt vehettem részt az akkor talán még kóré muzsikának nevezhető szerény hangszeremmel
a Bakk család kamaraestjén. Sára asszony volt hát a múzsa, aki a Gáspár bácsi emlékezéseinek első könyvéhez megvette a négyszáz oldalas irkát s megadta a munkához szükséges buzdítást. Ezek fölidézésével tulajdonképpen feladatom és tisztem végéhez is értem volna. De tudom, hogy a mi vidékünkön elvárják a szószólótól, hogy ne csak a tényekre szorítkozzék, de a
módját is adja meg, terjedelemben is, annak, amibe belekezdett, ha már szólásra vállalkozott.
Történt, hogy az első könyv irkája, miután megtette eléggé viszontagságos útját, eljutott
nemcsak a kiadóba, de már a nyomtatóhoz is. Létrejött a szerzővel a címben való megállapodás. Már ki is volt nyomva a könyv, amikor még mindig be-becsöngettek hozzám, olykor a
számonkérés, sőt engemet az elfektetés vádjával is illető s a Gáspár bácsi ügyét szívükön viselő
önkéntesek. Az egyik ilyen rámijesztés után éppen hazafelé volt utam. Elkértem Bálint Lajostól egy még befűzetlen-kötetlen, ívekből összeállított példányt, s a már kész címlapba ölelve
magammal vittem. Udvarhelyt lebetegedtem s hol máshol dőlhettem volna ágynak, mint a
Bakk családnál. így Gáspár bácsinak kellett bejönnie hozzám, holott már a kor iránti tiszteletből is magamnak kellett volna Farkaslakára mennem.
Bejött a szerző, ünneplőben, kikent bakanccsal, vasárnapi harisnyában, fehér ingben, fekete ujassal s frissen borotválkozva.
Leült az ággyal szembe. Magam félkönyökre támaszkodva fölmutattam a keze írása hasonmását viselő borítólapba ölelt íveket.
— No, Gáspár bácsi, amint láthatja — mondtam elerőtlenített hangon — ennyire megvolnánk. Csak egy baj van, a kiadónak, a nyomtatónak elfogyott a pénze. Segíteni kellene.
— Hát ez a bátyám esetében is így volt a Címeresekkel. A maga költségén kellett, hogy
kiadja.
— Nem arról van most szó, hogy a maga költségén. A végén még szép summa is üti majd
a markát a könyvért. (Előzőleg megérdeklődtem, körülbelül mennyi lesz a tiszteletdíj, hogy
11

azt majd egy kicsit inkább lefelé kerekítve megmondhassam Gáspár bácsinak, nehogy majd
becsapva érezze magát. Mert már nagyon zúgatták a környéken, hogy micsoda pénz jöhet abból, ha valaki megírja a vele történteket.) Szép summácska lesz, a duplája is megjöhet annak,
amennyi most még a munka előmeneteléhez föltétlenül szükséges. Egy olyan jobbacska tehén
ára körüli kellene. Hogy most a tehén errefelé?
— Tehene válogatja —, mondta már-már reményt vesztve, ö t s nyolcezer között.
— Hát egy olyan közepesebb tehén ára kellene. Van-e tehene?
— Tyúkom sincs — mondta lemondólag.
— A baj az, hogy magam is vékonyan vagyok pénzileg, de talán a főorvos úrék kisegíthetnének.
Elek bácsi benne lett volna továbbra is a játékban, de Sára asszony szive megesett Gáspár
bácsi egyre komorabb arca láttán. Jókedvű pohárcsöndítéssel vetettünk véget a tréfának.
— Na, Gáspár bácsi, ez csak azért volt, mert maga nem bizott eléggé bennem.
Derült most már az öreg is.
Aztán megjelent a könyv. Siker, summa, minden megjött. Sőt még díjjal is koszorúzta a
Marosváráshelyi írói Társaság. Az idő tájt éppen, amikor Tamási Áron halálának ötödik esztendejére emlékeztek Udvarhelyen a nagy író időközben ugyancsak megszaporodott tisztelői.
Magam is ott ültem a művelődési ház nézőterén. Nem kívántam a meggyarapodott tisztelőkkel a színpadon tetszelegni. Még az utána következő szokásos koccintáson se vettem volna
részt, ha Gáspár bácsi, akkor még éles szeme észre nem vesz. Kifelé jövet karon fogott a folyosón. Félrevont. S látom, hogy nyúl a belső zsebe felé. Előhúzza tömött bugyellárisát.
— Azt mondja meg, szerkesztő úr, hogy most már én mivel tartozom?
— Azzal a liter borral, amit közösen fizetünk. Amibe még a címadáskor megállapodtunk
volt.
És átöleltem a vállát.
A bort Bakkéknál koccintottuk el. Mondanom sem kell, fizetés nélkül.
Most utólag azonban még megtoldanám az akkor mondottakat.
— Ezzel tartozott, Gáspár bácsi, ezzel a második könyvvel. S nemcsak nekem.
Tudván-tudjuk, hogy emlékezései második könyvével, éppúgy mint az elsővel, nem hozott, nem hoz szégyent sem hitére, sem nemzetségére, sem pedig nemzetiségére.

TAMÁSI GÁSPÁR

Vadon nőtt gyöngyvirág
(RÉSZLET A MÁSODIK KÖNYVBŐL)
Még nem volt kivirradva, amikor apám felébresztett. A tehenek már készen voltak az indulásra, s hajnali virradatkor elindultunk a városba, vagyis Székelyudvarhelyre. Amikor kiértünk a Baknya-tetőre, apám a teheneket megállította, hadd nyugodjanak egy kicsit, s így szólt
nekem: No, te legényke, ülj fel te is a szekérre, mert még messze Udvarhely. — Apám azonban nem ült fel a szekérre, ő végig csak gyalog jött a tehenek mellett. Végre megérkeztünk
Szombatfalvára. Hát itt apám egy jó nagyot kiáltott, hogy szenet vegyenek. S csakhamar jött
12

is egy kovácsmester, s így szólt: — Hó, bácsi, álljon meg, mert venni akarok. Mennyi az ára a
szénnek? — Apám így szólt: — Tessék csak választani, mert azután megmondom. — Közben
örökké dicsérte a szenet, hogy ez milyen jó fiatal fából van égetve, még egy szikra por sincs a
zsákban. Addig egyezkedtek ketten, amíg a kovács kiválasztott négy zsákot, és azt mondja:
— No, bácsi, ennek a négy zsáknak mennyi az ára? — Apám mutatta a zsákot, hogy ez ennyi,
az annyi, amaz annyi. Azt mondja a kovács: — Bácsi, hát nem egyforma ára van a zsákoknak? — Nem — mondja apám —, mert egyik nagyobb, a másik kisebb. A kovács hamar
összeszámolta a négy zsák árát, s azt mondta: — Bácsi, ha elhagy még a négy zsák árából legalább húsz krajcárt, megveszem mind a négy zsákkal, de ha nem, csak egyet veszek. — Apám
így szólt: — Mivel első vásár, hát én nem bánom. — No, akkor hozza be — mondta a kovács.
Erre én is megfogtam egy zsákot, s a műhelyben egy jó ládába kiüresítettük, s a pénzt is apám
megkapta. De ezalatt még vevők jöttek a szekérhez. Igaz, hogy azok már asszonyok voltak,
jobban mondva nagyságák, mert apám így szólítá őket. Hát ezek is vettek szenet, de csak egyegy zsákkal, mivel csak ruhavasaláshoz kellett. Ezek nem alkudoztak sokáig, ahogy apám
megmondta, úgy ők jónak látták, csupán annyit kérdeztek, van-e sok por benne. Erre így
szólt apán, hogy amelyik zsákot én üresítek ki, abban nincs por. Ezek nem kérdezték, hogyha
másvalaki üresíti ki, akkor van-e, mert apám úgy tett, hogy amikor üresítette ki, akkor a két
kezével hozzáfogott a zsákhoz annyi szenet, amennyit hozzá tudott fogni, s akkor mozgatta.
A por mind kifutott belőle. Ekkor ő elengedte a szenet, amit fogott, s így a szén a tetején maradt, nem látszott a por. Máskülönben is azok nem álltak ott a kiürítésnél, mert féltek, hogy a
szénpor őket is megfogja. Mi pedig abban igyekeztünk, hogy minél nagyobb port csináljunk,
ne álljanak mellettünk, amíg a zsákot Uresítsük.
Megint továbbmentünk, s ott apám megint egy jó nagyott kiáltott, s engem is elküldött
egy másik utcába, hogy ott én is kiáltsam a szenet. Kiáltottam is kettőt-hármat, de az én hangom gyermekhang volt, arra nemigen jöttek a vevők, mégis amikor visszamentem a szekérhez,
volt legalább tíz vevő, mind nagysága. Egyik jobban sietett, mint a más. Fiam, nekem ezt hozzad, a másik: nekem ezt hozd. Én elég hamar hordtam széjjel, de mégsem győztem. Apám ezt
látta, s ő is segítségemre jött. ő már egyszerre két zsákot is vitt.
Amikor ezeket kielégítettük, akkor ismét továbbmentünk. Ekkor már ott voltunk a Szabó Károly-féle vendéglőnél. Ott újra megálltunk. Ebben az álló helyben úgy elfogyott a szén,
hogy nem maradt több mint öt-hat zsák. Ezzel újra megindultunk a Kossuth utca felé, s útközben még eladtunk hármat. Ekkor már leértünk volt a nagypostáig. Ott egy úriember
előnkbe állott, azt mondja apámnak: — Dénes bácsi, maga szenet árul. — Én azt — mondja
apám. — Na hát akkor hány zsákkal van még, mert én is venni akarok. — Három zsák van
még, s ha meg tudunk egyezni, akkor azt magának adom — mondja apám. — Hát én mind a
hármat megveszem árában — mondja ő. — Hát én nem is adom magának árán fejül. — Erre
megegyeztek, de én láttam, hogy ők ketten egymást ismerik már régebbről. Ekkor bévittük a
zsákokat, s amikor fizetni akart, így szólt: — Dénes bácsi, nem veszen maga egy pár jó katonabakancsot, mert nekem az is van. — Szeretném látni — mondja apám. — Hát én megmutatom — így szól az úr, s elment, hogy a bakancsot odahozza. De bár ne hozta volna! Amíg
hozta, azalatt kérdem apámtól, hogy ez miféle úriember, hogy még bakancsa is van eladó. Erre így szólt apám, hogy ez egy zsidó ember, aki mindenféle kereskedéssel foglalkozik, rongyot, csontot, tollat, törött üveget, porcelánt, még zálogházat is tart, s aki megszorul, annak
ad pénzt is, ha kell, csak zálogot kell hagyni érte. De nem annyit fizet a zálogért, mint
amennyit ér, hanem annál kevesebbet, s ha nem váltják ki a zálogot a kitűzött időre, akkor neki marad, ő azután több pénzért eladja. A neve Vámberger. Erre már jött Vámberger úr, s
hozta a kezében a bakancsot, s apámnak odaadta, hogy nézze meg jól. Amikor megnézte, így
szólt apám, hogy hát ez elég jó bakancs, de ez nekem kicsi, nem tudom felhúzni a lábamra.
Ekkor azt mondja Vámberger úr: — Ha magának kicsi, akkor jó lesz a fiának. — Neki pedig
igen nagy — mondja apám. Mégis addig egyezkednek, amíg apám azt kérdezi: — Mi lenne az
ára? — Tudja mit, Dénes bácsi, én nem fizetek a három zsák szénért semmit, s maga sem fizet
13

a bakancsért semmit. Eladom, mert a múltkor egy katona betette zálogba, s a határidő lejárt,
én nem tartom tovább, hogy a pénzem benne álljon. Biztosan kivitték a katonát a frontra —
mert akkor háború volt —, az többet úgysem jő vissza. No hát meggondolkozott-e? — Erre
így szól apám: — Hát akkor áll a vásár, mert majd belenő a fiam. — Akkor mi nem tartozunk
egymásnak, ugye, Dénes bácsi? — Most nem — mondja apám, s akkor már elindultunk is a
kapun kifelé, s hoztuk a bakancsot is. A szekérhez érve belétettük egy zsákba, s indultunk hazafelé.
Még a vasasbolt előtt megálltunk, ott apám vett nekem egy vasnyelű bicskát ajándékba,
hogy olyan ügyesen segítettem neki eladni a szenet. De ekkor már az udvarhelyi nagy templomban harangoztak volt déli tizenkét órára, s már éhesek is valánk apámmal mind a ketten, s
még a tehenek is.
Amikor keresztülmentünk a Küküllő-hídon, az Orbán Balázs utca felé, mert akkor inkább erre jártunk, ott közvetlen a hid mellett s a Szöllősi Ödön-féle borpince mellett volt egy
kocsma, ahol mindenféle szeszes italt árultak. Hát oda apám a teheneket behajtotta, mert ott
volt akkor szekérrel való beállás is színaljával együtt, s így ha esett, akkor sem verte sem a szekeret, sem a teheneket, s ha meleg volt, akkor is védve voltak a nap melegétől. Mi pedig ide
mentünk, a teheneket a járomból kifogtuk s a szekérhez köttük, hogy azok is egyenek. Széna
az volt a szekéren, mert hazulról vittünk volt. S amikor ezzel készen voltunk, így szólt apám:
— Na most jere, mosdjunk meg, mert jól elporosodtál, olyan fekete vagy, mint egy ördögfiú.
— Hát maga sem különb az ördögnél — mondom. A Küküllő vizében megmosdottunk, ahogy
tudtunk, de még elég por maradt rajtunk is. Igaz, hogy nem volt törülköző, de apám kihúzta
az inget a harisnyája kötésiből, s annak az alsó felével megtörülközött, s én is a példáját követtem. Ekkor apám kiszedte a pénzt a zsebeiből, mert minden zsebében volt valamennyi, s
megszámolta. Valamennyit egy külön zsebbe tett, s a nagyobb részét pedig a belső zsebébe.
Kérdem én, hát mért osztotta kétfelé azt a pénzt. — Én azért — mondja —, mert az egyik felét
hazavisszük, s a másik feléből itt veszünk, ami kell.
Ekkor bémenttlnk a kocsmába. A kiszolgálást egy idősebb asszony végezte. Apám így
szólítá: — Dánielné asszony, hozzon nekünk valami ennivalót, s egy hatos pálinkát. — Amikor az ebéd s a pálinka elfogyott, apám még kért, de nem pálinkát, hanem bort. Ez a bor is
lassan elfogyott, s utána még kért egy fél liter bort. Ekkor már apám félittas lehetett, mert már
jól látszott rajta, hogy ingott. Addig biztatgattam, hogy amikor elfogyott a már kikért bor,
akkor ülőhelyéről felállt, s ketten kijöttünk a szekérhez. Ott a teheneket is megitattuk, azután
béfogtuk a járomba s elindultunk hazafelé.
Ahogy jöttünk a szejke-fürdő felé, látom én, hogy egy idősebb ember gyalogszerrel halad
előttünk, de csak egészen lassan, mert jó ittas állapotban vala. Amikor már annyira közel voltunk, hogy még csak két-három lépés választotta el, hogy a tehenek elérjék, akkor apám tőlem
az ostort elvette s egyet jót húzott a szajbóli tehénre, ez pedig megszökte magát, az embert beleütnék a sáncba az út szélén, mi pedig a szekérről le sem szálltunk, hanem jöttünk tovább hazafelé. Az ember ott nyöszörgött a sáncban, nem tudott felkelni, de mi jöttünk tovább. Én,
igaz, nem ismertem, de azért mégiscsak sajnáltam szegényt, hiszen az nekünk semmit nem ártott, s mégis apám beleüttette a sáncba. Ezt én szóvá is tettem apámnak, mert így szóltam hozzá : — Apám, hát maga mért üttette belé azt a szegény embert a sáncba, hiszen az nekünk semmi rosszat nem csinált? Erre így szólt apám: — Hadd el, fiam, mert velem is már sokszor így
csináltak, s hadd adjak én is vissza a kölcsönből valakinek.
Egy idő múlva azt mondja apám: — Haliám nézd meg, megvan-e a zsákban. — Nézem,
hát megvan. — Na, megnézted-e? — kérdi. — Az meg — mondom —, várja, hogy a lábam
nőjön belé. — Addig még van idő elég — mondja apám, s így jöttünk az országúton hazafelé.
Amikor ide a faluba hazaértünk s elértük a községi kocsmát, akkor apám így szólt: —
Ne, fogd meg ezt az ostort s hajtsd haza a teheneket, mert én ide bémegyek egy kicsit. Én eleget mondtam neki, hogy most menjünk haza, de apám nem jött. Ekkor már a nap nyugovófélben volt, az utolsó sugarait szórta széjjel a földre, s én haza is jöttem, s a teheneket a járom14

ból kifogtuk, mert ebben édesanyám is segített, ennik is adtam nekik szénát eleget, s utána bémenttlnk a házba. S akkor azt kérdi édesanyám: — Hát apád hol marad ? — ő bizony bément
a községi kocsmába. — Mi itthon eleget vártuk, de csak nem jött. Én már megmosdottam s
vacsoráztam is, utána csakhamar le is feküdtem, már jó nagyot aludtam volt, amikor a nagy
énekszóra felébredtem. Hát apám hazajött, de jó ittas állapotban. Anyám vacsorát adott neki, de már éjfél után járt az idő, s még a vacsora után sem akart lefeküdni, hanem énekelni
kezdett, s az asztalt verte a két kujakjával. Sorra vette a nótákat, amit tudott, de elaludni nem
akart. S ekkor a nagy zajra nagyanyám is béjött hozzánk a másik szobából, s így szólt apámhoz: — Ugyanbiza te Dénes, nem szégyelled magad, hogy éjnek idején így énekelsz, amikor
aludnod kellene neked is s a többinek is, s miattad a többi sem tud aludni. — Apám meg sem
várta, hogy a nagyanyám befejezze a mondandóját, az ülőhelyéről felállt, s odaállt a nagyanyám elejébe és így szólt: — Anyám, anyám, magának kell-e rázás? — Nekem igen, te Dénes, mert én a rázást úgy kívánom, hogy te olyant soha nem láttál. — Ekkor apám megint így
szólt: — No akkor, ha kivánja, hát én úgy megrázom, hogy azt soha el nem felejti — s a két
tenyerét az orra előtt csattogtatni kezdte, a nagyanyám pedig visszafelé kezdett lépegetni, s
amikor már tovább nem tudott menni a faltól, még akkor is apám az orránál csattogtatta a két
tenyerét, s nagyanyám pedig kapkodta a fejét, hogy az ütés ne érje az arcát, s addig kapkodta,
amíg hátul a falba jól beléütte a fejét. Ekkor még jobban megharagudt, s így szólt apámnak:
Egyen meg a fene disznaja, ha nem szégyelled magad, hogy éjnek idején ilyen csúful viseled
magad, még engem is meg akarsz rázni. — Erre már indult is az ajtón kifelé. Ezalatt mi gyermekek az ágyban voltunk, nem aludtunk, mert az énekszó s a nagy zaj miatt nem lehetett, de
olyan csendben voltunk, hogy még moccanni sem mertünk. Azután pedig apám is nagy küzdelmébe belealudt úgy ruhástul a karos padon.
Ezen a nyáron történt az a dolog is, amikor itt nem messze az egyik szomszéd ember a fiával ketten elmentek két ökörrel az országos baromvásárra Korondra. Az idő elég jó meleg. S
ahogy megérkeztek a baromvásárra, hát csakhamar a jobbik ökröt, amely csából volt, vagyis
jobban mondva balról, hát azt kérni kezdte egy kereskedő, mert akkor háború volt, s a kereskedők szállították más országokba a jó kövér húsnak való állatokat a katonaság részére.
Minden ilyen nagy vásáron volt legalább három-négy ilyen marhakereskedő, hát ilyen kérte a
jobbik ökröt az öregtől. De az nem akarta adni az egyiket külön, hanem mind a kettőt együtt.
A kereskedőnek a soványabb, vagyis a szajbóli nem tetszett, kérte a másikat, a csást. Már látta az öreg, hogy semmiképpen nem kell a soványabbik ökör a kereskedőnek, akkor így szólt a
fiához: — Fiam, ha még visszajő az a kereskedő, akkor: áruba engedem a csást, vagyis a jobbikat. — A kereskedő csakhamar vissza is jött, s így szólt: — Na, öreg, meggondolkozott-e
már, adja azt a csást, vagy nem? — Akkor az öreg, aki jól értett az ilyen vásárhoz, így szólt:
Hát én adom egyedül is, ha jól megveszi. — No, hát mennyit kér a csásért? Az öreg mondja,
mennyit, de még nagy távolság volt az ökör árában, s akkor megint a kereskedő megvizsgálta
az ökröt, még igért utána, s ez újra megismétlődött legalább háromszor, de mégsem tudtak
megegyezni. A kereskedő elment, hogy még keressen magának valót, s ekkor azt mondja az
öreg a fiának: — Fiam, fordítsuk meg az ökröket, a soványabbikat tegyük csából s a jobbikat
szájból. — S ezt meg is csinálták. Azután az öreg egy kicsit távolabb állt az ökröktől. Egy kicsi
idő múlva újra jött vissza a kereskedő, s amikor meglátta az öreget, így szólt: — No, öreg,
meggondolkozott-e? — De ekkor nem látta az ökröket, mert ott még sok marha volt, s az ökrök egy kicsit távolabb voltak tőlük. Addig alkudoznak s csapkodják egymás tenyerét, amíg a
vásár meglett. Ekkor szerencsét mondanak egymásnak, ahogy szokás ilyen alkalomkor, a kereskedő pedig elévette a pénzit, előleget adott az öregnek, az öreg is elévette a cinkust, s arra a
kereskedő ráírta a nevét s hogy hova való, hogy az öreg tudja átíratni a nevére. S ekkor a kereskedő elévette az ollót, hogy az ökröt megjegyezze, s elindultak az ökrök irányába. Amikor
jegyezni kezdte a csábólinak a szőrét, így szólt az öreghez: — Bácsi, hát azt a másikat mennyiért adja nekem? — Ekkor így szólt az öreg nagy alaposan: — Hát nekem az sem drágább,
15

mint ez. — Akkor azt is megvette a kereskedő, mert szégyellte, hogy így megjárta a vásárral.
Én azt hiszem, hogy ez a kereskedő is ekkor megtanulta, hogy ezután hogy kell ökröt vásárolni, de neki úgy is megérte, mert ő úgy adta tovább, hogy abból kára nem származott.
Ezalatt telt az idő, s elérkezett a tél is, és a szénárulás alkalmával vásárolt két katonabakancs, amit apám Vámbergertől vett volt, itthon várta, hogy a két lábam belenőjön. De a lábam is ugyanazt várta, mert szükség lett volna azokra, de még most is igen nagyok voltak. Hanem aztán eljött az idő, s február vége felé jártunk ezerkilencszáztizenhétben, s ekkor kihirdették dobszóval a faluban, hogy akinek valami olyan tárgya van a háznál, amely az államkincstár tulajdonát képezi, hát azt huszonnégy órán belül mindenki a jegyzői iroda hivatalos
helyiségében köteles leadni, mert azután házkutatást tartanak, s akinél ilyenféle tárgyakat találnak, azt szigorúan megbüntetik. Hát mi is ennek a felhívásnak nem tettünk eleget, s még
mintha nem is tudtunk volna arról, hogy van-e bakancs vagy nincs, mert másfajta kincstári
dolog nálunk nem létezett.
Amikor már meghallottuk, hogy a szomszédunkban kutatnak a tollas csendőrök, hát akkorjutott eszébe édesanyámnak a katonabakancs. Én hamar megfogtam a két bakancsot, szaladtam véle ki a kertünk vége felé, mert ott bokrok voltak, s oda el akartam dugni, nehogy
megkapják a háznál, hogy megbüntessenek. Az idő, amint említem, egy szép február végi
napsütéses csütörtöki nap volt. A hó már annyira el volt menve, hogy még csak az északos helyeken lehetett látni, s én a két bakanccsal a kezemben megérkeztem a bokrokhoz, s ott térden
állva nagy serényen kapartam a bokor tövét, hogy alkalmas helyet készítsek a bakancsok részére. Hát, uram-istenem, valami mozgást veszek észre, s úgy, ahogy álltam a térdemen,
visszanézek, s hát a két kakastollas csendőr a hátam megett áll s nézi, hogy én mit csinálok.
Amikor megpillantám ezeket a csendőröket, úgy megijedtem, hogy azt le sem tudom írni, s
még egy darabig szóhoz sem tudtam jutni, mert tudtam, hogy tiltott dolgot csinálok. Mégis
annyi erőt gyűjtöttem, hogy ahogy tudtam, lábra álltam, de elfutni már nem lehetett. S ekkor
így szólt az egyik csendőr: — Hát te legényke mit csinálsz itt? — pedig jól látta, hogy el akarom dugni a két bakancsot. — Hát én bizony el akartam dugni ezt a két bakancsot, nehogy
megkapják a házkutatás alkalmával a csendőrök. — Nahát akkor vedd fel azt a két bakancsot
s jere velünk. — Úgy hármasban elindultunk, de nem mentünk messze. Amikor elérkeztünk a
szomszéd lakására, ott az egyik csendőr leült az asztal mellé, s a másik, amelyik szakaszvezető
volt, mellettem állott a szuronyos puskával. S akkor így szólt hozzám az őrmester: — Fiam,
mondd meg nekünk, hogy te hol kaptad ezt a két katonabakancsot. — Én aztán úgy, ahogy
volt s ahogy tudtam az ijedségtől s a sírástól, mondtam, hogy azokat Udvarhelyt egy úriember
a szén árába adta még a múlt esztendőben édesapámnak. — Hát apádat hogy hívják? — Amire én is megmondtam az apám nevét, s ekkor elévette az őrmester a tarisnyáját, s abból papírt
és ceruzát. Éri ekkor még jobban kezdtem sírni, mert tudtam, hogy most jegyzőkönyvet akar
felvenni. Ekkor így szólt a szakaszvezető az őrmesterhez: — Hagyj már békét ennek a gyermeknek, ne végy róla jegyzőkönyvet, nem látod, szegény hogy meg van ijedve. Hiszen ez nem
hibás, ha az apja pénzzel vette a bakancsokat. — Jó, jó, de kincstári — mondja az őrmester.
— Már ha kincstári, akkor is el lehet adni, akinek van — mondja a szakaszvezető —, de akkor
is az a hibás, aki eladta, nem pedig ez a gyermek. — Akkor megint így szól az őrmester. —
Meg tudnád-e mondani a nevét, akitől vettétek és hogy hol lakik? — Erre így szóltam, hogy
én azt nem ismerem, azt sem tudom, hol lakik, mert én azután nem láttam s ott sem jártam, a
vásár még a múlt esztendőben volt, már nem jut eszembe most, hol lakik. Hát így egyeztünk,
ami alatt nekem sűrűn hullottak a könnyeim. S akkor ők ketten még összebeszéltek valamit,
én azt nem értettem a sírástól, de láttam, hogy a tarisnyába visszatette a papirost s a ceruzát, s
akkor így szólt nekem: — Na, most az egyszer megbocsátjuk ezt neked, de többet ilyen dolgot
ne csinálj. Most vedd a bakancsot, eredj haza, megértetted? — Megköszöntem szépen, hogy
elengedtek, s már indultam is hazafelé. Útközben találkoztam édesanyámmal, aki már tudomást szerzett volt arról, hogy mi történt velem. Én neki elmondtam az egészen úgy, ahogy
volt. Ekkor így szólt anyám: — Hogy a fene ette volna meg apádat zsidóstul s bakancsostul
16

együtt, hogy ne tudta volna megvenni, mennyi bajunk van vele. Még ha legalább jó volna, de
igen nagy neked. Erre így szóltam én is, hogy ne búsuljon, édesanyám, mert én belénövök a
jövő télig. — Hadd el, fiam, mert az még messze van, s addig nem tart meg, amelyik a lábadon
van. — Igaz, hogy már a lábaim is várták volna, hogy ne fázzanak, mert amelyik eddig a lábamon volt, az elég rossz volt, ment belé a víz, ha kiléptem a házból, s akkor nem csoda, ha fázott is, hiszen ilyenkor falun örökké sár és víz van február vége felé.
így hát megvártuk még azt, hogy a házkutatásnak legyen vége az egész faluban, s azután
majd használatba veszem a két nevezetes bakancsot, amiért már idáig is annyit szenvedtem.
Eltelt egy hét, s lejárt a házkutatás is, s egy jó reggel elévettem a bakancsot, hogy végre felhúzzam. Édesanyám adott kapcát nekem eleget, amit a lábamra csavarjak, hogy a lábam nagyságát még avval is szaporítsuk, mert még akkor is jó nagyok valának a bakancsok az én lábamhoz. Azután abban jártam, ahogy tudtam, de nem tudtam menés közben egyenesen tartani a
lábam, csak egy kicsit ferdén, mert ha egyenesen tartottam, botlottam meg s estem haslag.
Addig jártam ferdén tartott lábbal, hogy a lábam már a térdemben elkezdett horgasodni,
mégpedig mind a kettő. Hosszabb idő múlva édesanyám észrevette s így szólt: — Gáspár, te
miért mész olyan nyomorán? — Én bizony ebben a két bakancsban nem tudok másképpen
menni, mert ha rendesen akarok menni, akkor bukom fel, esem el. — Ekkor így szólt anyám:
— Ejnye, hogy a fene egye meg ezt a bakancsot, hát nem volt elég bajunk véle idáig, most még
nyomorékot akar csinálni belőled, hogy azután én kínlódjam még veled is, nem elég bajom
van ezen kívül is! — Estére apám is hazajött, s a vacsora után így szólt anyám: — Te Dénes,
nézd meg, hogy ennek a legénykének hogy elhorgasodott mind a két lába a térdében a bakancsok miatt, mert igen nagyok, s nem tud menni benne rendesen. — Apám így szólt: — Hadd
el, mert közeledik a húsvéti ünnep, s arra rendes, lábához való lábbelit veszünk Gáspárnak. —
Az igaz, hogy nem volt messze a húsvét, akkor is áprilisban volt. Hát apámék a következő
keddi nap vettek is lábbelit Udvarhelyt, mert ott örökké kedden van a hetipiac, s ekkor már az
utána következő vasárnap húsvét napja volt.
Az ú j cipő várta a húsvétot, de én még sokkal jobban, hogy az új cipőt felhúzhassam.
Amikor elérkezett nagyszombat, s a húsvéti bárányt is apám megnyúzatta, s édesanyám a kalácsot megsütte az ünnepre, s a piros tojást is megfestette, akkor mindjárt harangoztak feltámadási vecsernyére, ami kötelező minden katolikus ember számára. Hát ez nekünk is kötelező
volt, még apám szerint is, mert a családból mindenkinek menni kellett a templomba, anyám
azonban otthon maradt, hogy vacsorát készítsen. Én, hogy méltóképpen megünnepelhessem a
Jézus Krisztus feltámadását, hát édesanyám engedelmével felhúztam az új bakancsot, hogy
azt a többi legényke kollégáim is meglássák, a patrópuskát a zsebembe tettem, ami meg volt
töltve puskaporral, mert akkor elég volt puskapor, a katonák elég töltényt elhagytak, ahol
jártak.
Hát így indultam a templomba, az ú j bakancs a lábamon, a patrópuska az egyik zsebemben, s a másikban az imádságos könyv s még egy zsebkendő. Az örömöm nagy volt, hogy
most már van nekem is új bakancsom, ez most elég kényelmes, szép is, jó is, s a lábamat is találja. Amint mentem lefelé az úton, a templom felé, harangozni kezdtek, de nem az én jövete-4
lem tiszteletére, hanem azt hirdette a harang, hogy kezdődik a vecsernye.
Amikor vége lett, lehetett este olyan hét óra, de már jó sötét volt. Ahogy kijöttünk a szabadba, rögtön elévettük a patrópuskákat, hogy díszlövéssel tisztelegjünk a Krisztus feltámadásának ünnepén, s lőttünk is mi jó nagyokat. A nagy sürgés-forgásban egyszer csak azt vettem észre, hogy a jobb lábammal nem úgy lépek, mint eddig. Gondolom, vajon mi baja lehet
a lábamnak, megnézném, de nem lehet látni a sötétben, odanyúlok az egyik kezemmel, hát érzem, hogy a jobb lábamon való bakancsnak még egy szikra sarka sincs. Ejnye, hogy a fene
egye meg, hát én ilyen szerencsétlen vagyok a bakancsokkal, az egyik nagy, a másiknak a sarka marad el! De most már hogy menjek haza, hogy ne lássák meg édesapámék, s holnap már
húsvét napja, s így sarok nélkül nem mehetek a templomba, sem pedig játszani. Nekiláttam

2Tiszatáj

17

hát s keresni kezdtem a sötétben, de nem kaptam meg, s mégiscsak sarok nélkül kellett hazamennem.
Itthon azonban nem fitogtattam magam sokáig az új bakancsban, nehogy apám meglássa. Édesanyám elétette a vacsorát, s a vacsora után csakhamar lefeküdtem, de nem tudtam
aludni, mind azon gondolkoztam, hogy most már mi lesz, mert holnap húsvét napja, s menni
kell a templomba, s nekem csak sarok nélkül való bakancsom van, s abban nem mehetek.
Amíg ezen gondolkoztam, édesapám kiment a házból, hogy a teheneknek enni adjon. No,
gondolom, be jó, hogy kimene, mert így legalább meg tudom mondani édesanyánnak, hogy
mi történt. Amikor elmondtam, láttam, hogy ezt anyám sem szereti, de később mégis azt
mondta, hát ha így van, akkor hallgass, hanem reggel korán kelj fel, még egyszer keresd ott,
ahol gondolod, hogy elmaradt, s ha megkapod, addig ne jere haza, hogy a suszterral szegeztesd vissza.
Én még azt sem vártam meg, hogy rendesen kivirradjon, csendben felöltöztem, s már
mentem is, de útközben is kerestem, s amikor elértem oda, ahol este a díszlövést csináltuk, hamar megkaptam, s mentem a suszterhoz.
Jó reggel volt, amikor bémentem a szobába és köszöntem, ahogy illett, s utána megkértem szépen, hogy legyen szíves, szegezze vissza a bakancs sarkát. S hát a suszter gondolkozik,
s azután így szólt nekem: — Te fiam, nem tudod, hogy ma nekem is húsvét napja van s ma
nem dolgozom semmit? — Erre így szóltam én is, hogy hát én is tudom, s éppen az a baj, mert
nekem is a templomba kell mennem, s így nem mehetek ebben a sarok nélküli bakancsban, s
legyen olyan szíves, szegezze vissza nekem. Végre valamit gondolt újra, azt mondta, na, akkor
húzzad le sebesen, hogy szegezzem vissza. Még tíz perc sem kellett, s már készen is volt. Én
megköszöntem szépen, s azt mondtam, hogy majd édesanyám elintézi a munkadíjat. — Jól
van, fiam — mondja —, majd megkapom. — Ezzel már igyekeztem is hazafelé.
De miközben én oda voltam, édesanyám megmondta apámnak, hogy hol vagyok én és mi
történt, s ezért apám haragudt, mert ő nem akarta elhinni, hogy csak úgy jószántából esett le a
sarok. Rajtakapott a két fülemen, s annál fogva felvett a földről, ezt legalább még kétszer
megismételte. Erre édesanyám védelmemre állott, s így apám is abbahagyta. Ez volt a reggeli
mellé a második fogás. Hát így indultam húsvét napján a templomba.
Ilyenkor meg szokták kerülni a határnak azt a részét, amely búzával már ősszel be volt
vetve, s ekkor is ez történt. Egy csapat elment határkerülni. Én is ott voltam a csapattal, s útközben imádkoztunk és szent énekeket énekeltünk, kértük az Istent, hogy áldja meg ezt a
zsenge termést, hogy legyen a föld minden lakójának elegendő kenyér és egyéb termés.

18

,Siratnivaló székely"
TAMÁSI GÁSPÁR HALÁLÁRA
Utolsó lakójót virrasztja az ősi ház, Tamási Gáspárt. Köréje gyűlnek testvérei,
Anna, Ágnes, Erzsébet, a fehérbajszú Ferenc sógor, lányai, unokái. Búcsúzik a falu, a
többszörös irodalmi legendával övezett Farkaslaka. Körülállják a sírt erdélyi, magyarországi barátai, ismerősei, tisztelői. Most már végérvényesen édes bátjya mellé költözhet, a két cserefa közelébe.
Egy hónapja sincs, hogy betegágyához hivatott, s elbúcsúzott, ahogyan azt az évszázados erkölcs s a tisztesség kívánja. Ünnepien derűsre igazította arcvonásait, hogy a
búcsú férfiasan szemérmes lehessen, hogy azzal másnak fájdalmat ne okozzon; pedig
utolsó hónapjaiban emberfölötti fájdalmakat állt ki, de ezeket a végső kínokat is
győzte erővel.
— Kéne ide egy fehérnép — mondta —, aki helyettem síijon. Mert a székely nem
sír. Csak tűr és szenved.
Utolsó gondjai közé tartozott a Ház, az őrhely, ahogyan gyakran nevezte, ahová
mindannyiunknak jó volt hazamenni, amely nélküle örökre árva most már.
Lesz-e elég erő bennünk őrt állni helyette is, meg tudjuk-e őrizni a Tamási hajlék
melengető tüzét, zarándokhely marad-e az a tündéri falu a Gordon lábainál?
Milyen jó lenne azt válaszolni, nem csak Neki szóló dacos ígérettel: igen!
KOZMA HUBA

VÁRNAI LÁSZLÓ FOTOGRAFIKÁJA
2*

19

MAGYARI LAJOS

Ballada
Erdők tisztásain felnőtt
ékes rózsa,
mintha leány volna,
mintha legény volna,
vagy maradt bimbóban,
mintha gyermek volna...
öreg cserefáknak
szíjas-égett ága
hosszasan, tűnődve
néz e nagy világba.
Vagy idő égette,
vagy vad villám sújtotta:
tán vénember volna,
tán vénasszony volna...
Mintha asszony volna,
mintha férfi volna,
kifeslett bimbajú tulipán
és rózsa,
Ékes kopjafának hegyébe
faragták.
Nagy idők gyötörték,
vad szelek harapták.
Erdők sűrűjében
felnőtt szedervirág:
lázadó futóknak nem áll
jól a világ.
A nagy futások után
meg is, megpihennek
Nyugtalanságukat
átadják a földnek.
Szabad térségeknek, szabad
lázadója,
mintha csak Dózsa György
szép-vad arca volna.
20

Úri bitangokkal szemközött
fordulván
Holtában is, égve,
megállott a vártán.
Akit láncra vertek,
kit karóba húztak,
akit fölnégyeltek,
kit kerékbe törtek,
mert volt bátorsága
karóval a vértre,
csupasz ököllel fegyverek
elébe
indulni.
Jogára figyelni
s nem józan eszére.
Jönnek ők immár
végtelen sorokban
Állanak ők immár
kopjafa — hadakban.
Győzelemre szítva, soha
le nem verten.
Hirdetik fennen ők:
„éltem, tettem, mertem!"

TAKÁTS GYULA

Veri a forradalmi indulót
SÉTA BATSÁNYIVAL

Füstös mosoly mögött eltűnt kapuk...
A másik sor boldog delírium.
Mint bakkecske ugrál a zöld kerékpár
s versenyt szalad vele
a Hordó!
Nagy abroncsát veri a mester:
Magyar Grand Prix
a kőfejes, hosszú sikátoron...
A zöld kerékpár szarván
Himfy-dal.
A dongákból visszhangzó
Várregék
s a piros földek városa közül,
— hová az utcavégek lejtenek —,
szittyós pillák közt alszik a
Berek.
Fölötte félájult hisztéria
rajzát sikoltozzák a bíbicek...
És ha kilépsz az egyízű borok
házából, mint a stiglicek
palackból szárnyalnak ki a
Hegyek.
E látványra a vízbe
Szesz,
s akárha égen rizling pezsgene,
vad egyházakat formáz a bazalt.
Tömjéntartók és orgonák...
Egyenlő:
pincék, oszlopok,
s ahogy szorítja préseit a bérc,
betyár dalt zengenek
s vulkánt virágzik kő.
Egy sárga vizsla száguldoz alattuk,
a részeg kémények között.
22

A háztetőn vadászik nyúlra.
Zörög a cserép-billentyűk sora:
Süketnéma a dal,
piros a zongora
s rá óriás kocsmát
kondít a hordó.
Zengőbbet, mint a római harang...
Az ABC-török szeráj hodálya,
mint kamera mered
a tájra és a házra,
s mert kúttalan, a Főtér is magyar.
A nyúl is az
s a piros zongora.
És Ó a tó is rég tavatlan,
de partjára épp most belép
Batsányi!
Orosz-agárral jön sétálni.
A tünt cégérek szilofónján
veri a forradalmi indulót
és látja is, ahogy a déli hold
ebédre Elbáról
hozza Napóleont.
Előtte ferences és szabadkőműves
vitatkozva a templomig üget.
Fejükre koppint a torony!
Keresztje nem apát, de somfabot,
s apáca, vájár s íme ő, a testőr,
nem karddal, de a nagy kosárnál
jóval nagyobb pocak után siet
s az ABC-és szeráj terére
kisértetek lépnek ki délbe...
Tetézve mindet s mert van ég
a vasbetont tört szárnyaira kapva,
fölszáll az árva hattyú
s kocsit, bort, bért és csülköt hagyva,
és gyomrát is
— vitám et sanguinem! —
szivén a verssel
a Költő után
komoly derünk, akár a páva,
sétálgat kiherélt utcákba...

23

TÓTH BÉLA

Tiszajárás
36.

MESÉK
Amilyen könnyedén összekarolkoztunk az útitársul szegődött öreg tanító bácsival, hogy
az előttünk pántlikázó utat megfelezzük, olyan konokul gyógyult be hallgatásra a szánk. Egy
irányban mentünk, s kettőnk gondolata száz felé szaladt, ő azt várhatta, hogy kívánsága szerint majd „szögediül" szórakoztatom, én meg hatvan évvel korábbi emlékeit lestem. Úgy ballagtunk, mint akik haragban vannak. Csak a Tisza kubikolta lila agyagos út kocsiktól fölvágott, megszáradt göröngyözete sikongott a lábunk alatt, mintha üvegcserepeken sétálnánk.
Amíg így szótlankodunk, fölsüt emlékezetem napja. Melyik tanítómat formázhatja útitársam? De hiszen a világ minden korának minden tanítóját, a hivatásából eredő, külcsínre is
fölfedezhető azonosság jellemzi. Az odahajolás az embertárshoz, a szavak nélküli örök szolgálat megajánlása. Vagy csak belemagyarázás?
Nem a külcsíneket nézem: minden bányász szénporos, minden kéménykotró kormos,
minden asztalosnak enyves a keze, festékes a köténye, s így százegy szakmáig, hivatásig.
Évtizedek kellenek, mikorra teljes élességgel előhívódnak a tanítóinkról belénk exponálódott képek. Már nem is élnek, amikor fölmutathatnánk, hogy hangjuk, szavuk világossága
miképp dereng föl bennünk. Egyszer érdemes lenne leltárt készíteni, kitől mit is kaptam. A
gyerek nem tudja, mikor rakják az ismereteket az esze szütyőibe. S talán a tanítók se hiszik,
hogy tanítványaik fél évszázad múlva is meleg szívvel, hálával gondolnak rájuk. Egy jó szóért,
egy idejében kiszabott tenyeresért, sarokba térdepeltetett megszégyenítésért, lám most szepegnek köszönetet. De hogy mondhatnám meg a mellettem nagy igyekezetében szuszogva ballagó
fehér hajú öregnek, hogy bizonyosan őrá is százak gondolnak tán hálával a hétköznapok nélkülözhetetlen tudalmaiért.
Harminc gyerek issza mindennap a megszeretett tanító mozdulatát, szava járását, nevetését. Tanították a tanítót, hogy megjelenése, szeme rezdülése is példa a gyerek előtt ? Primitív
kérdőjel. A választ akármelyik régi prepa tantervből előhalászhatnám. De itt, ahogy esteledik
ránk az idő, a Tisza galériaerdőinek méregzöld sörénye sötétre kezd váltatni. Mint amatőr
színpadokon a falemezből festett díszletek, olyan hangtalanok. Egybemosódnak, csak az égre
rajzolódó koronák élő csipkéi játszanak hullámvasutat.
Kerekebb nékem az emlékezet. Az én tanítóim, most, hogy esteledik, egyre világosabban
látom, példák, emberek voltak. Engem egynadrágú, foltozott cipőjű, magányos fiatal ember
tanított a betűvetésre első osztályos koromban. Szálegyenes, jókedvű, gyerekszerető. A szünetekben velünk métázott, lyukravetőcskézett, sántikált. De amikor becsöngettek, pisszt nem
kellett mondjon, figyeltük a száját. Akkori eszünkhöz tudott kucorodni, fogta a kezünket,
amíg nyelvünket is kinyújtva a nagy erőfeszítésektől, kunkori farkú j-ket, g-ket vetettünk a
papírra. Türelme a szegénységénél is messzibb járt. A d meg b betű megkülönböztetése sem
ment egyszerűen. Ahhoz külön tanítói energiák kellettek. Mindjárt az elején.
24

A bíró fia különösen rossz viszonyban volt a két betűvel.
— Mi a te apád a faluban? — kérdezte a tanító úr.
— Bíró!
— írd föl a táblára!
Fölírja: Díró. A padokat is csapkodjuk nevettünkben. Szabad volt ám.
Amikor elcsöndesülünk, a bíró fia javít.
— Na látod, apádnak, mint bírónak előre van a hasa, akár a b-nek. A d hátul dudorodik, mint a rezesbandabeli nagydobosnak a dob!
Gondolom, a valamikori bíró fia, velünk együtt, máig sem cseréli föl a két betűt.
Tudomány-e, egyszerű, életfontosságú, kicsinek tűnő ügyekre tanítani az emberpalántát, azt
akkor nem mondta nekünk senki. De valami vagyon fontos ott kezdődött. Elemi dolgokban
nem engedni a kételyek fölvirágzását.
Tudta a tanító, hogy szeretjük, szigorával együtt? Tudott körmöst adni. Amikor tizedszer is hiába mondott valamit. Amikor pacnit csöppentettünk a szomszéd füzetjére.
Tudott a sarokba térdepeltetni, s nagy szigort mutatni aprócskának tűnő botlásainkért.
Ha valaki megette a másik uzsonnáját, ha lemásolta a leckéjét. De érezhette gyerekes vonzalmainkat is. Ezek nem hízelgő szavakban bugyogtak elő belőlünk, hanem olyan vágyakban,
hogy amit előző nap tanultunk, azzal másnapra teleírjuk az iskola környéki járdákat. B betűkkel, j betűkkel. Mostani eszemmel sejtem, hogy fölismerte szeretetünk jelét. Talán örülhetett is neki. Messziről figyelt bennünket, hogy az iskola után miképpen betűzzük egymással
versenyezve, az addig számunkra ismeretlen falusi föliratokat. Élvezhette, hogy bökögtünk a
bolt előtt, míg összedadogtuk a Hangya szövetkezet nevét. A kerítésekre ragasztott plakátok
szövegét a kutyák kötelező oltásáról, órák hosszáig siribizáltuk. Az ő munkája nélkül hatéves
korunkig számunkra titok volt minden írott szöveg, ahogy felnőttnek a kínai, az arab, a cirill.
Bezárt födelű láda. Ő reszelte hozzá a kulcsot.
Szerencsés gyerekek voltunk. Olyan tanítókat rendelt mellénk a sors, akik elénk öntötték
ismereteik garmadáit. Akkor mi azt föl se fogtuk, hogy naponta mennyit gyarapodunk. De
amit tanultunk, az azonnal használható volt az iskolán kívüli életben. A madarakat a hangjuk
után fölismertük, fákat egymástól, a növényeket megkülönböztetni otthon nem tanították.
A negyedik osztályban Zombori Erzsike tanított. Mint akit skatulyából húztak elő, olyan
csinosan, enyhe kölniillatok között állt előttünk. Melegszívűségét szigorú arccal, tartással palástolta. Ha azt mondta: „nyalja meg az öreg daru!" — akkor kezdett ám már baj lenni. Nem
volt kész a lecke. Mikor megsuhogtatta nádpálcáját, öreg volt már erősen a hiba, amit csak
nadrágkiporolással lehetett valahogy helyreköszörülni. Ez inkább fiúknak járó intésnek számított, sokszor a lányok hajának megcibálásáért, verekedésért.
Kézimunkaórákon lányos ismereteket tanított a fiúknak is. Varrtunk. Falvédőket. Nagy
volt a buzgalmunk. Annyira varrtam az órán, hogy a nadrágom, a gatyám is hozzáöltögettem
a falvédőhöz. A szégyentől is majd elsüllyedtem, amikor kicsöngettek, hiszen nem bírtam szabadulni a méteres sárga vászontól. Ha ollóval vágom le magamról, lyukas holmiban, a világ
hahotájára lépek, az pedig fájdalmasabb a nádpálca zuhogásánál.
Hogy hová el nem botladozik az emberi emlékezet? Ez a kicsi tragédia már el is temetődött volna bennem, ha az öreg útitárs tanítómmal össze nem vet a sorsom. Fölmelegszem.
— Hát aztán bátyámuram, valami szép lányok a hatvan évvel ezelőtti Szegeden, a boszorkányosabbjai közül, akadtak-e?
— Ó fiam — kap a szón az útitárs —, voltak olyan szépek, majd elrepültek. De hát akkor nagy volt a szigor. Mindent a szemnek, semmit a kéznek! Az intézet se engedett bennünket akárhová, akármikor. Vasárnap délutánonként a Ligetben ment a népünnepély. Afféle ki
mit tud. Azt nézhettük. A környék juhászai szamárversenyt rendeztek, futtatást, a kanászok
tülökkel való cifra tutulásokat, karikás ostorral való durrogtatást mutattak, versenyszerűen,
hiszen zsűri is volt, s díjak. Demizson borok, juhászkampók, szerszámok tették a jutalomtárgyakat.
25

De a lányokat, nőféléket is szerephez juttatták az akkori népművelők, akik még Tömörkényék szellemében és kitalációik jegyében szervezték a mulatságokat.
A nőféléknek ott volt a kontykötőverseny, aztán a szegedi papucsban való gyorscsárdások, pörgettyűsök. Némelyik lánynak olyan messzire elrepült a papucsa, hogy sose lett meg.
Valamelyik legény kabalának az inge alá fogadhatta. Hanem az volt a győztes, aki papucsban
maradt. Nyert vele egy kékfestő ruhának valót vagy egy szép piros pruszlikot.
Máskor a sütés-főzésből kanyarodott a versengés. Tüzet rakni, palacsintatésztát suvasztani. A játék után reggelig tánc. A civileknek. Mi a vacsorára visszaseregeltünk az intézetbe,
teli a lobogó szoknyájú, szépséges lányok magunkba szívott emlékezetével.
— Olyan tárgyat tanult-e Szegeden, aminek mindig hasznát vette? Abban az értelemben,
hogy nem változott, nem kellett rajta reszelni, hanem szó szerint azonos az akkori idők szószerintijével.
— Ó, hát persze. Ott voltak a mesék. Tanitó szándékúak. Népismereti órákon megfordult néhányszor az intézetben Kálmány Lajos, hogy a népmesegyűjtés fortélyaira, tudományos leirására buzdítson bennünket. Nagy darab, szigorú papi ember volt, aki a saját gyűjtéséből mutatott be nekünk példákat.
ő tudósi módszerekkel dolgozott, fonetikusan írta le a közlők nyelvjárása szerint a hallottakat. Azt le kellett még magyarra fordítani, mert a tájszólások vadhajtásai, tüskés bozótjai között szinte élvezhetetlen a különben kitűnő ízű, színű, örökértékű meseköltemény, amit
ő a tudtunkra adott.
Annyira szerettük ezt a foglalkozást, meg a meséit, ha arra kíváncsi, hát bizony azokat
szó szerint használtam ötven esztendőn keresztül. Ez azt jelenti, hogy némelyiket százszor is
elmondhattam, okulására a nebulóknak, felnőtteknek. Nem dicsekszem, valahányszor hatásos sikert értem el velük. Pedig ezek nem esopusiak, hanem estik az Alföld burjánjai között
termettek, de állítom, azért tele vannak élettapasztalattal, bölcsességgel.
Bizonyításul elmondok magának olyan újkorú meséket, amik az első világháború körüli
évek mesetermő fáiról valók. Maga is rájön, hogy nem a tündérmesék, a hétfejű sárkányos világ termései. Érdekli?
— Nem udvariasságból kérdeztem, kedves bátyám. Izgat, hogy a hatvan esztendővel ezelőtt megtanult bölcsesség, elvándorolva az ország másik csücskébe, milyen hangszerelésben
maradt az emlékezetben, hogy maradt életben?
— Hát ha érdekli, megkínálom vele. Borom nincs, pálinkám se, hát mesével traktálom.
De ez bizonyosan szögedi. Hatvan éve hurcolom, használom, talán nem is rontottam rajta. Én
legalábbis nem bírtam megunni, mert számomra az okos mesék olyanok, mint a napi betévő
kenyér. Ki unja meg a kenyeret? A kalácson élő se.
Hát akkor a mese. Az első címe: A két testvér.
„Volt a világon két testvér. Az egyik nagyon zsugori volt, szerette volna a testvére kicsi
földjét is a magáénak tudni. Pedig az olyan szegény volt, a szalonnabőrt is magázta, mert alig
három hold földön gazdálkodott. Ahhoz sem volt igavonója, ekéje, boronája.
Elment a gazdag testvéréhez, adná oda az ökreit, ekéjét, boronáját, hogy ő is mag alá
szánthassa földecskéjét. Erre a gazdag testvér azt mondta:
— Hétköznap nem adhatom az igát, nekem is akkor kell. Eredj, szánts vasárnap!
— Hogy kívánhatsz ilyet, testvérem, mikor vasárnap más ember a templomban, kocsmában ül.
— Menjél ki hajnalban, gyere vissza sötét este, az égi madáron kívül senki sem lát, ha
szégyelled — biztatta a gazdag testvér a szegényt.
Mit volt mit tenni, a szegény ember kiment testvére ökreivel vasárnap szántani. Ahogy
szánt, szántogat, a föld közepéről látja, hogy egy ősz öregember ballag a dűlőúton. Nem akart
vele találkozni, ezért megállt a föld közepén, az ekéjével babrált, hogy majd csak elhalad az ősz
öregember. De az nem haladt el, megvárta a szegényt embert, amíg az kiért a barázda végére.
26

— Hát te akkor is szántogatsz, amikor más ember a templomban, kocsmában vasárnapol?
— Hát, bizony, bátyja, nekem akkor lehet szántani, amikor a testvérem kezemre adja az
igáját. Még így is nagy köszönettel tartozom neki, meg az ökreinek. Ezek is pihennének az ártatlanok !
Akkor az ősz öregember belátta, hogy a szegény ember igazat beszél, de megkérdezte
tőle:
— Mit kívánsz, az ökrök pusztuljanak el, vagy a testvéred vakuljon meg, amiért ilyen
fösvény?
A szegény ember egyiket sem kívánta. De a koldus nem tágított:
— Valamelyiknek meg kell lenni!
A szegény ember szorultságában, ha már valamelyik bajnak meg kell lenni, azt kívánta,
inkább az ökrök pusztuljanak szegények, abból teremhet még, minthogy a testvére veszítse el
a szemevilágát.
Amikor ez így megesett, a szegény ember jelenti a testvérének, a négy ökör meghalálozását. A gazdag testvér megharagudott:
— Annyira hajszoltad ökreimet, hogy beleszakadtak a munkába! Hanem ezért elpörlöm
a három hold földedet!
Ment a szegény ember a bíróság elé. Útközben látja, hogy egy hozzá hasonló szegény embernek elesett a lova. Odament segíteni. Emeli farkánál fogva. Úgy kiszakadt, hogy a kezében
maradt. A lovas szegény ember bepörölte a lovatlan szegény embert. Ment a bíróság elé. Bezárták a községházára. Nem adtak neki enni. A községháza előtti fákon már éppen piroslott
az eper.
Fölmászott, eperészett. Odaér a kisbíró áldott állapotban levő felesége. Mondta a szegény embernek, hogy szedjen neki is. A szegény ember azt mondta, ő szed, de adjon neki egy
szelet kenyeret. Nem adott. Akkor a szegény ember sem adott a kisbíró áldott állapotában
mindent megkívánós feleségének epret. Ettől a kisbíró feleségének elveszett a gyereke. A kisbíró bejelentette a szegény embert az ítélőbírónak.
Akkor már a szegény ember nagyon meg volt ijedve. Ijedtében kiugrott az ablakon, az
éppen arra menő püspökre esett. Az meghalt. A hívek a püspök haláláért bepörölték a szegény embert.
Az ítélőbíró szerette az igazságot. Az első felperesnek, a szegény ember gazdag testvérének azt mondta:
— Itt van egy gulyányi ökör a községi istállóban, válaszd ki a négy kedvedre valót, azután kiszúratom a szemedet, amiért ilyen fösvény voltál a testvéreddel. Valamelyik bajt el kell
fogadd 1
— Inkább nem kell a négy ökör, csak a szemem világa maradjon! Ökröm van még tizenkettő, de szemem csak kettő!
A lova farkáért vádaskodó második felperes állt elő. A bíró úgy ítélkezett, hogy addig adja oda használatra a lovát, amíg kinő a farka. De a lovas ember nem adta.
— Akkor eredj haza a farkatlan lovaddal, mert arra nincs törvény, amelyik a szegény
embert azért büntetné, amiért segíteni akart rajtad!
Harmadik vádlónak jött a kisbíró, hogy az ő feleségének azért veszett el a gyereke, mert a
szegény ember nem adott neki epret.
A bíró úgy ítélkezett, hogy a kisbíró adja oda a feleségét a szegény embernek, amíg gyereke nem lesz.
De a kisbíró nagyon támaszra hányta a lábát, hogy ő a feleségét senki ember fiának át
nem ereszti.
— Akkor nektek sincs törvény tovább, elmehettek! — mondta az igazságszerető bíró.
Ezután már csak a püspök halálát követelték a szegény emberen.
A bíró úgy ítélkezett, hogy a szegény ember álljon oda, ahol a püspök a halálát lelte. Oda
27

állt. Akkor a bíró megparancsolta a vádaskodó presbiternek, hogy az ablakból ugorjon rá.
Ráugrott. De a szegény ember félreállt. A bíró fölmentette a szegény embert:
— Ha a püspök is félreállt volna, még most is élne!"
— Milyen?
— Mint a frissen sült cipó, ikrás libazsírral megkenve. Az illatát, zamatát is érzem.
— Hát akkor következzen a másik. Címe: A három orvos.
„Volt egy város, volt benne három orvos. Egyik szemorvos, a másik belorvos, a harmadik külorvos. Egyszer összejöttek a kocsmában. Iszogattak, beszélgettek, dicsekedtek.
A szemorvos azt mesélte, hogy ö már annyira vitte a tudományát, a saját szemét is kiveszi, három napig kint tartja. Mikor visszateszi, úgy lát, mint azelőtt, ha nem jobban!
Azt mondja erre a belorvos :
— Az semmi. Én annyira jutottam a tudományomban, hogy kiveszem a gyomrom, beleteszem egy fűzfateknőbe, kint lehet egy hétig, áztatom, kimosom, amikor visszateszem, éppen
olyan jól dolgozik, mint régen, ha nem jobban!
Azt mondja erre a külorvos.
— Ez mind semmi! Lecsavarom akármelyik karom, a szekrény ajában pihentetem, amikor visszavarrom, úgy működik, mint régen, ha nem jobban!
A kocsmáros végighallgatta a beszélgetést, kiment, hozott egy fűzfateknőt. Biztatta az
orvosokat, hogy mutassák a tudományukat.
A szemorvos kivette egyik szemét, a teknőbe tette.
A belorvos sem lehetett alábbvaló, kikapta a gyomrát, beletette a teknőbe. A külorvos
nem akart adósa lenni a saját szavának, lekapta a bal kezét, beletette a teknőbe. A kocsmárosra nagyon ráparancsoltak, hogy most már ezzel a drága alkatrészekkel teli tekenőre vigyázzon
erősen, mert három nap múlva újfent itt lesznek.
A kocsmáros kamrába zárta az orvosi alkatrészekkel rakott teknőt. Be is lakatolta, hogy
baja ne legyen. Hanem éjszaka hallja, hogy valami zakatol a kamrájában, akár az egerszegi
ménkű. Kimegy, hát akkor már a nagy kani macska nyalja ám a száját, mosdik, dorombol
nagy jóllakottan, mert kiette a teknőből az orvosi alkatrészeket.
Melege lett a kocsmárosnak. Hogy számol el az orvos urak előtt? Bezáratják, tán az életét is elveszik a fogyatkozásért. Mit tegyen, hogy tegyen, tekerte az eszét egész éjszaka.
Akkor kapta a nagy kani macskát, agyoncsapta, kivette a szemét, a teknőbe tette. Disznót is vágott, kivette a gyomrát, a teknőbe tette. De honnét vegyen emberi kezet?
A szomszéd városban akkoriban akasztottak föl egy híres rablót. A kocsmáros odament
a hóhérhoz, egy liter pálinkáért könyörögte el tőle a rabló kezét. Ment nagy örömmel haza,
beletette azt is a teknőbe.
Harmadnap jönnek az orvosok, munkához látnak. A szemorvos gödrébe löki a szemét, a
belorvos horpaszába csapja a gyomrát, a külorvos felférceli a karját. Azután mentek a dolgukat végezni, mert akkoriban sok volt a beteg.
Pár hét múlva a történtek után, megint kocsmáznak az orvosok. Beszélgetnek, dicsekednek, panaszkodnak.
Kérdezik a szemorvost, no, hát hogy szolgál a szeme?
— Ó, annyira jó, éjszaka is látok. Az egeret száz méterről észreveszem. Hanem fölcsalt már többször a padlásra egerészni. Annál is jobban szeret a szérűskertben. Ott több az
egér.
A belorvos sem maradt szótlan:
— Az én gyomrom is finoman működik. Az operáció óta semmiben sem válogat. Mindent megeszik. Ám legjobban szereti a csöves kukoricát. Alig győzöm vele ellátni magam!
A külorvos csöndes volt nagyon. Alig akart szólni.
28

— Hát én sajnos, nem nagyon dicsekedhetek. Ha aranyórát, ékszert, pénzt látok, a karom akármennyire nem akarom, már nyúl az értékekért, rakja a zsebembe! Egyszer még
akasztófára juttat!
A kocsmáros örült a sikernek, csak a nagy kani macskát sajnálta, hogy az odalett!"
—
—
—
—
—
—

Milyen?
Mintha most szedték volna le a fájáról.
Örülök, ha tetszett. De ezt maga elfelejti.
Dehogy felejtem. Fölmagnóztam.
Hol a magnója?
A fejemben.

VÁRNAI LÁSZLÓ FOTOGRAFIKÁJA

29

HORVÁTH DEZSŐ

A közsegélyes kulák
(Kemény a dió, nehéz a lecke. A tanyai Magyarország fölfedezésébe vágtam bele. Ezer ága és
ezer gyökere van a tanyának, le is mondtam róla, hogy mindet elővegyem. A benne élő a legizgalmasabb, letanyáztam tehát a tanyai ember mellé. Hálás vagyok a sorsnak, hogy megtehettem. Keveset tudtam róla, az a kevés is hamis volt. Előítéleteim lépésről lépésre koptak. Kis országunkban
egy világ a tanyavilág. Kemény világ, kutyavilág — emberséges emberek világa.
Tisztességet, emberséget érdemelne az is, aki tanyai. Nem azt kapja. Amikor elindultam,
minden tizedik emberünk tanyán élt. Rá kellett jönnöm, hogy a tizedik ember tizedrangú is. Beleprogramoztuk magunkba, hogy megszüntetjük, hogy fölszámoljuk, hogy leradírozzuk a térképről a tanyavilágot. Ami minden magyar állampolgárt megillet, az a tanyait csak fönntartásokkal
illeti meg, vagy úgy se. Attól féltünk, konzerválja minden a tanyát, ami jó neki. Építeni akar,
mert régi hajléka bibliai időkre emlékeztet? Ott a falu, ott a város, építsen abban. Találtam
nyolcvanon fölüli embert, akit azért büntettek meg, mert utolsó nekiveselkedésével még segíteni
akart magán. Nem szociális otthonba kéredzkedett, hanem épített. Szociális járadékból fizeti a
büntetést. Rá kellett jönnöm, a tanyavilágot leginkább a tiltások konzerválják.
Az iskola szent hely, a tanyai iskola gyönyörű igyekezettel épült temploma a tudománynak.
Emberarcunkat a jó iskola adja. Kimondtuk a jelszót, hogy elnéptelenednek a tanyai iskolák, és
sorban megszüntettük őket. Rövid az idő, hogy a vitathatatlannak tűnő előnyöket a maguk valóságában vizsgálhassuk, de örülnünk kell, ha a lehető legjobb iskolát találja meg minden gyermekünk. A rövid idő alatt is föltűnő azonban az a veszteség, ami igen egyszerűen elkerülhető lett volna, ha nem krumplicsíráztatónak adjuk el az iskolákat, vagy nem pockok kényére kitéve hagyjuk
ott, hanem megtartjuk a kultúra lélekmelegítő tanyai fészkének. Fájnak a lakatra zárt tanyai iskolák. Az elaludt, elfújt lámpások. Ha majd észrevesszük egyszer a hiányt, a magunk teremtette
sötétséggel kell birokra kelnünk, attól félek.
A tizedik ember címen összeállt, kötetre való írás kis cikkelye csak, ami itt következik.)

Kutyából nem lesz szalonna, a kulák az kulák marad. El nem hittem volna, hogy hajnalok hajnalán az én kezem közül kerül majd elő ez a cégéres szállóige, mint élő valóság. Szögihegyen Ördögh István mostanáig kulák maradt. Ennyire konzervál a tanya?
összenyomom a rugót, savba teszem, szétmarja. Hová lesz az erő, amivel összenyomtam? Akkor játszottunk ilyen kérdésekkel, amikór az energia megmaradásának a törvényét
tanultuk. Akárhányszor találkozom az Ördöghgel, mindig eszembe jut. ő t is összenyomták,
bele is mártották valamibe, de csak annyira, hogy széjjel ne maródjon egészen, összenyomták, és úgy maradt.
Tizennyolc nekivadult süldő rohant felém, amikor beléptem a tanya udvarára. Kutyák ellen be vagyok már oltva nyájassággal, de disznókkal szemben védtelen vagyok. Mit tehet
ilyenkor az ember? Megszámoltam őket. Fölsorakozott mind a tizennyolc, egyike-másika fölemelte a fejét, rámröffent, aztán leejtette megint. Ha fél marék kukoricát hoztam volna,
azonnal megköthettük volna a békét. Toppantottam egyet, megugrottak, és visszakanyarodtak. Jöttek utánam falkában, könyörgéssel. Azt hiszem, a csontjuk csak azért nem zörgött,
mert a bőr összetartotta. Hát ezekből mikor lesz szalonna? (Most jövök rá, hogy a hízni nem
tudó beteg süldőt mondják kutyának. Erről a kutyáról van szó a mondásban, nem az ebről.)
Isten őrizzen, hogy embert akármilyen állathoz hasonlítsak, de nem sokkal kövérebb a
gazda se. Kamrák között is a legkisebbik lehetett, ami most szoba is, konyha is, kamra is. Muszáj ide bemennünk, mert a kéregetők nem hagynak bennünket. Ezeket néztem én vadmalacoknak?
30

— Pista bácsi! Itt a nagy ház, dísze lehetett valamikor a környéknek. Miért nem ebben
lakik?
— Nem az enyém. Egy kuláké volt, őt elvitték, engem beletettek. Nem tudom, mi lett vele, nem jött vissza.
— Senki nem háborgatná ennyi idő után.
— Nem mehetek bele, ha egyszer nem az enyém.
— Tönkremegy, ha nem lakják.
— A kettőnk feje ezen ne fájjon, a tönkremenésen már túl van. Leszakadt a padlás, belülről megtámasztottam a falakat, hogy legalább állva maradjanak.
— Nem sajnálja?
— Nem az enyém.
— Ha úgy vesszük, ez a kamra se a magáé, amiben most vagyunk. A kettő közül legalább a jobbat választotta volna.
— Nem vagyunk egyformán. Maga is másként gondoli, meg én is.
— Ez se bírja sokáig. Én félnék benne.
— Ha villámlik, én is félek. Belevágott egyszer a nyila a kéménybe, lejött a kályhacsövön. Ott álltam mellette, a derekam felét megsütötte. A ruhám is megperkálódott.
(A nyila teljes nevén istennyila, mennykő, de írva vagyon, hogy Isten nevét hiába ne vegyed, megrövidítették tehát.)
— Ettől a kályhától nem is lehet messzi állni.
— Magam vagyok, elférek.
— Hogyan lett maga kulák?
— Ez az, látja, amit én se tudok.
— Földje?
— Tizenhárom holdat örököltem 1933. szeptember 13-án.
— Hízott a föld?
— Egy állapotban volt. Se nem hízott, se nem fogyott.
— Az asszony se hozott?
— Nem nősültem meg. Beütött a háború, tudtam én, hogy el köll menni katonának.
Majd ha visszakerülök, akkor is ráérek. Ha nem kecmergek haza, arról se tehetek, a haza érdekében akkor is el köll menni, de mi lesz velem, ha csak testi csonkítással jöhetek haza, és
nem köllök az asszonynak? Akkor hová menjek?
— A fronton is volt?
— Mit vesz maga frontnak?
— Ahol lőnek.
— A tűzkeresztviselési jogosítványt megkaptam, mert Vad zászlós azt mondta, aki hat
hónapon túl a front területén van, az megérdemli. Fogattal is voltam, puskás is voltam, légnyomás is ért. Amikor magamhoz tértem, pokróc volt rajtam, és fűrészporos izében voltam az
esztergomi templom pincéjében.
— Mi az az izé ?
— Fűrészporra voltam rátéve. Én csak arra emlékszem, hogy bevetésre mentek a tüzérek, és jött a légitámadás.
— Fogság?
— Az Atlanti-óceán körül voltam valahol, de nem tudom, hogy hol. Negyvenhat május
1-én még kint voltam, azt tudom, mert akkor mondták, hogy jöhetünk haza. Beszálltunk, és
beljebb vittek bennünket 300 kilométerrel.
— Amikor hazajött?
— Apámat találtam, meg a testvéremet. Elkezdtem gazdálkodni, de nagyon ki voltam
kapcsolódva a hosszú odalétel miatt, semminek nem tudtam örülni. Apám is azt mondta, az
idegrendszerem megrongálódott. Kezem-lábam megvan, de belül beteg vagyok. Verekedni én
31

nem verekedtem, a szívem mindig gyönge volt, sajnáltam mindenkit, mégis tönkrementem vele. Az ijedések megártottak.
— Később?
— Jött a téeszcsé, szabálytalanul húzták ki a tábla vonalát, a legsarkába beleesett a mi
házunk. Azt mondták, lépjek be. Semmi kifogásom nincs ellene, de ha én belépek, lépjen be a
szomszéd is. Na, akkor el kell onnan jönni. Apám beteg volt, azt kérte, maradhasson, amíg él.
Ekkor kezdődött a fűződés. Jöttek a rendőrök is. Én semmit el nem követtem, mégis jöttek,
négyszer is. Gondoltak egyet, összetették a földemet a nővéremével, pedig már 1934-ben el
volt különítve telekkönyvileg. Rámtörtek, és kuláknak nyilvánítottak.
— Ki mondta meg, hogy mától kezdve kulák?
— A közellátási begyűjtő. Mentünk a beadási könyvért, K betű van rajta. Mondom
mindjárt, én nem tudom magamat kuláknak, annyi földem nekem nincs, ezt én nem vehetem
átal. írt egy másikat, de széjjeltépte. Rámkiáltott: írja alá! Nem írok alá! Megtagadja az aláírást? Ezek szerint megtagadom. Fölugrott, bement a másik szobába. Hallom, kérdezi valakitől, hogy áll ez az Ördögh fajta? Mondja bent is valaki, függetlenek egymástól, mégis összeírt
bennünket. Attól fogva én kulák vagyok, máig senki le nem vette rólam. Ha rendőrök jöttek,
semmit meg nem néztek, csak azt, hogy kulák, ötvenkettő februárjában karhatalommal hajtottak el a házunkból, két súlyos beteggel. Ide hoztak a Nógrádi tanyába. Nem akartunk ide
jönni, mert volt háromezer forint megtakarított pénzünk, és két-három ezerért adtak akkor
egy házat, de a házkutatások alatt valahogy eltűnt a pénz. Dűlőbiztos volt, aki elvitte.
— Azóta?
— Csönd van. Csak akkor jönnek hozzám, ha zálogolni kell. Viszik az egyetmást, de
hogy miért nem fizet a szerencsétlen ember, azt soha nem nézik meg. Beteg is voltam, azt se ismerték el. Orvosi igazolással bizonyítottam, kiállt mellettem az Ilonka is, az elnöknő, de nem
vették figyelembe azt se. Olyan ember van a pénzügyi osztályon, aki még tudna dolgozni,
mégis engem vegzál, hogy el vagyok maradva adóval. Mutasson példát egy fiatal ember! Hogy
olyan szép szóval kellene velem beszélni, mint most maga is, olyan nincs. Annyira le vagyok
gyöngülve, a durva szó annyira rámhatol, hogy valami elfog engemet. Nem is kérdezik a létfönntartásomat, csak az van, hogy a parasztnak a bőre alatt is pénz van, mégse akar fizetni.
Porcelánnadrágos ember jött ki a járástól, megállt az udvaron, onnan kiabálta, hogy sunyi a
paraszt. Rosszul lettem, otthagytak. Ilyet, azt hiszem, nem szabadna csinálni. Ha útszélen találnak beteget, azt is segíteni kell. Azt mondják, szimulálok. Az orvos kivizsgált, de nem fogadják el. Orvos ellen ők dolgozhatnak? Meghalt már, aki megvizsgált, de a látlelet még megvan valahol.
— Mennyi az adó?
— Négyezer kilencszáz körül. Amikor bejött a villám, és sokáig nem tudtam dolgozni,
adtam be a kérelmet, hogy törüljenek ki belőle. Úgy volt, hogy talán törülnek, de a kérvényre
nem jött semmi, most aztán megterheltek vele.
— Ha eladná a disznókat?
— Vinnék adóba, nem maradna semmi.
— Számoljunk. Van tizennyolc süldő, adjuk el felét soványan, vegyünk rajta kukoricát.
Megmarad kilenc, elkezdjük hizlalni. Eladunk ötöt kövéren, kifizetjük az adót, akkor is marad négy. Egyet levág, hármat elad, még pénz is marad. Sokkal több marad, mert ugrálva számoltunk.
— Nem adhatom el, mert le van zálogolva. Kértem, kifizetem, csak a bolti cikkekre
hagyjanak valamit. Jól van, csak fizessek, de nem hagynak semmit. Itt van a levél.
„Ördögh István, I. ker. 201. Értesítem, hogy 434/1975. sz. szám alapján a mai napig
8247 Ft adóhátralékot tartunk nyilván. Ezen adóhátralékot 1975. március 15-ig kellett volna
befizetnie. Azonban az adózó az adóhatóság korábbi felhívásának se tett eleget az állampolgári kötelességének. Ezért a 38/1969. (XII. 29.) PM. sz. rendeletben foglaltak értelmében az
adóhátraléka fejében zálogolni fogunk, és nemfizetés esetén a lefoglalt tárgy azonnali beszállí32

tásáról gondoskodunk. Ezért felkérem adózót, hogy adóhátralékát azonnal rendezze, mert a
behajtástól eltekinteni nem fogunk."
— Vittek már el valamit?
— ötvenkettőben.
— Miből él?
— Ha időm van, főzök. Mindent meg tudnák főzni, katonáéknál konyhán is voltam.
— Kenyér?

— Na, az, a kenyér, az aztán fogy. Kettő-három hetenként, ha be tudok menni a boltba.
— Hat kiló egyszerre? Megszárad.
— Mondják, hogy szikkadt. Akkor szikkadt, amikor nincs!
— Baj van, Pista bácsi. Most 60 éves, és ennél fiatalabb már soha nem lesz. Mi lesz ezután?
— Ha még tíz évet élhetnék, bemennék a szociális otthonba.
— Addig?
— Csak a magam módján. Ennél, részben, körülbelül, talán többet érdemelnék az élettől.
Elmentem a tanácshoz, ott ért a legnagyobb meglepetés. Közsegélyt kap Ördögh István.
Megírják neki a kérvényt is hozzá. Szép cselekedet, emberség van mögötte. Lehet, hogy többet is kap egy évben, mint amennyivel adós. Az is lehet, hogy ugyanavval az írógéppel írják a
folyamodványt a segélyért, amivel a zálogolási riasztásokat. Ha elhagynák a két levelet, elmaradna az adó is és a segély is, megmaradna a tizennyolc süldő, és valami kis életkedv. Nem
megy, persze, mert akinek tizennyolc disznaja van, az nem lehet meg adó nélkül akkor se, ha
rendes körülmények között nyugdíj járna neki, nem segély. A tizennyolc süldős tanyai ember
akkor se maradhat meg adó nélkül, ha azért nem tudja fölemelni a süldő a fejét, mert nincs
ereje hozzá. Enni nem kapnak, mert nincs miből. Ott a tanyaudvar, elég nagy, éljenek meg
rajta. Akinek viszont pénze nincsen, nem lehet meg segély nélkül.
Ha két oldalról fúrják az alagutat, és nem találkoznak össze, nagy baj nem lehet. Egy helyett két alagút lesz. A két papiros is így kerüli el egymást ugyanannak a tanácsi hivatalnak az
iktatójában.
Legalább arról adnának írást egyszer, hivatalosan, pecséttel, hogy levették róla a K betűt.
Mert hivatalosan tették rá, és nem mondták meg neki, meddig érvényes.
Azért szedem elő Ördögh Istvánt, mert eltelt közben öt esztendő, és tegnap bejött Szegedre. Segítséget kért. A tanya körüli földet ő művelte, amikor tudta, de fogy az ereje, egyik
felét meghagyta legelőnek. Igenám, de az a föld, amelyiket időre nem szántanak föl, az parlag. A szakszövetkezetet megszorították, hogy igen nagy pénzre megbüntetik, mit tehetne, ő is
megszorítja Ördögh Istvánt. Csakhogy őt már megszorították, és úgy is maradt. Kétségbe van
esve. Annak idején azt a földet is az ő nevére írták, ami nem volt az övé, most meg azt is el
akarják venni, ami nélkül megélni az ő színvonalán se lehet? Elmentem, hogy segítsenek. ígérni könnyű, de megtartani nehéz, mert törvény van a parlagra, és a földhivatal büntet.
Álljunk meg, emberek! Ördögh István nem a maga passziójából maradt összenyomva,
legalább most ne a paragrafust nézzük. Az a föld akkor se marad parlagon, ha a szövetkezet
műveli meg, mint a többi öregnek, és fölszámítja az árát. Olyan szervezet a szövetkezet, amelyik gondoskodik a tagjairól, nem pedig a büntetést csurgatja tovább pilátusi nagy kézmosások kíséretében.
Elmentem a földhivatalba is. Megígérték, holnap kimennek, és elintézik az ügyei tisztességgel.
A porcelánnadrágost időközben elmozdították állásából. Nagy ember volt, Pista bácsit
még most is kirázza a hideg, ha rágondol.
Ördögh Istvánra kapásból rá lehet mondani, nem tipikus, kár előhozakodni vele. Tessék
elhinni, nincs egyedül a széles határban. Elég emlékeztetnem Lakatos Vince Naplemente című
filmsorozatára.
3 Tiszatáj

33

A szegedi főiskolások akadtak rá Rokolya Lipótra. Amikor tulajdon szemükkel látták,
akkor se tudták fölfogni, hogy ilyen körülmények között élhet még ember. Levelet irtak a tanácsnak, segítséget kértek tőle. Természetes, hogy írtak, hűtlen cserbenhagyás lett volna, ha
nem írnak. Mégis féltek a diákok, hogy rossz következménye lehet a levélnek. Nem Lipót bácsira, neki ártani már nem lehet, hanem nekik. Miért avatkoznak ők bele a tanyai szociális
gondokba, amikor ők csak tanulmányozzák a valóságot? Honnan rögződött beléjük ez a félelem? Láttam rajtuk, forradalmi elszánással írták meg mégis a levelet. Attól tartottak, mire hazaérnek, jön a drót a főiskolára, és fegyelmi lesz belőle. Nagyot tévedtek, csak levelet kaptak:
havi ötszáz forint szociális segélyt juttatnak ezután a dolgozni már nem tudó, semminemű jövedelemmel nem rendelkező öregembernek. Egymás mellé tették saját levelüket és a tanácsét,
a legnagyobb jószándékkal kiállították az egyik kecskeméti tanácskozáson, és most jött csak
az igazi meglepetés. Meglátta a falon a tanácselnök is, és ő is meglepődött. Falra akasztva kisebbnek látszhatott az ötszáz forint, mint iktatókönyvbe foglalva. Újabb levél jött: Rokolya
Lipót 1360 forint rendszeres segélyt kap ezután, föltehetően élete végéig.
Természetesen ezért se kapott fegyelmit senki.
Erős tehát a társadalmi szándék, hogy segítsünk a magukra maradt öregeken. Sorolnom
kellene most azokat a házi gondozókat, akik takarítják lakásukat, kimossák ruháikat, meleg
ételt és orvosságot visznek. Arany betűkkel kellene fölírni valahová, kik vállalják ezt az áldozatot. Nagy ajándékot is visznek magukkal mindig: azt a tudatot, hogy mozog még körülöttük az élet.
Ha belekezdtem, a motyogást se lehet abbahagyni. Miért van annyi magányos öreg a tanyán? A tanyavilág általános elöregedését jelzi?
Kemény a kérdés, ne játsszunk vele. A mi újságunkban naponta hirdetnek több eladó
tanyát. Avval állit meg egyik ismerősöm, legalább a saját újságomat olvassam el, és hagyjak
föl hibbant bolondériámmal. Akkor járom ceruzával a tanyavilágot, amikor meg akar szűnni? Fogynak az emberek, azért adogatják el a tanyát.
Mondom neki, ő se kisebb bolond, mint én. Egyetlen tanyát el nem adnának, ha vevő
nem lenne rá. Az a tanya tehát nem szűnik meg, amit megvesznek. Gondoltam egyet mégis,
fölültem a biciklire, megnéztem a kertvárosi utcát. Kapkodtam a fejemet, annyi kapura volt
kiszegezve, hogy ez a ház eladó. Vonjam le belőle én is azt a következtetést, hogy az utca meg
akar szűnni? Mindenki azt mondaná, szalajt az eszem. Azért akarják eladni, mert most vein rá
sok vevő.
Ennyi kevés az okoskodáshoz, beszegődtem útikalauznak egy tanyát kereső atyámfia
mellé. Ötször-hatszor elmentem vele, sok tanyát megnéztünk. Amit tízezerért meg lehetett
volna venni pár évvel ezelőtt, azt most nyolcvanért se adják. Ennyit azért nem romlott a forint ! Azért adják, mert most van rá jó vevő. Mi pedig azért olvassuk ki a hirdetésből azt is,
ami benne sincsen, mert jól belefut abba a központi gondolatba, hogy mégiscsak megszűnik a
tanyavilág. Ha nem hagyta fölszámolni magát, föloszlik magától, az élet természetes törvényei szerint.
Az életnek nemcsak törvénye, örvénye is van. Megforgatja a tanyát. Magányos öreg máshol is van, de tanyán sok van. Nem törvényszerű, hogy reménytelenül magára maradjon, aki
fölött eljár az idő, de ezzel a gonddal nem tudunk megbirkózni. Csakhogy a városi öregekre
gondolva legföljebb az általános elidegenedést hozzuk elő, mint világjelenséget, tanyaiaknál
ugyanezért az általános elöregedést emlegetjük. A kettőre együtt kellene feleletet adni, de az
egyikre se merek vállalkozni. Egy pontot hadd tegyek mégis a nagy térképhez.
A költöző madarakéval keresztezhette a természet nemzedékünk vérét. Gyermekkoromban mindenki menni akart. Úgy látom, ez az ösztön a mai fiatalokban is dolgozik. Vonzott
bennünket a világ, mint ahogyan vonzza a maiakat is, és taszított magától az otthon, mint
ahogyan eltaszítja a mostaniakat is. Csakhogy a mi időnkben sikknek számított megtagadni a
szülői házat. Mondhatnám tudatos lélekmérgezésnek is azt az igyekezetet, amely a föltörekvő fiatalságot szembefordította a maradiság megtestesítőivel, saját szüleivel. A forradalmi34

ság álarcát vette magára a központi sugallat, amikor a forradalom valójában megfagyott
már.
Ez a harangszó a tanyára is elhallatszott, talán erősebben is kongott. A tanya eleve a maradiság földje, sötét és babonás világ, gyere, fiatal, kinyílt előtted a másik világ. Hogyne hallgatott volna rá, akinek vér folyt az ereiben! A csöndes egyhangúságból beleléphetett mindjárt
a zajos átalakulásba, azonnal föl is mérhette a különbséget. A vonzás és taszítás mellé azonban oda kell állítanunk a harmadikat is, a küldést. Eredj, fiam, ne gürcölj annyit, mint apád
és anyád. Aki fogékony volt az újra, azt küldte a család.
Ezt a társadalmi bolydulást nem tudom elitélni, ez a szél hajtott engem is. Olyan messzire
elmentem a háztól, amennyire csak mehettem, bár szüleimet és otthon maradt testvéreimet
legrémesebb álmaimban sem tagadtam meg. Valóban kinyílt előttünk a világ. Ha érett fejjel
gondolok azonban vissza erre a korra, most már kizárólag a tanyai bonyodalmakon rágódva,
észre kell vennem, hogy az akkori nagy kirajzás és a mai sok öreg magányossága között igen
szoros az összefüggés. A tanyát meg akartuk szüntetni, mert sötét és maradi. Ha nekem
annyiszor mondták volna, hogy sánta vagyok, talán bicegtem is volna tőle. Egyik tanyai teoretikusunknak megadta a sors, hogy halála előtt visszavonja tanait, de egy társadalomból nem
lehet visszahívni, amit évtizedek szorgos és megfontolt munkájával beléültettek. A tanyai gyerek valóban elment, valóban kinyílt előtte a világ, de kimaradt belőle, aki otthon maradt, és
később se tudott belerázódni az új életformába.
Szeretjük mennydörgő szavakkal elitélni azt a családot, amelyik magára hagyja öregjeit.
Túl sokat láttam közelről, hogy ezeket a szólamokat ne hagyjam úrrá lertni magamon. A hitvány utódot nem menteném föl semmi pénzért, mert emberi gyöngeségre legföljebb magyarázat lehet néha-néha, nem mentség, de sok szerető gondoskodást is láttam vakvágányra futni
amiatt, hogy az egykor elszakadt család nem tud újra összeforrni. Mondhatjuk az öreget csökönyösnek és megint csak maradinak, de inkább félelem van benne: idegen már a fia, teljesen
idegen a menye, az unokák pedig más csillagrendszerben élnek. Ha elférne a városi panelban,
akkor se menne, de nem is fér el. A nemes igyekezetet már a rajzasztalon megfúrták hivatalos
igyekezettel. És ha mégis fér, mit csinál? Odaáll az ablak elé, és nézi, hogyan dübörög el előtte
a század. Nem részese már, csak tétlen és megtűrt szemlélője.
Lépjünk vissza a tervezők asztalához. Kiszámítjuk, hogy most ennyi az ideális családlétszám, és rajzolunk neki másfélszobás lakást. Cipőkanállal se lehetne behúzni ide két öreget,
pedig a feleség szülei fölött is éppen úgy eljárt áz idő, azokról is gondoskodni kéne. Ezrek kerülnek lelkiismereti válságba, pedig az együttélés minimális föltételei is hiányoznak. Akkora
szobában is laknak öregek, ahová egy vasalóasztal alig fér be.
Mi mást tehetnénk, kimondjuk, átrendeződött a társadalom, és az öreg nem találja meg
benne a helyét. Ha ezt mondjuk, az igazat mondjuk. Adunk szociális támogatást, bejáró gondoskodást, megrendezzük az öregek napját, és rendre elszámolunk vele a társadalom előtt,
hadd lássa, a szándékunk jó. Mutassuk is meg nagy szívünket, de nem szabad elfelejtenünk,
folyamat ez, aminek kezdete is volt, csak nem vettük észre, hogy ide vezet majd. Marad belőle
egy mondat a Hazádnak rendületlenül légy híve és az Itt élned s halnod kell imádságból táplálkozva: itt születtem, itt is akarok meghalni. És meghalnak, sokszor úgy, hogy észre se
vesszük. Néha azt se, hogy még élnek.
Emberáldozatok ők a rohanva változás oltárán.
Azért is jó, hogy eszembe jutott Ördögh István tanyája, mert egy gondolatot ehhez is
hozzá tehetek. Ezt az embert be kéne aranyozni, mert harminc év alatt egyszer se sértette meg
a törvényt. íme, itt a tanya! Ilyen lenne mind, ha meg nem szegte volna az építési tilalmat. Rokolya Lipót háza falának nekiment a bivaly, és a másik falon jött ki. Nem tehetett mást, eladta a bivalyt. Bolond jószág, ő vette észre először, hogy tönkrement a ház. Hogy neki lehet
menni.
Azt mondja valaki, fölöttem is eljárt az idő, mert védem a tanyát. Megérett az elmúlásra,
ha nem számoltuk föl eddig, fölszámolódik magától. Félkézből csapkodja elém a lapokat,
3#

35

időm sincs fölkapkodni őket. Nem veszem észre az öngyilkosokat? Nálunk dúl legjobban a
csöndes háború, itt pusztítja el saját kezével a legtöbb ember önmagát. Csapatelsők vagyunk a
világon. Országunkban a súlypont Csongrád megyére tevődik át, ezen belül pedig a szegedi járásra. Miért éppen ide? Mert itt van a legtöbb tanya most is, minden ellentmondásával, és itt a
legkisebb jele annak, hogy meg akarna szűnni. Ellensége vagyok én az emberiségnek, hogy a
belülről oszló tanyát akarom fönntartani?
Soha nem voltam tanyapárti, soha nem akartam fönntartani egyetlen .tanyát se. Tanyaipárti vagyok, és szeretnék még sokáig az maradni. Emberpárti, mert a tanyai is ember. Olyan
ember, mint a többi. Mondhatnék most nagyon bölcs dolgokat, lelkeseket, szépeket, mozgósítókat is talán. Banálisat mondok, ezt is tanyán hallottam. Annyi jussa van, mint akárkinek,
mert a tanyai embernek is földig ér a lába.
Az öngyilkosság ennek ellenére akkora teher rajtunk, kibújni se tudunk alóla. A szemünket se köthetjük be, akármilyen fájdalmas is, szembe kell néznünk a tényekkel. Arra hivatott
emberek keze nyomán készülnek a statisztikák, rémisztő dolgok olvashatók ki belőle. Attól
félek, megszokjuk, és nem rémüldözünk tovább.
Tanyai betegség lenne az öngyilkosság? Forráskutat emlegetik, ahol tíz év számait összeadva azt találták, hogy az országos átlag háromszorosa lett öngyilkps. Amikor ez az adat előjött, még igen kicsi belső magja volt Forráskútnak, és rengeteg tanyája. Aki a belső bajokat
kutatja, ezt nem hagyhatja figyelmen kívül, de csupán a számokkal ne hagyjuk szédíteni magunkat. Igaz, hogy rémségesen sok az öngyilkos, de erre a tanya önmagában nem ad magyarázatot. Könyörgöm, Budapest nem tanya, a Hatodik, a Hetedik, az Ötödik és a Nyolcadik kerület főleg nem az, mégis vezet az öngyilkosságokban! (Pünkösti Árpádtól veszem ezt, a Tiszatáj 1972. júliusi számából, az Emberek önmaguk ellen című írásból.) Alaposabb kutatások
és másféle magyarázatok kellenek ide mindenképpen.
Nagy baj van. Egyik kutatónk arra adta a fejét, hogy centiről centire haladva deríti föl
egy csomó öngyilkosság hátterétj és csak akkor von le következtetéseket, ha alapja is van rá.
A tisztességes kutatás igen lassú, itt főleg az, mert az emberek lelki bugyrainak a legfenekére
kell letekinteni, és a kutatáshoz pénz is kellene. Oda fordult, ahonnét segítséget leginkább remélhetett. Avval utasították el, amivel húsz évvel ezelőtt engem is elhessentettek: mit akarsz
vele? A képünkbe akarod vágni? Azt akarod bebizonyítani, hogy speciális magyar betegség?
Hogy a szocializmus betegsége? És erre még pénzt is adjunk? Most azt is hozzátette valaki,
teljesen fölösleges a kutatás, mert amit erről tudni lehet, azt ő mindet tudja. Boldog ember!
Ha tudja, miért nem mondja?
Annyiszor hajtogatom, hogy két egyforma tanya nincsen, mint ahogy két egyforma ember sincsen, könnyű kiegészítenem, hogy két egyforma öngyilkosság sincsen. De tanyai öngyilkosságot a tanya ismerete nélkül kutatni nem lehet, a tanyát viszont alig-alig kutatja valaki. Minek is kutatni azt, aminek meg kell szűnnie.
A tanya ismeretét mondom, de a tanyai ember megismerését értem rajta. Hogy ez mekkora lecke? Föl kellett adnom, hogy én valaha is megbirkózom vele. Amikor ehhez a munkához
hozzáfogtam, terveket készítettem, mikor hová megyek, és hol mit derítek föl. Hamar rájöttem, az általam nem ismert vidéken kérdezni se tudok rendesen. A mi szakmánkban a kérdés a
legfontosabb. Aki kérdezni nem tud, ha megveszekszik, akkor se kap jó feleletet. H a hazulról
hozott séma szerint kérdezem a Békés megyeit, akkor olyan válaszokat írhatok le, mintha otthon maradtam volna. Még el is tölthetne a dicsőség érzése, lám, milyen jól kitanultam a szakmát, akárhol szót tudok érteni az emberekkel. De ha én elhiszem, hogy igaz a válasz itt is, ha
nem veszem észre, hogy egészen más válaszok sokkal igazabbak lennének, ezreket csapok be
vele. Amennyi idő kellett Szeged környékén a tájékozódásra, legalább annyi kellene Debrecen
vagy Nyíregyháza körül is. Ekkora erőm nekem nincsen, és ekkora felelősséget nem vállalhatok. Nem tehetek mást, biztatom sok-sok társamat, kutassa a tanyai embert nagyobb hozzáértéssel, és ne higgye el, hogy elkaszálták előle a rétet.
Ugrándozós motyogás ez, vezessük vissza a betűt az öngyilkosokhoz. Ha valamilyen de36

formálódott baktérium okozná a kórt, biológusok hada vadászná biztosan, és az is biztos,
hogy Nobel-díj járna érte. Ha csak a megkövesedett előítéleteket tudnánk szétrobbantani,
vagy vlzcsöppökkel koptatni legalább, már az is haszon lenne. Olyan hamar kimondjuk, hogy
fölösleges emberek hullanak le időnap előtt az élet fájáról, belegondolni sincs időnk, mekkora
idétlenség. Annyi fölösleges zsenije lenne a világnak, ahány pótolhatatlan tehetség nyeste el
élete fonalát saját kezével?
Kényelmetlen helyzeteket teremt egy-egy öngyilkosság, ezért a társadalom szereti a családra kenni, a család pedig visszakeni: ilyen körülmények között mit várhatunk? Szeretünk
okozati összefüggést találni az alkohol és az öngyilkosság között is. Bűzlött a pálinkától, amikor levágták a kötélről! Hátha csak az öngerjesztés, a bátorítás eszköze volt a pálinka! Ezt is
meg kellene vizsgálni alaposan. Tudnunk kellene, kiben mikor vert gyökeret a rettenetes szándék, hányszor akarta elrebbenteni, és hányszor visszahívni a pohárral.
Előítéletek nélküli kutatást emlegetek, de ehhez erősnek kell lenni magunknak. Vállalnunk kell a következtetéseket akkor is, ha süti a bőrünket. Érdemes idézni egy mondatot Hódi
Sándor könyvéből, amely A „meghívott" halál címen jelent meg: „És valahogy így fordul az
öngyilkosság-kutatásban mindig visszájára a legjobb szándék is, s a magasztos tudomány voltaképpen egyebet sem tesz, minthogy a »balszerencsés« ember fejére olvassa önnön tehetetlenségét." Megállapítjuk bölcsen, hogy belső széljárások kényszerítik ki a végzetes lépést, de addig se jutunk el, hogy legalább beszéljünk a szélfogokról.
Olvasom, hogy az önbizalom, az önbecsülés hiánya igen nagy nyomaték az önpusztítás
előtti pillanatokban. Mit tettünk mi egyáltalán, hogy a tanyai embert saját becsülésére szoktassuk ? Annyit nem engedtünk meg neki, hogy sorsának fontos szálait maga fonja össze. Belesulykoltuk valósággal, hogy ő a két lábon járó elmaradottság, az őskövület. Bennszülött.
Nem mulasztottuk el ráébreszteni, hogy megérzik rajta a tanyai szag. Hogyan becsülhetné saját magát, ha őt nem becsülte senki egyfolytában fél óráig se.
Legendás a tanyai ember vendéglátó szeretete. Akárhová mentem, nem volt sürgős munka, amit abba ne hagytak volna, örülnek, ha beszélgethetnek, ezt gondoltam én is először. Ki
vannak éhezve a szóra, mert el vannak zárva a világtól. Biztosan igaz, de lehet más beépített
rugó is. Az öreg Ördögh mondta, vele ilyen szépen nem beszélt még senki. Pedig többet hallgattam, mint szóltam. Azt érezhették talán mindenhol, hogy becsülöm őket? Kíváncsi vagyok
rájuk, és kénytelen vagyok elismerni észjárásuk belső logikáját. Bocsánat a hasonlatért, de a
mindig farba rúgott kutya tud csak ennyire odasimulni ahhoz, aki végre nem bántja.
Elmondták a bajukat akkor is, ha orvosságot nem tudtam mondani rá. Sejtettem, az elmondás maga is gyógyít. Szelepek nyíltak ki, ártalmas gőzök szökhettek ki. Áporodott, pusztító gázok, eget rogyasztó indulatok is. Ahol rossz a belső szabályozás, akiből nem szabadulhatnak ki, csak a sárga föld szívja ki belőlük. Az anyagcserét régóta ismeri az ember, a sanyarú lelkek salakjáról, ürítési kötelezettségéről csak a pszichológusok beszélnek.
Adhat-e egy társadalom többet annál, hogy engedi, sőt segíti magunk megbecsülését? A
földbevert kishitűség helyébe a két lábon állás lehetőségét elültetni óriási vállalkozás. Magunktól se, másoktól se sajnáljuk!
Mielőtt nekiveselkedtem volna ennek a témának, keringtem körülötte egy darabig, mint
érkező gólya a fészke fölött. Kíváncsi voltam, mit tart a közvélemény a tanyai emberről. Hálás
dolog a klváncsiskodás, mert a közvélemény szókimondó, és nem szégyenlős. Kérdeztem, akit
csak tudtam. Rá kellett jönnöm, sok egybehangzó vélemény is messze eshet az igazságtól. Ha
kilencszázkilencvenkilenc hamis ismeretek alapján hozza meg ítéletét, és csak egy tudja a lényeget, akkor az az egy nyomot se hagy a számok között. Lehet, hogy hallgat is, mert az árral
szemközt nem akar úszni, mégis egyes-egyedül csak neki van igaza. Mégse mondom, hogy
hasztalan volt kérdezgetnem, mert megtudhattam, milyen mély rétegekig hatolt le a fölületesség.
Mondok egy példát. Amikor az elhagyott tanyai iskolákról készült a film, a záróképek
közé tanyai arcokat kívánt a rendező. Vasárnap délután bementünk Kancsalszél egyik tanyá37

jába is, illetve csak az udvarába. Annyit kért a rendező, húzna föl egy vödör vizet a kútból a
férfi, és öntené ki a vályúba. Lehet róla szó, semmi akadálya nincsen, csak az arcán látszott,
semmit nem ért belőle. Minek a vizet fölhúzni, ha se ember, se jószág nem iszik belőle? Miféle
banda lehet ez, ha vasárnap délután egy vödör vízért képes kijönni a városból? De ha parancs,
akkor lehet róla szó. Ismételni kell a fölvételt, mert nem jól húzta a gazda. Nem jól? Az
mondja, aki kútágast most lát először? Ezt a vizet így kell fölhúzni! Persze, persze, de nem
muszáj belenézni a lencsébe. Na, jó, oda se nézek!
Készen vagyunk, mennénk is, de megkérdezi valaki, milyen régi a ház. Igen régi, százévesnél is öregebb. Mi következhet ebből vasárnap délután? Leghamarabb az, ha csak egy köcsög van is a padlásán, azt is le kell onnan hozni. És ha kettő? Vagy ha mindenkinek jutna
egy? Ugye, föl lehet nézni a padlásra? Föl, lelkem, de csak a könnyebbje menjen, nehogy leszakadjon. Pehelykönnyű lesz mindenki, ha köcsögről van szó, várostromnál nem rohamoztak úgy, ahogy a tévé teljes stábja lódul a létra felé.
Mondom én, bolond fejjel, csak odavetve, hogy most te lesz söpörve a kancsalszéli padlás. Abban a pillanatban ott termett anyóka a létránál, és senkit nem engedett föl. Nézett a
sok ember, hát ezt meg mi lelte? Az előbb még engedte! Vakarództunk, ódalogtunk kifelé.
Jött utánunk szegény szüle. Fél kosár krumplival. Ezt szívesen adná, ha beérnénk vele. Megsértődött a magasságos stáb. Minek nézi őt egy bugris paraszt?
Kalandnak is jó az ilyen, sztorit lehet faragni belőle. Napok óta együtt dolgozom velük,
fizetésért se tudnék rosszat mondani rájuk, most mégse értem őket. Vulkánként tört föl belőlük a mérhetetlen ellenszenv. Ha hozzájuk ment volna be egy pohár víz ürügyén Kancsalszéli
János, és ötperces ismeretség után föl akarta volna hajtani a rekamiét, hogy megnézze, mi van
alatta, talán még brigantinak is nézték volna. Ezt el se lehet képzelni, de azt igen, hogy jön egy
vadidegen csapat, és megy föl a padlásra. Aki nem engedi, annak természetesen elmeszesedett
már az agya. Mondom én, álljatok meg, emberek, a hiba bennem van. Ha én ki nem mondom, hogy le lesz söpörve a padlás, minden köcsög lejött volna róla szépen. Nem értik. Mi
van abban, hogy le lesz söpörve? Csak az, hogy ebben a tanyában idegen akkor fordulhatott
meg utoljára, amikor a beszolgáltatási tervek lihegő túlteljesítéséért valóban lesöpörték a padlást, meg akkor, amikor a téeszbe agitáltak. Most ez a sok ember a kutat akarja fölmérni vagy
a szelement? Azt már nem! A fél kosár krumplit szívesen adja, de a padlást hagyjuk békén.
Egy eset, s lám, kettő a vélemény róla. Az egyiket mondhatnám közvéleménynek is, mert
sokan mondják, a másikkal egyedül maradok. Azt hiszem, arról van csak szó, hogy zsugorítva temet az emlékezet. Ami megesik, jobban megüli a lelkeket kint, mint a városban. De ehhez a fölismeréshez a történelmet is kell ismerni.
Ha elkezdtük a példát, megtoldom még eggyel. A balástyai tanyából Kijevbe jár tanulni a
jófejű gyerek. Vágni kéne a disznót nagyapáéknál, de várnak vele. Majd ha megjön az unoka!
Hadd kóstoljon bele szegény a hazai disznótorba. Hanem ezért kár volt hazajönnie olyan
messziről. Egyszerre ketten vigyáznak rá: ebből se egyél, abból se egyél. Nem tudja a fiú, mi
ütött bele az öreg szülékbe. A falatot is sajnálják tőle? Akkor miért várták? Nekik is meszesedne már az agyuk? Délben is azt hallja, ne egyél, fiam, meg este is. Valami sovány levest inkább. Disznótorban sovány levest? Visszakérdez az öregapja:
— Tudod te, honnan jöttél?
— Tudom hát. Kijevből.
— Hát azt tudod-e, hogy aki onnan jött haza, és sokat evett, mind fölfújódott? Az orvos se tudta megtartani őket.
A gyerek nem érti.
— Mikor jöttek?
— A háború után, fogságbul.
Hol van már a háború és hol a fogság? A gyerek azt hitte, ellene támadnak, miért ment
olyan messzire. Ha a végére nem jár, ha megsértődik a maga esze szerint, legközelebb már látogatóba se jött volna el. Aki a falatot is sajnálja, arra nincsen mentség.
38

Nagy korok árnyképeit kell sokszor egymásra vetítenünk, ha tisztán akarunk látni.
Jobb a három példa, mint a kettő, mondok még egyet. Otthonülő öregségében találtam
rá egyszer Kotogán Imrére. Doberdó, Isonzó, Piave — olyan tisztán beszél, hallgatni gyönyörűség. Miről is ábrándozott a baka? Ezt a folyót még átússzuk, elverjük a taljánt, ha maradt
még belőle valami a pergőtűz ütán, és délben Velencében ebédelünk. Teritett asztalnál, tányérból. Lányok lesznek a fölszolgálók! Mit tesz erre a talján? Elereszti a vizet, a mocskos áradat
elszaggatja a hidászok alkotmányát, lőni meg úgy lőnek, mintha szaporodtak volna a tüzérségi tűzben. Gyerünk vissza! Valami istálló mögé bújnak. A hülye hadnagy, talán Barnának
hívják, kérdezi: hát a géppuska? Mars vissza érte! Pergőtűzben ott egye meg a fene a géppuskát, ahol van. Csak Imre komája pördül ki a fal mögül, ugrik bele az árokba, és fut érte. Már
húzza is, amikor elkezd mutogatni a levegőbe, fordul kettőt, és elesik. Nekiiramodik ő, mert a
komáját nem hagyhatja. Az ember nem géppuska, azt nem lehet benne hagyni a tűzben, ő t is
meglövik, lehet, hogy ő hozta haza az első világháború legutolsó golyóját, benne a vállában.
Külön történet, ahogy hazajön. Úgy lopják haza a vonaton, ketten feszítenek mellette,
hogy szemle alatt el ne essen, és betegnek se lássák. Kiszőrösödött a zöld penész a kötésen, mire hazaért, ráadásul a honvédkórházból is elkergették. Jöjjön reggel, ne háborgassa a részeg
katona mások nyugalmát. Valóban tántorgott, sőt el is esett, a kórház lépcsején áhítatos apácák találtak rá.
A mondóka végére tűzbejön megint Imre bácsi, és szidja Zita királynét, mint a bokrot.
Hogy egy nőszemély, a büdös ringyó, hogyan kibabrált az egész magyar sereggel. A mocskos
áruló!
Csöndes felesége először csak inti, aztán odamegy mellé, húzkodja, böködi, vegye már
észre magát, és hagyja abba. Imre bácsit lelőni se lehetne, ráadásul a böködést se szereti. Rámordul élete párjára:
— Minek hagynám abba?
— Baj lehet még belőle, Imre!
Zita királynéból mi baj lehetne a hetvenes évek elején? Történelmi tévesztés van mögötte
nyilván. Ha most elővenném mások szokását, és levizsgáztatnám, mit tud a világról, lehet,
hogy furcsa feleleteket kapnék. Vagy semmit. Egy dolgot azonban mindnyájunknál jobban
tud ez az asszony: ha Imre bácsi ennyire kinyitja a száját, abból csak baj lehet. Hány élet súlyos tapasztalata van a történelmi tévedés mögött? Nem lehet megtudni.
Több embernek mondtam el a három példát. Nyersen, következtetések nélkül. Mindegyik azt mondta, nagyon sötét alakok laknak ott. Kérdezgettem azt is, tanyán lehet több az
analfabéta vagy városban. Szemrebbenés nélkül vágta rá mindenki, csakis a tanyán. Amikor
azt mondtam, láttam értelmes analfabétákat is már, és nagyon buta írástudókat is, megint
nem hittek nekem.
Milyen tehát a tanyai ember?
Magunkhoz mérjük az alacsonyt is, magasat is, mert ez a mérce mindig kéznél van. Nem
akarok könnyen megtámadható hibába esni mégse, ezért nem a magam véleményével kezdem.
Elmentem a kecskeméti ügyészségre és rendőrségre, olyan emberekkel beszélgetni, akiknek sokszor adódik ügyük a tanyaiakkal. Sáros arca az a társadalomnak, ami ide látszik, de
nem fordíthatjuk el erről se a tekintetünket. Mindig kérdeztem: milyen a tanyai ember?
— Elképesztő. Szegénység, butaság, sötétség. Még vérfertőzés is van. Hallom egyszer,
együtt él a férfi a húgával, és már gyerekük is van. Másik eset: annyi gyerek születik, megszámlálni se nagyon lehet, tessék elképzelni, szegény asszony mennyire elhasználódik. Gondol
egyet a férj, talál ő fiatalabbat is, elkezd nemi életet élni legnagyobb lányával.
— Mit lehet ellene tenni?
— A törvénynek vannak szankciói, de itt a tudatlanság a főbűnös, azt pedig nem lehet
törvénybe idézni.
— Borzalmas dolgokat mond. Megérett tehát a tanya a pusztulásra?
— Ezt én egy percig se mondtam.
39

— Ilyen bűnökkel meg kéne szüntetni.
— Fel kellene világosítani.
— Mivel? Kivel?
— Minden embert tanítani kell, hogy buta ne maradjon. Sok előadás kellene ide, és a besavanyodott szegénységet lenne jó messzire elkergetni. Orgovány környéke szegény, és sötét,
akárcsak Bugac. Mi marad az ottaniaknak? Az ital, minden mennyiségben. Hazamegy az
apa, világgá kergeti famíliáját. Nincsen szomszéd, a padlásra bújnak, futnak a kukoricaföldre, és a szárkúpban éjszakáznak. Embernek való élet ez? Mit várhatunk az így fölnövő generációtól? ő is megfogja az üveget, ha már elbírja, és ő is elveri majd a feleségét a háztól,
minden gyermekével. Menjen el Solt környékére is! Világosfejű, vállalkozó kedvű embereket
talál. Úgy eltájékozódnak a világban, mint akárki más. Van perspektívájuk, hajtanak érte. Ez
is tanya, az is tanya.
— A megszüntetők erre azt mondanák, szüntessük meg előbb Orgovány környékét.
— Úgy látom, nem értett meg az előbb. Ha a törvénnyel nem lehet a sötétség ellen harcolni, mert annak más az orvossága, akkor azt is mondhatom, felszámolási rendeletek özönével se lehet. Isznak Orgovány környéken? Isznak, és az alkoholizmusban fogant gyerek elmebeteg lehet. És a városban nem isznak? Ott nem lehet elmebeteg abból a gyerekből, akit alkoholista apa nemzett és részeges anya fogant? Ugyanúgy lehet. Ha akarja, megeszküszöm rá,
ezer lakosra több alkoholista jut Kecskeméten, mint Orgovány környékén.
— Nem értek a statisztikához, de ha ez igaz, akkor Kecskemétet kellene kivinni amoda.
— Miért akar maga mindent telepítéssel megoldani? Ésszel, értelemmel, felvilágosítással, műveltséggel lehet ez ellen tenni valamit, nem telepítéssel. Benn a városban, ha veri a feleségét a részeg, kimegyünk és rendet csinálunk, mert valaki mindig értesít bennünket, de ki
szóljon be a tanyáról? Ha netán rászánja is magát valaki, mire kiérünk, az igazak álmát
alussza a férfi, az asszony pedig annyira szégyelli az esetet, hogy hallgat. Ha szólna, legközelebb még jobban elverné az ura. Magára maradt a tanya, még a postást is elvettük tőle. Csodálkozunk rajta, ha ez lesz belőle? Szabad csodálkoznunk? Elég csodálkoznunk?
Nem én mondom ezt, hanem rendőr és ügyész. Egy szóval se adnak fölmentést vérfertőzésre és utálatos alkoholizmusra, csak többet mérlegelnek, mint mi szoktunk, hiszen nekik
nem mesélniök kell a tanyaiakról, hanem dönteni sorsukban, ha úgy jön ki a lépés.

VÁRNAI LÁSZLÓ FOTOGRAFIKÁJA

40

DEMÉNY JÁNOS

Egy Bartók-kutató műhelyéből
V.
LABIRINTUSI UTAZÁS
, A Regale Carol fedélzetén írja ezt a hosszú levelét Bartók, 35 ? szélességi fok, Kréta és
Alexandria között, 1932. márc. 14. keltezéssel.*
Az utasok közt franciák, angolok, németek, olaszok, görögök, néhány török, egy arab.
A személyzet közt egy csernovici német, egy erdélyi magyar.
A levél Pásztory Dittának szól, aki Bartók második felesége: 1923 óta házasok.
Sok színes részlet Athénről, az Akropolisz környékéről. Érdekes zenei impressziók.
Bartók egy népzenei kongresszus meghívottjaként utazik Kairóba — még érdekesebb zenei impressziók elé.
A hajó „egy kicsit öreg és kopott, itt-ott ragacsos is. Máskülönben, balkáni viszonyokhoz képest, elég tiszta. A koszt jó." Bartók itt („Afrika közelében") borszéki savanyú vizet
iszik, közben a székelyekre gondol, ottani útjaira.
A tükörsima tengeren éjszaka nem alszik („nem aludtam egészen jól"), a fekvőhely szűk,
a kabin falán mindenféle reszketés, morajlás és egyéb lárma, fény szűrődik át. Reggel nyolckor felkel és az ebédlő ablakain kitekint: a tengerből nagy hegyek merednek ki, óriási hegylánc, Kréta szigete. 2500 méteres csúcsa tiszta fehér.
Reggel nyolctól délután egyig, kettőig nézi a hegyeket Bartók. És a krétai tengert, amelyből delfinek buknak elő és merülnek alá. Végül már csak „jobbra Kréta, balra Karpathos"...
„Kár hogy nem kötöttünk ki Krétán" — írja.
Szíven üt levelének ez a mondata. 1981 végétől, mióta e sorokat olvastam, egyfolytában
szomorkodom. (Tulajdonképpen nem sok idő.) Szerettem volna, ha ez a hajó legalább fél
napra a sziget fővárosában, Hérakleionban kiköt és Bartók megtekintheti Knóssost, a minósi
korok labirintusát. (Fél nap alatt könnyen megjárható út autóbusszal!) Az élet persze ilyen:
néha a legfontosabb dolgolc mellett kell elhaladnunk, anélkül, hogy kiköthetnénk.
Bartók esetében azonban, szerencsére, ez a szomorkodásom nem tartott soká. Amikor a
családi levelek kötetét olvastam, már postára adták címemre az Atlanti-óceán túlsó partján a
vigasztalást. Egy folyóiratszámot és benne egy eddig ismeretlen Bartók-dokumentum fénymásolatát.
Ebből megtudtam, a hajó mégis kikötött Kréta szigetén és Bartók megjárta a minósi
korok labirintusát. Csak egy kicsit korábban, idézett levelénél vagy negyed évszázaddal
előbb.
Feltűnő ábra, inkább geológiai, közelebbről őslénytani formáció. Első pillanatra mintha

* Bartók Béla családi levelei. Szerkesztette: ifj. Bartók Béla. A szerkesztő munkatársa: Gomboczné Konkoly Adrienne. Zeneműkiadó Budapest, 1981., 655 lap. (Idézett levél: 528. lapon.)

41

óriás Ammonit csiga lenne lazán csavart tövisekkel és bordákkal a földtörténeti kréta-korszak
sok millió éves távolából.
Közelebbről szemlélve azonban — kotta!

Gyanútlan és józan emberfiának persze most el kell magyaráznom, az utolsó húszharminc esztendőben mennyit változott, differenciálódott a hangjegyek lejegyzésének művészete. Egy-egy Sylvano Bussotti kompozíció kottaképe Mathieu és Dubuffet utcai rajzokra
emlékeztető krétafirkálmányaihoz hasonlít — rejtély, miképpen bogozható ki ebből egy hangzó világ. Gtlnther Becker egyik kompozíciójának magyarázó szövege: „ Audiovision für Kontrabass mit Kontaktmikrophonen und verschiedenen Modulationsgeráten vierkanaliges Tonband, Diaprojektoren und ein Lichtenvironment", a rajzok bonyolult képrejtvényhez hasonlítanak, de megszólalásuk — művészi előadói teljesítmény eredményeként — nem lehet vitás.
Nekem azonban Anestis Logothetis — az 1964-es esztendő legrejtélyesebb kottaképével debütáló szerző — „Ichnologia" című kompozíciója tetszik nagyon; kottája csak egy ókori mappa
földrészeinket, tengereinket torzítva vizionáló gyermekded látomásával azonosítható. De bizonyos, hogy ihletett előadók végrehajtják itt is a zengő csodát.
Az Atlanti-óceán túlsó végéről érkező folyóirat a Columbia Egyetem archívumában levő
dokumentumok kiállításáról ad hírt; annak az egyetemnek anyagából 1940 és 1945 között, ahová Bartókot utolsó nagy népzenei rendszerező munkálatai kötötték. Terjedelmes
tanulmány méltatja életművét, ismerteti életét, ennek egyik illusztrációjaként — minden
42

kommentár nélkül — közlik fénymásolatban forrongó ifjúságának eddig ismeretlen kottás
kéziratát.*
Bartók megelőzte korát.
Kottás kézirata Bussotti, Becker, Logothetis kacskaringóin is túltesz, mindössze annyi a
különbség, hogy ez a „kacskaringó" reális talajon, hagyományokon alapszik; csigatengelye
körül szabatosan, racionális értelemmel, minden esetlegesség nélkül is fel lehet fejteni mondanivalója igazát.
A kompozíció 1909-ből való.
A Vázlatok zongorára op. 9. (7 zongoradarab, pontosabban op. 9/b.) jelzésű — még a
Rózsavölgyinél publikált — sorozat 2. darabjáról van szó; bitonális (egyidejűleg két hangnemben haladó) kompozíció, amelynek sorszáma alá karakterhatározóként a „hinta palinta"
megjegyzést nyomtatták annak idején.
A spirális kéziratmásolaton — előre bocsátjuk — ez a megjegyzés nem szerepel.
Helyette a következő dodonai szöveg: In memóriám perpetuam horarum 6, 7, 8, 9,10, II
p. m. 16. II. 1909. Magyarán értelmezve talán így fordíthatnánk: „1909. február 16-án, e nap
délutánja 6-tól 11-ig terjedő óráinak örök emlékezetére."
És most rögzítsük az egykori, nyomtatásban is megjelent kompozíció helyét Bartók életművében !
Bartók zenei önmagára találása néhány — zongorára írt — kompoziciósorozatában jól
áttekinthető; alapvető problémáit, mint zongoraművész is, 1908 és 1911 között, ezekben a sorozatokban vetette fel. A szóban forgó darab is ide sorol.
Valamennyit nem részletezhetjük most, értelmezésünk érdekében azonban három sorozatot összefüggésbe hozunk, kiemelünk.
(1) Tizennégy zongoradarab op. 6. (röviden: 14 bagatell).
(2) Tíz könnyű zongoradarab — ez utóbbiak közt található a közismert Este a székelyeknél és a Medvetánc. (Szeretném megjegyezni, a sorozat voltaképpen egy számozatlan bevezetőből és további tíz darabból áll, tehát valójában tizenegy kis kompozícióról van szó. És a
Medvetánc egyáltalában nem „könnyű".)
Ezt a két ciklust, 1908. májusi, illetve júniusi lezárásával, egyetlen egységbe is foglalhatnánk, negyedszáz zongorakompozició. A „14 bagatell" fontos záródarabja az a híres Valse.
(Ma miequi danse —) (Szeretőm táncol...) cimű „torz arckép", amelyben Bartók a fiatalkori,
viszonzatlan szerelmének „ideális portré"-ját töri szét. Bartók mélységes letargiájáról a Geyer
Stefihez intézett, sokszor idézett levelei alapján gyakrabban esik szó. Életének tragikus vonásai (halálvágy, kiábrándultság, keserűség) zenéjét valóban ekkor itatják át. De nemcsak ez jellemzi ezt a szuverén, új zenét. Határtalan életkedv is, a felülkerekedés.
(3) Vázlatok, zongorára, op. 9/b.
E kompozíció első darabja Andante (leányi arckép) jelzi elsőnek, még 1908-ban, a válságból való kiemelkedést: „ . . . ajánlása Mártáé, s mutatja, ahogy a fiatal szerző az alig véget ért
nagy Geyer Stefi-szerelem után megnyugvást keres egy tiszta, harmonikus leányi arckép szemléletében..."**
A sorozatban ezenkívül van még egy dedikációval ellátott darab: a 3. számú Lento „Emmának és Zoltánnak 1910. aug." jelzéssel, amivel a szerző a barátját, Kodály Zoltánt és Sándor Emmát tiszteli meg, nászajándék gyanánt.

* Estelle Gilson: Difficult Passages: The Life and Work of Béla Bartók. (The 1981 Béla Bartók
Centennial Exhibition at Carnegie Hall, which included memorabilia from the Columbia archives, illustrated the composer's association with the University from 1940 until his death in 1945.)
COLUMBIA — The Magazine of Columbia University. Vol. 7, Nr. 4, December 1981. pp. 31—35,
44—45.
* * Tallián Tibor: Bartók Béla. Gondolat. Budapest, 1981., 85—86.1.

43

Mindegy most, hogy a sorozatokban egyaránt előfordulnak azonos hangulatkörök, rokon formátumok; a „vázlatok" éppúgy „bagatellek", mint ahogy a „bagatellek" gyakran
„vázlatok". Az op. 6. és op. 9/b. darabjai egyaránt hol túlságosan is bonyolult, expresszív
kompozíciók, hói egyszerű népdal parafrázisok. Ezt a két sorozatot ciklikusan kiváltképpen
összetartozónak véljük, bár a Vázlatok-hoz eredetileg inkább kapcsolódott volna Négy sirató,
op. 9/a.
Az 1908—1911. évek többi zongoradarabja: a Gyermekeknek sorozat 85 miniatúrája, az
Allegro barbaro és a Három burleszk op. 8/c. — Bartók átszellemült világában robbanó vitalitást, vad életszerelmet lehel. Nosztalgikus visszaesések mellett is {Két elégia op. 8/b.) mindig
az extázis, az életmámor győz {Két román tánc op. 8/a.).
Ezek a zongoradarabok összességükben, együtt, Bartók univerzumának apránként kidolgozott, jövőbe vetített részletei, esetenként forgácsok, szilánkok, de alkotóműhelyének titkait
éppen ezek lebbentik fel.
Ebbe a körbe tartozik a Vázlatok sorozat 2. számú (húsz taktus terjedelmű) darabja is,
amelyről most derül ki, kétségtelen bizonyossággal, hogy a „leányi arckép" címzettjével, Bartók megújhodásának igazi ihletőjével azonos személyhez szól.
Az Amerikában most közzétett kézirat-fénymásolat szerint ez a kompozíció is Ziegler
Mártát idézi, akit Bartók 1909. november 16-án vett feleségül, sorsuk egybefonódott 1923-ig.
Ifj. Bartók Béla Apám életének krónikája szerint 1908. szeptember 9-e körül helyezték a
magas rangú jövendő apóst Pozsonyból Budapestre, akinek ekkor — két leányát zenére tanítandó — „a Pozsonnyal kapcsolatban levő Bartók Bélára esik a választása".
A Bartók Béla családi levelei című kötetben a Ziegler Mártának írt levelek első darabjai a
következő sorban követik egymást: 1908. nov.13., dec. 24., 1909. jan. 21., jan. 31., febr. 4.,
febr. 8. és 1910. okt. 7.
1909. február 8. és 1910. október 7. között tehát Ziegler Mártának szóló levelet nem ismerünk.
Az 1909. február 16-i „In memóriám perpetuam horarum..." azonban fontos kiegészítő
adat a levelekhez. Valójában mélységesebben igaz és fontosabb valamennyinél.
Néhány apró eltérés a kézirat és a kottakiadvány közt, amit csak a pontosság kedvéért
rögzítünk:
A Comodo 4/8 tempójelzésű alkotás a kéziratban még Poco andante 2/4 tempójelzést visel, az 5. taktusnál poco piu sonore előírás érvényesül, a 17. taktusnál pedig feltűnik a nyomtatásból hiányzó egykedvűen hangulati meghatározás. A kézirat továbbá 15 taktussal bővebb,
mert a hosszan kitartott forte C-hangnak nem akar vége szakadni.
A kompozíció keletkezésének eddig ismeretlen dátuma tehát 1909. február 16. lenne. Ha
ez igaz, akkor Bartók rendkívül fontos, alkotáslélektani szempontból sorsdöntő hangulati
változásának történelmi pillanatairól értesülünk.
Ez azt sugallja nekünk:
Ennek az újjászületésnek érzékelésével a lángelme mélyebb megértéséhez jutottunk el.
Estelle Gilson cikkének, illetve az ebben közölt spirális Bartók-kottának mindenki között
leginkább Paolo Santarcangeli örülhetne, aki a labirintusokról — természetesen Knóssosból
kiindulva — jelentős könyvet írt.*
Santarcangeli világosan megmondja, hogy a spirális vonal és a labirintus egymással nem
azonosítható. De éppen ő mondja ki: „Mégsem túl merész az a feltételezés, hogy a labirintus a
nála ugyan sokkal egyszerűbb, de hozzá végtelenül hasonlatos spirálvonal alakzatból fejlődött

* Paolo Santarcangeli: // libro dei labirinti. Storia di un mito e di un simbolo. Firenze, 1967. (Magyarul Karsai Lucia fordításában: „A labirintusok könyve. Egy mítosz és egy szimbólum története."
Gondolat. Budapest, 1970.)

44

0

ki." A spirális vonal eszmeileg a labirintussal kapcsolódik össze, Knóssos pedig a labirintus
tiszta képlete.
A szerző könyvében valahol Marcel Briont idézi: „A labirintusba behatoló vándor célja
az, hogy elérje a központi termet, a titkok kriptáját. De mikor elérte, ki is kell újra jutnia, ismét elérkeznie a külvilágba, vagyis újjá kell születnie."
Bartók „hinta palinta" spirálvonala kifelé vezet, a megtisztulás, az önmagunk megtalálása, a szabadság szimbóluma.
Bámulatos, hogy ezt Bartók „rajzolta" is, kompozíciója egészét kottás ábrázolásával —
kényszerítő logikája erejével — ennek a gondolatnak jegyében mutatta fel.
Bámulatos, hogy ennek a dokumentumnak nem volt szabad megsemmisülnie, elkallódnia
idők folyamán.
És milyen jól megválasztotta napvilágra törése kellő pillanatát!

SZOMJAS-SCHIFFERT GYÖRGY

Bartók-mű Szeged felkérésére
ISMERETLEN BARTÓK-LEVELEK
Aligha van magyar alkotóművész, aki úgy ismerte a saját népét — földrajzi, anyagi és
kulturális szempontból egyaránt — mint Bartók Béla. Nemcsak abból következik ez, mert ő
maga is vidékről származott, hanem mert bár Budapesten élő zeneszerző volt, a népdalkutató
útjai során majdnem minden jellegzetes faluban megfordult, beleértve a szlovák, ruszin, román nemzetiségi vidékeket is. A falu népén kívül azonban erős kapcsolatai voltak egyes vidéki
városokkal, ahol zongoraművészként gyakran hangversenyezett, és mint alkotó is megtalálta
közönségét. Pozsonyon kívül, ahová családi kapcsolatok fűzték és ahol több alkalommal zongorázott, Szeged volt az első vidéki magyar város, ahol mint zeneszerző, az új magyar zene
hangján megszólalhatott. Műve, amely itt a Városi Színházban 1911. május 13-án hangzott el
először, a férfikarra írt „Négy régi magyar népdal" volt, s benne már a „kemény" Bartók szólalt meg. Ennek az előadásnak előzményei, körülményei és visszhangja csak most, a reá vonatkozó, eddig ismeretlen levelek feldolgozásával voltak tisztázhatók.
A századunk elején mintegy 130 000 lakosú Szeged törvényhatósági jogú város államsegélyes zeneiskolát tartott fenn, s ennek igazgatója az Ausztriából származó, de Budapesten végzett Király Kőrtig Péter ismert zeneszerző volt. Az ő közreműködésével jött létre a mű, és Bartókkal folyt levelezése fényt derít a tanulságos részletekre. Én magam Szegeden zeneszerzési
növendéke voltam Köriig Péternek, és 1935 őszén az ottani minorita templomban előadott
vegyeskari misével vizsgáztam nála zeneszerzésből. Mint egyetemre is járó növendékét kitüntetett bizalmával, beavatott a körülötte zajló zenepolitikába, elbeszélése alapján megírtam ifjúkori éveit1, egyes szerzeményeinél kisegítő munkákat végeztetett velem, s mindezek útján lá-

1
Életrajzának első részét nekem mondta tollba, s ez születésétől (ikertestvér volt) és a stájerországi
családi viszonyaitól kezdve, az iskoláztatása és kolostori növendékévei után Bécsbe, majd Budapestre kerüléséig tartott. A továbbiakról, így Dohnányi Ernővel pesti együttlakásáról, Bartók meg Kodály megjelenéséről, és valamennyiük társadalmi és művészi relációiról csak elbeszéléseiből értesültem. Életrajzának
írását a Szegedről elkerülésem után is bizonyára folytatta, s ez a műve a magyar zeneélet forradalmi átalakulásának idejére sok értékes adatot tartalmazhat. Életrajza a zenei hagyatékával együtt talán szintén
a szegedi zenekonzervatórium irattárába került.

45

tókörömet előnyösen bővítette. A vele való kapcsolatomat Budapestre kerülve levelezéssel tartottam fenn, az 1940-ben bekövetkezett halála után pedig özvegyének igyekeztem segítségére
lenni ügyes-bajos dolgaiban.
Az özvegytől 1948 januárjában levelet kaptam Szegedről, amelyben a maga és még két zeneiskolai nyugdíjas nevében a kultuszminiszterhez címzett kérvényt mellékelt. Sérelmük az
volt, hogy nyugdijuk kevesebb mint a pedagógusoké, mert a zenetanárok más kategóriába
tartoztak. Én mint az akkori oktatásügyi minisztérium zenei ügyintézője (miniszteri titkár)
magamévá tettem a kérést, de nemcsak a szegedi, hanem az egész ország zenepedagógusai érdekében. A belügyminisztériummal hivatalosan megtárgyalva az ügyet, sikerült is a zenetanárokat átsorolni a pedagógus státusba, s ezzel a szegediek is megkapták a magasabb összegeket.
Az anyagiak lebonyolítása azonban nehézkesen haladt.
Ebben az ügyben az év októberében ismét levelet kaptam özv. Király Kőnig Péternétői,
aki ebben mint férjének „kedves tanítványát" megkért engem, hogy a miniszteri jóváhagyásokat, amelyek még nem érkeztek meg a szegedi számvevőséghez, sürgessem meg, mert enélkül,
a különbözeteket nem fizethetik. Idézet a levélből: „ Utolsó kérésem k. Titkár Úrhoz az lenne,
ha szíveskedne utána nézni, hol fekszik az ügy s a Szegedre való leküldését kieszközölné.
Azért húztam, alá az utolsó szót, mert igazán nem szeretném már többször zaklatni ezzel a nehéz üggyel. Az eddigiekért is leghálásabb köszönetem! Mint már levelemben felemlítettem, az
ígért Bartók-leveleket és lev. lapokat ezúton csatolom, örülnék, ha k. Titkár Úr szívesen fogadná ezeket, melyek dokumentumai, hogy ez az istenáldotta nagy művész milyen lelkiismeretes volt apró ügyekben is." így kerültek hozzám Bartóknak Kőnig Péterhez intézett levelei, s
ezek alapján írhatom meg a „Négy régi magyar népdal" keletkezésének történetét.
*

A szegedi zeneélet hangadói és irányítói 1910 elején a baráti összejöveteleik egyikén elhatározták, hogy Liszt Ferenc születésének századik évfordulója alkalmából hangversennyel emlékeznek meg a legnagyobb magyar zeneszerző-zongoraművészről. Az ügy szorgalmazói a városnak két hivatásos zenei vezetője: Kőnig Péter zeneiskolai igazgató és Fichtner Sándor, a
honvédzenekar karnagya volt. Mindketten a budapesti zeneakadémián Koessler János zeneszerzési tanszakán végzett zeneszerzők, akik a brahmsi utóromantika szerkesztési szabályai
szerint alkottak és ugyanebben a szellemben értékelték is a zenét. Az akkor 41 éves Kőnig Péter stájer földről, paraszti családból származott, és mint zeneszerzői hivatásérzetből a fogadalomtétel előtt kilépett szerzetesnövendék került Budapestre Koesslerhez, akinek iskoláját maga Brahms is nagyra becsülte. Kőnig kitűnően végzett Budapesten, és kassai színházi, meg filharmóniai karmesterség után 1904-ben lett a szegedi intézet igazgatója, ugyanakkor a férfikari
Szegedi Dalárda karnagya. Pár év múltán családi kötelék is Szegedhez fűzte: a kiváló költő
Juhász Gyula húgát, Margitot vette feleségül 1909-ben, és otthona mindig is nyitva állt a nehéz
sorsú költő előtt. A Vas megyei Uraiújfaluról származó Fichtner Sándor akkor 31 éves volt,
1903 óta honvédkarnagy Szegeden, egyben az ottani Filharmóniai Társaság karmestere.
Mindkét művész megbecsült tagja volt a szegedi társadalomnak; közös asztaltársaságukat
írók, költők, színészek, zenekritikusok alkották. Ez a kör a fővárosi sajtóból élénk figyelemmel kísérte a magyar szellemi élet mozzanatait, és fokozott érdeklődéssel a fiatalabb Koesslertanítványok szaporodó sikereit. Hírt kaptak Dohnányi, Weiner, Bartók, Kodály ú j műveiről,
és Budapesten járva egyet-mást a hangversenyeken meg is hallgattak. Nagy vitákat folytattak
az új zenei irányzatokról: Richárd Strauss zenekari görögtüzeiről, Reger korálfantáziáiról,
Debussy lidérces impresszionizmusáról, s az újabbak „túlfűszeres" {Kőnig jelzője) lázadásairól, de ők maguk — egymást szellemileg támogatva — nem hagyták el műveikben az akadémikus romantika világnézetét.
Bartókról is mindig többet tudtak, mint a közvélemény. Működésében nemcsak a fiatalabb pályatárs emelkedését figyelték, a zongoraművészt, aki Nyugat-Európában önálló esteken komoly sikerrel hangversenyezett, és akit 1907-ben a budapesti zeneakadémia főtansza46

kos zongoratanárának neveztek ki, hanem a zeneszerzőt is, aki a kezdeti szakmai és sajtósikerek után (Kossuth-szimfónia 1904) a magyar, szlovák és román zenefolklórral telítődött zenéjével már éles vitát, sőt a sajtóban elutasítást kapott. Magától Bartóktól tudtak az országos
méretű népdalgyűjtéséről, hiszen ez ügyben Szegeden is megfordult 1906-ban, és ott 49 dalt
gyűjtött. Az ott élő művészlelkű fiatalság készségesen segített neki lakással, címekkel, kísérettel — kőztük Balázs Béla, a későbbi szövegírója, Ocskay Kornél a jeles opera-tenor, Dettre
János a későbbi ügyvéd, továbbá Kőnig Péter igazgató és Zucker Simon zongoratanár. Ez
utóbbi két muzsikus gyűjtőiveket is vállalt tőle egy zongorakíséretes új magyar népdalkiadvány megjelentetése érdekében. Ez a mű a „Magyar népdalok" (1906) című füzet volt, amelyben Bartók és Kodály 10—10 népdalfeldolgozása látott napvilágot, és óriási hatásával meggyőzte a zenei közvéleményt a népi zenekultúra értékes voltáról. Erről a kiadványról szól az a
levelezőlap, amelyet Bartók a postabélyegző szerint 1906. november 12-én írt Vésztő Békés
megyei községből, ahol egy gazdatiszt rokonánál lakva népdalokat gyűjtött.
Igen tisztelt König Ur.
Nagyon kérném, szíveskedjék gyüjtőivét a pénzzel együtt az azon jelzett cimre beküldeni, mert a dalok már legközelebb megjelennek. S talán lenne szíves ugyanezt a kérelmemet Cukker urnák átadni, ki tőlem gyüjtőivét kért, de akinek cimét nem tudom.
Sokszor üdvözli igaz hive
„ .,, „,,
Bartók Béla
Kőnig Péter eleget is tett a kérésnek, de hogy a gyűjtőíveken milyen összegek szerepeltek,
nem ismeretes. Bartók kapcsolata a szegedi zeneélettel másfél év múlva azzal folytatódott,
hogy a kultuszminiszter rendelete alapján az egyik neves akadémiai tanárkollégájával, Bloch
Józseffel, a hegedűtanárképző vezetőjével együtt tanulmányi ellenőrző-látogatást tett a szegedi városi zeneiskolában. Ebben az ügyben Bartók 1908. ápr. 29-i kelettel levelet írt Kőnig Péter igazgatónak:
Budapest, Teréz-körut 17. IV. 23.
Kedves Kőnig Úr.
Amint talán már tudja Bloch urat és engem bíztak meg a szegedi látogatással. Mához egy hétre, jövő kedden (máj 5-én) reggel 8-kor jövünk az intézetbe. Én a zongora
osztályt és az elméleti szakok felét külön, Bloch úr a hegedű osztályt és az elméleti szakok másik felét külön vizsgálja meg. Tehát szíveskedjék ehez képest a növendékeket
berendelni. Még arra kérném, lenne szives az iskola utolsó értesítőjét elküldeni, hogy az
intézet szervezetét, tananyagát stb. már előre megismerjem.
Sokszor üdvözli igaz hive
Béla
Az inspektorok a jelzett napon délelőtt 10 órától este 7-ig ellenőrizték a növendékek tanulmányi előmenetelét, amelyről a minisztériumnak írásban számoltak be. A pontosságra törekvő Bartók azonban előbb még levélben kiegészítő adatokat kért Kőnig Pétertől :
Feladó: Bartók Béla
Budapest, Teréz krt. 17. IV. 23. 1908. jún. 15.
Ngs. Kőnig Péter Urnák,
a városi zeneiskola igazgatójának.
Kedves Kőnig Ur.
Mielőtt megszerkeszteném jelentésemet, szükségem volna még néhány adatra.
Ezért kérném szíveskedjék lehetőleg postafordultával a következőket megírni: 1. Hány
tanterem van a földszinten, hány az első emeleten. 2. a) Mennyi a tanárok fizetése,
mennyi az egyéb évi kiadás, b) Mennyivel járul a költségek fedezéséhez Szeged városa,
mennyi volt eddig az állami segély. 3. Mekkorára fölemelt államsegélyre volna szükségük ezentúl, illetve miként gondolják megvalósíthatónak azt, hogy az intézet végre
megfelelő helyiségbe költözhessék?
A választ lakásomra kérem (Teréz körút 17. IV. 23.).
Sokszor üdvözli igaz hive
Baftók Béla
47

AZ EGYIK BARTÓK-LEVÉL RÉSZLETE
48

Ezt a levelet Kollár Pálné, a második világháború utáni egyik igazgató már közölted Köriig Péter hivatalosan válaszolt Bartóknak, az ő inspektori jelentése még nem került elő.
Bartók és Kőnig viszonya a további években is szívélyes maradt, sőt Kőnig Péter részéről
nagyrabecsüléssé fejlődött. Bartók zeneszerzői kibontakozásának ideje volt ez: egy kísérleti
„Hegedűverseny" technikáján, a „II. Szvit", a „Két portré" c. zenekari darabokon át, továbbá az „I. Vonósnégyes", a „14 Bagatel", a „10 könnyű zongoradarab" c. műveken és a feltűnést keltett „Gyermekeknek" c. 85 magyar és szlovák népdalfeldolgozást tartalmazó zongorafüzeteken át haladt a mind forradalmibb zenei kifejezés felé. A szegedi muzsikus kör mindenesetre jelentősnek tartotta Bartók működését. Bizonyítja ezt nemcsak az a tény, hogy Kőnig
Péter megőrizte Bartók leveleit, hanem leginkább az, hogy mint a férfikari Szegedi Dalárda
karnagya, 1910 tavaszán javasolta a kórus elnökségének, bízzák meg Bartók Bélát egy férfikari mű megkomponálásával, és annak a Liszí-emlékhangversenyen történő bemutatása alkalmára kérjék föl a szerzőt, hogy mint zongoraművész is működjék közre. Az elnökség elfogadta Kőnig javaslatát és megbízta őt a terv lebonyolításával.
Ez év márciusában hangzott el Budapesten Kodály és Bartók önálló két szerzői estje,
amely Bartóknak jelentős alkotói és zongoraművészi sajtósikert is hozott. Ezeken mutatkozott be a fiatal és kezdő Waldbauer—Kerpely kamaraegyüttes, amely a szerzők vonósnégyeseit és egyéb kamarazenéjét játszotta, némely darabnál Bartók zongora-közreműködésével.
Sikereik országos visszhangjaként Szegedre is kapott meghívást a Bartók—Waldbauer—Kerpely trió. A Tisza Szálló nagytermében november 10-én Brahms és Beethoven triói mellett
Bartók néhány Chopin-darabot és a saját műveiből az „Este a székelyeknél" c. zsánerképét és
a „Két román tánc"-ot játszotta. Ez volt Bartók zongoraművészi és zeneszerzői bemutatkozása Szegeden, az újságkritikák szerint gyér hallgatóság előtt, de osztatlan nagy szakmai és sajtósikerrel (Délmagyarország, Szegedi Napló, Szegedi Híradó). Kőnig Péter lelkesedését igazolták az események, s a tervezett Tiszí-emlékhangverseny előkészületei megindultak.
A felkérő levél csak december hó folyamán ment el, de Bartók azonnal válaszolt rá. Ennek a levélnek a szövegrésze idegen kéz írása, éspedig Ziegler Mártáé, aki egy éve lett Bartók
felesége, és betűivel is igyekezett férjéhez hasonlítani, — az aláírás azonban Bartóké:
„Bpest, 1910 dec. 18.
Kedves König Ur! [Az eredeti „ur" szót Bartók nagy betűre javította]
Sietek válaszolni leveliikre. Remélem, hogy a férfikart még karácsony előtt elküldhetem. Ami a közreműködést illeti, 200K-ért vállalkozom reá. Körülbelül mikor volna
ez a koncert?
Válaszát várva
sokszor üdvözli
Bartók Béla
ígéretét Bartók meg is tartotta, s a művet még karácsony előtt elküldte Kőnig Péternek az
alábbi levél kíséretében. Az eredeti kézirat özv. Kőnigné 1948. okt. 25-i levele szerint a Szegedi
Dalárda utódjának, a Szegedi Kórus-nak kottatárában van.
„Kedves König Ur.
Itt küldöm a férfikart. 4 magyar népdal. Az elsőt és 2. -at Csikmegyében, a 3. -kat a
Csallóközben, a 4.-t Tolna m.-ben gyűjtöttem. A bejegyzett dinamikai jeleken kivül
persze még sok nuance-ot kell belevinni — de hiszen errőlfölösleges szólnom, ha az ön
kezében van az előadás. Az első dal meglehetősen rubato, nem is annyira a 8-adokat véve, mint inkább a sok fermatát tekintve. Remélem hogy könnyen énekelhető, s hogy a
betanítással nem lesz sok baj.
2

Péter László: Bartók Szegeden (Szeged, 1981), 20.1.

4 Tiszatáj

49

Kellemes szünidőt kíván és sokszor üdvözli
Bartók Béla
[Utóiratként:] A programban talán így szerepelhet az egész: 4 régi magyar népdal.
Gyűjtötte, összeállította és megharmonizálta B. B.
Ha szövegeket közölnek, akkor jó lesz a lelőhelyet is megjelölni."
A mű Bartóknak abból a korszakából való, amelyben a magyar parasztság dalait, az igazi
népdalokat már tudományosan is megismerte. Ebben az a capella férfikarban olyan dalokat
dolgozott fel, amelyeket országos gyűjtőútjai során vett fonográfra, s amelyekből a magyar
népdalok régi stílusát ismerte meg. Néhány efféle régi dallamot már 1906-ban Szegeden is
gyűjtött (három darabot), feltételezhette tehát, hogy ebben az alföldi városban az ú j kórusmű
nagyobb megértésre talál majd, mint a népi zenekultúrától elszakadt fővárosban. Rövidesen
kiderült azonban, hogy Szeged polgári lakosságának tudata is messze eltávolodott már a városban egyébként állandóan megforduló tanyai parasztság zenéjétől. Ezenkivül Bartóknak az
a reménye is csalódásnak bizonyult, hogy műve könnyen énekelhető. Homofon zenéjű feldolgozások ugyan ezek, de a kísérő szólamok szokatlan akkordváltásai eléggé távol esnek a nyugati zene funkcionális lépéseitől (D-T-S). A próbákon azonban Kőnig Péternek nemcsak intonációs nehézségekkel kellett megbirkóznia. Özvegyének, Juhász Margitnak hozzám intézett
levele szerint ez „a férfikar akkor még igen merész újítás volt a régi népdalegyvelegekkel szemben, s az akkori idősebb férfitagok eleinte húzódoztak a tanulásától." A szelíd fogalmazás tulajdonképpen az énekkar lázadozásást takarja a Bartók-mű ellen, ami akkor a dalárda egységét is veszélyeztette. Ez volt ugyanis a magyar vidék első zenetársadalmi megrázkódtatása az
új magyar zene kialakulása idején. Magyarázata azonban manapság elég egyszerű. A magyar
városok kórusai akkoriban osztrák és cseh orientációt követtek, s ezeknek mesterkélten hazafias, de szentimentálisan üressé is vált Liedertafel-stílusa annyira belegyökerezett a magyar iskolai, polgári és iparos énekkarok gyakorlatába, hogy az ilyennel ellentétes zenei hang égbekiáltó bűnnek látszott. Bartók kórusműve pedig ezt tette. Acélos hangja és ritmikai förgetege
homlokegyenes ellentéte volt az asztal melletti sörös éneklés kedélyességének. Kőnig Péter
karmester érdemének kell elismerni, hogy a megdermedett ízlésű zeneéletben a társadalmi tiltakozás ellenére is ragaszkodott a mű bemutatásához, és a betanítás háromhónapos nehéz
munkájába minden energiáját belefektette. Bartókot támogató akciója zeneforradalmi jelentőségű volt az országban, mert módot adott az új magyar zene énekkari megszólalására. Mit
sem változtat ezen az, hogy a későbbi évtizedek folyamán ő maga is a negatív álláspontúak táborába került.
A L/szí-emlékhangverseny rendezése során egyeztető levélváltás folyt Bartók zongoraművészi fellépésének műsorszámára is. A filharmóniává kibővített honvédzenekart Fichtner Sándor vezényelte ugyan, de a műsorra vonatkozólag Kőnig levelezett. Liszt A-dúr, illetve Eszdúr zongoraversenye vagy a Haláltánca jött tekintetbe (ez utóbbit Bartók később is mindig
szívesen játszotta). A szegedi zenekar készültségének felmérésével Kőnig'Péter az Esz-dúrt
ajánlotta. A május 13-ára előirányzott hangversenyre elég későn, Kőnig feljegyzése szerint
ápr. 26-án történt a megállapodás. Bartók beleegyezett az Esz-dúr zongoraversenybe, és esetleges további műsorszáma céljára figyelemre méltó kis szvitet tervezett a „Gyermekeknek" című zongorafüzeteiből. Ez elmaradt, de a szegedi sajtóbeszámolókból tudjuk, hogy nagy sikerű ráadásul egy új, a korábbi hangversenyén bevált zongoraművét játszotta. Bartók levele ez
volt:
„szerda
Igen tisztelt Igazgató Ur.
Jól van! maradjunk Liszt esz durja mellett. Kiadója: Wien, Carl Haslinger K. K.
Hofmusikalienhündler. Csak a zongora legyen rendben. Ha épen még egy másik számot akarnak, az a következő lehet: „Gyérmekeknek" c. gyűjteményből: 12., 13., 20.,
21., 33., 34., 27., 29., 32., 41., 40.
A viszontlátásig üdvözli
50

Bartók
Cimem máj. 3. tói:
Rákoskeresztúri nyaraló, Jókai u. 2."
[A levélen keltezés nincsen, borítékja hiányzik. A „szerda" alatt Kőnig Péter ceruzabejegyzése: 1911. ápr. 26.]
A várható nagyobb közönség és a nagyzenekar közreműködése miatt a hangversenyt nem
a Tisza Szálló báltermébe, hanem a Városi Színházba irányozták elő. Az énekkari próbákon
nemcsak a Bartók- művet gyakorolták, — fontos műsorszám volt Liszt Ferenc kórusműve, „A
magyarok Istene", ezenkívül bevezető számnak műsorra tűzték Kőnig Péter „Zengjen a dal"
című jelszó-kompozícióját is. A zenekar az Esz-dúr zongoraverseny mellett Liszt:
„Hungária" című szimfonikus költeményére is készült, továbbá Fichtner Sándor karnagynak
Petőfi: Dalaim című versére írt nőikari-zenekari kompozíciójával. A zeneszámok még így sem
töltötték ki a teljes estét, ezért utolsó számként kitűzték még Murai K.: Virágfakadás című vidám egyfelvonásosát is. Négy nappal a hangverseny előtt érkezett Kőnighez Bartók Béla levelezőlapja:
„Nsg. Kőnig Péter Urnák
a városi zeneiskola igazgatójának
Szeged —
Vasárnap
Kedves Kőnig Ur.
Kérem legyen szíves értesíteni, hogy kis csomagomat a színház öltözőjében
lerakhatom-e, ha majd szombaton a déli gyorssal megérkezem ? (t.i. nem akarok szállodába menni, mert éjjel utazom vissza.) Viszont este a számom után mindjárt ott a
színházban akarok átöltözködni. Hogy megy a kórus? Kíváncsi vagyok hogyan hangzik. Hánykor kezdődik a hangverseny, illetve körülbelül mikor kerülne sor az es dur
koncertre ?
Sok üdvözlettel
Bartók
[Utóiratként:] A választ címemre kérem!! Rákoskeresztúri nyaraló, Jókai u. 3.
Feleségemnek rezerváljon kérem jegyet."
Az emlékhangversenyt a helyi sajtó előzetesen ismertette az olvasóközönséggel. A „Délmagyarország" című napilap május 11-i száma például hangsúlyozza, hogy Liszt Ferencnek
„Szeged külön hálával is tartozik, mert az árvízkatasztrófa alkalmával [1879] a halhatatlan
művész nagyjövedelmű koncertet rendezett Párizsban 3 a szegediek javára." A mostani koncerten „Juhász Gyula, az országos nevű költő alkalmi ódáját szavalják, utána a daloskör előadja Bartók Bélának, a kiváló modern zeneszerzőnek egy ú j szerzeményét. Bartók ezután maga játszik egy Liszt-darabot." A hangverseny a terveknek megfelelően folyt le és nagy társadalmi és művészeti sikert aratott. Az előadás után a közeli Kas Szálló reprezentatív éttermében
társasvacsora volt, amelyről Bartóknak egy utólag irt leveléből értesülünk. A lelkes közhangulatot az újságok beszámolói jelzik. A „Szegedi Napló" május 14-i száma kiemelt helyen,
majdnem hasábos cikkében így ír róla:
„Az ünnepséget prológus vezette be, amelyet Juhász Gyula, a kiváló poéta írt és Lugossy
Béla színművész mondott el. Ezután a honvédzenekar Fichtner Sándor vezetése mellett készültségre vallóan adta elő Liszt Ferenc „Hungária" című symphonikus költeményét. A derék
zenekart szabatos játékáért, a vezénylő karmestert lendületes vezényléséért zajosan megtapsolták. Taps jutott a Szegedi Dalárdának is, amely Kőnig Péter »Zengjen a dal«, majd Bartók
Béla »Négy régi magyar népdal«-át adta elő precízen, fegyelmezett összetanulással. Az est
fénypontja Liszt Es-dur zongoraversenye volt, amelyet zenekarkísérettel Bartók Béla adott elő

3

4*

Valójában Kolozsváron, Budapesten és Bécsben.

51

a legnagyobb készültséggel és a technikának azzal a bravúrjával, ami megragadja a hallgatóság lelkületét. Percekig tapsolta a közönség a művészt, aki ráadásul szolgált és előadta egyik
szép alkotását, a »Román táncok« című zongoraművét." Elismeréssel szól a cikk a Szegedi
Dalárda további műsorszámáról, Liszt: „A magyarok Istene" előadásáról, amelyet Meák
Gyula kísért zongorán, továbbá a szegedi nőikar énekéről, amely Fichtner Sándor művét tolmácsolta a honvédzenekarral. Dicsérettel emlékezik meg végül a két rendező karmesterről:
Kőnig Péterről és Fichtner Sándorról.
A „Délmagyarország" című napilap a Színház-Művészet rovat hírei között, „Liszt ünnep
a szegedi színházban" címen írt a május 14-i számában. Dicséri a rendezőket a pompás műsorért és felsorolja a műsorszámokat. „Kőnig Péter és Bartók Béla modern magyar dalait énekelte a daloskör. Ezután Liszt: Esz-dúr zongoraversenyét bravúros lendületes művészettel játszotta el Bartók Béla... A közönség megújuló tapssal a szeretet, elismerés minden jelével köszöntötte a Liszt emlékének szánt műsort." Egy másik lap, a „Szegedi Híradó" az ugyancsak
május 14-i számában külön cikket közöl a hangversenyről. „Fényes közönség töltötte meg a
színházat, amely elragadtatással tapsolt a szereplőknek, köztük Bartók Bélának, az országos
nevű zongoraművésznek és zeneszerzőnek, akinek szereplése kiemelkedő pontja volt az estélynek... A kitűnő művész zenekarkísérettel adta elő Liszt Ferenc egyik zongoraversenyét. Mélyen átérzett művészi játéka és brilliáns technikája hatalmas tapsviharra ragadták a hálás közönséget."
A sajtóbeszámolókból kiolvasható, hogy a hallgatóság Bartókot mint zongoraművészt
ünnepelte, de mint zeneszerző, a helyi konzervatívokkal szemben legalábbis háttérbe szorult.
Bartók azonban ragaszkodott zeneszerzői minőségéhez, hiszen ráadásként is a saját műveiből
adott elő. A Szegedi Napló beszámolójából tudjuk, hogy a tapsokat a „2 román tánc" eljátszásával köszönte meg, — ez a szám már a novemberi trió-hangverseny ráadásául is nagy sikert aratott. A „Négy régi magyar népdal" nem kapott dicséretet, ezt a Dalárda „precízen, fegyelmezett összetanulással" adta elő, — hiszen az újságíró tudhatott az előzményekről. A kitűnő férfikari mű 23 évet várt a következő előadásáig, amely szintén egy alföldi városban, a
Szegedtől kb. 80 kilométerre levő Békéscsabán folyt le. Itt az Iparos Dalárda egy Bartókünnep keretében énekelte el Lukoviczky karnagy vezényletével. A művet ekkor már az Universal Edition 1912. évi nyomtatott példánya szerint énekelték, amely az eredeti kézirat némi
módosításával jelent meg. Az egyik fennmaradt szegedi szólamlapról magam is megállapíthattam, hogy az eredeti műből a szegedi előadáson elhagyták a 3. (csallóközi) népdal 16 ütemét és
a 4. (Tolna megyei) dal 12 ütemét; az elsőnél Kőnig információja szerint a szöveg ellen volt kifogás („Csűröm alatt öt zab asztag, A kertembe hat bab asztag, Szederje, bederje...), a negyediknek három versszakából a csattanó kóda érvényesülése érdekében elhagyták a 2. versszakot. Ez a dalszöveg egyébként a nyomtatásban már kicserélődött, és a „Béres legény, jól megrakd a szekered..." szöveget viseli, míg az eredeti kézirat ugyanerre a kvintváltó dallamra ezt:
1. Geszti Jóska Bársony lovát nyergeli, / A rózsája könnyes szemmel kíséri. 2. Ne siratgass,
kis angyalom engemet, / Hogyha eljösz Nagyváradra, keress meg. 3. Nagyváradi fenyves erdő
a tanyám, Gyere oda kis angyalom, énhozzám, Meglátod az arany-fűzes tanyámat, Arany alma sűrűn jegenyefámat. A 8-ütemes kódában meg ez áll: Ne siratgass engemet / Nagyváradon
keress meg, keress meg, keress meg! Amint látjuk, Bartók értékesítette a szegedi előadás tapasztalatait: a kifogásolt szövegű 3. dalt teljesen visszaállította, a szöveget kegyes eufémiával
megszelídítette (a „zab" és „bab" szavak helyett mindkét esetben „rozs"-ot írt), a 4. rész dallamrövidítését elfogadta, de az epikára hajló szöveg helyett egy huncutul pattogó dudaszöveget alkalmazott (szintén Tolna megyei gyűjtése). A kórusmű igazi nagy sikere a harmadik előadássorozatán bontakozott ki, 1937 január—február hónapjában, amikor a Budapesti Egyetemi Énekkar észak-amerikai hangversenykörútján Vaszy Viktor vezénylésével a New
York—Chicago—Philadelphia háromszög 28 városában hangzott el. Mindig a hangverseny
első félidejének legnagyobb hatású zárószáma volt, amelyet összesen 8—10 ezer amerikai hallgató és az ottani sajtó nagy lelkesedéssel fogadott. Az énekkar ugyanezt a műsort a budapesti
52

Zeneművészeti Főiskola hangversenytermében is bemutatta 1937 tavaszán. Negyedik magyarországi előadása 1944. február 20-án volt Debrecenben, ahol a kollégium tanítóképzőjének
Csokonai Énekkara adta elő Csenki Imre karnagy vezényletével. A felszabadulás óta ez a
Bartók-mű minden jó férfikarnak sikerszáma.
A szegedi Liszí-emlékhangversennyel még nem zárult le Bartók levelezése Kőnig Péterrel.
A hangverseny után a Kas Szálló reprezentatív éttermében vacsorán vettek részt a közreműködők — Bartók is a feleségével — meg a városi notabilitások. Ezen az összejövetelen Bartók tájékoztatta Kőnig Pétert egy „Uj Magyar Zene-Egyesület" szervezésének tervéről, amely állandó jellegű zenekart tartana fenn Budapesten, hogy az új zene hívei a saját szervezetükben szólaltathassák meg műveiket és Európa élvonalbeli zeneszerzőinek alkotásait. Az alakuló egyesület az egész országban toborozta híveit és pártoló tagjait. Bartók harcias lendülettel vett
részt a szervezkedésben, erről tanúskodik utolsó levele Kőnig Péterhez:
„Kedves Kőnig Ur.
Nagyon kérem, hogy a mai postával küldött kérelemnek tegyen eleget. A végcélunk egy állandó koncertzenekar felállítása: ezt könnyebben érhetjük el, ha a vidék is
mellénk áll. Megjegyzem, már abból is hasznunk van, ha nem 40, hanem jóval kisebb
számú tag akad. Ugy hogy minden körülmények közt is — kérem — kezdje meg a munkát. Forduljon kérem Baranyaiékhoz is, akinek külön is fogok írni; Vig Sándor (Zukker volt tanítványa) szüleihez továbbá Balkuné (szül. Jurkovics Emsy)hez is (utóbbiak
a koncert utáni vacsorán szintén a Kasban voltak). Tehát még egyszer nagyon kérem
szives és minél gyorsabb közre munkálkodását!
Sokszor üdvözli igaz hive
Bartók"
(A levélen keltezés nincsen, a borítékja elveszett.)
Ennek a levélnek bizalmas, sürgető hangja azt mutatja, hogy Bartók komoly fegyvertársat látott Kőnig Péterben, akire rábízta a szegedi csoport megszervezését. Sajnos, arról már
nincs információ, hogy Bartóknak ez az akciója milyen sikerrel járt Szegeden, a postán küldött jelentkezési íveket hányan írták alá, s hogy az elvi vagy anyagi hozzájárulás megtörtént-e.
Az U j Magyar Zene-Egyesület (UMZE) 1911-ben megalakult a fővárosban, Bartók maga is
többször fellépett budapesti UMZE-hangversenyeken, de az akció „végcélját", egy állandó
koncertzenekar létesítését nem sikerült elérni.
Szeged város, ahonnan a tudományos célú magyar zenefolklór országos mozgalma 1905ben Kodály Zoltán kisebb (2 dal), 1906-ban Bartók nagyobb (49 dal) gyűjtésével kiindult, a további évtizedek folyamán még többször adott dobogót Bartók Béla zongoraművészi és zeneszerzői megnyilvánulására. Alkotóművészetének befolyása a magyar vidéki zeneízlés átalakítására itt kezdődött, s ez a hatás mérföldjelző Szeged város mindmáig megíratlan zenei életében is. Pedig ez a zeneélet — ahogy Bartók maga írta 1935-ben — „van akkora fontosságú,
hogy szinte országos kérdésnek minősítsük". Sajnos, ennek a kulturális kérdésnek még nincsen kutatója, historikusa, pedig a templomi énekkarok kottatárai adatokat tartalmazhatnak
a régebbi időszakokra is. Bartók Béla további szegedi zongoraművészi és zeneszerzői szereplése már az első világháború utáni időkre esik. Sajtóvisszhangjukat Péter László kigyűjtötte és
egységes képbe állította össze (1. a 2. jegyzetet). A rendelkezésemre álló Bartókdokumentumok közreadásával és személyes tapasztalataim közlésével (1. még: Tiszatáj, 1978.
máj.) igyekeztem a géniusz útjának egy kis szakaszát megvilágítani, azt, amely egyben Szeged
zeneéletének is nagyjelentőségű eseménysorozata.

53

Pótlások egy Bartók-tanulmányhoz*
ISMERTE-E BARTÓK MÁR 1916-BAN KASSÁK IRODALMÁT?
És ha ismerte, van-e erre bizonyíték Kassák későbbi visszaemlékezésein kívül? Például
Bartók könyvtárában? — kérdezi Breuer János a Magyar Zene 1981/4. számában megjelent
könyvszemléjében. A válasz Breuer kérdésére: igen, van bizonyíték. A Bartók Archívum Bartók könyvtárából származó könyv- és folyóiratanyagában megtalálható Kassák A Tett című
folyóiratának 1916. január 5-én, illetve február 5-én kibocsátott 5., illetve 7. száma, az 1916.
augusztus 1-i keletű „internacionális szám" és A Tett betiltása után 1916 novemberében megindított Ma című folyóirat szinte teljes első három évfolyama, néhány számból kettő példány
is. Biztosra vehető tehát, hogy Kassák és munkatársai rendszeresen megküldték Bartóknak A
Tett és a Ma új számait, ezekből pedig Bartók már 1915—1916 folyamán megismerkedhetett
Kassák irodalmával, mindenekelőtt költészetével.
BARTÓK A MA 1919. MÁJUS 14-1 „PROPAGANDA-ZENEESTJÉN"
Bartók Béla családi leveleinek múlt év őszén történt megjelenéséig csak feltételezni lehetett, hogy a Ma 1919. május 13-án és 14-én a Medgyaszay színházban rendezett két „propaganda zeneestjének" valamelyikén Bartók is ott volt. Az i f j . Bartók Béla által szerkesztett levelezéskötetben erre nézve most hiteles bizonyíték került a nyilvánosság elé: Bartókné Ziegler
Márta özv. Bartók Bélánénak 1919. május 14-én írott levele. E levél nem pusztán azt rögzíti,
hogy Bartók személyesen megjelent a Ma 1919. május 14-i estjén, hanem azt is, hogy Kassáknak és munkatársainak mekkora erőfeszítést kellett tenniök, milyen reménytelennek látszó
helyzetben kellett dolgozniok az ú j irodalom és művészet — így Bartók és Kodály — elfogadtatásáért. A levél erre vonatkozó része a névrövidítések utólagos feloldásával a következőképp
hangzik: „Épp ma voltunk együtt, a Ma propaganda-délutánján "játszotta Freund Etelka
B[élá]-t, s a fiuk [a Waldbauer-kvartett] Z.foltán] II. quartettjét.
Furcsa és néha kínosan kellemetlen volt a publikum, most minden (színház, koncert)
jegynek a legnagyobb részét a szakszervezetek adják el tagjaiknak, s így a legtöbb hallgató
proletár, akik halálosan unatkoznak, beszélgetnek, zsíros papírból esznek, — és zavarnak.
Persze szegények nincsenek ilyesmire nevelve, — sok évtized kell még, míg koncertpublikum
lesz belőlük. B.[éla] a pauzában panaszkodott Kassáknak a lárma miatt, mire a következő
szám előtt kijött valaki a pódiumra, s felkérte a publikumot, h. aki unatkozik, menjen haza,
de ne zavarja a beszélgetéssel azokat, akik nem unatkoznak. — Korkép!"
BARTÓK, MINT AZ INTERNACIONÁLÉ KOMPONISTÁJA
Még inkább korkép — és emellett a magyar aktivisták Bartók politikai elkötelezettségéről
szóló vélekedésének a maga nemében igazán furcsa jele —, hogy a Ma szerkesztői 1919 áprilisában azt hitték: az Internacionálé Bartók szerzeménye. Ha erről nem maga Bartók számolna
be, el se hinnénk! A már idézett levelezéskötet 293. lapján Bartók Oláh Tóth Emiiné Bartók
Elzának írott 1919. április 5-i levelében a következőket olvashatjuk: „Kassákék és a többi Maista is ott ül már a közoktatásügyi biztosság irodalmi és színészeti/művészeti osztályában. A
»Ma« egyik számában az »Internationále« dallamát akarta közölni, valahogyan azt hitték,
hogy az én szerzeményem. Mondtam Kassáknak, nehogy leközölje."
* Kassák Lajos Bartók-verse. Bemutatja Csaplár Ferenc. Bp. 1981, Helikon k.

54

BARTÓK MŰVEI AZ ERDÉLYI AKTIVISTÁK 1925. AUGUSZTUS 4-1 ESTJÉN
A Tett és a Ma körének Bartók iránti tisztelete és nagyrabecsülése átöröklődött a magyar
avantgarde mozgalom 1920 után szinre lépő újabb nemzedékére. Ennek érdekes dokumentuma az erdélyi származású aktivisták, Erg Ágoston, Heves Ferenc, Antal Sándor, Vajda Miklós és Vajda Sándor 1925. augusztus 4-én Szatmárban rendezett bemutatkozó estjének műsorlapja, amely nemrég került a Petőfi Irodalmi Múzeum könyvtárának aprónyomtatványgyűjteményébe. E műsorlap tanúsága szerint az esten Bartók négy zongoradarabja is elhangzott : az Este a székelyeknél, a Siratóének, a Román táncok és az Allegro barbaro. E műveket,
valamint Debussy Reflets dans l'eau és Kodály Rubato címmel jelzett kompozícióját Edelmann Ernő, a budapesti zeneakadémia növendéke adta elő.
Kassák és a magyar avantgarde mozgalom Bartókot ezután is szövetségesének vallotta.
Ezt jelzi a Kassákné Simon Jolán vezetése alatt álló Nyomdászok Szavalókórusának 1928.
szeptember 26-án lezajlott rendezvénye is. Ennek egyik műsorszámaként Kiss Erzsébet, Hont
Ferenc felesége Szelényi István zongorakíséretével Bartók- és Kodály-dalokat adott elő. A
nemrég előkerült meghívón a műsor fölött a következő — Bartók művészetét is minősítő —
meghatározást olvashatjuk: „az ú j szocialista művészet bemutatására rendezendő kultúrest".

KASSÁK BARTÓK-VERSÉNEK ÚJABB KÉZIRATA
„A költemény első fogalmazású kézirata eddig nem került elő" — olvashatjuk a Kassák
Lajos Bartók-verse cimű kiadványban. E mondattal 1980-ban, a tanulmány megírásának és
lezárásának időpontjában annak a kéziratnak hiányát vagy mindenesetre lappangását szándékoztam regisztrálni, amelynek alapján Kassák annak idején, 1940 elején a Sötét egek alatt című kötetben A mérleg serpenyője című vers szövegét közzétette. 1981 szeptemberében Hernádi György hagyatékából váratlanul előkerült a Sötét egek alatt teljes kéziratanyaga s ebben
a Bartók-vers 1940-ből származó kézirata. A költemény nyolcadik sora e kéziraton a következőképp szerepel: „csörömpöl, sír és néha ugat". Ennek ismeretében megállapítható, hogy
Kassák 1945 őszén, a vers szövegét a magyar kormány december 3-i Bartók gyászünnepélyére
előkészítve, ennek az élőszóban történő megszólaltatásnak a különleges körülményeit mérlegelve kezdett ingadozni az „ugat" metafora használatát illetően, és döntött a „pöröl és csörömpöl és néha sír" változat mellett. Csak 1953-ban tért vissza az „ugat" metaforához. A kor
és a körülmények megint szerepet játszottak volna döntésében? Ki tudja?

KODÁLY ZOLTÁN KASSÁK BARTÓK-VERSÉRŐL
Kassák 1965-ben egy interjú során büszkén említette, hogy Kodály az ő Bartók-versét
többre tartotta, mint Balázs Béláét. Az 1981-ben megjelent így láttuk Bartókot című emlékezéskötet segítségével ez ügyben most Kodályt is megszólaltathatjuk. Kodály 1946-ban írt, és
most az emlékezéskötet szerkesztője, Bónis Ferenc által újra közzétett cikkében a következőképp véledekett: „Két költőnk is írt róla: Kassák Lajos, kinek költeményét az teszi kitűnővé,
hogy nincs semmi magyarázat utána, csak egy szemléltető kép, aminek azonban nagy perspektívája van. A másik Balázs Béla verse. Részletesebb, aprólékosabb leírás, s így a részleteket is
közelebb hozza. Csak a végén van egy magyarázat, amivel nem értek egyet. A kép itt is jó,
csak a magyarázat a politika felé mutat, s ez sehogy sem illik hozzá."
CSAPLÁR FERENC

55

BULGÁRIA
KOVÁCS ISTVÁN

Ha sorsom úgy határoz
IVAN VAZOV KÖLTÉSZETÉRŐL
A bolgár nép 1876-os felkelésének drámai tanulságai ugyanúgy meghatározták a kortárs
író- és költőnemzedék gondolkodását, mint 1848—49 eseményei a magyarét. A nemzeti emlékezet számára mindkét évszám jelképesen hangsúlyos; mintha az azóta eltelt idő a bolgároknál 1876-ot, nálunk 1848-at karikázta volna be évgyűrűivel. Az esetek többségében erőltetett
összevetések tartalmatlanságát Petőfi és Botev párhuzamba állításának találó volta kivételként erősíti: az ő páros csillagképük — költészetük művészi nagysága és haláluk által — valóban tiszta fényű. A sajtó lefoglalása március idusán, s a „Radetzky" elfoglalása huszonnyolc
évvel később, a két történelmi dráma egymásra rímelő bevezetője. Petőfi a szabaddá tett
nyomdától indult a múzeumhoz, hogy „lángra gyújtsa" a tömegeket, Botev a „Radetzky" fedélzetéről lépett bolgár földre, hogy harcra tüzelje népét. Petőfit a Segesvár melletti síkra vezette sorsa, Botevet a Vraca környéki hegyekbe; a kozák lándzsa és a török puskagolyó az ő
esetükben szövetséges volt. A harangból öntött és a cseresznyefa törzséből készített ágyúk a
két évszámmal jelzett küzdelem egyformán megénekelt jelképei.
A történelem sajátos, bennünket árnyaltabb, körültekintőbb gondolkodásra késztető fintora, hogy I. Miklós, majd II. Sándor cár, akinek az 1853—55-ös krími háborúban a lengyelek
— (és nem kevésbé a magyarok) — vereségét kívánták, remélve ezáltal államiságuk helyreállítását, ha győz, az a balkáni népek, elsősorban a bolgárok számára felszabadulást hozhatott
volna. Az 1876-os áprilisi felkelésnek, amely pedig védtelen bolgár falvak százait, lakosok tízezreit vetette oda a mohamedán bosszúnak, az adott igazoló értelmet, hogy II. Sándor egy évvel később hadat üzent Törökországnak. Ennek azonban előfeltétele volt, hogy húsz évvel korábbi ellenfelei — Anglia és Franciaország — kinyilvánítsák semlegességüket. A batakiak
egész Európát megrázó vértanúhalála erkölcsileg sarokba szorította az angol és francia kormányt. (Persze, I. Vilmos császár hatalmassá növekedett német birodalmának árnyékában
már új megvilágításba került az európai egyensúly kérdése 1) II. Sándor cár győztes háborúja
létrehozta a bolgár államot. Ez az elbukott áprilisi felkelés utólagos diadalát jelentette.
Mit tud a magyar olvasó 1876 bolgár históriájáról? — hangozhat az elkoptatott kérdés.
Juhász Ferenc gyönyörű költeménye — Templom Bulgáriában — fölépítette bennük Batak
templomát és föltámasztotta halottait. Az ikonok riadt tekintetével nézhetjük és élhetjük át
újra és újra lerombolását, híveinek leöldösését. Hogy mi történt ott, annak riportját Zahari
Sztójanov Egy nemzet mámora (Európa, 1978) című könyvében olvashatjuk dermedt aggyal.
A szerző önéletrajzi, történelmi krónikájának eredeti címe sokkal „földhözragadtabb": Feljegyzések a bolgár felkelésről (Zapiszki po balgarszkite vasztanija). A tett apostolainak felvilágosító és szervező tevékenysége, a felkelés kirobbanásának és lefolyásának históriája, a török martalóccsapatok bosszúhadjáratának megelevenítése, Benkovszki csapatának menekülé56

se, széthullása, legyilkolása — azok segítségével, akiknek szabadságáért fegyvert ragadtak —;
a szerző életért folytatott harcának lélegzetelállító drámája igazolni látszik a „semleges" címet. A magyar változatot bizonyára Ivari Vazov híres regénye, a Rabigában XVI. fejezetének
címe — Egy nép mámora (Pijanstvo adna naroda) sugallta.
Vazov regénye, amely eddig két ízben — 1950-ben és 1956-ban — jelent meg magyarul,
szintén az áprilisi felkeléssel foglalkozik, de — Sipos István szavait idézve — „korántsem a
felkelés történetével. Vazov mindenekelőtt a török hódoltság utolsó néhány esztendejének
hangulatát igyekszik felidézni." Ha van realizmus, amelyre érvényes a Balogh Edgár által köztudatba „dobott" mesei jelző — a Rabigában realizmusa elé minden bizonnyal odaillik. Mindenekelőtt „mesés" fordulatai révén, amelyek sok esetben az egyes fejezeteket is külön, önálló
történetekké kerekítik. Mintha Vazov féltené hőseit a végzetes bonyodalmaktól, s ezáltal az
olvasó idegeit is kímélni igyekezne: Kralics az utolsó pillanatban megöli a környék két rettegett török vadászát és ezzel a molnár kislányát megmenti a megbecstelenítéstől; Bojcsó Ognyanovként pedig a gyönyörű Rada osztályát veszi ki a vizsgáztató Sztevcsov kezéből, akinek
egyetlen célja az, hogy a tanárnőt és növendékeit megalázza; többször túljár a törökök és az
áruló bolgárok eszén, a legreménytelenebb helyzetekből is kivágja magát; a felkelők titkosírással írt levele a kollaboráns Sztevcsov kezébe kerül, de a besúgó Zamanov, mintegy Paulusszá változva, visszajuttatja azt a „feladóknak". A példát hosszan lehetne sorolni. Csak a
regényt lezáró fordulat nem mesei, s ennek váratlansága is hozzájárul a mű nagyságához. Ognyanov, Rada és a doktor már nem tud elmenekülni a kolostor romjai közül, megölik őket a
vérszomjas basibozukok. Sorsuk az áprilisi felkelés áldozataié. „A győz az állati erő" — Heine által megénekelt „barbár" realitásáé.
Regénye idézett fejezetének néhány lapján Vazov leírja, hogy mit is jelentett a történelmi
mámor: „A lelkesedés nőtt, és mindenkit felkorbácsolt, s vele együtt mind szélesebb méreteket öltöttek a felkelésre való előkészületek. Apraja-nagyja munkához fogott. A parasztok otthagyták a félig felszántott földeket és golyókat öntöttek; a városiak elhanyagolták ügyeiket; a
titkos posta éjjel-nappal cikázott a helyi bizottságok és a panagjuristei Központi Bizottság között, és a felkelők titkos rendőrsége nem vette le szemét a török csendőrségről. A fiatalság,
századosok és tizedesek parancsnoksága alatt, fegyverrel a kézben, katonai gyakorlatokra indult ; a nők töltényeket gyártottak, lábtekercseket szőttek, zsineget fontak, az öregassszonyok
pedig kétszersültet sütöttek; a csizmadiák borjúkat, bocskorokat, tölténytáskákat és a felkelők felszereléséhez szükséges egyéb holmit varrták. (...) S a selyemzászlók, amelyeken az
ezüsttel hímzett oroszlánok olyan élethűek voltak, hogy éppen csak nem bömböltek, a sujtásos felkelő egyenruhák, a papság ragyogó köntösei, a keresztek és a templomi zászlók alkották a közeledő harc díszes külső pompáját."
Vazov azonban csak a felkelés előkészítő szakaszát tiszteli meg a mámor fennkölt fogalmával: „A történelem ritkán nyújt példát ilyen, az őrültséggel határos önbizalomra. A bolgár
szellem még sohasem szárnyalt fel ilyen magasságokig és sohasem választott ilyen utat. (...)
De a harc, amely az előkészítés szakaszát követte, már nem érdemel ilyen megbecsülést" — olvashatjuk ugyanott. E csalódással és keserűséggel átitatott sorokat a közelről szemlélt és átélt
lávázó események íratták Fdzowal. Hogy mindazonáltal mégsem a felperzselt falvak kormából készített tintát magának, meggyőzően bizonyítja válogatott verseinek 1979-ben megjelent
kötete: Ha sorsom úgy határoz.
Szabadság vagy halál — hímeztették zászlaikra a bolgár felkelők. Vazov bukás után írt
egyik első versének is ez a címe, amelynek invokációs szakasza ugyanattól a türelmetlenségtől
lüktet, amely a felkelőket feszítette a harc előestéjén:
Végre a sok szenvedés árva népünkön betelt,
testünket a török kés immár csontig járja,
e boldogtalan haza végtére zászlót emelt,
letöri a bilincset s bátran megy halálba.
(Kalász Márton fordítása)
57

Vazov szemrehányást csak Európának tesz „ csendessége" miatt, akár csak annak idején
Petőfi. A bolgár népet cserben hagyó közöny több versében vádoló kifakadásra ragadtatja a
költőt. Az évszázadban egyetlen politikailag örökérvényű fogalommal — érdek — magyarázza a „humánus" földrész tétlenségének okát:
Milyen hát ez a híres, humánus Európa,
hogy népem ily nyugodtan prédául odadobja,
s rettenthetetlen hangon a gyilkosra nem kiált:
Dúvadak, pusztuljatok! Nem tűrhetem ezt tovább!
Ó, nem... Ilyet nem szabad! Hogy avatkoznék be,
hisz ilyesmi ugyancsak nem vág érdekébe,
(Kalász Márton fordítása)
Vazov szép versben állít emléket a felkelés egyik parancsnokának, Benkovszkmak.
A
vad, „kihalt hegyvidéken" tőrbe csalt hőst kísérőivel együtt ugyanúgy mészárolták le (a valóságban csak Zahari Sztojanov menekült meg) — mint Vasvárit és csapdába került szabadcsapatát 1849-ben. Ez utóbbi sorsát Jékely Zoltán jelenítette meg a Vasvári Pál nyomában című
költeményében. A két vers, noha keletkezésüket több mint fél évszázad választja el egymástól,
hangulatának egészét és egyes képeit tekintve meglepő rokonihletről tanúskodik. „Itt mentek
ők el, ez a keskeny út / porzott alattuk; hűvös alkonyat volt; / fejük fölé vereslő ég borult, /
sziklák odvában fent kőszáli sas szólt. / ( . . . ) De ők csak mentek árkon-bokron át, / lépésüket
— gondolták — Isten óvja, / s vezérli a szabadság bajnokát — / A hegy kék, mint Attila koporsója. / láttatja Jékely a halálba vonuló sereget. Vazov így ír Benkovszki utolsó útjáról:
Erdők sötétlenek láthatár-szegélyen,
torz rémalakzatok. Magas messzeségben
úszik egy sas, lassan kering valami
dög felett, mely bűzzel üzenget neki.

(

)

Lenn galagonyával benőtt völgy homálya;
vonul ott lopózók néma csapata,
Vezérük Benkovszki. Benkovszki maga!
Vonul, Pusztaságon, híveit vezetve
a hős, a dalia, homlokán az eszme.
(Tandori Dezső fordítása)
„Észak", amely a lengyel és a magyar romantikus lírában a hódító cári zsarnokság fogalmával töltődött fel, a bolgár lírában a reménykedéstől forrósul át, lévén a felszabadulást hozó
Oroszország szimbóluma:
ahol néz észak egére
a szenvedő rab fájdalmasan,
ott a remény csöpp sugara van,
s ahol mindenütt a bánat,
mindenütt, végig Bulgárián
jajként egyetlen szó támad:
Oroszország!
— e szent név csupán.
(Kalász Márton fordítása)
Vazov és a bolgár nép reménye 1877 júniusában beteljesedett. A költő természetesen nem
olyan érzéssel nézte a hazája földjére lépő cári csapatokat, mint Mickiewicz vagy Petőfi. Magáért beszél a Séta Baniasába című vers alcíme: (Az orosz seregek köszöntése).
58

„Jönnek!" Megrezzemtem. A közeli dombról
fúj a szél, dübörgő patáknak hangja szói
Fölszáll a sűrű por. A lovak tapossák.
Lobogó zászlókkal az orosz lovasság...
Néztem őket, néztem. Áradnak le amott!
Az örömtől szívem torkomban
dobogott...
(Kalász Márton fordítása)
Ahogy Arany János nem egy versét átvérzi Petőfi emléke, Vazov is több költeményt szentel nemzedéktársa, Botev alakjának: A „Radetzky", „Él! Mert halhatatlan..." Az utóbbi
versbe foglalt panasz ismerős szívünknek:
Néma a Balkán: se gyász, se vivát!
Emlékjel sincs ily vérhullatásért?
(Tandori Dezső fordítása)
Ivan Vazov hosszú élete (1850—1921) történelmi korokat kapcsol össze. A társadalmi
harc léptékében mérve: a Bulgáriára nehezedő török feudalizmus megdöntésére indított mozgalomtól a kommunista mozgalom kezdetéig ível. A felszabadító mozgalom harcosa és üldözöttje, de az önálló Bulgáriának nyomorgó tömegeiért is ugyanúgy szót emel — („Gyertek,
lássatok meg!") — mint 1878 előtt az ország államiságának, függetlenségének kivívásáért. Ez
is hozzájárult, hogy a „rabigától" megszabadult Bulgáriából több évre száműzték. (Később
azonban kultuszminiszter is volt — több évig.) A népköltő kitüntető „címet" hatalmas életművével vívta ki, amelynek hatásáról Juhász Péter így ír: „Nincs még egy költő, akinek életműve annyira feloldódott volna a bolgár népet körülvevő szellemi atmoszférában, mint az
'övé. Költészete minden bolgár embert végigkísér egész tudatos életén. Műveinek kristálytiszta
levegőjét már az első megtanult dallal és verssel magukba szívják. Olyan közelinek érzik nemcsak nyelvét, hanem éleslátását, érzés- és gondolatvilágát is, hogy észre se veszik, hogy immár
egy évszázada az ő tekintetén keresztül látják Bulgária tájait és a bolgár nép küzdelmes múltját, győzelmeit és fájó kudarcait."
A Fodor András, Garai Gábor, Kalász Márton és Tandori Dezső művészi fordításában
megjelent negyvenegy vers zöme történelmi, hazafias, társadalmi mondanivalóval telített. Közülük kilenc foglalkozik az áprilisi felkeléssel: kettő (Lobogó, A pangjuristei felkelők) a felkelés
közvetlen előkészítésével, hét (Szabadság vagy halál!, A „Radetzky", Hol van Bulgária? Az évszázad, Benkovszki, Kocsó, „Él! Mert halhatatlan...") pedig az eseményeivel és hőseivel. A felkeléshez vezető kulturális és politikai mozgalom mártírjait énekli meg a Levszki,
A Miladinov-fivérek, a Rakovszki, s az újjászületés korát 1762-ben elindító Paiszij. A Bulgáriát
felszabadító orosz—török háborút, amelyben bolgár önkéntesek ezrei vettek részt, dicsőitik a
Séta Baniasába és A Sipka-szoros népfelkelői című költemények. Az 1885-ös szerb—bolgár háború bolgár hőseinek Az új temető Szlivnica fölött című versében állít emléket.
A magyar olvasót a kötet végén mellékelt jegyzetek igazítják el, mert bizony tájékozottnak kell lennie Bulgária históriájában és kultúrtörténetében ahhoz, hogy a felsorolt verseket
valóban „fogni" és élvezni tudja. A bolgár földét magasztaló versek — Ó, milyen gyönyörű
vagy, kedves szülőhazám!, Édeni völgyek ernyén, Bulgária, Bámullak én, Bulgária... — ha
nem is kivánnak lábjegyzeteket, hazafias témájuknál fogva a föntebb felsorolt költeményekkel rokon ciklust alkothatnának. Külön csokorba lehetne szedni a bolgár nyelvet magasztaló
és a munka pozitivista programját kínáló költeményeket is.
Ivan Nikolov válogatásában nem kapott helyet egyetlen szerelmes vers sem, s ez akkor is
különös, ha igaz az, hogy „ifjúkorában szinte kihivó daccal fojtotta el szerelmi érzéseit, illetve
azok lírai megfogalmazását", s élete utolsó szakaszában „rezignáltán beszélt arról, hogy a haza teljesen kitöltötte költészetét, s ezért nem merte feltárni lelke legrejtettebb zugát". Az átné59

zett húsz verseskönyvben bizonyára azért olyan költemény is akadt volna, amely a „legrejtettebb zugba" bevilágít. Ahogy kivételként a válogatásban is található a felsorolt tematikáktól
elütő tartalmú mű. Ilyen a létfílozófiával átszőtt, panteisztikus Májusi látvány, amelynek egyes szakaszaiban a természet új életet, szerelmet örvénylő gondolat-kaleidoszkóp-képei váltogatják egymást.
A lét nagy óceánját tekintsük! Végtelen
kéksége parttalan ring, nincs még csak medre sem;
azurszín égi káosz, hol világok nyüzsögnek,
és mint képlékeny álmok, felhők bolyonganak,
gyönyörű lobogással fel-fellángol a nap,
dalt, sugarat, virágot szór bőséggel a földnek;
így oszt a drága május varázskeze megint
szépséget, ifjúságot, újítja a nedveink
keringését; megéled a féreg s a magocska,
sziklák közül kibukkan a mosolygó bokor;
e géniusz-kedélyű, szép hatalmú botor
a szerelmet s poézist a szívbe visszahozza.
(Tandori Dezső fordítása)
A válogatás mindazonáltal régi adósságot egyenlít ki. Botev gyönyörű kötetének — Kenyér vagy golyó — 1970-es megjelenése különösen hangsúlyozottá tette Vazov költészetének
hiányát. A kép alá, amelyet Ivan Vazovról elénk rajzoltak versei, mintegy ars poeticául is odakívánkozik Az én utam utolsó strófája:
E földdel együtt sírtam-örültem,
enyém volt itt vígság és kudarc,
érte csüggedtem és lelkesültem,
népemhez fűz álom, munka, harc.
(Tandori Dezső fordítása)

LENGYELORSZÁG

Illyés Gyula művei
Lengyelországban
Ezúttal a számok is sokat mondanak: 80. születésnapját most megérő írónk prózája öt,
versei két önálló kötetben olvashatók lengyelül. Ha ehhez hozzátesszük az ő átdolgozásában
két alkalommal kiadott meséket, még inkább kedvünkre való képet kapunk alkotásainak fogadtatásáról. Hazánk határain túl nemigen jelent meg máshol Illyésnek annyi könyve, mint a
Visztula mentén.
Népszerűsítése a sajtóban már 1948-ban elkezdődött. Művei közül külön kötetben először a Két férfi látott napvilágot (Wódz i poéta, 1951 és 1953) — másodszorra igen magas, 55
ezres példányszámban. A fordító Jan Moszczeúski, a magyarországi lengyel menekültek egyi60

ke, aki ekkoriban Budapesten teljesített szolgálatot. Rangos irodalmi lapban egy másik menekült, Jan Reychman professzor, a varsói egyetemi magyar nyelv- és irodalomoktatás nagy
pártfogója méltatta.
A kitűnő orientalista tudta: ahhoz, hogy a Bem és Petőfi kapcsolatáról szóló könyv szerzőjét valóban megismerjék a lengyelek, igényes elő- vagy utószóra is szükség van. Ilyen bevezetővel látta el a Puszták népe (Lud puszty, 1954) kiadását, kijelölve a népi írók, illetve Illyés
Gyula helyét a két világháború közötti magyar szellemi életben. Bár az esszé magán viseli az
ötvenes évek első felének jegyeit, a mű alapos értékelését adja.
„A puszta falun volt, és nem volt falu, nem volt része a falunak, a puszta lakóit és a rétegekre bomló falusi lakosságot a bizalmatlanság, az idegenkedés, sőt gyakran az ellenségeskedés szakadéka választotta el egymástól. Az ilyen problémák nem számítottak idegennek a mi
két háború közötti irodalmunkban sem. Annál érdekesebb számunkra ez az elbeszélés, amely
a korabeli rendszer megvádolásának erejével, a reáliák gazdagságával, az élmények és az író
által tapasztaltak igazságával magával ragadja az olvasót... Illyés Gyula könyve már történelmi dokumentum. Ám a leleplező indulat, amellyel íródott, a megnyomorított társadalmi réteg
jogainak szenvedélyes védelme, a realizmus, az alakok és tények valódisága, a természet és a
magyar népi szokások élő és plasztikus leírásai, végül az a mély közösség, amely a szerzőt a
pusztai világhoz köti — mindez érdekfeszítő olvasmánnyá és el nem múló értékűvé teszi a
könyvet" — állapítja meg.
A példányszám ezúttal sem volt alacsony (8000), mégsem mondhatjuk el, hogy Illyés szociográfikus művét sokan megismerték Lengyelországban. Az elrontott kultúrpolitika, illetve
néhány gyenge magyar prózai kötet miatt az irodalomkedvelők gyanakodva fogadtak minden, a jelen vagy a még közeli múlt társadalmának problémáit előtérbe állító könyvet. Ebben
az időszakban csak a távolabbi korok ábrázolása, a szabadságharcos hagyományok
megjelenítése számíthatott őszinte, széles körű érdeklődésre. A Két férfi mellett ezt bizonyította például a Föltámadott a tenger című Petőfi-film lengyelországi sikere, amelynek forgatókönyve is Illyésnek köszönhető.
A következő évtizedben tehát élő klasszikusunk népszerűsítését szinte elölről kellett kezdeni. Néhány, gyengén sikerült antológiákban és egy-két lapban közölt versén kívül költészete
a hatvanas évek derekáig egyébként sem számított ismertnek Lengyelországban. Csak ezután
jelent meg Varsóban — összesen hat és fél ezer példányban — két kis Illyés-verseskötet (Poezje, 1967, Poezje wybrane, 1970), amelyek közül a terjedelmesebb másodikban is költészetének
félszáznál kevesebb darabja kapott helyet. Említést érdemel viszont, hogy á válogatás és az
átültetés munkáját jelentős lírikus, Artúr Miedzyrzecki vállalta magára.
A köteteknek nem volt nagy kritikai visszhangjuk. Bizonyára főleg azért, mert a Visztula
mentén általában kevésbé szokás figyelni olyan nemzet költészetére, amelyet korábban, az
előző évszázadokban ritkán igyekeztek felfedezni a lengyelek. Ennek ellenére irodalmunk
népszerűsítője és fordítója (azóta a főváros tudományegyetemén a magyar tanszék
irányítója), Andrzej Sieroszewski rangos fórum, a Kultúra hasábjain (1967/47) értékelte az első vers válogatást. „Illyés mindig érzékenyen reagált arra, ami nemzetével történt, a költészetet
a társadalmi és erkölcsi rosszat javitó fontos eszközök egyikének tekintette. A rossz ellen harcolva olyan hangon tudott kiáltani, amely tele volt lendülettel, realista erővel és kegyetlen
kontrasztokkal, melyeknek fel kellett ébreszteniük az érzéketlen lelkiismeretet és el kellett jutniuk a legridegebb szívekig is" — írta. Szerencsére nem annyira a szerény válogatásról gondolkozott, hanem inkább a magyar alkotó addigi költészetéről. Hangsúlyozta Illyés sokoldalúságát, a meleg színekkel rajzolt portréktól a hol komolyan gyengéd, hol merészen viccelő szerelmes verseken át a filozofikus mélységű, az emberi egyedülmaradást, az elmúlás előérzetét és a
derűs lemondást kifejező, érzékeltető művekig terjedő gazdagságát.
Időközben sor került — ismét csak menekült, Ella Maria Sperlingowa fordításában — az
Ebéd a kastélyban (Obiad w pgíacu, 1966) kiadására, amely négy éve egy sorozatban újra napvilágot látott. Az ismertetések számának megnövekedése és az új kiadás bizonyítja: lassan be61

érik az írónkat Lengyelországban népszerűsítők munkájának gyümölcse. Legnagyobb múlt
századi költőnk centenáriuma előtt, annak megünneplését előkészítendő jelent meg Sándor
Petőfi címen a Tűz vagyok (1972). A szélesebb körű kritikai visszhang így inkább a Petőfiévfordulónak szólt, de az Illyéshez hasonlóan sokoldalú lengyel klasszikus, Jarosíaw Iwaszkiewicz Varsó napilapjában közölt méltatásában a könyv szerzőjére is ráirányította az olvasók
figyelmét (Zycie Warszawy 1973/114).
Röviddel ezután megjelent Illyés magyar népmeseválogatása (Latajacy palac, 1973), valamint a csak gyerekeknek szánt Kacor király (Król Kocur, 1974). A költészetünk keresztmetszetét nyújtó reprezentatív antológiába több Illyés-vers (Testvérek, Nem
menekülhetsz,
Könny közt remény, Iszonyat, Árpád, Menedék, A korosztály behajózása) bekerült, s írónk
neve az 1974-es magyar elbeszélésantológiából sem maradt ki. Ugyanezt mondhatjuk el a magyar esszégyűjteményről (1979), amelyben Illyés tollából a háború előtti Magyarok, valamint
Hajszálgyökerek című kötetéből a Kétféle költészet és a Magyar irodalom — világirodalom olvasható. így nem meglepő, hogy két évvel ezelőtt — a magyar szakot végzett Hanna Kuíniarska értően szép fordításában — a Kháron ladikján (WJodzi Charona) került a lengyel könyvesboltokba. Mivel a művet a krakkói szépirodalmi kiadó gondozta, a címadó verset is ottani lírikus, Tadeusz Sliwiak ültette át. Talán nem lenne rossz, ha ő vállalkozna egy ú j Illyés-versválogatás elkészítésére.
A. Sieroszewski utószavában ezt olvassuk a könyvről: „A Kháron ladikján kritikusan
szubjektív esszé, mert benne Illyés különös előszeretettel ostorozza a közhellyé lett ítéleteket
és elképzeléseket, állításai igazolására ragyogó paradoxonokat használ. De találunk a műben
Montaigne elmélkedő-tárgyilagos esszéisztikájára emlékeztető részleteket is. Illyés azt bizonygatja, hogy az öregség fogalma viszonylagos, és mint legjobb orvosságát, a derűs optimizmust
és az alkotó munkát ajánlja ellene. Magyarázza, hogy amint az életben mindenekelőtt az emberség megőrzésére kell ügyelnünk, úgy a halál közeledtekor el kell jutnunk a méltósággal és
nyugalommal teli magatartásig."
Illyést drámaíróként ismerik a legkevésbé Lengyelországban. Ez nem népszerűsítőinek hibája. Inkább arról van szó, hogy a lengyel drámák saját romantikus hagyományaik
tagadásával-megtartásával, groteszk jellegükkel, a bennük ábrázolt helyzetek abszurditásával
különböznek a szinte tudósi logikával megszerkesztett, a valóság által motiváltan cselekvő hősöket felvonultató Illyés- vagy Németh László-drámáktól. Nyolcvanéves alkotónk Tüvé-tevők
című darabjának fordítása már 1957-ben elkészült, de bemutatására nem került sor. J. R. Nowak a következő évtizedben magyar színpadi műveket ismertető írásában (Twórczoác 1965/2)
a Dózsa György, a Teleki László alakját megelevenítő Különc és a — látszatra — ókori témát
feldolgozó Kegyenc közül az utóbbit tartja az egyik legjelentősebb felszabadulás utáni magyar
drámának. „A darab főalakjának éppen a sorsa hivatott arra, hogy a mű alapproblémáját
szemléltesse: meddig lehet olyan nagy eszmét szolgálni, amellyel a zsarnok visszaélt; hol vannak az eszmében hivő alattvalók türelmének határai... Illyésnek ez az alkotása alighanem a
legérdekesebb háború utáni magyar darab, amelyben nemcsak az erkölcsi konfliktusok hatalmas feszültsége lebilincselő, hanem a legcsípősebben ironikus párbeszédek, a számos modern
formai megoldás és az az igazi stiláris gazdagság is, amely a darab eszmeiségének legszigorúbb
kritikusait ugyancsak elkápráztatja" — állapítja meg.
A Tisztákat egy évtizeddel ezelőtt be is mutatták Gdaúskban. Sajnos — mint azt jó néhány recenzió tanúsítja — nem sok sikerrel. Inkább a kritikusok tetszését nyerte meg, míg a
Witkacyhoz, Gombrowiczhoz, a maiak közül Mrozekhez, Rózewiczhoz (hogy csak a hazánkban is látható vagy olvasható darabokra gondoljunk) szokott lengyel közönség hűvösebben
fogadta.
Irodalomtörténészi szemmel ugyancsak J. R. Nowak igyekezett felfedni Illyés Gyula eddigi életművének legfontosabb jegyeit. „Az utolsó európai nemzeti költő" című esszéjében
(Literatura na áwiecie 1975/3). Hangsúlyozza, hogy alkotónk kivételes helyet foglal el a magyar irodalomban, sőt az egész szellemi életben. Hangsúlyozza, hogy a műfaj- és témagazdag62

ságon túl munkásságának leglényegesebb vonása nemzete sorskérdései melletti elkötelezettsége, azok kritikus és önkritikára szólító felvetése. „Illyés nemzete sorsáért érzett felelőssége, a
különböző politikai és művészeti mozgalmakra való élénk reagálása általános emberi értékeket kölcsönöztek ennek a »legmagyarabb költő«-nek... Nehéz röviden jellemezni hatalmas alkotóművészetének egészét, ami csaknem hatvan kötetet tesz ki. Már magának a költészetének
értékelése is sok nehézséget okozott a kritikának, amely a legtalányosabb költők egyikének
minősitette, aki a fejlődés folytonos megnyilvánulásaival lep meg, úgy, hogy szinte minden új
verséből más költői arc bontakozik ki. Nemegyszer rámutattak költészete árnyalatainak sokszínűségére, a sajátos polifóniára, az olimpiai békesség, a kétségbeesés, a rezignáltság... valamint az optimista remény együtt jelentkező elemeire. Illyés költészetében központi helyet foglalnak el a magyar történelmi tapasztalatokról szőtt reflexiók, melyekből hiányzik minden romantikus nosztalgia, de tele vannak nemzete sorsa, annak fejlődési perspektívái iránti aggodalommal..." — írja.
Az utóbbi megállapítást Illyés drámáira is vonatkoztatja, amelyek a mához kapcsolódó
történelmi kérdésekre adnak választ. Elgondolkoztató Nowaknak az a véleménye, amely szerint a Fáklyaláng némely dialógusa élénken emlékeztet a századfordulón alkotó nagy lengyel
drámaíró, Stani$Iaw Wyspiaúski szabadságharcos témát feldolgozó művére.
A magyar csak egy a sok, a jelenleginél Lengyelországban jobban megismertetendő irodalom közül. Ha ez a kiindulópontja gondolatainknak, Illyés Gyula alkotásainak ottani népszerűsítésével akár elégedettek is lehetünk. Az utóbbi négy-öt évtized magyar írói között azok
egyike, akiknek a legtöbb könyve jelent meg lengyel fordításban. Kassák, Radnóti, Nagy
László vagy Weöres és Csoóri versei — az egy jó antológiát leszámítva — egy-egy kötetben olvashatók. Csak József Attila költészetével ismerkedhetnek több válogatás alapján a lengyelek, akik újabban, a hetvenes években inkább a prózaíró Illyésre figyelnek. Ez aligha véletlen:
mai irodalmunkban ugyancsak a dokumentálható anyagra épülő regény, az esszé és a kettő ötvözete játszik jelentős szerepet.
D. MOLNÁR ISTVÁN

VÁRNAI LÁSZLÓ FOTOGRAFIKÁJA

63

ROMÁNIA
EUGEN SIMION

Román írók Párizsban
(NAPLÓRÉSZLETEK)
A románok jól érzik magukat Párizsban. Ismerik már olvasmányaikból. Ideérkezve, nem
megismerni, hanem felismerni igyekeznek a várost. Egyik-másik honfitársamnak próbáltam
néhányszor tanácsot adni. Tanácsaimat ridegen, ha nem éppen nehezen leplezett felháborodással fogadták, „Mit magyaráz nekem? Jobban tudom én azt..." Ezek után már nem ajánlottam semmit, nem adtam tanácsokat, hagytam mindeniket, igazodjék el maga. És eligazodott. Egy hét múlva (ha több ideig maradt itt) a románnak már vannak ismerősei, rendezvous-okat ad, van kávéháza, mert csak ott jó a kávé, csak ott hideg a sör — állítja. A kávé és a
sör mindenütt egyforma, de mit számit az, ha egy kávéház kiválasztása Párizs gyomrában az
alkalmazkodás első jele.
Belgiumból jövet, Zaharia Stancu utazik át Párizson, bonyolult szemműtét után. Több
hónapon át feküdt kórházban, a hazai irodalmi élettől elszigetelten. Felhívom telefonon, örvend, hogy a hangomat hallja, és a Champs-Elisées-n beszélünk meg találkozót, egy nagy kávéházban. A megbeszélt időpont előtt érkezem néhány perccel, Zaharia Stancu már elhelyezkedett egy asztalnál, előtte kávé. Jól tartja magát, szép, impozáns, keményvonású öreg úr.
Hosszú ideig gyanakvó volt velem szemben, és bár nem értettem, miért, nem igyekeztem megváltoztatni benyomását. Magától változtatta meg 67—68-ban, s ezután hosszas beszélgetésekre került sor köztünk. Egyre jobban megszerettem, egyéniségének legszebb vonásai öregkorára váltak nyilvánvalóvá. Egyeseket az évek elcsúfítanak, önzővé, megvetendő konformistává
alakítanak, Stancut az öregkor bölccsé, nagylelkűvé tette.
Megható, ahogyan ez a parasztfiú az írószövetséget mint saját háztáját szerette, és ahogyan gazdálkodott vele élete utolsó pillanatáig, hozzáértéssel és finom diplomáciai érzékkel.
Varázslatos egyéniség volt, kiapadhatatlan elbeszélő, gazdag életúttal — nem tudom, mennyire volt valóban úgy, ahogy mesélte, de hihetően hangzott. Prózája egyedülálló, részleteiben
rendkívüli. (Constandináxa gondolok itt.) Visszatérése a vershez ugyancsak figyelemre méltó.
A „Colisée" asztalánál nincsen zavarban. Szürke szemével a bulváron nyüzsgő tömeget fürkészi, hirtelen megpillant valakit, mint a héja, mely a magasból észreveszi a csibét, s lecsapni készül rá.
Eugen Simion (sz. 1933) a mai román irodalom egyik vezető kritikusa, a bukaresti egyetemen a XX. századi román irodalom előadója. A hetvenes évek elején két évet töltött Párizsban
mint vendégprofesszor. Párizsi élményeit Timpul trairii, timpul marturisirii (Az élmény ideje, a
vallomás ideje) cimmel nagy sikerű, két kiadást is megért könyvben irta meg. (A második kiadás
1979-ben jelent meg.) Eugen Simion naplója érdemes a magyar olvasó figyelmére: akárcsak a
XX. századi magyar irodalom, a modem román kultúra is sokat köszönhet a franciának, s ma is
élénk kapcsolatot őriz vele. A terjedelmes naplóból azokat a részeket válogattuk össze, amelyekből egy sajátos tipológia körvonalai bontakoznak ki — a század utolsó harmadának ismert román
prózaírói, költői akaratlanul önmagukról is vallanak párizsi magatartásukkal. Simion kitűnő
megfigyelőként, pszichológusként és kritikusként jellemzi idősebb és fiatalabb román íróbarátait,
párizsi találkozásaik tükrében, s közben természetesen felrajzolja a maga Párizs-képét.
K. L.

64

„Nézd csak, M. D., az a kövér, kopasz, pincér külsejű alak, nem M. D. ?"
De igen, M. D., elárusító és vő egy régiségboltban, néhány éve jött el Romániából. Zaharia Stancu éles szeme felfedezte a tarka sokaságban. Párizsi ismerőseiről kérdez egyetmást, aztán a hazai irodalmi életre térünk, kíváncsi rá, mi történt az utóbbi időben. Közeledik az írókonferencia. „Mit csinálnak az ellenségeim?" — kérdi gúnyosan Zaharia Stancu.
Nem tudom, nem vagyok telefonösszeköttetésben Z. S. ellenségeivel. Nézem, nem látszik ijedtnek, arca jókedvet és határozott harckészséget mutat. Aztán valami mulatságosat
mesél a két világháború közötti Párizsról. Z. Stancu különös módon szövi magát a cselekménybe, memóriája meseszerű, mindent tud (majdnem azt mondtam: valamivel többet a
valóságnál). A részletekre való emlékezés érvényesül az írásaiban is. Tulajdonképpen
nem nagy invenció a Descult (Mezítláb), a Pádurea nebunű (Őrültek erdeje), a Ce mult
te-am iubit (Mennyire szerettelek) sem, egyetlen történet, vagy előrelátható események sora,
de ezekhez, mint faághoz a zúzmara, úgy tapad az élet sokféle részlete. Ez teszi színessé
olyan hőseit, akik az elemzésben egyébként jellegtelenek lennének. Zaharia Stancu nem felépítette a könyveit, hanem elmesélte, valódi alkata az elbeszélőé. Olvastam egy vallomását
arról, hogy hogyan ír. Nem csodálkoztam el azon, hogy Z. S. néhány nap alatt megírt egy
több száz oldalas könyvet (a Mezítlábat 17 nap alatt), egyhuzamban; kiegészítések, javítások
a nyomdai levonaton. Az elbeszélő természetes ritmusa ez (robbanásszerű!), mint a rövidtávfutóé.
Zaharia Stancu állandóan arról panaszkodott, hogy nincsen ideje írni, de nekem az
volt az érzésem, hogyha valaki megadná neki azt az időt, határozottan boldogtalanná tenné
vele. Nem szerette a magányt, a meditálás nyugalmát, dolgozószobája a piactér volt, mint
másoknál a kávéház. A „Colisée"-ban, ahol nyugodtan szürcsölgetjük tejszínhabos kávénkat, szórakozottnak látszik, mégis egyre az irodalmi életre tereli a szót. Enélkül, ez nyilvánvaló, élni sem tudna. Kérdi, hogy érzem magam Párizsban. Jól, megszoktam, Kiseleff sugárúti honfitársaim iránti szeretetem nem akadályoz abban, hogy néhány évet itt töltsek, egy
régi kultúrközpontban. Z. Stancu bevallja, hogy nem tudna Párizsban élni, és másutt
sem, s tökéletesen megértem, az ő élete másként alakult, állandó, kis körökben való
forrongásban. Z. Stancunak globe-trotter sorsa volt, és az iparosítás előtti Amerikában találta volna meg ideális mozgásterületét. Romániában születvén, Salciából Rosiorii-de-Vedebe, majd Bukarestbe vándorolt. A kaland kis körre összpontosult, összpontosulás és kompenzáció, hiszen prózája a jelentéktelen dolgok "világában elszabaduló képzeletre vall. Realizmusa őrülten festői, méltó a spanyol pikareszkregényhez. Az a jelenet, ahol a parasztok
szájkosárral szüretelik a szőlőt, azért valószínűtlen. Mindig az volt az érzésem, hogy Zaharia
Stancu nagyon eltúlozta a román paraszt barbár nyomorát, végzetesen lecsökkentve szellemi
életét.
De az az ember, aki mindezeket leírta, vitathatatlanul nagy egyéniség. Nehéz volna megmondani, miben áll a varázsa. Egyesek nagyon értelmesek és érzékenyek, mások széles körű
tudásra alapoznak. Z. Stancu értelmes volt, anélkül, hogy a gondolatok világában élne, anélkül, hogy a foglalkozásává válna a gondolkozás. Olvasott volt, de nem nagy tudású. Figyelte
az életet, és sok mindent megért, megélt. A történelem hányta, vetette, hol a társadalom felszínén, hol a mélyén, s ő, egészséges ősztönével, mindig felülkerekedett. Mindez óvatossá tette,
de óvatosságáról néha megfeledkezett, és paraszti lázadó természete zaklatottan és előreláthatatlanul tört ki. Nem volt jó szónok, de széteső, metsző szónoklataival is mindig elérte, amit
akart. Ha szelleme felhevült, legyőzhetetlen polemikussá vált. Hallottam néhányszor, szóbeli
pamfletjei az abszurd felé közeledtek, s micsoda elbűvölő hatást ért el!
Az ősz oroszlán most nyugodtan ül, és Duna menti gyanakvó paraszt szemével Párizs birodalmi forgatagát szemléli.
„Igen, igen, igen — mondja —, szép itt Párizsban, szép." — De könnyen megértem,
hogy alig várja, hogy elhagyhassa a várost. Feláll, aztán egyenes, magas és tiszteletet parancsoló tartással karon fog, és elindulunk egy mellékutcán, a szálloda felé.
5 Tiszatáj

65

Telefonbeszélgetés Miron Radu Paraschivescuval, majd rövid találkozás egy bisztróban a
Saint-Germainen. Beteg, maga sem tudja, mennyire súlyos, azért jött a feleségével, hogy megvizsgáltassa magát párizsi orvosokkal. Még otthon hallottam, milyen veszélyben van, de nem
akarom elhinni, pontosabban, nem tudom egykönnyen elhinni. Megvetem azokat az embereket, akik tüstént felkarolják a szerencsétlenséget, beleélik magukat, s valami öntudatlan buzgalommal terjesztik a hírt. Ne adjuk meg magunkat könnyen a rossznak, az embernek kötelessége hinni a lehetőségeiben.
Féltőn és rokonszenvvel nézem Miron Radu Paraschivescut, félreteszek minden, a jövőt
tekintve nyomasztó gondolatot. Nem változott, mindössze kissé megnyúlt az arca, tompább
lett a hangja, egyébként lelkes, mint mindig, szívélyesen, mondhatnám demokratikusan közlékeny. Nem tartoztam fiatal barátainak köréhez, nem ő fedezett fel, s nem is bátorított, mint
másokat, megannyi fiatalt, akiket mint pillangókat vonzott magához ennek a szellemnek igaz,
nemes fénye. Távol álltam M. R. P.-től, a már-már legendás hírű M. R. P.-től, kissé ingerelt is
az az udvar, mely kételyt nem ismerő hűséggel követte. Egyik hű követője nyáron, elviselhetetlen hőségben, fekete ruhát viselt, csokornyakkendőt, fehér kesztyűt, és támadó beszédeket
tartott az írószövetség ülésein. Figyelemre méltó polemikus alkat, higgadt, csípős nyelvű,
azt az elvet vallja, hogy a pamflet ételféle, melyet hidegen tálalnak. M. R. P., maga is öreg
eretnek lévén, bátorította ezeket a lázongókat. Nem M. R. P. körében alakultam tehát, de
sokat hallottam róla, és rokonszenves volt nekem. Olvastam, nyilván, Cintecele tigűnesti (Cigánydalok) című könyvét, s a többit is, némelyekről írtam is. Egyszer meg akart ismerni,
és A. Páunescu bemutatott neki. A „Capsa"-ban voltunk, ha jól emlékezem, M. R. P. és
A. Páunescu akkor tértek haza szovjetunióbeli útjukról, lelkesen folyt a társalgás. M. R. P.
cinkos mosollyal mesélte A. P. csínytevéseit, időnként felkiáltva: „Nem igaz, uram, ez nem
igaz!"
Egész este velük maradtam, aztán hazáig kísértem, s hajnalig beszéltünk irodalomról,
öregségről, politikáról és szerelemről. „Amikorfiatal voltam — emlékszem, ezt mondta nekem akkor M. R. P. — azt hittem, hogy az öregség, a szerelemre való szomjúhozás nélkül, az
ember legnagyobb szerencsétlensége. Közeledvén az öregkorhoz, rájöttem, hogy elgondolásaink olyan életkorról, amelyet még nem éltünk meg, hamisak. Az öregedés az erotikával való
foglalkozás fokozatos eltűnésével kezdődik. Nyugalom száll az emberre, a szexuális nyugtalanság fokozatosan
eltűnik..."
Az említett zaklatott körülmények között látom most viszont M. R. P.-t Párizs szívében.
Elbűvölten nézi az utcákat, a szép nők után most is szívesen megfordul: „Nézze csak, uram,
azt a nagyfenekű barnát, remek nő, biztosíthatom, remek n ő ! . . . " Kétkedve nézem, az ördögbe is a barnájával, semmi kedvem a hátulját méregetni a tekintetemmel. M. R. P.-nek viszont
van kedve, s valahogy hálás is vagyok neki, hogy másra tereli a gondolataimat. Elmeséli V.
szobrásznál tett látogatását, aztán Malraux-ra tér, mintaképére, nagy szellemi szerelmére. Éppen most fordította egyik könyvét, s az előszóban azt írja, „szinte belehaltam a fordításba". A
kíntól vagy az örömtől? Malraux a század legtisztább fejű, legmerészebb intellektusa. Nem
zavarja, mint másokat, Malraux gaulle-ista kalandja, kitűnő kultuszminiszter volt. Nem maga
a generális mondta-e, hogy Malraux mindig a jobbján vagy a balján fog állni a francia nép
szent szolgálatában? Emlékszem, persze, a generális szerette a kultúrát, és tisztelte Malraux-t.
A regényíró maga emlékezetes sorokat irt le De Gaulle-ról, gondviselésszerűnek, a modern
idők Napóleonjának tartva őt. Kissé ellentmondásba került önmagával, mert ugyancsak ő állítja, hogy az individualizmus meghalt, a XX. századból eltűnt a személyi kultusz. Nem számít, Malraux nagy elme, és M. R. P.-vel beszélgetve rájövök, mekkora erkölcsi hatása volt ennek a szerzőnek a negyedik évtized fiatal nemzedékére.
Elbúcsúzom M. R. P.-tól. Két nap múlva visszatér Bukarestbe. Egy szót sem szól a szenvedéseiről. Ehelyett a naplójáról beszél, melyet szeretne nyomtatásban látni. Egy hónap múlva megtudom, hogy M. R. P. meghalt. Fogadása az élettel lejárt.

66

...Felajánlom Marin Prédának, hogy megmutatom neki a nem turisták Párizsát, melyet
csak az ismer, aki több ideig lakik a városban. Beleegyezik, s ebéd után a Chatelet-n vagyunk,
hogy a turisták kapzsi és felületes tekintete elől rejtett helyek felé sétáljunk. Útközben, amikor
az építőművészet nagy alkotásai előtt haladunk el, felhívom rájuk a figyelmét.
— Nézze, Préda úr, a Notre-Dame-ot. Természetesen ismeri a katedrálist, de nézze, ahogyan beborítja most ez az áttetsző őszi köd.
Lírai kitörésemet hirtelen közömbös hang vágja el:
— Hagyja az anyjukba, a katedrálisukkal együtt...
Durva odavágás. Próbálom enyhíteni, másra terelem a szót. A Szent Kápolna mellett haladunk el, s megint jár a szám:
— Préda úr, ez itt a Szent Kápolna, a gótika remekműve, Szent Lajos idejében építette
Pierre de Montreuil... Belseje a szellem valóságos ünnepnapja...
óvatosabb lévén, most elérzékenyülésemet jobban visszafogom, hangomba némi irónia
vegyül, kissé affektáltan beszélek, mint az idegenvezetők, akiknek el kell mondaniuk műsorukat, tettetve, hogy nem veszik észre a hallgatóság közönyét. Társamat nem rendíti meg:
— Persze, persze, a Szent Kápolna, a gótika remeke...
Nyilvánvaló, a prózaírónak rossz napja van. Nincs a remekművekre hangolva, micsoda
ötlet volt tőlem, hogy kultúrsétát javasoljak neki Párizsban! Replikái Eugen Lovinescu Emlékezéseit juttatják eszembe, ahol az irodalomtörténész arról ír, hogyan vezették be Aurél Vlaicut Párizs művészetébe. M. Prédának nyilván olvasnia kellett azokat a gyönyörű sorokat,
szkeptikusan játssza el azt a szerepet. Megjön a kedvem, belemegyek a játékba, nem szalasztók el egyetlen fontos épületet sem, egyetlen teret sem. „Itt átment ez és ez a híres ember, itt élt
X., a nagy író, az előttünk álló épület reneszánsz stílusú, maga a csoda!"... és így magyarázom lelkesen a Moromete család szerzőjének a monumentális Párizst. De minél nagyobb a lelkesedésem (kimondottan teátrális, természetesen hamis!), a prózaíró szkepticizmusa annál agresszívebbé lesz.
— A Panteon újgörög stílusú, belső díszítését Puvis de Chavannes készítette? A SaintGermain-des-Prés templom... Na, hallj oda!...
így töltöttünk együtt egy kultúrdélutánt a Latin Negyedben. Ilié Morometét nem bűvöli el a
gótika fenségessége, nincsenek komplexusai. A Duna menti gyanakvó szellem, ennyi, mégiscsak művészi megpróbáltatásra, szándékosan erőszakossá válik. M. Préda nyilván másképpen
vélekedik Párizs emlékműveiről, de most komédiázik, kemény jelzőkkel vagdalózik, így nyilatkozik az óriási homlokzatokról, az égre gőgösen feltörő nyílvesszőkről, a vakító vitrázsokról. Megértem, nem akarja, hogy lehengereljék a látottak, mondhatnám, arra a történelemre
dühös, mely oly kegyes volt Európának ezen a részén, s oly kegyetlen a kontinens másik felén.
Egy másik alkalommal azt mondja nekem: „Uram, hát kutyafuttában hogyan építsen az ember civilizációt? Katedrálisokat építeni, amikor a román paraszt évszázadokon át lesben állt,
menekülésre készen az erdő felé? S jön maga, s azt mondja nekem, hogy bojkottálta a történelmet ? ! . . . Míg a franciák..." s itt másra terelődik a beszéd, elmélyül, kemény szavakkal illetve a történelmet.
Az olvasónak, aki kevésbé ismeri az író lélektanát, és komikus esetekből ítélve téves képet
alkothat magának a kiváló művész egyéniségéről, magyarázattal kell szolgálnom. Az író lélektana a műben él, ezen kívül semmilyen magyarázat nincs. Ott találjuk meg tényszerűen a szerző valódi erkölcsi portréját, aki a mindennapi életben derűs vagy szomorú körülmények között él, eszik és iszik, okos dolgokat mond, vagy könnyed beszélgetéseket kezdeményezve pihenteti szellemét, mint bárki más. A mű teljes egészében felemészti őt. Marin Préda elképzelhetetlen a Morometii, Risipitorii (Tékozlók, Imposibila intoarcere (A lehetetlen visszatérés),
Marele singuratic (A nagy magányos) stb. nélkül, s életrajzának egy bizonyos pontján túl őt
mint társadalmi tényezőt már ezek az erőteljes művek alkotják. Más szóval, az alkotó egyike
lesz művei hőseinek, azzá lesz, legalábbis nekünk, olvasóknak úgy tetszik. Galatea mítosza
visszatér. A művész hagyja magát műve által újjászülni.
5*

67

Vannak, akik géniuszukat az életnek adják — és az irodalomnak csak a tehetségüket.
Vannak zseniális szónokok, az irodalom tragikus esetei. S vannak, akik örökké álarcot viselnek: a fenséges hiúság álarcát. Szavaikat megválogatják, témáik mindig nagyok, lenyűgözőek. Csak emlékezetes mondat kiejtésére szólalnak meg, hogy köztük és az univerzum közötti újabb viszonyt bejelentsék. Ezek a jövendölő zsenik, akiket jobb csak távolból nézni. Szinte
bizonyos, hogy bennük, a gőgös külső mögött, ügyesen álcázott csalás húzódik meg.
Vannak viszont alkotók, akik géniuszukat a műben, természetes egyéniségüket az életben
valósítják meg. Mondanivalójukat a könyvekben mondják el, s az utcára lépve, levetkőznek
minden ünnepélyes maszkot. A szellem megkönnyebbül az élet banalitásaiban, és véres marhasültet fogyasztva, rá egy pohár hideg sört, ezek az emberek óvakodnak a kizárólagos felsőfokoktól. ő k egyszerűen jó étvággyal akarják elfogyasztani azt a sültet, s miután megittak egy
pohár sört, mondhassák elégedetten, hogy a sör jó volt, és hideg. I. L. Caragiale géniusza a
hétköznapi élet zseniinek az utálatában is megnyilvánul. Marin Préda lélektanilag ugyanehhez
a kategóriához tartozik, az a nem irodalmi mód, ahogyan bizonyos esetekben viselkedik, tulajdonképpen azt a hatalmas akarást leplezi, amellyel az irodalom gyötrő erejétől próbál szabadulni. Láttam különböző körülmények között, és mindig meglepett az a nyugtalanság, mely
olyankor is látható volt rajta, amikor szellemét bohóckodással pihentette (mint fentebb is),
nyelve pedig készakarva kereste a becsmérlő jelzőket. Mélyen érző ember, ez vitathatatlan, és
gyorsan vált az agya. A falu világából érkezve, Marin Prédának átfogó képe van az életről, a
történelmi folytonosságnak értelme van, ami irodalmi műveiben is megnyilvánul. A szokásos
beszélgetések során is a megírt témái merülnek néha fel. Marin Préda tehetsége, mondhatnám, abban áll, hogy felfedezi egy bonyodalmas kérdésben a biztos elemet, a támpontot. Bármely jelenségben, bármilyen bonyolult lenne is az, kell lennie egy viszonyítási pontnak, egy
napkeletnek és egy napnyugatnak, ami szerint el lehessen igazodni. így lesz számára felfogható a világegyetem.
Olyan emberi alkat, aki mindent átfog, és új rendbe állítva értelmet ad neki, változó —
mondhatni —, de nem kiszámíthatatlan. Arca némelykor komor, tekintete befelé forduló, a
teljes elidegenedés és magány hatását kelti. Aztán mozgásba jön valami, egy belső rugó, és
erős fény ömlik el ezen a borús, dühös arcon. Tekintete visszafordul a világ felé, és szelleme
kitárul, befogadni a világ örömeit. Marin Préda ezekben a pillanatokban ironikus oldaláról
nézi az életet, s gyakran hoz létre olyan színjátékot, melyben szívesen vállal szerepet ártatlan
képpel. Párizs, úgy látom, erős egyéniségének ezt az oldalát is ösztökéli.
Három hét múlva, ajánlatomra, Marin Préda átköltözik az „Home latin"-be. Minthogy
én is itt lakom, gyakran találkozunk, együtt ebédelünk, este későig sétálunk a negyedben.
Többnyire jókedvű, jó vendéglőkbe jár, kitűnő italokat rendel, egyszóval úgy viselkedik, mint
egy vallah bojár Párizsban. Egyik napfényes őszi napon megkér, hogy készítsek róla néhány
felvételt. Van egy Kodakom, a gyereké, kitűnő képeket csinál, de Marin Préda nem fogadja el
az ajánlatomat, van neki egy jobb gépe, Leningrádban vette. El is indulunk, bejárjuk a Latin
Negyedet, lemegyünk a Szajna felé, festői helyeket keresve. A prózaíró és felesége a Panteon
előtt, a prózaíró egyedül a Saint-Michel hidján stb. Valami gyanús nekem: nem viszi a filmet a
gép, blokálódott, mindenesetre valami nincs rendben vele. De M. Préda határozottan állítja:
„kitűnő gép, magam vásároltam L-ben..."
Tovább fényképezünk tehát, aztán, amikor a film lejár, beadjuk előhívásra. „Színest? Színest, magától értetődik." Az eredmény: egyetlen kép sem jó a negatívon. Sötét sejtésem beigazolódott. M. Préda dühe a fényképészre zúdul. Hálás vagyok neki, hogy nem hiszi (vagy mondja) azt, hogy mindennek az én ügyetlenségem az oka. Ez is megfordulhatott volna a fejében.
Egy másik nap M. Préda kalapot akar vásárolni magának. Kinézett ő egyet a BarbésRochechonard megálló mellett. Megkér, hogy kísérjem el. Szabad délutánom van, beleegyezem. Az üzlet elé érve, a prózaíró egy kalapra mutat a kirakatban: finom filc- és cowboykalap
kombinációja. Bemegyünk, és kérjük a szóban forgó modellt. M. Préda a kirakatban levőt
szeretné. „Nem kell kivennünk onnan — feleli az elárusítónő —, van olyan bent is." A vevő
68

hagyja magát meggyőzni, de nem szívből teszi. Az elárusítónő mértéket vesz, aztán egy egész
polcot kiürít, tizenkét kalapot tesz elénk. M. Préda fog egyet, a fejére teszi, elindul a tükör
felé, hosszan nézegeti magát, szemből, oldalnézetből, s a végén leteszi a kalapot az elárusítónő
elé. Nem tetszik neki! Másikat vesz, ugyanazok a mozdulatok, ugyanaz az útvonal. Kétszer,
tizenkétszer. Egyik kalap sem tetszik neki. Az elárusítónő leürít egy másik polcot, és M. Préda
újabb tucat kalapot próbál fel, eredménytelenül, egyik kalap sem felel meg neki. Egy óra múlva mindenki kimerül, az elárusítónő, a vásárló, az asszisztencia. A légkör egyre nyomasztóbb,
az elárusítónő kezd ingerült lenni. M. Préda egyre komorabb. Aztán hirtelen, egyetlen szó nélkül elhagyja az üzletet, a felesége azonnal követi. Egyedül maradok az elárusítónővel, kezdek
magyarázkodni, magam sem tudom, mit. A nő hisztériásán kitör, ezalatt én is kiosonok, de
csak miután még egyszer végignézek a polcról leszedett kalapok során. Valóban volt oka az elárusítónőnek félretennie szakmai mosolyát!
Kint, tíz méterrel arrább vár rám M. Préda, mint ketrecbe zárt oroszlán. „Az anyjukba, a
kalapjukkal együtt", mondja a prózaíró, mintegy lezárva az Ügyet.
Két nap múlva a félig filc-, félig cowboykalapot látom a fején. Visszament másnap az üzletbe, és megszerezte a kirakati példányt. Rehabilitálta magát az ő szemében a párizsi kereskedelem: „Jó dolgokat gyártanak, uram", mondja ártatlan képpel.
Megtudom, hogy hosszabb németországi tartózkodás után Párizsba érkezett Gh. Pitut és
Ioan Alexandru is. Futólag találkozom velük, ugyancsak a „L'Escholier"-ben, a latin negyedbeli román előőrsön. Ioan Alexandru nincs elragadtatva a gótikus katedrálisoktól, a mi máramarosi templomaink szebbek, mondja. Nem vagyok kevésbé hazafi, mint ő, ha nekem más a
véleményem, a gótikus katedrálisok elbűvölnek, az idő megvetésének és a szellem nagyságának érzését keltik bennem (banalitásokat mondok). Nem értem, miért tartják az emberiség
legsötétebb korszakának a középkort, melyben ezek a kőbe faragott hatalmas geometriai művek születtek. Sötétség, melyből a szellem merész szabadsága tört elő, olyan erkölcsi aszkétizmus, mely ezeket a karcsú, kérdező templomokat hozta létre — milyen csoda folytán? Vajon
nem Rembrandt mondta-e, hogy a sötétség a fény nyersanyaga?
Sorin Titel hív telefonon, aki épp most érkezett a Gare de l'Estre. Azonnal találkozunk,
elviszem az „Homme latin" szállodába, a Cluny múzeum mellé, a Latin Negyed szívébe. Az
„Homme latin" szinte kizárólag román székhellyé vált. Laktam itt néhányszor, lakott előttem
is több román író, az igazgató ismer mindnyájunkat, s mondhatom, barátunk. Egy este elmesélte nekem az életét, kisebbfajta Rastignac élete, aki vidékről érkezett pénz nélkül, mesterség
nélkül, de tele ambícióval. Előnyös házassága révén bekerült a párizsi szállodatulajdonosok
maffiájába. Fred úr impozáns megjelenésű férfi, úgyhogy nem volt nehéz egy vagyonos ember
lányát meghódítania Grenoble-ban, az egyik vakáción. Letelt a jegyesség ideje, Fredet elfogadták, s belépett az apósáék üzleti ügyeibe, felügyel több szállodára, jól érti dolgát, ha kell,
udvarias, ha kell, szigorú. Az „Homme latin" nem maga a kényelem, s nem is a tisztaság megtestesítője. Szerény, elfogadható árú szálloda. Ha hosszabb ideig lakik ott az ember (mint az
én esetemben is), Fred úr kedvezményes árat számít. Miután elhagyom a szállodát, jobb és olcsóbb lakásba költözöm, továbbra is be-benézek egy kávéra az igazgatóhoz vagy az éjszakai
portáshoz, aki egyiptomi, régóta doktorandus (Halim úr a neve, ha nem tévedek), rokonszenves keleti bohém típus. Évek óta (tíz-tizenkét éve) dolgozik doktori tézisén, s hogy egyre késlekedik a munka, a pénzforrások pedig apadnak, H. úr keresett magának egy kényelmes állást.
Ül éjszaka a receptión, olvas, elbeszélget a későn hazaérkező vagy álmatlanságban szenvedő
vendégekkel, fogadja ugyancsak egyiptomi barátainak látogatásait, akik tanulmányaikat végzik Párizsban, s itt is maradtak. Mindig politikáról beszélnek, könnyen tűzbe jönnek, radikális megoldásokat szeretnének, aztán lecsillapodnak, és hazatérnek szerény szobácskáikba
(gondolom), hogy az arab kérdés megoldásáról álmodozzanak. H. urat kevésbé érdeklik az
események, az ő filozófiája, hogy az embernek meg kell elégednie kevéssel, az élet nem egyéb
hosszú hódításnál. Orvos, tevékenykedhetne ebben a,minőségében, de ő inkább marad portás
69

az „Homme latin"-ben, s dolgozik „akkurátusan" egy olyan tézisen, mely, ha jól értem, valamikor egy távoli jövőben készül el, a század végén...
Kedvenc témája a nők pszichológiája. A recepció kis íróasztala előtt minden kontinens
nőtípusai elvonulnak. Látása kifinomult, behatol az északi vagy akár a dél-amerikai nők rejtelmeibe. „Milyenek az ausztráliai nők, H. úr, hát az ibériaiak?" — kapom magam a kérdésen, melyet inkább udvariasságból teszek fel, hiszen abban az időben egyáltalán nem érdekelt
sem az ausztráliai, sem az ibériai félszigeten élő nők temperamentuma vagy pszichológiája...
H. úr komolyan veszi a kérdést, koncentrál, összesíti egyéni feljegyzéseit, majd kollektív portrét rajzol meg. Az ausztráliai nők temperamentuma a fiatal állatéra emlékeztet, más szóval
szabadok és nyersek, fékezhetetlenek, idegen tőlük mindenfajta szofisztika; a spanyol nő
szertartásos és szenvedélyes, érzékei uralják, csak az oltárról álmodozik stb. Az az érzésem,
hogy az egyiptomi doktorándus könyvekből tájékozódik a nők pszichológiájáról, több megjegyzése könyvre emlékeztet, valami ismert olvasmányra; semmi baj, hallgatom tovább, az
emberem példákat sorol fel, s a példák, akár igazak, akár kitaláltak, érdekesek. Szállodai esetek, féltékenységi jelenetek, szerelmi jelenetek mind-mind szerepelnek ennek a gazdag fantáziájú orvosnak a kartotékjain. H. tudja például, hogy egy férfi a feleségével jön-e be a szállodába vagy más nővel, egyetlen szempillantással megállapítja a bűnt vagy az erényt. Szigorú erkölcsű, s elveit hallgatva, felteszem magamnak a kérdést, hogy az ördögbe sikerül H. úrnak
megismernie a világ minden tája asszonyainak a temperamentumát és pszichológiáját...
Bevezetem tehát Sorin Titelt az „Homme latin"-be, s dolgomra megyek. Nyugtalanít azért
a gondolat, hogy ez a kissé szórakozott prózaíró, aki mindig azt a hatást kelti, mintha útkereszteződésnél állna, és nem tudja, merre induljon, ez a honfitársam, mondom, nem fog kiigazodni
Párizs mozgalmas világában. Kis idő múlva megkeresem, és legnagyobb csodálkozásomra a szálloda halljában találom egy franko-román csoport közepén, jókedvű, címeket jegyez fel, találkozókat beszél meg, vacsorameghívásokat fogad el, ebédmeghívásokat utasít vissza, vagyis röviden, párizsi bőrbe bújt, mintha ki tudja mióta élne itt. Szórakozottan kér apró szolgálatokat,
melyekért ő más szolgálatokat ajánl fel, úgyhogy néhány nap múlva Sorin Titel sok embert ismert, őt is sokan ismerték, „bevezetődött" abba a párizsi társaságba, mely külföldi író számára
elérhető. Rettegésem, hogy Sorin Titel belepusztul az unalomba, alaptalan volt.
Megnézünk együtt néhány kiállítást, este moziba megyünk, aztán sokáig sétálunk a Latin
Negyedben. Egyik nap meghívnak bennünket (pontosabban Sorin Titel hív meg) Michelinehez ebédre, aki a Sorbonne egyetem román kurzusának abszolvanse. Szem elől vesztettem,
Sorin Titel hozza vissza kis közösségünkbe. Micheline meghív néhány barátot, a társaság kellemes, szóba kerül minden, politikától az irodalomig, a szellem teljes szabadságában. Sorin
Titel, a prózaíró, hamar bekapcsolódik a társalgás ritmusába, szelíden helyesbít, vagy örömmel ért egyet a jelenlevők véleményével. Amikor a beszélgetés kimondottan francia témára terelődik (az utolsó tiercé-re), elragadtatva tapasztalom, hogy Sorin Titelnek itt is van véleménye, régen ismert számára egy olyan kérdés, mely engem teljesen hidegen hagy.
Tetszik nekem ez a szellemi fogékonyság, ennek a tehetséges bánáti fiúnak a gyors váltása, aki pedig mindig zavartnak látszik, mintha riasztaná a dolgok sokfélesége. Megérzi, bár ez
telt, derűs arcán nem látszik, hogy melyik a megfelelő változat, az egyenes út. Az az érzésem,
ha Sorin Titel bekerül a labirintusba, eligazodik, megtalálja a kiutat.
Adrián Páunescuval nehezebben mennek a dolgok. Amerikából jön, ahol majdnem egy
évig tartózkodott, megáll Párizsban. Felhív telefonon, a viszontlátás örömében kijelölök egy
helyet, ahol találkozhatunk, elmagyarázom, merre kell mennie, hogyan közlekedjék a párizsi
metrón. Szkeptikus, nem tudja, nem találja meg. Kezdem elölről, megmagyarázom, hol szálljon metróra, hol szálljon ki, de fölösleges, nem érti, hajthatatlan. Végül taxival érkezik a megbeszélt helyre, ami költséges mulatság Párizsban. Constanta Buzeával van, és értetlenül, morcosan néz körül. Nem tetszik amit lát, nincsen megelégedve, nézőpontja egy amerikaié, aki
úgy ítélkezik Franciaországról, mint egy vieille tante-röV, fáradt, leereszkedő hangon. Hozzám megyünk reggelizni, „haza", Romainville-be, az északkeleti banlieu-n, aztán visszaté70

rtink a szállodába, ahol megszálltak, a román követség mellé. Ott hangszalagról meghallgatjuk Mircea Eliadéval készített interjúját. Felkavaró. Nem ismertem akkor még a nagy vallástörténészt, viszont szinte mindenik könyvét olvastam, és kíváncsi voltam, hogyan nyilatkozik,
miként vélekedik román voltáról. Adrián Páunescu izgató kérdéseivel elképesztő válaszokat
csikar ki belőle. Tetszett nekem Eliade kitartása amellett, hogy román nyelvű író maradjon,
más szóval az, hogy alkotó képességét azzal a szellemi térrel kapcsolja össze, amelyben növekedett és alakult. Mások, kevésbé tehetségesek, megalázónak, lekicsinylőnek érzik az anyanyelv területén maradni; Mircea Eliade úgy vélekedik, mint mi mind, hogy a szellem, függetlenül az idiómától, melyben kifejezésre jut, megtalálja az utat az egyetemesség felé.
Adrián Páunescu másról is beszél, amerikai tartózkodása alatt minden vonatkozásban
alapvető tapasztalatokat szerzett, az ipari forradalom teljében levő kontinens képét viszi magával Romániába. Nagy tervei vannak, fel akarja rázni az irodalmi életet, elkötelezettebb közírói tevékenységet akar kifejteni. „Majd meglátod — mondja nekem —, robbanóvá teszem a
tehetetlenséget, sok szék repül majd a levegőbe..." Nem mondok neki ellent, tetszik nekem ez
a kostermészete, amellyel mindennek nekivág. Hatalmas teste, éles elméje, örökös készenléte
árasztja az energiát. Nemsokára megtudom, hogy nem sikerült levegőbe röpítenie több széket,
ellenkezőleg, kénytelen volt elmenni a laptól, amelynél dolgozott. Tehát elölről kell kezdenie,
friss energiával, hátán cipelve, mint mitológiai alak, egy határtalan ambíció szikláját, mely
nélkül nem érzi jól magát.
Azon a csendes, tavaszi párizsi napon világosan megértettem, hogy az ő sorsa a mozgalmas, látványos élet...
Szelíd májusi vasárnap van, először is elmegyünk hát a párizsi vásárba, többek között
megkeressük a bortermelők részlegét. Kóstolgatunk, jobbra-balra, kifejtjük véleményünket a
bor minőségéről, a termelők érdeklődést mutatnak, udvariasak, kínálgatnak a többi fajtából
is. Kóstolgatunk, jókedvünk növekvőben, egy Reims vidéki szőlőtermelővel diskurálunk, aki
a mezei munka nehézségeiről beszél: túltermelés, az árak csökkenése, méltánytalan konkurrencia a Közös Piac keretében stb.
Egy másik napon elviszem Adrián Páunescut a Jeu de Paume-ba. Többször láttam már a
múzeumot, nem megyek be, leülök a Tuileries kert teraszára, nézem a Concorde téri forgalmat meg a Szajna hídjait, a Trocadero felé. Néhány óra múlva kell találkoznom Adrián Páunescuval és a feleségével, hogy együtt ebédeljünk. Jóformán le sem ülök a terasz egyik székére, és A. P. dübörgő, siető léptekkel megjelenik. Átfutott a múzeumon, tisztában van ezzel is,
nem volt türelme sokáig elmélkedni egyenként minden kép előtt. Egy pillantás elég volt ahhoz,
hogy véleményt alkosson, nincs elbűvölve, s mint az olyan ember, aki erőteljes és virágzó kontinensről jön, szkeptikusan és morcosan megy keresztül Franciaország öreg fővárosán. Benne
nem él egy mítosz Párizsról (legalábbis nekem úgy tűnt), és számára szellemi varázsa sincs. Az
öreg nagynéni untatja.
Marin Sorescuval, aki ugyancsak Amerikából jön, a L'Escolier-ben találkozom. Szívélyes viszontlátás, ölelkezés, impressziók és újságok kicserélése. Ismeri Párizst, többször járt
itt, vannak barátai, régi ismerősei, notesze tele címekkel. Több napig nem látjuk egymást, egy
előadáson találkozunk újra, utána folytatjuk a L'Escolier-ban elkezdett beszélgetést. Amerika, úgy tűnik, nem hatotta meg túlságosan, bár az ottani fiatal költészet elgondolkoztatta.
Látványos visszatérés az utca nyelvéhez és az epikához. Később, amikor a La lilieci-et olvastam, eszembe jutott a megjegyzésre. Szereti Párizst, jól érzi itt magát, de nem hiszi, hogy sok
esélye van itt egy román írónak, öreg, zárt, a forradalmaktól, a túl sok avantgarde irányzattól
kimerült kultúra. Következésképp, jobb szellemi kapcsolatra kell szert tennünk. Vitathatatlan, hogy Marin Sorescut európaisága foglalkoztatja, és érdekes, az első dolga amerikai útja
után, hogy olténiai szülőföldjének szellemiségéhez térjen vissza. Bizonyára felfedezte a titkot,
hogy az egyetemességhez vezető útja Bulzesti-en át vezet.
KÁNTOR ERZSÉBET fordítása
71

SZOVJETUNIÓ

(Dttttomuninilks a F§M
CSINGIZ AJTMATOV: AZ ÉVSZÁZADNÁL HOSSZABB EZ A NAP
Nem adhatok, csak Egészet
(Goethe)

Ajtmatov regénye — összemérhetetlen alkotás.
A goethei kategóriát alkalmazva: „inkommenzurábilis" mű, mely egy öntörvényű, teljessé érlelt művészi világkép fedezetében, hasonlíthatatlanul eredeti összefüggések rendszerében
vet számot az egyetemes emberi létezés legátfogóbb erkölcsi kérdéseivel — a prehisztorikus, a
mítoszok őrizte és a történelemmé avatott múlt örökségével, zaklatott jelenünk legsúlyosabb
dilemmáival, a holnap elképzelhető távlataival, méltó megmaradásunk esélyeivel. Az évszázadnál hosszabb ez a nap — számunkra e címváltozat az igazán kifejező (könyv alakban: Hóviharos kitérőállomás), hiszen a legendák, metaforikus utalások, lírai betétek sora, a fantasztikum közvetítésével a regény feszesre komponált cselekménye valóban bejárja az emberi nem
ellentmondásos, tragikus megrázkódtatásokkal terhelt fejlődésének csaknem egészét, az őrzendő humánus vívmányokat a rossz meg-megújuló alakváltozataival szembesítve. Ajtmatov
annak tudatában emeli konkrét üggyé, mindannyiunk problémájává az emberiség — valamennyi kivívott érték — sorsát, hogy immár a totális pusztulás, a kataklizma is valóságos lehetőséggé vált. A regény a legösszetettebb antinómiákat, a legárnyaltabb közelítést igénylő folyamatokat ábrázolja, az igazi remekművekre — és csak reájuk — jellemző természetességgel,
rendkívüli organikussággal, határozottan felmutatott, híven vezérlő eszmények tükrében. A
szovjet-kirgiz iró műve — valamennyi kimagasló alkotáshoz hasonlóan — szinte kimeríthetetlen gazdagságú saját világot teremt, melyben kivétel nélkül minden mozzanat, még a legapróbb is szorosan összefügg az egésszel, melyben nincs semmi fölösleges. Szilárd architektonikájában a különböző szálak, motívumok kölcsönösen értelmezik egymást, minden részlet túlmutat tehát önmagán, s a rendszer teljességén belül szerzi meg végső jelentését. így e regény
olvastán — bocsássuk még ezt előre — ugyanaz játszódik le bennünk, mint Edigej, a sokoldalúan megjelenített főhős lelkében az ősi énekek hallgatásakor: „egyszerre kitárult előtte a világ valamennyi ajtaja — az örömé, a szomorúságé, a töprengésé, a zavaros vágyaké és a kétségeké. .." S megértjük, magunk is átéljük a dalok hatásaként föltámadó igényét: „megvédeni,
elkeríteni minden veszedelem ellen mindazt, ami drága neki, az egész világot, amelyet elképzelt, hogy senkinek és semminek ne legyen rossz".
Az évszázadnál hosszabb ez a nap — noha az író eddigi pályáján egyedülállóan sokjelentésű alkotás, alighanem csúcsponti mű — korántsem előzmények nélküli, hiszen számos motívuma, eszménye, karakteres poétikai sajátossága már a korábbi kisregények, elbeszélések vonulatában kikristályosodott, maradandó érvényt szerzett. A Dzsámiig szerelme, A versenyló
halála, afehér hajó vagy a. Tengerparton futó tarka kutya — az elevenen gyarapodó oeuvre
szerintünk legfontosabb fejezetei — az ősi szokásokhózTaz ember nembeli öntudatát erősitő
hagyománykincshez, a benne foglaltatott erkölcsi normákhoz való hűség és a társadalmi haladás iránti fogékonyság összhangjának követelményét emelték eszmei középpontjukba. Az ú j
regény maradéktalanul vállalja, folytatja ezt a tartalmas örökséget, a múlt — az emlékezet —
megtartó erejének védelme itt is hangsúlyos szerepet kap, de immár az emberiség ügyének elidegeníthetetlen részévé, egy jóval tágasabb és komplexebb értékrend összetevőjévé avatva.
Ahhoz tehát, hogy Az évszázadnál hosszabb ez a nap létrejöhessen, Ajtmatovnak — a folytonosság őrzése mellett — szemléletét és poétikai eszköztárát egyként meg kellett újítania. Csak
így alakíthatta-fejezhette ki azt az autonóm vonásokkal dúsított művészi elkötelezettségtípust,
72

mely a jelenbeli konkrét emberiséget magasítja elsődlegesen orientáló fogalmává. S ennek hitelessége, értékvédő küldetése — elemi szükségletté válása — aligha vitatható, hiszen az atomháború fantomja ma már az egész földet fenyegeti. Valamennyi lakóját — válogatás nélkül.
A regény poétikai sajátosságainak, az eszmeiség alaprétegeit közvetítő kompozicionális
szervezőelveinek sorában az elbeszélői nézőpont kettőssége nyer kitüntetett jelentőséget. Az
író egyrészt — és mindenekelőtt — Edigej, a mindennapi tisztesség e reprezentatív képviselőjének szemével láttatja a világot. Másrészt: a földön kívüli civilizációt felfedező
szovjet—amerikai űrhajóspár különös, jelképies tartalmú perspektívájából. A végtelennek tűnő kazah sztyepp parányi településén, a Förgeteges-Boranli nevű kitérőállomáson élő vasutas
és a kozmonauták élményeit, konfliktusait, sorsbeli meghatározottságait — konkrét és metaforikus értelemben egyaránt — fényévnyi távolságok választják el. Látszólag nincs közöttük
összefüggés, hiszen Edigej számára hangsúlyozottan a néhány lakost számláló Boranli és közvetlen környéke jelenti a világot, rövid utazásai mindig rendkívüli események. Magatartását,
szemléletét főképp a régi legendák, szokások, a személyes élet tanulságai és barátja — Kazangap — bölcs tanácsai, szigorú elvei formálják, irányítják. A lehető legkorszerűbb tudományos
ismeretek, technikai eszközök birtokában levő űrhajósok pedig az egész földet átfoghatják
egyetlen pillantásukkal, az ő viszonyítási alapjuk — páratlan etalonjuk — egy idegen, a
miénknél jóval „humánusabb" civilizáció. Kivételes helyzetük olyan nembeli tudat kialakítására készteti őket, melyben magától értetődő természetességgel tárulhatnak föl az emberiség
legegyetemesebb ellentmondásai és alternatívái. Miféle kapcsolat lenne tehát az idős pályamunkás és az Erdő öle nevű bolygó különösségéről tudósító asztronauták gondolatai, törekvései kőzött?
Ajtmatov azonban épp azt sugalmazza, hogy e két nézőpont — végső emberi tartalmait
tekintve — valójában egy és ugyanaz. Mert mindkettő — noha más-más dimenzióban — az
emberség, az egyetemes értékek védelmét emeli ki, mindkettőt a jövőért való felelősségteljes
aggódás határozza meg. E lényegbevágó azonosságra finoman árnyalt párhuzamok sora figyelmeztet. A távoli űrállomás lakói úgy érzik, hogy „a földön élő valamennyi ember nővérünk, fivérünk, akik nélkül magunkat sem bírjuk elképzelni..." De a messzi múltban keletkezett legendák, énekek — miképp erre korábban már utaltunk — Edigej lelkében is hasonló élményt ébresztenek. Vagyis: itt a földön, a kazah sztyepp világtól elzárt vidékén sem elérhetetlen az emberiség ügyében való érdekeltség, a planetáris összetartozás tudata, a katartikus pillanatok itt sem intenek másra, mint a humánus vívmányok őrzésére, cselekvő képviseletükre.
E tekintetben semmi különbség sincs Edigej és a két kozmonauta között: valamennyien a 11
schilleri Örömóda hangvételét idéző emelkedettséggel élik át, tudatosítják önnön nembelisé- l\
güket. Vagy: a kazah vasutas — a maga módján, saját tapasztalatai tükrében — az űrhajósok »'
^ftregiyŐződésével egyezően a gyanakvást, a mással szembeni partikuláris érdekű bizalmatlanságot, a múltbeli örökség elveszejtésére való hajlamot, a feledékenységet ítéli az ember legveszedelmesebb sajátosságának. Azt, hogy nem tanult kellően saját történelméből, s ezáltal képessé válik a hajdani szörnyűségek újratermelésére, ^ z Erdő Öle kegyetlenséget, vérontást
nem ismerő népével szembesített űrhajósok — értünk, a mi jövendőnkért aggódva — azon vlv&lnak: ..mi történik, ha az emberiség a földön abban a tragikus eltévelyedésben leledzik, arról gvőzi meg magát, hogy a tftrténplpm npm m k mint a háborúk története? Es ha a feilődésnek ez az útja kezdettől fogva téves volt, zsákutca volt? És ha így van, lesz-e ideje az emberiségnek bátran beismerni ezt, és kikerülni a teljes világösszeomlást?" — Edigej, gyötrelmes kudarcok nyomán, hasonló kételyeket, kérdéseket fogalmaz meg, azon tépelődik, hogy a tisztesség kiveszhet-e végérvényesen az emberekből, ő t is hatalmába keríti a nyomasztó szkepszis:
fejlődésünk — talán — nem egyéb végzetes „eltévelyedésnél"...
S végül a cselekmény záróakkordjaiban immár közvetlenül összefonódik e két nézőpont
és a nekik megfeleltethető két eseményszál: a kazah sztyeppről (és a nevadai sivatag vidékéről)
hadászati rakéták sokasága emelkedik a magasba, melyek — abroncsként fogva körül a főidet
— örökre elszakítják világunktól az űrhajósokat, mert felfedezésük (s az Erdő öle békés la73

kóinak kapcsolatteremtési kísérlete) a jelenbeli politikai konstelláció szempontjából veszélyesnek minősíttetik. Ugyanakkor a szovjet kilövőállomás rigorózus biztonsági, titokvédelmi követelményei megakadályozzák Edigejt abban, hogy méltóképp — az ősi rítusok szellemében
— temethesse el egyetlen barátját, Kazangapot. Mert az intenzíven terjeszkedő rakétabázis
tervezői, irányítói a mítoszok övezte régi temetőt zárt körzetté nyilvánították, s hamarosan
végképp fel akarják számolni: szemléletükben a néhány sírhantnak — a kilövőállomás érdekeihez mérve — nincs semmiféle jelentősége. Edigej számára azonban — Ajtmatov meggyőződésével teljes összhangban — ez a hely messzemenően több önmagánál: a megtartó erejű
hagyományokhoz, a múlt értékeihez — egyáltalán: az emberiességhez — való hűség természetes szimbóluma. Az illően megadott végtisztesség pedig mindenekelőtt az élet reverenciáját fejezi ki, az egyén méltóságát tükrözi: az elhunytakét és a hátramaradottakét egyaránt. De a katonák elzavarják, értetlenségükkel, rideg közönyükkel mélyen megalázzák a tiszta szándékú
Edigejt. Ekkor tör rá a kétségbeesés, úgy érzi, „kizökkent az idő"italán jóvátehetetlenül felborult a világ erkölcsi rendje. S e kínzó állapotában ő sem kevésbé magános, mint az űrhajósok — a kozmosz végtelenjében. Edigej és a két kozmonauta, noha fogalmuk sincs egymás létezéséről, szinte sorstársakká válnak.
Az az erő tehát, mely radikálisan megsemmisítette a jövő humánus ígéreteinek egyikét,
az éltető múltbeli örökséget sem kíméli. S a mű gondolatrendszerében ez az összefüggés nyilvánvalóan szükségszerű: az emberibb holnapnak nincs más alternatívája a tegnap értékeivel való folytonosság tudatos vállalásánál. A méltó jövendő elképzelhetetlen az öntudatot tápláló emlékezet nélkül. Ha a történelmi léptékű memória kivész az emberiségből, h" gpmny
.semJfftti múltiáhaz - £ s ezáltal: a saiáL-álágához, önnönlényegéhgz_—-, ha a távlataitól
megfosztott pillanatnyisigot növeli kizárólagos mértékévé, akkorTíajlamosabbá válik negatív
Jrttp^fgpingíf válacTtfltára — rrtPgfrtrHifva • a~míi1t hív ftrT^c^npV lpgfnntncahh küldetése
jelenünk és jövendőnk pozitív esélyeinek szolgálatában rejlik. Abban, hogy felelősségünkre
int. A tegnap emlékei, ha megfosztják őket e pótolhatatlan missziójuktól, holt rekvizítumok
csupán. Végül: az ember — szemben a „csak a szépre emlékezem" nyárspolgári elvével — a
rosszat sem feledheti, épp elkerülésük végett. Ebben az értelemben pedig a múlt bűneinek,
gyarlóságainak, történelmi tragédiáinak mementója is — Keresztury Dezső szavaival — „jóra
parancs".
Ajtmatov regényében a fantasztikum hangsúlyos övezete — miként az eddigiek sejtethetik — nem a jobbára belletrisztikus szintű „science fiction" szemléletét, alapvető műfaji sajátosságait képviseli. Az igazi sci-fi ugyanis — karakteradó eszmei meghatározottságaként —
mindig abszolutizálja, önnön valóságos érvényességi körén túlfuttatja a tudomány és technika
jelentőségét, emberalakító lehetőségeit, s e lényegi vonása szempontjából már csak másodlagos értékítéleteinek előjele: ezen esélyek felhőtlen igenlése vagy zordon elutasítása. Folyvást
megmarad tehát a puszta futurológiai érdekesség szférájában. (Ebből fakadóan: amennyiben
egy fantasztikumra épített mű ennél többet vállal, annyiban meg is haladja a sci-fi eredendő
szféráját.) Mindezzel szemben Ajtmatov regénye azt tanúsítja, hogy a technika önmagában —
a kulcsfontosságú emberi tartalmak aspektusából szemlélve — semleges minőségű, nem több
elvont esélynél, mely beváltásának módjától, a hozzá fűződő viszony konkrét természetétől
függően negatív és pozitív egyaránt lehet. A mű cselekményét idézve: az emberi értékek gazdagodását szolgálná, amikor a fejlett idegen civilizációval való kapcsolatra nyújt reményt. De
negatív a szerepe, amikor a föld hermetikus elszigetelésére alkalmazzák. Az előszóban Ajtmatov utal a szorongató tényre: az emberiség megteremtette önnön totális elpusztításának technikai előfeltételeit. De tudásának, fejlett eszközeinek birtokában egy értékekben gazdag jövő
elérésére is van esélye. A mű cselekményének és eszmeiségének szerkezetében — a valósággal
összhangban — nem a technika a lényeges, hanem a vele tevékehykedő, céljait általa megvalósító ember erkölcsisége, „planetáris tudatának" konkrét szintje. S az ilyen, vagyis a jelenünk
antropomorf lényegét, az emberiség legégetőbb konfliktusait ábrázoló és kifejező fantasztikum minőségileg más, mint a sci-fi-művek áradatában uralkodó technikaközpontú utópiák.
74

Ez utóbbiak mindig azt a kérdést teszik föl: „mi lenne, ha..." Ajtmatov regénye viszont — a
fantasztikum eszközeivel is — azt bontja ki, hogy mi van...
„A földön nehéz, vagy majdnem lehetetlen az embernek kivonnia magát a politikai harcból" — írják szinte ódai emelkedettségű memorandumukban az emberiséget — helyzetük
szükségszerű vonzataként — immár egységes egésznek tekintő űrhajósok. Ajtmatov egy pillanatra sem feledteti: jelenünket és jövőnket a két világrendszer viszonya határozza meg, mégpedig alapvetően. Előszavában az író azt is jelzi, hogy e hatalmas erők közvetlen emberi tartalma, fölmérhető távlata korántsem egyenlő. De a regény világában — ennek ellenére — a
„paritás" elve válik domináns mozzanattá, a választott elbeszélői nézőpont különösségének
természetes következményeként. Mert Ajtmatov számára itt az a vitathatatlan — és fájdalmas
— tény magasodik elsődleges jelentőségűvé, hogy a feszült szembenállás, a bizalmatlanság elképzelhető emberi lehetőségeket veszejt el, sőt létünk egészét fenyegeti. A „paritás" érvényesítését tehát az a szemlélet avatja megalapozottá, amely az okozatok szféráját méri föl, amelyben — s csak ennyiben — mellékesnek tekinthető, hogy kollektív veszteségeinket melyik fél
magatartásából eredeztetjük. A „planetáris tudat" tükrében közös a felelősség, közösek a sikereink és kudarcaink. S az emberiség folytonosságának megőrzésében, vívmányaink gazdagításában az érdekeink is. A világháború, az atomcsapások kataklizmája nem elkerülhetetlen
végzetünk: az Erdő öle népirtásoktól mentes történelmének szép utópiája — egy eszményi civilizáció vágyképeit, számvetésre késztető példáját mutatva föl — mindenekelőtt ezt sugalmazza. Meg azt a felismerést, hogy az_emberiség — épp a nemünk teljességét, minden tagját
egzisztenciájában érintő válaszutak létrejötte miatt és reális ígéreteink beváltása végett — többé nem lehet pusztán absztrakt eszmény: konkrét üggyé, feladattá kell válnia. Megmaradásunlcfíoz immár nem elegendő az, hogy csak a rendkívüli megrendülések katartikus pillanataiban érezhessük: „a földön élő valamennyi ember nővérünk, fivérünk".
Az évszázadnál hosszabb ez a nap eszmeállításainak értelmében a „planetáris tudat" képviselője csak autonóm egyéniség lehet, negatív hagyományainkat kizárólag akkor számolhatjuk föl, ha általános normává emeljük az individualitás — az egyetemes emberi értékek és a
megismételhetetlen egyediség szuverén harmóniáját kivívó személyiség — tiszteletét. Ha az
egyéniség szabad fejlődésére közösségi garanciát nyújtunk. Ajtmatov regénye nagy nyomatékkal figyelmeztet arra, hogy a csupán más gyűlölete, a szokatlannal, a rendhagyóval szembeni intolerancia, a személyiség jogainak megsértése a társadalmi és a közvetlen emberi viszonyok területén egyaránt a jelenünk és a jövőnk elleni vétek, hiszen — implicit módon — humánus távlataink partikuláris tagadását jelenti. A minden emberi iránt fogékony individualitás nincs kivételes személyi adottságokhoz kötve. Ajtmatov mélyen demokratikus meggyőződése szerint elvileg minden ember személyiséggé formálódhat, s erre konkrét esélyek is nyílnak, ha a társadalmat nem egyéniségellenes tendenciák jellemzik. Az Edigej emlékképeiben
fölelevenedő sztálini korszak egyik negatívuma — miképp ezt Abutalip Kuttubajev tragikus
sorsa jelzi — az egyéniséggel szembeni eredendő gyanakvásban rejlett. Az ember azonban még
a legszorongatóbb körülmények közepette sem adhatja föl az individualitás megőrzésének igényét : Abutalip Kuttubajev próbatételekben bővelkedő élete erre is példát mutat. Nem mondhat le arról, hogy mindenki mástól különbözve, a saját adottságaihoz szabottan képviselhesse
a humánum általános értékeit. Ma pedig, amikor — az egyén felől szemlélve — ez alkotja
megmaradásunk, nembeli fejlődésünk individuális biztosítékát, kiváltképp nem.
A regény koherens eszményrendszerében a személyiség egyik lényegi sajátossága: a másokért — és minden emberiért — érzett felelősség, a bármiféle igazságtalanság elleni következetes tiltakozás. A bölcs Kazangap szavaival: „egyedül az istenre nem haragudhatunk-— ha elküldi a halált, azt jelenti, hogy életünk határára értünk, hiszen azért születtünk. De minden
egyebet számon lehet és számon is kell kérni a földön" (magunk kiemelése). Az egyéniség elemi fontosságú ismérve — továbbá — a tartalmas hagyományőrzés, az élet tiszteletére szólító
emlékek, a múltbeli erkölcsi értékek folytonosságának öntudatos védelme. Edigej meggyőződése szerint az ember csak így válhat isteneihez hasonlóvá: önnön pillanatnyiságán fölülemel75

kedő, teljességre törekvő, a létet kontinuitásában értelmező személyiséggé. A tradíciókhoz való hűség, mely eddig szinte az ajtmatovi eszményvilág szervezőelve volt, most — ú j vonásként
— a középponti súlyúvá növekvő személyiségideál részeként (noha mellőzhetetlen, kiemelt
övezeteként) szerez a korábbiaknál gazdagabb jelentésárnyalatokat. Az évszázadnál hosszabb
ez a nap — a hagyománykincshez fűződő viszonyának szempontjából is — a személyiség dicsérete.
Ennek jegyében vet számot — szintén az emberi nem egészének perspektívájából — napjaink legnyugtalanítóbb egyéniségellenes jelenségeivel. Mindenekelőtt: a manipuláció és az
öntudatlan eszközlét fölmérhetetlen következményeket rejtő veszélyével. Szabidzsan, e végletes csinovnyiklélek riasztó lelkesedéssel villantja föl egy szabadság nélküli, teljességgel elgépiesitett világ rémképét: „...eljön az idő, amikor rádió segítségével irányítják az embereket is,
mint azokat az automatákat. (...) Az ember mindent központi programozás szerint csinál.
Azt hiszi, hogy úgy él, úgy cselekszik, ahogy akar, pedig valójában felsőbb utasítás szerint. S
Tiindér1 "if>nn'i "MKlí"íni H g az kell, hogy énekelj: jeladás — és énekelsz. Ha táncolnod kell:
jeladás — és táncolsz. Ha az kell, hogy dolgozz: dolgozol, de még hogyan! A tolvajlás, a garázdaság, a bűnözés — minden elfelejtődik, csak régi könyvekben lehet majd olvasni róluk.
Mert az ember viselkedését pontosan kiszámítják előre — minden tettét, minden gondolatát,
minden kívánságát." Igen, épp ilyen lenne a tökéletesen manipulált világ, melyben valamennyi történetileg kivívott emberi érték megsemmisülne, melyből — mint „zavaró mozzanatot" — kiirtanák a nembeli lényeget: a szabadságot. Sőt: a szabadság igényét is. Persze, Szabidzsan „felsőbb érdekekkel" indokolja egy efféle rend szükségességét, hasznosságát. De valójában — áz emberiesség legelemibb normáinak szempontjából — nincs ilyen érdek: a korlátlan alávetettség — ha létezne — kizárólag egy félelmetesen elidegenedett kisebbség terrorisztikus uralmát szolgálná. Ha létezne: Szabidzsanfejtegetései hóbortosaknak tűnnek ugyan,
ám a mű egésze azt sejteti, hogy az emberiség egyik elképzelhető — szélsőségesen negatív —
lehetőségére utalnak.
Az autonómia hiányának embertelenségét Ajtmatov a regény más dimenzióiban is fölmutatja, újabb s újabb jelentésrétegekkel árnyalja. A legendák, mítoszok övezetében a mankurtok dermesztő sorsa vall az öntudatlanság félelmetes következményeiről. Egy kegyetlensége
miatt hírhedtté vált harcias nomád törzs a foglyait — rettenetes kínzások közepette — megfosztotta emlékezetüktől, igy téve őket a lehető legengedelmesebb szolgákká: mankurtokká.
E minden emberi vonás nélküli szerencsétlen lények még az anyjukat sem ismerik föl többé,
ha parancsot kapnak rá, készek rezzenéstelenül meg is ölni. Az ősi legenda szerint NajmánAna hasztalan próbálta mankurttá gyalázott fiát megmenteni: eredetét örökre feledő gyermeke nyilat röpit szivébe... — Szabidzsan „tökéletes", ú j világának valódi arculatára a mankur(ok élete figyelmeztet. °
—
~
Meg a közelmúlt történelme: a személyi kultusz éveinek politikai gyakorlata, mely eleve
gyanúsnak, ellenségesnek ítélt minden autonóm törekvést, akarva-akaratlan a szolgaleiket —
a metaforikus értelemben vett mankurtot — helyezve eltorzult értékrendjének csúcsára. Az
emberiség leghumánusabb ígéreteinek beváltását hirdető sztálini hatalom — tragikus paradoxonként — azokkal szemben is végzetesen türelmetlennek bizonyult, azokat sem kímélte, akik
pedig — a maguk konkrét lehetőségeikhez szabottan — épp e méltó holnap megközelítését
szolgálták. A már említett Abutalip Kuttubajev halálos végű meghurcoltatásának története
ezt a borzongatóan képtelen tendenciát eleveníti meg. A lét peremére szorított, megalázott
férfi igazi közösségi tudatra, minden emberi érték iránti fogékonyságra kívánta gyermekeit
nevelni, s ennek érdekében leírta múltbeli élményeit és a Sárga Homok öntudatra eszméitető
mítoszait. De a parttalan gyanakvás légkörében ezek az ártalmatlan — sőt: a legtisztább szándékú — följegyzések evidens bűnjelekké válnak, hiszen a nyomozást vezető tiszt elképesztő,
ám a sztálini hatalom szellemét hiven idéző logikája szerint „mindarra, ami nem a mi javunkat
(értsd: a pillanatnyi politikai konstelláció szükségleteit — BE) szolgálja, nem is kell emlékezni". A kuttubajevi sors azt példázza, hogy a múlttal való folytonosság megtagadása, az emlé76

kezet voluntarista felbontása hasznos és ártalmas rétegekre, az autonómia, a személyiség gyűlölete — történelmi erővé emelkedve, hatalmat szerezve — jóvátehetetlen tragédiákat okoz,
ártatlan áldozatokat követel.
A mankurtok, a személyi kultusz áldozatainak sora, a fantasztikum öveiben kifejlő, az
es;ész_nemünket¿rimfi íniHarr — úgy tűnhet, a történelem ismétli önmagát: elórenaiaavan az
időben az emberi tartalmak szinte változatlanok, csupán a technikai szint — s ezzel a negatív
esélyek eszköztára — növekedik. De ez csak egy differenciálatlan szemlélet tükrében válhat
kétségbeejtő bizonyossággá. Mert mégis van fejlődés: a mankurtjairól hírhedett zsuanzsuan
törzs nyomtalanul eltűnt az évszázadok során, Kuttubajevet utóbb teljességgel rehabilitálták,
s a föld elszigetelésére parancsot adó diplomaták — minden nézeteltérés, végzetessé súlyosbodható konfliktus ellenére — a háború feltétlen elkerülésére törekedtek. Vagy: a legendákban megelevenedő Rajmali-agát — idős korában fellobbant szenvedélyes szerelme miatt — a
rendhagyóval szemben értetlenül álló rokonai még kíméletlenül megfosztották szabadságától.
De századok múltán az öreg Goethe — a mű egyik hangsúlyos utalásaként — ugyanezért már
nem ítéltetett el. S Edigei gyötrelmes kései szerelmének beteljesülését kizárólag az erkölcsi
normák, az önként vállalt korlátok akadályozhatták meg — az autonómia fejlődésének tanúbizonyságaként. igaz, a szaoiazsanoK meg ma sem tunteK el, am otí van mellettük az edigejek,
kazángapok, edilbájok, jelizarovok — a tisztességes emberek — vigasztaló sora. Van fejlődés
— csak lassú, olykor szinte észrevétlen. S ellentmondásosabb, mint azt az emberség általánossá válásáért fáradozók szeretnék, lassabb, mint amire immár szükség volna. A gyors, minden
létező konfliktust egy csapásra megoldó változás igénye nem több szép illúziónál, de a legnagyobb veszélyek elkerülésére ma biztos garanciák kellenek. Végezetül: az igazán humánus
szemlélet azt sem feledheti, hogy a haladás — visszaesésekkel társuló — fokozatossága súlyos
próbatételek, méltatlan szenvedések sorozatát okozza. Ezért a megalapozott remény szavaiba
— „az igazság elpusztíthatatlan a földön" — nem csekély rezignáció is vegyül.
(Meghatározóvá azonban korántsem ez válik: Edigej — a cselekmény poentírozott végkifejletében — a várost járja, az ősi temető megmentéséért küzd, bármily nehéznek tűnjék is
vállalkozása. Az emberiség történelmén, távlatain meditáló regény így a cselekvő helytállás
paradigmatikus érvényű fölmutatásával zárul. Utolsó üzenetével mindannyiunkat erre szólít,
nehogy a közös ügyünket képviselő edigejek — értünk perlekedve — magukra maradjanak.
Melléjük kell állnunk, negatív esélyeink elkerülése végett.
Amíg nem késő.
T
~
BALOGH ERNŐ

77

Illés Endre „önéletrajza"
AZ IGÉZET

Ezek a különféle műfajú és különböző időben keletkezett írások első megjelenésük, korábbi kötetbeni publikálásuk idején nem voltak mások: novellák, esszék, jegyzetek, útirajzok. Most az elrendezés, a kompozíció ú j minőségbe emeli őket.
Nem a műfajuk; a „súlyuk", a „jelentésük" változott meg.
Ami korábban, első olvasáskor talán helyt állt önmagáért (például A csukott ajtó), itt
súlytalanabbnak látszik. A másik — a legtöbb — írás ereje megnő és ú j fényt kap a szomszédságtól.
Itt nemcsak az olyan, már megszületésükkor egyes szám első személyben megfogalmazott
írások vallanak az íróról, mint például Az erkély. (Első mondata: „Azon a tavaszon, 1934ben vagy 1935-ben, a római Forumról egy oszlopot kaptunk ajándékba... erről kellett belső
vezércikket írnom a vasárnapi számba.") Ebben a szövegkörnyezetben, „kontextusban" a
harmadik személyben írott novellák (például A próba) jelentése is megváltozik, a
„tárgyszerű" művek is írójukra mutatnak.
Az Igézet egy fénylő írói életmű egyik szelete. Az író azt jegyezte a könyv címe alá: „Illés
Endre képeskönyve." Igen, képeskönyvet lapozunk, de ez nem (vagy: nemcsak) a városok, a
hazai tájak, az idegen országok képeskönyve, hanem az író életének képeskönyve is.
Illés Endre — tudomásunk szerint — sosem írt „szabályos" önéletrajzot, de mindig az
életet, az életét írta. Ez a különféle műfajt megszólaltató és régi, ismert írásokat tartalmazó
• könyve sem memoár a hagyományos értelemben. De igenis önéletrajz abban az értelemben,
hogy ebben a kompozícióban a tájak, a városok, az országok rajza háttérbe szorul, és előtérbe
lép az író személyisége, sorsa, élete.
Ha Illés Endre első személyben, a legszemélyesebb dolgairól vallott, mindig tartózkodó,
szemérmes, rejtőzködő volt. Ha Illés Endre könyvekről, képekről, épületekről, idegen tájakról beszél, nem tudja megtagadni személyiségét, érzéseit, indulatait, személyes véleményét.
Az Igézet önéletrajz — történetekben elbeszélve.
Az írások kötetbeni elrendezése térbeli út bejárására sarkall. De a helyszínek változása
valamiféle időrendet is tükröz. A két „metszetre", a tér és az idő koordinátájára az írói pálya,
az emberi életút íve rajzolódik.
Illés Endre nem írt memoárt. Az Igézet — ez a kitűnően megkorpponált kötet — Illés
Endre rejtett önarcképe, burkolt önéletrajza.
Az Igézet írásaiban lengő képzeletbeli inga mozgásának legtávolabbi pontjai: Csütörtökhely és Szingapúr, Csütörtökhely és Brazília.
Az Igézet tehát valamiféle útleírás, lírai útirajz?
Az igazi utazás nem az idegen tájakhoz; önmagunkhoz visz közelebb. Illés Endre az az
író, aki utazásai során az emberhez és önmagához jut közelebb.
78

„Miért keljek versenyre a bédekkerekkel?" — kérdezi egyik írásában. — „Azok pontosabb és tudósabb könyvek."
Ami írásainak művészi többletet, esztétikai értéket ad, az vonzó személyessége. Nem az
adatok bőségével, az ismeretek gazdagságával akar elkápráztatni. A legtárgyszerűbb tényt, a
legkézzelfoghatóbb ismeretet is — egy nevet, egy évszámot — egyénisége szűrőjén engedi át.
Az írások kötetbeli helye nem keletkezésük időrendjét követi. Illés Endre kevés esetben
veti papírra azon nyomban benyomásait. A kötet végén olvasható jegyzetek ugyan nagyjában
az utazásokkal egyidőben kerültek papírra, de az írások zöme emlékek megörökítése.
Illés Endre számára az írás: nyomozás visszafelé az időben, az Elmúlt Idő keresése, kísérlet az idő kérlelhetetlen folyamatának és egyirányúságának megváltoztatására, harc az elmúlással.
A könyvben többszőr szól az időről, a múlt szerepéről, az emlékek jelentőségéről. Egyik
írásában az idő titkának nyomozását ezzel zárja: „Mi hát az idő ?... A legegyszerűbb magyarázattal kellett megelégednem: az idő a jelen önmaga mögé kerülése — talán ezzel a bővítéssel : a múlt it ott áll a jelen előtt." Másik helyen elmondja: 1945 márciusában a kigyulladó villanyt azzal köszönti, hogy újra levetíti a filmet, melyet a labdázó Babits Mihályról készített
Esztergomban. Itt olvassuk: „Milyen óvatosan nyúlhatunk az emlékeinkhez; az emlékeinkkel
is takarékoskodnunk kell." És magát Babitsot idézi: „Pedig az emlék irgalmatlanul szép:
Mindig jó barát-arccal néz, ami messze van." A harmadik írásában a napi séta váltja ki találkozását a múlttal: „A nyári estében elmentem egy ház előtt. Tíz évig laktam itt, a két háború
közt, már megízlelve a másodikat. A tengerben vannak csak olyan mélységek, mint az
időben."
Az emlékek idézése önmagában még nem művészet. A múlthoz való kötődés fék, kolonc,
visszahúzó erő is lehet az írásban.
Illés Endre „önéletrajza" az emlékekből táplálkozik, de itt az emlékek szervező, termékenyítő, gazdagító, „struktúrateremtő" elemmé válnak. Alakjai csillogó tükrök között mozognak. A különféle idősíkok folytonos kölcsönhatásban vannak egymással. Történeteiben a jelenre rávetül a múlt, az emlékek a jövő lehetőségeivel szembesülnek. Itt az emlék csak nyersanyag, mely az írói — kedvelt szavával: — „átkristályosítás" révén válik költészetté.
Illés Endre titkokra éber író. Ámulattal, csodálattal, megbűvölten néz a világra. Ahhoz
akar kulcsot keresni, ami rejtély előtte. S ha nem találja a kulcsot, ha nem tudja a rejtélyt
megoldani, akkor úgy hagyja, csak jelzi a titkot: az ábrázolt jelenség így is, önmagában is beszédes, képzeletmozgató, megragadó.
Emlékek bukkannak föl benne: halott barát arca; elhagyott, rég látott tájak látványa;
képek, olvasmányok, zeneművek hatása. Itt a jelen állandóan a múlttal néz farkasszemet.
A titkok és az emlékek táplálják írásainak hangulati atmoszféráját. Az idő visszafordíthatatlanságának, a szépség múlandóságának, a titkok megfejthetetlenségének fájdalma suhan
át ezeken a lapokon. Majdnem mindegyik írásában jelen van valamiféle halk szomorúság, elfojtott bánat, tűnődő búcsúzás.
Az író, aki bejárta földünk mintegy huszonöt országát, s nyolcadik évtizede határához
ért, könyvét ezzel a mondattal zárja: „Az emlék nem pótol semmit."
A monarchia kori Felvidékről, Csütörtökhelyről, a Tátra aljáról indul el... Lőcsén, „a
tölgyerdőre épült városban" jár gimnáziumba, itt türelmet, toleranciát tanul, az együttélés
törvényeit ismeri meg... Föltárja gyerekkori emlékeit, szorongásait; emléket állít az iskolának, tanárainak, a „legszabálytalanabb tanárnak"... Az első világháború után Pestre jön, az
orvosi karra iratkozik, de író akar lenni... Első meghatározó olvasmányairól, Csáth Gézáról
beszél... Találkozik Bartók zenéjével... Pest után megismeri a vidéki városokat: Kolozsvárt,
Esztergomot, Baját; jár Szegeden, Gyöngyösön és Tihanyban... Bemutatja környezetét, régi
lakását, amelyben tíz évig élt Budán, a Gellérthegyen... Fölvillannak azok az évek, amikor a
79

.Révai kiadó irodalmi igazgatójaként dolgozik... Majd a nagy utazások korszaka következik,
a közeli és a távoli országok megismerése... írásaiban megörökíti annak az arcát is, akivel bejárta ezt a kontinenst, de akinek ma már — fájdalom — csak emlékét idézheti...
Az életpálya állomásai, a változó színterek mögött a történelem is megjelenik. A szülőföld rajzában a monarchia évei, egy újság fotóriporterének ötletében (Az erkély), egy vidéki
bírósági tárgyalás fordulatainak leírásában (ítélet) az embertelen kor tőrvényei is benne vannak. Az a Bécs, amelyet itt megismerünk, a két háború közti, a fölcsapó nagy gazdasági válság
első hullámverésében élő, hamis hangú osztrák főváros (Szép Heléna). A mai Odesszát járó
író a híres lépcsőt szemlélve az 1905-ös forradalomig, sőt Puskinig meghosszabbítja a történelmet. Ha budai lakására gondol, egy régi tél, a 44—45-ös ostrom poklát éli újra. Egy kalandos
lakásfoglalás történetének elbeszélése arra alkalom, hogy 1957 „dúlt, nehéz tavaszát" idézze
föl.
írásművészetének legfőbb ereje a lélekrajz, a jellemzés. Nem az egzotikumok, az idegenforgalmi érdekességek, a művészettörténeti emlékek érdeklik, hanem a lélek tájai: „nem katalógust vagy útikönyvet írok" — vallja. — „Inkább az embereket próbálom megrajzolni..."
Kíváncsian, tágra nyitott szemmel figyeli a világot: „telhetetlen vagyok" — írja magáról, s néhány sorral később megismétli: „Telhetetlenül figyelem..." Az általánosságok, a sommázatok, a közhelyek helyett a részletek érdeklik. Az emberi lélek titkaiba akar hatolni. Athén külvárosában a járda szélén egy napraforgót nevelő félkezű férfit pillant meg. A napraforgó titka
című írásának befejező mondatai:
„Egy titkot szerettem volna elkapni. Egy elvillanó, apró titkot — a napraforgóét. Mert
éppen a titoktól olyan különös és majdnem szép ez a vadsárga virág.
Nem.
Többet akartam. Egy ember titkára voltam kíváncsi. De nem minden titkot lehet megfejteni."
A virágok — ez a napraforgó is —, a házak, a tornyok, a városok, a múzeumok kincsei, a
különös, idegen tájak: csak a háttér, a díszlet szépségét adják. Az igazi csoda az előtérben látszik : ezek a névtelen emberi munka nyomai, a lélek gyűrődései, az emberi arc vonásai. Itt a t á j
legtöbbször csak ürügy. A lélekrajz, a jellemzés az igazán fontos. Az írót a főtéma helyett a
mellékalakok érdeklik, a városkép helyett az emberi arcok. Módszeréről — áttételesen — így
vall:
„Aki látta s jól megnézte a Keresztelő Szent János prédikációját, a budapesti Szépművészeti Múzeumban, a Keresztvitelt vagy a Saul öngyilkosságát a bécsi Kunsthistorisches Museumban, emlékezhetik rá: a mellékalakok sokasága néha elnyomhatja a főtémát, s a kompozíció mégis kompozíció marad.
Ilyesmivel kísérleteztem én is.
B. városa mellékalakjaival — a város helyett."
Ahány írás, ahány város, megannyi kitűnő emberi portré. Lőcse: „a legszabálytalanabb
tanár" arcképe. A pesti egyetem: professzorainak arcképe. Velence: a besúgó arcképe. Ravenna: a látványból kirekesztett kislány arcképe. Stockholmi pillanat: a rozzant harmóniumot nyomogató utcai muzsikusnő arcképe... A magyar irodalom: Babits és Illyés arcképe. És
közben, a változó háttér, a múzeumok, a műemlékek előtt: egy-egy idegenvezető és útitárs
arcképe...
Az igazi portré nemcsak tárgyát jellemzi, hanem készítőjét is. Illés Endre könyvében a remekül megrajzolt portrék sorozatából a tollat kezében tartó művész önarcképe is kikerekedik.
Legtöbbet műveltségélményeiről tudunk meg. Hallunk kedvenc könyveiről, olvasmányairól,
vall Kosztolányi-szeretetéről, részletesen beszél festményekről (Zurburán és Picasso képeiről),
épületekről (Barcelona újkori katedrálisáról), hidakról (az isztambuli Galata-hídról), jellegzetes városképekről. De a mellékesnek látszó életmozzanatokra is fény vetül: elmondja, mit köszönhet a feketekávénak, s beszél „fekete tusba mártott arcú sziámi macskájáról" is.
Eleinte vonaton, majd — a nagy távolságok miatt — repülőgépen utazik. Az idők válto80

zását az írások tárgya, problémavilága is tükrözi. Kezdetben a hazai élet „jelentését", a magyar világ, a „Kárpát kebelében" lélegző valóság szívműködését figyeli, később a különösségek titka érdekli, a távoli kultuszok, vallások, szokások — az indián mitológia, a brazíliai ördögűzés — lidérces fénye vonzza, végül a legegzotikusabb tájakra is eljut, Bankokba, a hajdani Sziámba, Jáva szigetvilágába, Szingapúrba: itt már az emberi létezés legalapvetőbb kérdései, a földi lét jövője érintik meg. Az indonéz skanzenről írja: „Kísérteties a kihaltság. Ilyen
lehet majd a bolygónk, amikor már letűnt róla az ember."
Illés Endre művészetének, szépírói munkásságának jelentősége, különleges szerepe abban
van: összekötő híd a Nyugat első nemzedéke és a mai magyar széppróza között. Folytatja és
továbbadja a Nyugat első nemzedéke, mindenekelőtt Kosztolányi stíluseszményét
(Kosztolányi-szeretetéről többször vall a könyvben, az egyik helyen például így: „Amit Kosztolányiból legjobban szeretek: a prózája..."), és előkészíti a mai hűvösebb, disztelenebb
szépprózát. Van a kötetben írás (például A síró kislány), amelyet akár Kosztolányi is írhatott
volna, és van olyan is, amelynek tárgyszerűségét, objektivitását egy mai fiatal prózairó is megirigyelhetné. Illés Endre természetesen másképp ír, mint Kosztolányi, s a mai stíluseszmény is
eltér Illés Endre gyakorlatától. De amit közvetít, ma is maradandó, megbecsülésre méltó, eltanulni való érték.
Milyen ez a stílus?
Az érzéki benyomásokra, a színekre, a hangokra, az ízekre érzékeny. íme, egy példa a
színekkel történő jellemzésre: „Limát kettős félkör szorítja a Csendes-óceánhoz, két szín, a
barna és a rózsaszín, a szegénynegyedek. A külső körben barnák a vályogviskók, a belső körben rózsaszínűek a roskatag házak. A két szín mögött, a bádegtetők, nádkötegek alatt, a füstölgő nyomorúság fulladozik. Ötmillióból kétmillió."
Egyik árulkodó, gyakran leírt szava: „elbűvölő". Egy kódex tíz miniatúrája: „meginditó
és elbűvölő". A táj: „elbűvölően szép". A lefelé ereszkedő nap „úgy lángolt a nagy tükörben,
mint egy tűzforrás". Szereti a fölfokozott hangulatokat: „ragyog", „feldúlt", „káprázatok"
— ezek a kedvelt kifejezései. Most veszem észre, a kötet címe is ez: Igézet.
A megemelt, a fölfokozott hang később egyszerűsödik, tisztul, puritánabb lesz, de mindvégig megmarad két uralkodó stiluseszköze, a hasonlat és a dús jelzőhasználat. Ezek emelik át
ezt a prózát a lírába, az igazi költészetbe. Találomra ütöm föl a könyvet. A kukoricás szélén
álló, lehajtott fejű, égett napraforgókról van szó: „Olyan kiáltóan feketék, mintha valamilyen ismeretlen fájdalomtól megőrültek volna." (164.1.) A nyári Mátrában vagyunk: „A pókok még titkolják gyilkos szándékaikat, és úgy szövik ezüst hálóikat, mintha karácsonyfákat
díszítenének." (188. 1.) Öregek ülnek Prágában egy Vencel téri kávéházban: „Itt ülnek a délelőttben, ülnek és várakoznak, mint egy meleg vizű tóban az elégedett, telt vízirózsák." (429.
1.) Jelzői fürtökben veszik körül a névszókat és a határozókat. A jelzős fölsorolásban a hármas tagolást kedveli. „Nem lágy, sejtelmes, könnyen gyűrődő szépség..." „Karmoló, friss,
erős szépség." „Feszes, kemény, bátran piros a bimbója..." Mindezt a vadrózsa jellemzéséből, egy ötsornyi szövegrészből irom ki.
Amiről eddig a kritikákban kevés szó esett — pedig újabb írásaiba egyre többet csöpögtet
belőle —: Illés Endre iróniája. Most látni, mekkora ereje van az elidegenítő ábrázolásra. A
megilletődöttséget, az „elbűvölő" hangokat egyre gyakrabban váltja fel írásaiban a távolságtartó keménység, a valóságot visszájára (vagy a fonákot színére) fordító képesség. Portréiba
túlzó, karikírozó vonásokat sző. Egyik professzoráról írja: „Olyan pattogva beszél, mintha
két apja lett volna: egy kiképző altiszt és egy utcai olasz sorsjegyárus." A sablonokat leleplezi,
a közhelyeket elutasítja. 1946-ban, a Lánchídnál tanyázó sirályokról írja: „Nem, a sirály nem
vers — ez a madár az álköltészet jelképe... Azokra a nőkre emlékeztet, akik örökkön édes,
habos süteményekre vágynak." Fricskája nem kíméli a szemre szép, kellemes, az első pillanatban megejtő látványt sem. Ironikus megvilágításba állítja a cipőt próbáló lányt, akit Bécsben,
egy kockacukor nagyságú boltban pillant meg: „Zsuzsánna ül a közepében, és egy alacsony
6 Tiszatáj

81

széken cipőt próbál. A testén valami nyári rongy, különben éppen olyan meztelen, amilyennek
Tintoretto festette őt."
Amit ülés Endrétől leginkább meg lehet (meg kell) tanulni: a stílus póztalan tisztasága,
átvilágító ereje. Amire Illés Endre művészete a legvonzóbb példa: a jellemzés tömörsége,
plasztikus szépsége. Vagyis mindaz, ami az igazi epika maradandó igénye.
Oldalakat idézhetnénk az írói remeklés, a jellemábrázolás példáiból. A Dunán című, alig
egy gépelt oldal terjedelmű írását betéve kellene ismerniök mindazoknak, akik a stílusszépség
titkát kutatják. Egy másik írásából idézzük ezt a néhány soros, egy teljes arcot és emberi sorsot megéreztető rajzot: „A bolt üres volt, de egy hátsó szobában máris mozdult valaki. Nyugalmazott, öreg, még mindig merev derekú katonatiszt lehetett volna, talán az is volt, valaha
golyó vagy repeszdarab járhatta át a térdét, s bár leplezni próbálta, bicegve közeledett. Kissé
időmarta, finom jelenség volt."
Néhány éve Lőcsén jártam, megnéztem „a tölgyerdőre épült várost", betértem a főtéren
álló, gótikus remekműbe, a Szent Jakab-székesegyházba, megálltam faragott szárnyasoltára
előtt, majd megkerestem azt a másik templomot, amely a régi gimnázium mellett áll, tornya a
bástyafalra támaszkodik, és padlózatának köveiből gyilkos hideg árad... Nem sokkal előbb
került a kezembe Illés Endre két írása, Az eretnek és a Kísérleti egerek, amellyel most a könyv
élén találkozhat az olvasó. A magam élményeire rávetítettem az ő hatvan-hetven évvel korábbi emlékeit; kettős fénytörésben láttam a várost: a magam jelen idejű, kereső-kutató figyelmének és az ő régről megőrzött emlékeinek, művészetté formált írásának a tükrében.
Illés Endre Igézet című könyvének számos olvasója, ha idegenben jár, alighanem hasonló
varázslaton esik át: olvasmányélményét a maga tapasztalatával szembesítheti, élményeire az
író benyomásait vetítheti.
így él tovább mindaz, amit egykor ő látott, átélt és tapasztalt. Illés Endre így tanítja látni,
kérdezni és kételkedni minden mai és jövendő olvasóját. (Magvető.)
TÜSKÉS TIBOR

Cs. Szabó László : Alkalom
Megszoktuk, kivált mióta divat vizsgálni a húszas-harmincas évek honi tanulmányirodalmát, hogy — híven jól bevált szocioszemantikai gyakorlatunkhoz — meghatározásokba burkoljuk az esszét. Ezek után a „morális lecsapódásokra", „ideológiai aktivizálódásokra" és
egyéb tudós fogalmakra történő hivatkozások után érthető, ha üdítően hat Cs. Szabó félmondata : „ . . . alkalom szüli az esszét". Ilyen egyszerű lenne ? Igen, de Molière kellett reádöbbentse Jourdain-t, hogy prózában beszél ő is. Különben a kötet nagy tanulságainak egyike, hogy
az esszé is próza, így érvényesek reá a tiszta magyar nyelv elemi követelményei. De erről később, maradjunk elébb az alkalomnál; a kötet címe is erre biztat.
Az irások többsége kiállítások, színházi bemutatók, évfordulók alkalmából keletkezett a
hatvanas és hetvenes években ; így együtt szépen demonstrálják az a nagy változást, ami az elmúlt két-két és fél évtized során az újkori európai művészet és irodalom megítélésében végbement. Régen élt festők, szobrászok, írók föl-, illetve átértékelődésének híre természetesen eddig is eljutott idáig; a honi művelődés, kivált a színház és a festészet területén, mindig igyekezett up to date maradni. A honi művelődés-történetírás pedig jókor regisztrálta és igyekezett
magába építeni a reneszánsz és az újkor hitelesebb új képét, mely az eddiginél eleve sokkal mélyebb fény-árnyék effektusokkal számol. Csakhogy Cs. Szabó esszéiben egészen másról van
szó, több szempontból is.
82

Először is ő testestül-lelkestül benne él abban a közegben, amiről ír. Nemcsak úgy kell ezt
érteni, hogy több százezer angol honfitársával együtt csudálhatja például Turner nagyságát,
mégcsak nem is úgy, hogy a Londonban töltött hosszú évek szerves folytatásként kapcsolták
valamihez, amiben egykor Turner élt. Az inkább az árulkodó, az a természetesség, ahogyan a
múlt századi Szent Gotthárd alagúton át — gépkocsival persze — éppen érkezőnek a Val Verzasca fölött elvonuló jégvihar hirtelen elővarázsolja Turner lélegzetfojtón drámai képeit, vagy
ahogyan a hazafelé tartó repülőről a francia partok után letekintve a napsütötte és napot tükröző párák áttetsző fátylában hirtelen tökéletes öregkori Turner-festményt ismer föl: „egy kezünk ügyéből folyton tovasikló, veszélytelen univerzum megdicsőülésé"-t. Az élményt nyilvánvalóan a természetesség élteti: Cs. Szabó tökéletesen otthon van abban, amiről beszél, az
otthonosság hitelesíti minden szavát. Mert ha a kultúra segít otthonosabban mozogni a világban, ahol élünk, megfordítva is áll a dolog: az otthonosság segít megismerni a műveltséget,
amellyel — akarjuk vagy se — élünk. De ezzel már tulajdonképpen elérkeztünk a második
szemponthoz: Cs. Szabó László él a műveltségével. Vigyázzunk: nem (mint annyi sok esszéíró) a műveltségéM/, pláne nem a már egyszer megszerzettből. Az esszét ugyanúgy a nyilvános
tanulás műfajának tekinti, akár a Tanú-t író Németh László, és kiapadhatatlan érdeklődése
ugyanolyan messzi portyázásokra készteti. De túl tanulás és tanítás dinamikáján, mozgatja
ezeket az írásokat valami más is, amit nem lehet meghatározni, de tán élni tudásnak nevezhetnénk, vagy inkább „jókedvnek", abban a titokzatosan többszörös értelemben, ahogyan egykor az istentiszteleteket zárta be két kezét kifelé fordított tenyérrel égnek emelve és nagy fekete palástját lebbentve a pap: „a jókedvű adakozót szereti és megáldja az Isten". Cs. Szabó
esszéiben valahogyan ezt a „jókedvű" adakozót érzi az ember, a Némethéiben gyakran inkább
a — nagyon szépszavú és okos — papot. De jobb tán, ha a Tolnay Károlyról vázolt portréból
idézünk példát.
Az 1966-os firenzei nagy árvíz betört a Casa Buonarrotiba, ahol Tolnay egyetlen állandó
lakótársával, a portással, egy kiszolgált csendőrrel lakott. A portás csak a szokott időben, reggel hétkor keltette, amikor a szennyes ár már elárasztotta a földszintet. „De a háznak külön
őrangyala lehetett, mert semmi sem pusztult el. Pusztulásra esetleg a két lakó volt ítélve. Az
akkor még özvegy Tolnay néhány szardíniásdobozt talált a kamrában, azon élt negyvennyolc
óráig a két beszorult. Mi lesz azonban, ha még magasabbra nő a garázda víz? — tépelődött
Tolnay. Ne törődjék vele, Professore! felelte a kiszolgált csendőr háromezer éves latin bölcsességgel (és olasz fatalizmussal), mert vagy apadni kezd holnap, s akkor gyorsan eltakarodik, vagy tovább emelkedik, akkor meg ránk szakad a ház, eltemet, s megszűnik minden gondunk. S az árvízben volt annyi ész vagy irgalom, hogy az első változat mellett döntött." S ha
az emberekben nincs is mindig annyi ész vagy irgalom, mint az árvízben, a világ szörnyűségei,
eddig legalábbis, elébb-utóbb eltakarodtak. Zsarnokok, háborúk és vérengzések ellenére keletkezhettek s virulhattak szigetek, ahol élni érdemes, vagy élhettek legalább emberek, akik
gonoszság és pusztítás közepette meg tudták őrizni emberségüket. Morus Tamás a börtönben
vívta ki magának a lélek elvehetetlen szabadságát, Balassi Bálint Krisztus katonájaként halt
meg rettentő sebében Esztergom ostrománál. Igen, tudja jól Cs. Szabó, le is írja többször,
hogy „az emberfaj sárkányfog-vetemény", mégsem fogadja el a „nincsen remény"-t. Azt hiszi
tán, hogy az „ember" valamiképpen kiszabadulhat az „emberfaj" bilincseiből? Okosabb ő
annál, mintsemhogy ilyen tételesen gondolkozzék. De háromezer éves latin bölcsességgel (és
székely sztoicizmussal) bízik — az árvízben. Bízhatna józanul másban? Ez a „reményen túli
remény" a harmadik az említett megkülönböztető szempontokból.
Otthonosság, megélt műveltség és reményen túli remény teremt üde és utánozhatatlan
légkört ezekben a tanulmányokban, s a csillogó-fénylő atmoszférában feloldódik a sok adat,
az ember észre sem veszi, milyen szakmai gonddal hordta fel a művész. A Michelangelotanulmány például egy vaskos és kimerítően lábjegyzetelt monográfia anyagát sűríti, más biztos azt gyúrt volna belőle, csak Cs. Szabó művészete tudta ezt a töméntelen adatot ebbe a ragyogó szférába menekíteni. Az ember olykor már-már helyeslően és ellenőrzően bólintana a
83

Chastelből, Powicke-ből, Tolnayból s ki tudja honnét ismert adatokra: igen, a Colonna kör
„keresztény neoplatonizmusa", Pole kardinális „erazmiánus humanizmusa", az Utolsó ítélet
„protestantizmusa"; filoszi nagyképűséggel bólintana, mondom, ámde az ismert részleteket
— anélkül hogy tudnók, honnét — hirtelen forgószél ragadja fel és elkeveri fénylő párába,
amiből immár csak egy emberfeleti lélek alázata, büszkesége, nagysága és szenvedése sugárzik
és ítélkezik a hatalom megszállottai felett csakúgy, mint a kevés igazakon és önmagán. Eleveneken és holtakon, múltakon és eljövendőkön: „Luther és Galilei közé vetve Michelangelo
addig csavarta, gyűrte, gyúrta a görög-római örökséget, amely reámaradt ifjúságából s egy letűnt városból, amíg átváltozott harsány riasztássá az elbukottakhoz. De úgy, hogy közben
szétrobbant a régi ábrázolásmód emberszabású, mondhatnám, idillikus kerete. Mintha asztrofizikai jövőbelátással már-már tudná, aki festi, hogy a világűrt is meg fogja fertőzni Firenze
szétszóródó fajzata. A hatalom megszállottjai." De nehogy az Utolsó ítélet Krisztusát holmi
föltranszformált Michelangelo-önarcképként értse félre valaki! Cs. Szabó kivételes gonddal
mutatja meg, hogy ez a titáni ember maga is az elbukottakhoz tartozik: kudarc volt az élete.
Egy másik, magosabb szinten, a kort és műveket festő párák fölött voltaképpen erről a kudarcról szól az esszé: „Kudarc volt az élete, amelyből méltóságunk hitét merítjük. Bátorságot
s nem kétségbeesést. Az ilyen agg embernek, mikor én kicsi voltam, még kezet csókolt a
férfi." Messzi, a földrajzi és a szellemi glóbusz egészen más égtájain kevésbé szép, de ugyanilyen tiszta szavakkal megfogalmazta ezt egy másik kolozsvári esszéíró is. Vagy nincsenek is
tán olyan messzi, mint hisszük, mint hiszik maguk is?
Vagy vegyük a Shakespeare-tanulmányokat. Jól ismert és kevésbé ismert darabok bemutatói alkalmából készültek többnyire; az ember szinte in statu nascendi ismerheti meg belőlük
az új angol színházat, jobban, mintha történetesen eljutott volna egyszer-kétszer az előadásokra, még ha elolvasta is hozzá tán Peter Brook (magyarul is megjelent) könyvecskéjét, Az
üres teret. Az üres térhez az innét Londonba eljutó szakértő — amint mondani szokás afféle
kulturális vagy tömegkommunkációs „nagykövetünk" — bizony legfeljebb csak az üres fejet
teszi hozzá. Hogyan is lehetne másképp, mikor óhatatlanul itthoni indulatokkal nézi, amit
lát? Cs. Szabó ellenben megtölti a színpadot ottani színekkel, de nem ez a lényeg. A lényeg az,
hogy — és ahogy! — számon kéri a Shakespeare-kutatáson azt a nagy lépést, amit a színpad
megtett. Minden kornak joga van hát a saját Shakespeare-képéhez? De ha önmagát vetíti belé
vissza? Mint akik a Lear király Brook-féle előadását látva Beckettet emlegették? Nem
hamisítja-e meg az ilyen előadás, illetve értelmezés Shakespeare-t? Cs. tudja jól, hogy nincs
értelme így föltenni a kérdést. Nincsen értelme a saját világunk jelenségei és törvényei szerint
értelmtezni Shakespeare-t, de korunk tudása és tapasztalatai — a jók csakúgy mint a szörnyűek — igenis segíthetnek elképzelni Shakespeare műveit a maguk korában, ha oly közel tudunk
kerülni hozzájuk, hogy általuk jobban megértjük önmagunkat s a mi korunkat. Kölcsönös
vonatkozások termékeny rendszerét teremtik meg Cs. Shakespeare-tanulmányai, s így hozzák
szinte elérhető, szinte hallható és tapintható közelünkbe a drámák világát. Megismerhetni bélőlük az Erzsébet-kori Anglia egész társadalmát, írta nemrég Szakolczay Lajos a győri Műhelyben, s figyelmeztetett rá, hogy mennyire nélkülözhetetlen nekünk ez a „magyar tollal írott
értelmezés". Csakugyan az, s tán éppen ez a legfontosabb nekünk Cs. Szabó esszéiben, de maradjunk egyelőre a XVI—XVII. századfordulói Angliánál. Pompásan mutatja ugyanis Cs.
tanulmányíró tehetségének egyik fényes vonását: hihetetlenül ügyesen elibénk tudja.varázsolni néhány sorban vagy akár szóban is bármilyen bonyolult történeti folyamat lényegét vagy
mondjuk inkább, hogy légkörét. Ez a mesterségbeli tudása, látni fogjuk, nélkülözhetetlen ahhoz, amit Szakolczay „magyar tollal írott értelmezés"-nek nevez. De írjunk tán ki egy
hosszabb példát Cs. Szabó légkörteremtő tudására: „Mesebeszéd, amit összeírtak a reneszánsz kori felszabadult angol emberről. 1603-ban meghalt Erzsébet királynő; utódjáról, I.
Jakabról hamarosan kiderült, hogy pipogya is, zsarnok is, amolyan eszes-ravasz félkegyelmű,
pazarol, hitszegő, ellepik a szipolyozó kegyencek, kotnyeles a tudományban s a kormányzásban egyaránt. Rothad a levegő, Fekete Év! — panaszolják az esztendőről a politikai és vallá84

sos röpiratok 1605-ben. November 5-én aztán leleplezték a lőporos összeesküvést. Ha sikerül,
levegőbe röpült volna a király, a kormány s egy sereg országnagy a parlament ülésén. Nagyszabású körvadászat indult a katolikus értelmi szerzőkre; Shakespeare szülőhelye körül is
végigrazziázták az udvarházakat. De voltak-e csakugyan lőporos hordók a pincében ? Talán
igen, hiszen még éltek a lázadó, kivégzett Essex hű emberei, protestánsok és katolikusok vegyest. Talán maga a kormány koholta az összeesküvést, hogy halásszon a közrémületben. Hiszen a napfogyatkozás is szörnyű dolgok jövetelére intett! S ugye emlékeztek, két éve minden
hetedik londonit elvitt a pestis? Romlott a világ, kifogyott Isten türelme, osztogatja a bibliai
csapásokat. S ki ne ismerte volna azokat? Szinte minden asztalon ott feküdt, ájtatos esti olvasmánynak a Biblia. Majdnem bizonyos, hogy Shakespeare a következő évben, 1606-ban írta a Leart." Cs. Szabó 1963-ban írta Lear-tanulmányát, melyben egy anima naturaliter christiana szenvedéseken át vezető megigazulásaként mutatja be Lear útját, aki így a középkori
misztériumjátékok tévélygőjének örököse. 1979-ben jelent meg Frances A. Yates híres könyve, melyben az angol reneszánsz nagy filológusa a Leart egy egész Európát átható misztikus
keresztény mozgalom legfőbb kifejezéseként értelmezi, az angliai viszontagságok és meghurcoltatások fentebb idézett hátterébe ágyazva. Nem, nem Cs. Szabó László történészintuíciójának kedvéért említem ezt, pláne nem holmi — teljesen értelmetlen — „prioritás" érdekében. Csupán azt szeretném érzékeltetni a kor nagy angol szakértőjének említésével, hogy
miként működik az esszéíró atmoszférateremtő tudása. Lehet persze az idézettnél még tömörebb is; Shakespeare társadalmi helyzetét az Erzsébet-kori Angliában például így jellemzi:
„Erzsébet királynő szerette fitogtatni, hogy sok nyelvben jártas; a székénél álló vendéghez
fordulva aznap is (a Vízkereszt „ősbemutatójáról" van szó) ő tolmácsolhatott olaszul. Hangosan vagy félhangosan. Hogy zavarta-e az öregasszony a színészeket, nem tudhatjuk. Liszt Ferenc abbahagyta zongorajátékát, mikor sugdosódni kezdett környzetével a cár. Megbotozták
volna Shakespeare társulatát, ha efféle vakmerőségre vetemedik." Az anekdota — szokta
mondogatni a honi művelődéstörténetírás méltatlanul mellőzött Altmeistere, Sarlóska Ernő
— a történelem molekulája. Cs. Szabó utolérhetetlen mestere az ilyen „molekuláris historiográfiának" ; csak az Annales-köt történészei közt lelhetünk ma hozzá foghatókat, mondjuk
Braudel-t vagy Le Roy Ladurie-t. S megint csak hozzájuk hasonlíthatóan tudja Cs. rekonstruálni a molekulák szerkezetéből és játékából a működést, egy egész rendszer többé-kevésbé
koordinált funkcióját. Ahogyan például a Vízkereszt különböző rétegeit kibontva vázolja „az
ünneprontó puritán" előretörését és előrevetíti „bosszúját". Vagy ahogyan a zene korabeli
szerepét illusztrálja egykorú nyelvkönyvből vett idézettel: „Daloljunk egyet, Lóránt ?" — kérdi nyelvkönyvünkben a családfő. »Ott van, papa, a kotta a szekrényemben, bal kézt, a fiókban« feleli a fia." Vagy ahogyan A felsült szerelmesek interpretációjában kinyomozza az
Erzsébet-kor virágzásának idején vetélkedő két nagy szellemi kört, egy „kicsi" kerülővel a firenzei Uffizi képtár folyosóján függő Németalföldön készült — kerti táncot, lándzsatörést,
lovagi játékokat ábrázoló — nyolc faliszőnyeg felől. Vagy... de hagyjuk, oldalakon át sorolhatnánk a példákat. A lényeg az, hogy elolvasva és újraolvasva a Shakespearetanulmányokat, kezdjük mind jobban méltányolni tudni az embert, aki illően megcsodált művek szerzőjéből afféle közelien távoli ismerősünkké változott, akár egy jól sikerült televiziós
sorozat főhőse. Valamikor, a két háború között nagy erénye volt a honi esszének az ilyen láttató írás, de mára igencsak leszoktunk róla; Cs. Szabó hazatért esszéi figyelmeztetnek rá
most, hogy mennyire!
Nyilvánvaló, hogy festőkről és szobrászokról írva ez a láttatni tudás még nagyobb súllyal
esik latba. De nem azért, mintha a leírást könnyítené meg, ilyesmivel Cs. Szabó alig törődik.
Más az ő dolga, ő t a jelentés kérdései izgatják: képek és szobrok teljesen soha meg nem fejthető nyelve. Egy kép vagy szobor ugyanis sohasem csak az, ami éppen látható rajta. Azaz,
hogy azzal ami látható, mindig elmond valami sokkal szubtilisabbat; valamit, ami nem vagy
nem úgy azonnalra és egyszeriben látható. De a mű éppen ezzel és éppen ettől az, ami. Claude
Lorrain-nél például „a tájkép: Vergilius áthangszerelése ecsettel, festett Árkádia, örökre meg85

állított csendes pillanat kora reggel a még csak csipogó, alkonyatkor a már csak zümmögő
fényben... A festmény egy távoli, kihunyó fényforrás függvénye, oda kanyarog átlósan az árnyékos előtérből a vízi út, ösvény, át hidakon, tornyos sasfészkek alján, miniatűr Angyalvárak alatt egy tengercsíkig a szemhatáron, s felgyújtja a vágyat, hogy szálljunk mi is a lemenő
nap után, kövessük túl az Óperencián, akár a tenger alá, elveszett Édenünkbe. De ha közelebb
hajol a vágyak utasa, szétszórtan sok-sok kis figurát fedez föl a messzeségben, s azok már nem
olyan tétlenek, mint az előtérben Vergilius gyermeke, a sípoló pásztor. Mosnak, teherbárkában eveznek, rakodnak, nyájat, csordát, málhás állatot terelnek, az álomtáj: megművelt táj és
lakott vidék, mintha az eszményítő olajkép mögé húzódva Claude, a cserkésző grafikus elárulná, hogy nem is veszett el az Éden, itt van az Óperencián innen, a miénk, meg kell dolgozni érte." Kétféle Természet van a képeken: az egyik „elnyű, aztán elnyel", a másik „vágyakkal telít és felmagasztal". Ismerte ezt a két Természetet már Shakespeare is jól: a Learben kétféle értelemben használja a szót, s az egyik nem tűri a másikat. „A viharjelenet azért forduló a
darabban, mert az elemek kozmikus arányban tükrözik a zavart, amely egy esztelen uralkodó
miatt embertársaira és önmagára szakadt." Claude képein ellenben a kétféle Természet kiegyensúlyozódott, rendelői is nyilván így kívánták a reneszánsz robbanása után időlegesen
helyreállott Nagy Rend árnyékában. De az egyensúly kényes és kivételes; a Napkirály megzabolázott Franciaországában csakúgy, mint a dicsőséges forradalomban meggazdagodott angol arisztokrácia világában. A Természet ú j jelentésekkel telítődik: Watteau képein felölti egy
kollektív álomvilág csillogó díszleteit, „látszatvilágában mindenki enged a szerepjátszás kétértelmű szenvedélyének: egy füst alatt megsemmisül a valódi, és megnő képzelt személyisége".
De ahol átlátunk a Gáláns Ünnep díszletrésein, „szembeszökik a polgári erény és becsület.
Franciaországnak a politikája volt könnyelmű, nem a lakossága. Csendéletek ürügyén Chardin a Régi Rend léha felszíne alatt uralkodó nemzeti közlelket örökíti meg." Az esszé, amely
egy 1968-as kiállítás alkalmából mutatta be a francia XVIII. század festőit, később az angol
tájfestés lélektanáról és társadalomtörténetéről szóló tanulmányban és a Márványkúria, muzsikával című esszében folytatódik. „Társadalomtörténet mint művészettörténet" mondja az
utóbbi alcíme, de valójában több, még több rejlik ezekben az írásokban. Az angol tájfestésről
szóló esszében például bámulva követhetjük, hogy miféle Természetekben és miképpen ismerte föl a nemzeti közlélek önmagát, miközben a tájkép független, egyéni érzések plasztikus
elemzésévé alakult, s végül a két sarkcsillag, Turner és Constable ellentétes művészetében az
angol szem kultúrája „panteista vallássá hevülő természetimádás"-sá tágult. Kell-e mondani,
mennyire másként látszik azután innen az egész angol XIX. század, a természettudományokat
is beleértve? Efféle száraz summázás persze méltatlan a molekuláris historiográfia módszerével dolgozó esszé bámulatos gazdagságához; a még tüneményesebb Márványkúria,
muzsikával recenzeálásával jobb hát, ha meg se próbálkozunk. Mert otthonosan ki-be járva a hanyatlásában is hatalmas Velencei Köztársaság tengerről a terrafermára szoruló arisztokratáinak
villái és a szinte öntudatlanul világhatalommá gazdagodó Anglia palotái között, a vonatkozások olyan hihetetlenül sokrétű szövetét szövi a mindkét helyütt szinte istenített Palladio művészete köré, hogy szálait lehetetlen szétfejteni az egész végleges tönkretételének veszélye nélkül.
Olyanok Cs. Szabó legjobb esszéi, akár egy XVII. századi németalföldi faliszőnyeg: nem lehet
fölbontani, annyira szerves és eleven egészek.
Erősen táplálja ezt az egész-séget a nyelv, a hihetetlenül találékony és kifejező magyar.
Cs. Szabó a romlatlan magyar beszéd szerelmetes mestere. Nemcsak a szavak és a fordulatok
tanúsítják, méginkább a mondat alkalomhoz illően tagolt ritmusa, úgyhogy olykor önkéntelenül beszédre nyitja az olvasó száját akár a jó vers, a kiejtés megőrzött szépségének bizonyságául. Nekünk már szinte archaikusnak tűnik ez a nyelv, ami persze külön fokozza szépségét.
De mutatja is egyben, hogy mennyire szükségünk van efféle „külső" mércére.
De szükségünk van Cs. Szabó mércéjére másért is, s ez legalább ennyire fontos, összefügg ez is a nyelvi leleménnyel, hisz másként hogyan is tudná pár szavas utalásokkal így beilleszteni az éppen tárgyalt témákba a magyar történelmet? Vagy éppen megfordítva, a tárgyal86

takat tájolja be a magyar történelem szerint? De lássunk inkább néhány idézetet. így ír például a XVI. századról: „Tündöklő század? Olyan, mint egy aranyhímzésű, ázott selyeming.
Amiből persze nem a vizet, hanem az embervért kell kicsavarni. Kemény Zsigmond már tudta
s így festette le a magyar irodalom legígéretesebb pályakezdő regényében, a Gyulai Pálban."
Constable-t Petőfivel párosítja: „egyformák abban, hogy természetszemléletük a felnőttek elkopott látószögébe visszavarázsolja a gyermekkor ujjongó és rémüldöző, szűzi érzékenységét,
az első rálátás könnyen és örökre elillanó csodáját". S hogyan érzékelteti a kárt, amit Constable ragyogó vázlatainak „szalonképessé" festése okozott: „Képzeljük el, hogy Petőfivel a
poétikai szabályok szerint ismételten kidolgoztatják Az Alföldet"! Munch Az élet fríze című
sorozatát Ady Léda-verseivel rokonítja: „Ragadozó madárrá változott át a gyönyörkereső
hattyú, de azzá a gyönyöradója is. Talán hozzátartozott az első világháború öntudatlan lelki
előjátékához." Vagy nézzünk egy másik összehasonlítást, a XVI. századból: „Fegyverzajban
hallgatnak a Múzsák. Mi egyetlen lángésszel, Balassival tudunk rácáfolni e korból a szállóigére, Anglia egy aranykorral." „Magyarok és angolok életútja szétválik 1526 után. De a korszak
Angliában is »Zápolya öldöklő százada« volt. Megbirkóztak vele." Henry Moore óriásait Vajda János vallomása hozza szívünkhöz és szemünkhöz közelébb: „Mint a Mont Blanc csúcsán
a jég...", Watteau korát Babits Gáláns ünnepsége. És Shakespeare „ha ma élne s értene magyarul, szívből mulatna Kálnoky László halandzsáján a Shakespeare-fordítók kifigurázására:
A Vérgornyasztón? Ó, süh, Pém! Piha!
Szotykon vatyorgó páhás veckelem!...",
mert Shakespeare persze „az egykorú stílusok Karinthyje is volt". Shakespeare-t egy nagy művelődési hullám emelte: az angolok „olyan lázasan fordítanak a század utolsó negyedében,
mint lemaradásától ingerelve két különböző magyar nemzedék, Vörösmartyé a reformkorban, Babitsé a századfordulón". A Békák bemutatóját környező légkört s benne Arisztophanész emberségét pedig így érzékelteti: „Debrecen be van kerítve, Kossuth kivégeztette Görgeyt, a békepártot száműzték. S akkor egy komédiaíró, Kossuthot és Madarászt sem kímélve,
a Nagytemplom szomszédságában, egy szabadtéri színpadon kegyelmet kér a békepárti Kemény Zsigmondoknak. Mert ők a becsülni való polgárok. így is mondhatjuk. Arisztophanész
a mérsékeltekhez fordult." Kell-e mondani, hogy Cs. szíve hozzájuk, a mérsékeltekhez húz?
.Noha pontosan tudja, hogy rendszerint ők húzzák a rövidebbet. S valamiképpen mégis felülkerekednek. „Ez az igazság. Nem az a törvény, hogy a jók túlélik a gonoszokat. Még csak az
sem, hogy a Jó mindig győz a Gonosz fölött. A világot az menti meg újra és újra, hogy a gonoszok nem tudják megrontani a jókat." Cs. ismételten korrigálja a historiográfia krónikus
reneszánszmérgezését, mely a lángelmék nagy alkotásaiba bódulva hajlamos elfeledkezni zsarnokok rémtetteiről s egyszerű emberek helytállásáról egyaránt. Láttuk, mennyire nem állhatja
Cs. a zsarnokokat; a keresztény egységért világhírű, vértanúságot vállaló Morus Tamás mellett pedig ott látja egy sorban a névtelen magyar prédikátort, ugyanegy ügy szolgálatában.
„Vagyis a katolikus Morus a Tower börtönben magát imákkal és meditációval előkészítve a
halálra; a protestáns magyar prédikátor meg fölperzselt falujában megharmadolt nyáját a
szószékről vigasztalva, sokkal közelebb állt egymáshoz Krisztusban, semmint gondolta volna,
ha véletlenül tud egyik a másikról."
Folytathatnók sokáig, hisz úgyszólván oldalanként akad egy-két magyar utalás. A lényeg
azonban ennyiből is látható: Cs. Szabó történelemszemléletét nem fenyegetik dicsekvéseink és
önszapulásaink állandó belső dilemmái, a magyar történelem nála egyszerűen szerves és kitéphetetlen része az európainak. Esszéi, a gyakori magyar hivatkozásokkal együtt s jórészt éppen
azok miatt mindig tágas európai horizontú értelmezések. Éppen ezért mondhatjuk, ha tetszik,
hogy „magyar tollal" írottak. Magyarok, mert európaiak. Európaiak, mert magyarok. Ez a
természetes és kölcsönösen egyértelmű vonatkozás emeli magyar tárgyú tanulmányait, a Zrínyiről s a Mikesről szólót, A magyar költészet századait is, mind. Az utóbbi — úgylehet még
87

szebb? — változatát jelen recenzens felejthetetlen emlékei között őrzi: egy bajosan megszerzett folyóiratból olvasva, tábortűz lobogó lángja mellett találkozott vele, féltitokban, mohón
figyelő barátok körében. Nem mulasztható el az Alkalom dicsérete, hogy nyíltan olvashatóan
hazahozta az írást. Remélni kell, hogy ismétlődni fog. (Gondolat.)
VEKERDI LÁSZLÓ

Ablakok a múltba
Tudományos könyvekről, szakkutatóknak szóló, tudós filológiai kiadványokról ritkán
szoktak megemlékezni szépirodalmi folyóiratban, s egy-egy ilyen cikk, recenzió megjelenése
nyomós okokat feltételez, indoklást kíván. Jelen esetben nyomósabb érvet a fantáziátlan képzettársításnál, miszerint az alább ismertetendő két kiadvány szegedi tudományos műhelyben,
a helyi egyetem irodalomtörténeti intézetében készült, tehát illik recenzálni őket e fórumon.
Fantáziátlan és igazságtalan lenne ez a magyarázat, mert a Peregrinuslevelek 1711—50x és a
Magángyűjtemények Magyarországon 1551—172P című kötetek önmagukban is megérdemlik a figyelmet, s ugyanakkor néhány, mai szellemi életünkre vonatkozó gondolat felvetésére is
alkalmat kínálnak. Érdemesebb talán ezekkel kezdeni.
Mindenekelőtt azzal a manapság gyakran hangoztatott gondolattal, hogy nincs szükség
az irodalomtörténet közvetítésére a műalkotások megközelítéséhez, hiszen a tudománynak
úgysincs szerepe abban, hogy a közönség mit igényel, mit olvas szívesen. Minden korszakban
csak azokat a műveket olvassák, amelyekben választ remélnek saját kérdéseikre — mondják
manapság sokan az irodalomtörténettel elégedetlenek között — s a közönség e műveket ösztönösen is megtalálja. Csak első pillantásra imponáló ez az érvelés, mert hamar kiderül, hogy a
humán tudományok fejlődése korántsem teljesen független a civilizáció általános fejlődésétől.
Nemcsak a művészet és a valóság között létezik az ismert, dialektikus kölcsönhatás, de az irodalomtörténet és az emberi kultúra változásai között is. Elég egy pillantást vetni stíluskategóriáink kialakult mai rendszerére, melyet már az általános iskolások is tanulnak: a korstílusok
mára többé-kevésbé megbízható definíciói korántsem máról holnapra, s az emberi kultúra általános helyzetétől függetlenül alakultak ki. A reneszánszot a múlt század liberális gondolkodói „találták fel", s úgy definiálták, mint az emberi szabadság és individualizmus születésének
korszakát. Ebben az időben a barokk-kategória pejoratív jelzőnek számított, a liberalizmus
válságának idején viszont sor kerülhetett a tekintélyelvű barokk művészi értékeinek rehabilitációjára is. A két korszak közötti átmenetről, a manierizmusról sokáig nem vett tudomást a tudomány. Amikor azonban a század eleji izmusok a töredezett formákra, a válságideológiákra,
a klasszikustól és harmonikustól elütő látásmódra terelték a figyelmet, a manierizmus egyszeriben „divatba jött".
Vegyünk azonban egy hozzánk közelebb eső példát. A régi magyar irodalom kutatásának
utóbbi évtizedeit, melynek legújabb gyümölcsei a szegedi irodalomtörténészek e cikkben ismertetendő munkái. Azt mondhatjuk, hogy a régi irodalom kutatása viszonylag egyenletesen
fejlődött a felszabadulás óta, ezt a humán területet kevéssé érintették az ötvenes évek viharai,

1
„Adattár XVI—XVIII. századi szellemi mozgalmaink történetéhez 6." (szerk. Keserű Bálint),
Szeged, 1980, JATE BTK.
2
„Könyvtártörténeti Füzetek, I." (szerk. Monok István), Szeged, 1981, JATE Egyetemi Könyvtár
és I. Magyar Irodalomtört. Tanszék.

88

majd az ideológiai viták zsákutcái. A hatvanas évek végére rendelkezésre állt régi magyar irodalmunk szintézisigényű története, számos monográfia és kritikai kiadás; ugyanakkor a magyar reneszánszkutatók fontos konferenciákon tisztázták a nemzetközi kutatás időszerű problémáival kapcsolatos véleményüket. A hetvenes évek elejéig azonban mindez kissé hermetikusan zajlott, maguk a művek, régi irodalmunk gyöngyszemei alig találtak el az olvasókhoz. És
aztán hirtelen megváltozott a helyzet. Az elmúlt évtized az elmúlt évszázadok tömegméretű újrafelfedezését hozta. Népszerű kiadásokban, sok tízezres példányszámban jelentek meg —
nemcsak Balassi és Zrínyi művei, nemcsak a régi magyar széphistóriák és fabulák, de Bornemisza prédikációi, Szenei Molnár nyelvészeti-teológiai munkái, Szepsi Csombor Márton európai útirajzai, Szerémi, Szamosközi és a többiek történeti elmélkedései, és még sorolhatnánk.
A régi ponyva — amiről egy kutató azt írta, hogy olyan irodalom, amelyet hajdan mindenki
olvasott, csak tudósok nem, ma pedig senki más nem forgat, csak tudósok — ismét visszakerült az ünnepi könyvhetek sátorponyváira. De ez a könyvkiadási láz csak egy aspektusa volt a
régmúltunk iránt hirtelen feltámadt érdeklődésnek. Ezzel párhuzamosan reneszánsz-barokk
művészetünk megjelent kiállításokon, irodalmi előadóesteken (ki ne emlékeznék Latinovits
Zoltán Balassi-műsorára az Egyetemi Színpadon), s a korszak zenéjét is népszerűsíteni kezdték az „ars antiqua" együttesek mellett a hanglemezgyárak is.
Lám, mondják a szkeptikusok, a közönség ahhoz a művészethez fordul, melyben választ
remél saját kérdéseire, nem kell ide a tudomány közvetítése. A hatvanas évek végének politikai válsága, a nyugati filozófiákat favorizáló forradalmi hév elcsitulása, meg a gazdasági reform megtorpanása után a figyelem a nemzeti identitás keresése felé fordult, ennek megnyilvánulása volt a folklór- és táncházdivattól a történelmi emlékek újrafelfedezéséig a hetvenes
évek megannyi kultúrjelensége.
Ám ez megint csak az első, felületes benyomás. Mert ugyan elválasztható-e egymástól a
szakkutatás fejlődése és a közérdeklődés hullámverése? Mi adta az alapot a hetvenes évek társadalmi méretű újrafelfedezéseihez, ha nem a korábbi időszak szorgos kutatása? Ugyan hogyan állította volna össze Weöres Sándor nagyszerű „verebeskönyvét", ha nem állnak rendelkezésére a szövegkiadások, a szöszmötölő filológusok eredményei? De fordítva is igaz a tétel,
az, hogy a magyar reneszánszkutatás ma virágkorát éli, s az, hogy bővelkedik ambiciózus és
tehetséges fiatal kutatókban (ahogy ezt a szegedi kiadványok is mutatják), pont ennek a hirtelen feltámadt társadalmi érdeklődésnek köszönhető.
Ilyen kulturális kontextusban joggal föltételezhetjük, hogy a Peregrinuslevelek, mely a
Szegeden szerkesztett „Adattár"-sorozat hatodik köteteként jelent meg, szélesebb olvasóközönségre számíthat, mint a kutatóknak adatparadicsomot kínáló, de kevéssé olvasmányos első kötetek. Mert ez a kiadvány — ha a szó mai értelmében vett „szép" irodalmat nem is tartalmaz — a közölt, rendkívül érdekes dokumentumaival mintegy ablakot nyit két és fél századdal ezelőtti közművelődésünkre, pontosabban ennek egy sajátos jelenségére, a peregrinációra.
A peregrináció intézményét a szükség szülte: a XVII. század első harmadáig nem volt felsőfokú tanintézmény Magyarországon, s a magyar fiatalok csak külföldön szerezhettek egyetemi
diplomát. A gyulafehérvári protestáns akadémia (1629), de még a nagyszombati katolikus
egyetem (1635) megnyitása sem emelte olyan szintre közoktatásunkat, hogy a külföldi tanulás
nélkülözhetővé vált volna, s a külországi egyetemekre való „bujdosást" nevezték peregrinációnak. Ezzel párhuzamosan kialakult a fejedelmi és főúri mecenatúra rendszere, amely lehetővé tette, hogy szegénysorsú tehetséges fiatalok is egyetemet végezhessenek. Patrónusaik
pénzén Európa leghíresebb főiskoláira eljutottak, s néhányuk külföldön is elismerést szerzett
tudós filológusként, vagy nyomdászként, mint Szenei Molnár Albert, Apáczai Csere János,
Tótfalusi Kis Miklós. Ezeknek a peregrinációknak értékes dokumentumai a vándordiákok
emlékkönyvei, az úgynevezett album amicorumok, melyek anyaga remélhetőleg előbb-utóbb
megtalálja helyét egy újabb Adattár-kötetben. A jelenlegi gyűjtemény azonban más jellegű
dokumentumokat tjutalmaz.
Néhány évvel ezelőtt Jankovics József és szegedi diákcsoportja az'Országos Levéltárban
89

külföldön „bujdosó" régi magyar egyetemisták közel kétszáz levelére bukkant, melyeket az
1711—50 közötti esztendőkben erdélyi patrónusaiknak, elsősorban a nagyenyedi kollégiumot
gyámolító Teleki Sándor grófnak írtak. A gyűjteményt kiegészíti még másfél tucat levél a diákok professzoraitól — mindezeket tartalmazza az új Adattár-kötet, s a teljesség érdekében
függelékként fotómásolatban közlik azt az 1695—99 között kelt húsz diáklevelet is, amelyeket
Nagy Géza Kolozsvárott már publikált 1933-ban.
Ez a páratlan gyűjtemény valóban ablakot nyit a peregrinusok múltba süllyedt világára, s
a korabeli viszonyok lassú változásait ismerve feltételezhetjük, hogy a Bethlen Gábor korában
kibújdosottak sorsa sem különbözött lényegesen a majd száz évvel őket követő sorstársaikétól. Jankovics József irányításával készült a kötet, de gyakorlatilag teljesen a diákok munkája. És nemcsak a szövegkiadás példás, de figyelemreméltó a kiadványt záró utószó, amelyet a
szerkesztő Hoffmann Gizella irt. A tanulmány dicsérendő szerénységgel a kötet végére került,
de bízvást ajánlhatjuk bevezetőnek is, mivel eligazít a korban és hasznos információkkal szolgál a levelek megértéséhez; ugyanekkor az anyag elemzésével mintegy étvágyat is csinál a levelekben való elmélyedéshez. A levéldokumentumok elsősorban szociológiai-eszmetörténeti
tanulságokkal szolgálnak, ahogy Hoffmann Gizella összefoglalja: tájékoztatnak a peregrinus
diákok életkörülményeiről, patrónusukhoz való viszonyukról, tanulmányi előmenetelükről,
diplomamunkáik megvédéséről, s mindenekelőtt remek adalékokkal járulnak hozzá a korabeli Erdély és Nyugat-Európa mindennapi életének, gazdasági viszonyainak összehasonlításához. Ezek a levelek azonban újságként, hírforrásként is szolgáltak az otthon maradt patrónus
számára, tehát bővelkednek politikai események, alkalmanként kurrens pletykák taglalásában. Ugyancsak nem hiányoznak az utalások a diákok professzoraira, tudományos érdeklődésére, vallási konfliktusaira, vásárolt könyveik számára és tematikájára.
A levelek másik érdekessége nyelvükben, stílusukban áll. Az utószó ajánlásával: „Élvezetes olvasmányt nyújtanak. A levélírók szemléletes szóképei, találó szólásai, igényesen fogalmazott sorai elgyönyörködtetnek a régi nyelv ízességében." És éppen ez a vonás teszi ezt a
gyűjteményt többé, mint kultúrtörténeti forrássá, hiszen mivel személyes hangú levelekről van
szó, a feltáruló sorsok, ambíciók és aggódások bármely mai, a lélektan iránt érdeklődő olvasónak élményt nyújtanak.
Még egy szempontból dicséret illeti a Peregrinuslevelekel. A szerkesztők egyaránt gondoltak a tudós és laikus olvasókra, s ennek megfelelően hasznos mutatókkal, képekkel, dokumentumokkal, valamint szó- és kifejezésjegyzékkel látták el kiadványukat. Külön öröm, hogy
a könyv úgyszólván sajtóhibamentes, s tipográfiája, nyomtatása méltó a nagy erdélyi nyomdász ősök emlékéhez.
A másik szegedi kiadvány, a Magángyűjtemények Magyarországon hangsúlyozottabban
a szakkutatóknak készült összeállítás. Mit rejt a túl általánosnak tűnő cím, melyet csak az
konkretizál, hogy a méreteiben szerény füzet sorozatcíme: „Könyvtártörténeti füzetek"?
Ahogy a bevezetés pontosan definiálja: „E füzetben 176 olyan XVI—XVIII. századi könyvjegyzék bibliográfiáját találja meg az olvasó, amelyet magánszemélyek tulajdonában volt
könyvekről a címlapon jelzett időhatáron belül állítottak össze." Ám ez a bibliográfia koránt
sem olyan száraz, kizárólag tudományos mankófunkciót betöltő segédeszköz, mint műfaji
társai. Annak ellenére, hogy a kötet összeállitói könyvtörténeti szemináriumok hallgatói, valamint tudományos kutatók oktatási és kutatási segédletének szánták, még a laikus is talál
benne fantáziát megmozgató adatokat. Például megtudjuk, hogy az első magyar könyvjegyzék Feyner Gergely eperjesi polgár után maradt, 1552-ből, akinek húsz könyve volt, klasszikus auktorok és reformátor szerzők művei. És már ugyanebben az évben találkozunk az első
komoly tudományos könyvtárral: Dernschwam János humanista, a Fuggerek magyarországi
megbízottja után 651 kötetes könyvtár maradt. Rendkívül érdekes lehet az 1583-ik évi Gallenféle könyvjegyzék, mely egy kassai könyvkereskedés raktárának leltára, s így a XVI. század
második felének teljes magyarországi olvasmányanyagáról ad áttekintést. A magyar reneszánsz és barokk számos ismert nevével találkozunk a könyvleírások között. Balassi nevelője,
90

Bornemisza Péter után 251 kötet maradt. Az Európa-hírű humanistának, Zsámboky Jánosnak a könyvtára is európai színvonalú volt: 2618 tétel. Az idősebb Zrínyi harcostársának, a
tudós főúr Batthyány Boldizsárnak birtokából csak 154 könyv bizonyítható könyvszámlákról, ezek között azonban történeti, földrajzi és alkímiai munkák is akadnak. A XVII. századból Thurzó György nádor 403 kötetes, Geleji Katona István református prédikátor 160 tételes,
I. Rákóczi György fejedelem 821 kötetes, a költő Zrínyi Miklós 424 kötetes, Bercsényi Miklós
kuruc gróf 120 kötetes és Simándi István sárospataki tanár 294 kötetes gyűjteménye érdemel
említést. Az első női könyvtulajdonosról 1659-ből van adat: Gstattner Erzsébet eperjesi polgárasszonynak 21 könyve volt.
E könyvjegyzékek néhánya már ismert, feldolgozott. Sokuk azonban eddig kiadatlan
volt, másokat a Monok István vezetésével dolgozó diákcsoport fedezett fel. Az így egybegyűjtött anyag (a nyugat-magyarországi magángyűjtemények, az intézményi kiskönyvtárak és az
erdélyi régi könyvtárak anyaga további füzetekben fog megjelenni) a már ismert jegyzékeket is
ú j megvilágításban mutatja be. Ahogy a régi magyar irodalmi tanszék professzora — és az
Adattár-kötetek szerkesztője, Keserű Bálint írja előszavában, ez a bibliográfiai füzet egy
nagyvolumenű kutatási program mellékterméke, amelynek végcélja az, hogy minden földeríthető, a XVI—XVII. században vásárolt könyvet megvizsgálva pontos képet kapjunk arról,
hogy „mit olvastak akkoriban a magyar társadalom különböző osztályaihoz, rétegeihez, korcsoportjaihoz tartozók; mit a három részre szakadt ország különböző területein; mit a városi
polgár és mit az udvarház köznemese; mit a férfiak és mit a nők; mit a katolikus és mit a protestáns felekezetek által irányított gyülekezetekben, iskolákban".
Őszintén kívánjuk, hogy a munkát siker koronázza. De már addig megállapíthatjuk,
hogy az eddigi eredmények is jelentősek. Már nem mondhatjuk, hogy a kezdetek biztatóak,
hiszen a szegedi egyetem reneszánszkutató központja már régóta termékeny műhelye a hazai
filológiának. Azt viszont érdemes leszögezni, hogy e műhely dinamikus fejlődése, a fiatalok
aktivizálódása nem független a tudományág országos helyzetétől. És ez már nemcsak a tudomány belügye, hanem kulturális életünk változásainak tükre is.
SZŐNYI GYÖRGY ENDRE

Lsgsn Mvána i Lmgyddk @§ tamdák
]H©v©§ m ® g y é l t a n

1939—194ÍS

A második világháború éveiben hosszabb-rövidebb időn keresztül több tízezer főre tehető külföldi menekült élt Magyarországon. A főleg lengyel, de ezen kívül francia, angol, holland, belga, valamint olasz katonai és polgári személyek a hitleri fasizmus terjeszkedő pusztításai elől szülőföldjüket elhagyni kényszerülve, vagy a német hadifogoly- és munkatáborokból megszökve, a fizikai túlélés reményében átmenetileg, szükségből jöttek hozzánk. Számukra a korabeli magyar állam, illetve kormányok menedéknyújtása az életben maradás úgyszólván egyedüli lehetséges útját jelentette.
A második világháború alatt Magyarországon élt menekültekkel kapcsolatos hazai történeti publikációk nemrégiben, tulajdonképpen a hetvenes évektől kezdve jelentek meg, jórészt
Lagzi István kutatómunkájának eredményeként. A kérdéskör sokoldalú tudományos feldolgozása úgyszólván nélkülözhetetlen a második világháború alatti kormányok politikájának
tárgyilagosabb értékeléséhez, továbbá a sajátos helytörténeti vonatkozások megismeréséhez,
de egyben nemzetközi jelentőségű is, hiszen egy-egy ország emigrációtörténetének bővebb és
91

árnyaltabb bemutatásához járul hozzá. Ez a hármas vonulat jól nyomon követhető Lagzi István legújabb munkájában is, a Heves megyei lengyel és francia menekültek történetéről szóló
kismonográfiában.
A katonai menekülteket a nemzetközi egyezmények értelmében internálták, a polgári személyekre azonban ez nem vonatkozott. A menekültek anyagi és erkölcsi gondozása elsősorban állami feladat volt, mellyel a Honvédelmi és a Belügyminisztérium illetékes osztályai foglalkoztak. Ennek elősegítése érdekében a Honvédelmi Minisztérium a budapesti lengyel katonai attasé egyetértésével létrehozta A Magyarországon Internált Lengyel Katonai Személyek
Képviselete elnevezésű szervezetet, a Belügyminisztérium támogatásával pedig megalakult A
Lengyel Menekültek Gondozásának Ügyeit Intéző Polgári Bizottság Magyarországon. Az állami szervek menekültügyi munkáját számos tekintetben kiegészítette, emberileg teljesebbé
tette a Magyar—Lengyel Menekültügyi Bizottság tevékenysége. A szerző utal arra is, hogy
ezen kívül a budapesti Lengyel Intézet, a Lengyel Könyvtár, a Magyar Vöröskereszt Egylet
Lengyel Orvosok Csoportja, valamint a lengyel katolikus lelkipásztori hivatal kiemelkedő
részt vállalt a menekültek ügyeinek intézésében.
A lengyel emigráció és ellenállás történetével foglalkozó irodalom többször is hivatkozik
Heves megyére, mivel a londoni lengyel emigráns kormány befolyása és irányítása alatt működő Honi Hadsereg magyarországi egységét hosszú ideig a megye területéről, a selypi lengyel
tiszti táborból irányították. Noha az emigráns lengyel kormánnyal Magyarország nem tartott
fenn hivatalos diplomáciai kapcsolatot (de Lengyelországot mint államot 1939 szeptembere
után is elismerte), lehetőséget teremtett mégis arra, hogy a katonák és az önkéntesek 1939
őszétől Nyugat-Európába, illetve a Közel-Keletre juthassanak. E célból Budapesten létrehozták az evakuációs irodát, a menekülttáborokban pedig az evakuációs bizottságokat. A katonai személyek evakuációja mellett Lagzi István megvilágítja a polgári menekültek Lengyelországba való visszatérésének alakulását is.
A szerző kitér a menekültek politikai állásfoglalásainak a bemutatására is. Aláhúzza,
hogy sajátos helyzetükből adódóan nem kerestek kapcsolatot a magyar politikai pártok, szakszervezetek helyi szerveivel, aktivistáival, s általában ez utóbbiak sem törekedtek arra, hogy
bevonják a lengyel menekülteket a tevékenységükbe. Jellemző volt, hogy a menekültek nem
pártokban, hanem politikai csoportosulásokban hallatták hangjukat. S bár számos vonatkozásban eltérő, sőt, ellentétes elképzeléseik voltak a nemzetközi helyzetet illetően, a korszak fő
kérdésében, a fasizmus elleni harc szükségességében egyetértettek.
A szerző behatóan vizsgálja, hogy a menekültekkel kapcsolatos kormányszintű elképzelések, intézkedések a mindennapi gyakorlatban hogyan, miképpen valósultak meg Heves megyében, hogy a központi rendelkezések merevségein a lakosság, a helyi hatóságok és a táborparancsnokságok embersége, segítőkészsége és jóindulata mennyit módosított. A legtöbb tábor kötöttségei csupán formálisak voltak, a lengyel menekültek általában szabadon mozoghattak. A megye területén több menekülttábor létezett, így Andornaktállyán, Egerben, Füzesabonyban, Gyöngyösön, Hatvanban, Hevesen, Kömlőn, Lőrinciben, Selypen és Szihalmon.
Különösen az Egerben és a Selypen élt menekültek történetét ismerhetjük meg alaposabban.
Eger megye- és érseki székhely voltánál fogva már önmagában is megkülönböztető helyet foglalt el. Selyp viszont az egyetlen olyan település volt a megyében, ahol a lengyelek evakuálásának és táboraik összevonásának következtében megüresedett helyekre nagyobb számú francia
menekültet irányítottak a magyar hatóságok. Főleg 1942 őszétől vált gyakorivá a francia hadifoglyok menekülése Magyarországra. Ebben bizonyára részük lehetett a Franciaországba evakuált lengyel menekülteknek, akik odakint beszámoltak magyarországi élményeikről és tapasztalataikról. A francia menekültekre is vonatkoztak természetesen a nemzetközi szabályok, ezeket azonban, ha lehet, még tágabban értelmezték, mint a lengyelek esetében.
Lagzi István könyve bemutatja a menekültek fogadtatását Heves megyében, a táborokban és a lakóházakban történt elhelyezésük körülményeit, létszámuk és össztetélük változásait, anyagi-szociális helyzetük alakulását, a katonatiszti és a polgári menekültek életszínvo92

nalbeli különbségeinek okait, munkavállalásukat, s nem utolsósorban kulturális életük sokszínűségét. Ünnepeikről és évfordulóikról kezdettől fogva megemlékeztek, előadásokat, nyelvtanfolyamokat tartottak, tábori lapokat és időszaki kiadványokat is megjelentettek. Az egri
táborban volt például könyvtár, valamint kórus és tiszti színjátszó kör is működött. Az
1939—1940. tanévtől kiépült a magyarországi lengyel iskolahálózat. Egerben a pedagógus- és
a tankönyvhiány ellenére a második világháború idején mintegy százhúsz elemi iskolai tanuló
részesült szervezett oktatásban, ezen kívül lengyel gimnázium és líceum is létesült a városban.
Magyarországon — hangsúlyozza a szerző — a német megszállásig kockázat nélkül lehetett
lengyelnek lenni.
Lagzi István sokféle forrásra támaszkodik a könyvében. Széles körű levéltári kutatásokat
végzett, parlamenti naplót, országos és helyi sajtót, továbbá magángyűjteményben levő korabeli dokumentumokat és naplókat is felhasznált. Külön említésre méltó a szerző személyes
gyűjtése. Szinte a lehetőségek utolsó pillanataiban még megszólaltathatta a megye egykori menekültjeit és a hevesi embereket. Az élő emlékezet mellett a szerző mondanivalóját gazdag
képanyag teszi teljessé. A dokumentum értékű fényképek sajátos eszközeikkel a kor hangulatát segítenek számunkra mélyebben megérteni.
A szerző a történelmi valóság hiteles ábrázolásával újabb, jelentős adatokkal gazdagítja a
magyar—lengyel kapcsolatok haladó hagyománykincsét. Lagzi István kitűnő könyvét ezért
egyaránt haszonnal forgathatja a szakember és a közelmúlt eseményei iránt érdeklődő olvasó.
(Tanulmányok Heves megye történetéből, 5. A Heves megyei Levéltár kiadványa. Eger.)
FÖGLEIN GIZELLA

VÁRNAI LÁSZLÓ FOTOGRAFIKÁJA

93
k

Féteir Mssll© % E&oxMy §2@g@dtenn
„Emlékezetes élményeim" között meghitt boldogsággal őrzök egy pár napos szegedi tartózkodást : a budapesti bölcsészek tudományos diákkörének jutalomútját 1953-ban, talán 4-5
napig tartott a várossal való ismerkedés. Az út az első találkozások tündéri emléke ma is, a
sok „felfedezés" néhány élménye (például a Bálint Sándorral töltött délután) máig eleven és
meghatározó. A „szegedi ajándékcsomag" mélyén egy színházjegy is lapult, az itt talán negyedszerre felújított Háry János előadására, a karmesteri fénynél Vaszy Viktor állt.
A hatalmas színházban itt-ott egy-egy nézősziget, a mi társaságunk igy előkelő helyekre
került, a földszint és az erkély első soraiba. Velünk együtt talán „negyed ház" várta az előadást.
Számomra mindez a kitűnő kiskönyvben, Péter László újabb „nyomozati jelentésében"
olvasható dokumentációnál jóval nagyobb élmény, hiszen ez az előadás életem legjobb Háryja volt: az előkelő langyossággal induló „Kezdődik a mese" után feldübörgő tapsvihar
(30—40 pár dévaj és ifjúi tenyér!) az egekig emelte a zenekar és a színpad hangulatát. Péter
László néhány sorban a színház ekkori nehézségeiről és problémáiról, egy idézetben a közönség részvétlenségéről tudósít, de hogy ebben az előadásban mindezek elmúltak, a részvétlenségnek éppen az ellenkezője volt tapasztalható, erre tanú vagyok. És bizonnyal mindenki engem igazol az est részesei közül: valamiféle „Shakespeare kori kapcsolat" született néhány
órára a szegedi színházban nézők és alkotók között. Olyféle kapcsolat, amelyhez hasonlókban
ritkán volt részem azóta, ilyesmi napjainkban inkább csak Filmeken látható.
Az emléket a cimben jelzett könyvecske idézte újra bennem, Péter László újabb munkája
a Város történetét, kapcsolatait, kulturális örökségét és nagyjainak életművét tudományos
(egyben ízes és olvasható) alapossággal, szeretettel és ihletetten feltárók után. Az Ady nálunk
(1977), az Odessza és a magyarok (1978), a Bartók Szegeden (1981) méltó folytatásaként. Csupán a Somogyi-könyvtár kiadványai között és utóbb megjelenteket sorolom itt, Péter László
„Szeged-centrikus" munkássága a sokféle tematikájú vagy dokumentatív könyvtári kiadványok sorában egymagában is megérne végre egy bibliográfiát. Akár a további „városkutatók"
munkájának megkönnyítése céljából, talán majd egyszer erre is sor kerül. Igaz, a tetemes
mennyiség láttán maga is elszörnyülködnék talán: valamiféle belső indíttatásból és nem kevés
súly alatt az életmű egyre kerekül.
A „szegedi fókuszban" (a Somogyi-könyvtár az országban egyedülállóan ilyen) Péter és
mások munkája nyomán nagyszerű „szegediek" lépnek napvilágra, a „szegedi művelődéstörténet" álmának beváltott fejezetei. A folyóiratban és a kiadványok között sokféle tudományos és bibliográfiai munka Péter kutató, szerkesztői és könyvtári munkássága során, a Kodály Szegeden a városhoz kötött életmű újabb állomása lett.
Az új kapcsolattörténeti kismonográfia a korábbiaknál kitűnően bevált módszert követi:
a zeneszerző szegedi barátait megidézőn sorolja Kodály személyes és művekkel való jelenléteit. A helyi sajtóból idézve az események menetét és a helyi fogadtatást. Kodály először 1905ben, a jó barát Balázs Béla meghívására érkezik Szegedre, itt nemcsak a várossal, de a szegedi
kultúra jeles személyiségeivel, talán még Juhász Gyulával is megismerkedik. A közben már
nyomtatásban olvasható „ hiányos, kuszált és rongált Balázs Béla-napló " őrzi sok más mellett
e látogatás pillanatait (mindezt idézi a kismonográfia is), majd Juhász Gyula hirlapi munkásságának eleven rajongása tovább — a jó barát és a költő lettek a zenészek mellett a legragaszkodóbbak Kodály körül. A színház és a zenekar, az énekkarok utóbb.
Meglep, hogy Bálint Sándor és Kodály feltételezett kapcsolata a kiskönyvben külön fejezetet nem kapott, bár a Bálint Sándor munkásságát 1974-ig egybefoglaló bibliográfia (Péter
László munkája ez is) nem emliti Kodály nevét.
A kötet a továbbiakban jeles szegedi karnagyok és zenészek, zenepedagógusok (Szeghy
Endre, Péczely Attila, Fricsay Ferenc — „a szellemi tanítvány", Kertész Lajos, Vaszy Viktor
94

6

és mások) Kodállyal és műveivel való kapcsolatát eleveníti fel, művek bemutatóit hangversenyeken és a színpadon, a Dóm tér jelentós eseményein. A zeneszerző későbbi szegedi jelenléteiről már fényképek láthatók, sajnos a fiatal Balázs Bélának a fiatal Kodályról készült rajzairól csak híradás olvasható. Az emlékezésekben és a sajtóidézetekben megannyi jeles adalék a
Kodály-biográfusok és a szegedi lokálpatrióták számára, mindkét táborban a „kutatási területet" árnyalón.
A magyarokhoz című kórusművét (a Berzsenyi-óda szövegére) 1953-ban Kodály maga vezényelte egy szegedi ifjúsági kórustalálkozón (korábban többször más műveit a város közönsége előtt), a nagyszerű ünnepet egy év után utolsó látogatása követte: a Szegedi Kodály Kórus megalakulása idejében, a pedagógiai főiskola ünnepségein.
A kötetben a pontos adatok, a személyes emlékezések és újságközlemények mellett jó néhány Kodály-levél olvasható, ugyanígy a zeneszerző másforma megnyilatkozásai. A kiskönyv
így nemcsak afféle „ünnepi kiadvány", hanem jeles és a továbbiakban elkerülhetetlen dokumentáció.
Az adatok pontossága és bősége, a fényképek és az újsághírek mellett a recenzens kutató
kedvét a szegedi 1918-as MA-matiné plakátja ébreszti fel, módfelett örül, amikor a „nyomkövető" egy-egy kapcsolat feltárása során „Szegeden túl" tekint: például Fricsay és Kodály korrespondenciáit követőn. Ugyanakkor eltűnődik a borítónak a kötet értékeihez méltatlan rajzai felett. És persze reménytelten várja a közelgő Babits-centenárium híreit és kiadványait Szeged és a Somogy-könyvtár felől. Egy „Szeged-bibliográfiáról", akár egy művelődéstörténet
vaskos köteteiről ábrándozik. Ha már A szögedi nemzet utóbbi két kötete a kezébe került. Az
elsőt — önmagát okolva — fájdalmasan nélkülözi, de új kiadásában reménykedik. (A Somogyi könyvtár kiadványai, 25 J
BODRI FERENC

VÁRNAI LÁSZLÓ FOTOGRAFIKÁJA

95

Búcsú Gáli Istvántól
Valóságos és jelképes aknamezőkön járt Gáli István egész életében. A háborút érzékeny
kamaszként élte át, 1945-ben tizenkilenc éves, a felszabadulás pillanata, a „fényes szellők"
ideje ifjúkora kezdetével esett egybe. Aztán megint nagyon gyorsan elkomorult az ég, öt év
katonáskodás következett a „vaskorban". „Rideg történelmi körülmények rideg férfivilága"
— ezt látta, ezt élte át. Ám alig múlt el a kiskatona halálfélelme (aknász volt a déli határvidéken), jött 1956
ezekben a rohadt történelmi időkben a halál mindig a mi grabancunk után
kapkodott..." — írta. Veszélyek később is leselkedtek rá. Tépelődő-töprengő ember volt, elkötelezett író, de elkötelezettsége az irányzatosságon túl jelentette egy nép gondjainak vállalását, az egyszerű, dolgos emberekhez való tartozást, s jelentett egy végtelenül tisztességes etikai
tartást. Kossuth-díjas íróként sem kényelmesedett bele a dicsőségbe. Fölháborodott, amikor
látta, hogy sereg dologban még mindig csak tanulgatjuk a demokráciát.
Együtt élt Gáli István a betegséggel, a fájdalommal, idegeiben hordozta egy hányatott
sorsú nemzedék megpróbáltatásait. A prózaírónak persze szerencse volt, hogy mozgalmas történelmi időkbe született bele. „Fájók, sebzők, villanó fényűek" voltak a személyes emlékek,
melyeket először novellában próbált visszaadni. Vagyis a zöld parolis fiatalember sorra leírta,
ami vele, körülötte történt. Az egykori kiskatona írásainak sokadszorra átdolgozott változatait csak huszonöt-harminc évvel később, a Vaskor és a Karcolgatunk című kötetekben adta
közre. Katonanovellái alapján az írói forrásvidéket térképezhetjük föl, látjuk, hogy milyen
drámaian feszült történések csalogatták elő Gáli Istvánból az elbeszélői tehetséget. Nem hagyta nyugodni a múlt, újra és újra fölidézte ifjúsága kemény éveit. De a múltnak, a félmúltnak a
vizsgálata jelen- és jövőérdekű. Gáli István tudta, tisztán a jelenben csak akkor láthatunk, ha
a múltnak nincsenek homályos foltjai.
Már életének ötödik évtizedében járt, amikor A ménesgazda az igazi sikert is meghozta.
Az izgalmas, színes életábrázolás, az információ érdekessége, a leírások expresszivitása, a
tényközlések pontossága, a szituációteremtő képesség — mind-mind a beért prózaírót bizonyították, az újabb magyar prózában oly fájdalmasan hiányzó, háttérbe szoruló realista epikát igazolták. Gáli István tudta, hogy nem elég az életanyag gazdag áradása, az epikai alakítás
is izgatta. Domokos Mátyással például — A pályatárs szemével című sorozatban — a regényírói világkép kialakításának nehézségeiről beszélgetett. Kritikákat is írt, buzdító, vagy éppen
aggódó sorokat a pályatársakról. Szeretettel, olykor aggályait sem titkolva kísérte figyelemmel a fiatalokat. Gáli István — szerkesztőként is — sokat tett azért, hogy irodalmunk ne szakadjon szét egymással szemben álló, vagy ami még rosszabb: egymással nem törődő nemzedékekre.
Ötvenegy éves korában halt meg. A veszteség fájdalmát csak növeli, ha azokra a művekre
gondolunk, miket Gáli István — a regényíró számára legtermékenyebb életkorba érve — még
megírhatott volna.
OLASZ SÁNDOR

96

Ara: 12,— Ft

1970-ben hétesztendős kisfiú hunyorog a kamerába a szegényes alföldi
parasztház udvarán, apja...
egyike a sok tízezer
vendégmunkásnak,
akiknek Budapest ipara nyújt munkaalkalmat. Ezek az emberek nem
találják helyüket sem a falu, sem a város társadalmában. Fellazulnak a
családi kötelékek: mi lesz a sorsa azoknak a gyerekeknek, akik ilyen
családokban nőnek fel?
Folytatás tíz év után.
Az egykori kisfiú a fiatalkorúak
kimondó ítéletre
vár...

börtönében

a feltételes

szabadulást

A PÁRTFOGOLT
IFJ. SCHIFFER PÁL új, színes filmje

A PÁRTFOGOLT
E film A fekete
egyenes folytatása

vonat

— a rendező 1970-ben készült

filmje

—

A PÁRTFOGOLT
Fényképezte: ANDOR TAMÁS, IFJ. JANCSÓ MIKLÓS,
Kende János, Mertz Lóránt, Zsombolyai János
Zene: EDDA MŰVEK

A PÁRTFOGOLT
A fekete
filmje

vonat

és a Cséplő

Gyuri

Készült a MAFILM — Hunnia Filmstúdióban
Bemutató: 1983. január 27.

rendezőjének

új,

színes

