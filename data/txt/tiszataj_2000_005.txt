tiszatáj
2000. MÁJUS * 54. ÉVF.

Nagy Gáspár, Kiss Anna,
Oravecz Imre, Lázáry René Sándor
Vári Attila versei
Grecsó Krisztián,
Szathmári István novellája
Kántor Lajos esszéje
Vekerdi László tanulmánya
Diákmelléklet: Sánta Gábor
a János vitézről

% o.v

t y

tiszatáj
IRODALMI FOLYÓIRAT

Főszerkesztő:
OLASZ SÁNDOR
Szerkesztő:
H Á s z RÓBERT

A szerkesztőség tagjai:

ANNUS GÁBOR
(művészeti szerkesztő)

DOMÁNYHÁZI EDIT
(nyelvi lektor)

HAJÓS JÓZSEFNÉ
(szerkesztőségi titkár)

tiszatáj
Megjelenteti a Tiszatáj Alapítvány Kuratóriuma
a Csongrád Megyei Önkormányzat, Szeged Megyei Jogú Város Önkormányzata,
a József Attila Alapítvány, a Soros Alapítvány és a Nemzeti Kulturális Alap támogatásával.
Felelős kiadó: Tiszatáj Alapítvány.
Szedés, tördelés: Tiszatáj Alapítvány.
A lapot nyomja: Officina Tannyomda, Szeged.
Felelős vezető: Dr. Kékes Tiborné.
Szerkesztőség: 6741 Szeged, Rákóczi tér 1. Tel. és fax: (62) 421-549. Levélcím: 6701 Szeged, Pf. 149.
Terjeszti a HIRKER Rt. és az NH Rt. Előfizethető a hírlapkézbesítőknél és a Hírlapelőfizetési
Irodában (Budapest, XIII. Lehel u. 10/A, levélcím: HELIR, Budapest 1900), ezen kívül Budapesten a Magyar Posta Rt. Levél- és Hírlapüzletági Igazgatósága kerületi ügyfélszolgálati irodáin,
vidéken a postahivatalokban; közvetlenül vagy postautalványon, valamint átutalással a Postabank Rt. 11991102-02102799-00000000 pénzforgalmi jelzőszámra.
Egyes szám ára: 120 forint.
Előfizetési díj: negyedévre 360, fél évre 720, egész évre 1440 forint.
ISSN 0133 1167

Tartalom
LIV. ÉVFOLYAM, 5. SZÁM
2000. MÁJUS
NAGY GÁSPÁR: Hózárat nyitogattam; Illa berek, ha
jön egy szép illanó álom .........................................
ORAVECZ IMRE: Halászóember (Töredékpótlás) .........
KÁLNAY ADÉL: A Szörnyszülött .................................
LÁZÁRY RENÉ SÁNDOR: Eufrosina igaz tüköre; Alexander Renatus ........................................................
KISS ANNA: Írisz lobog ..................................................
SZATHMÁRI ISTVÁN: A szem fekete vonala ..................
VESZELKA ATTILA: Korinna; Néhány kései csér ..........
GRECSÓ KRISZTIÁN: Tisztelt Miniszter Úr! .................
VÁRI ATTILA: Családi album-versek .............................
BALÁZS IMRE JÓZSEF: A fekete hintó titka (képek egy
kosztümös filmből); Az óvárosi utcán; Egy-egy
fintor ........................................................................
KÁNTOR LAJOS: Szabédi László és a mágnes ................

3
7
9
16
19
22
26
28
36

40
43

ÖRÖKSÉG
VEKERDI LÁSZLÓ: „A történelem, amely lassan formálja a lelkeket nemzedékeken át, adta nekem
Debrecen lelkét” (Veress Géza: Vásáry István politikai pályája) ............................................................

47

TANULMÁNY
LATRÁN IBOLYA: A Mezőség írója (Wass Albert Csaba
című regényéről) ......................................................
KELEMEN ZOLTÁN: Profán filozófiatörténet ...............

70
78

KRITIKA
ALFÖLDY JENŐ: A besorolhatatlan (Határ Győző versei és kritikái) ...........................................................
ISZLAI ZOLTÁN: Vetít a képzelet (Kiss Anna: Világok)
BÉNYEI MIKLÓS: Válogatott életmű-bibliográfia (Gyuris György: Vekerdi László) ....................................

89
94
97

„A Tisza-parton mit keresek?”
HOLLÓSI ZSOLT: „Móra Ferenc példája meghatározó”
(Beszélgetés Vörös Gabriella muzeológussal) .......... 100
Tiszatáj-díj 2000 ............................................................. 112
Szerkesztői asztal ........................................... a belső borítón

ILLUSZTRÁCIÓ
Válogatás a Móra Ferenc Múzeum Képtára és a
Magyar Festők Társasága máskor, máshol c. kiállításának
anyagából a 18., 21., 25., 46. és a 100. oldalon

DIÁKMELLÉKLET
SÁNTA GÁBOR: Mikor keletkezett a János vitéz?

NAGY GÁSPÁR

Hózárat nyitogattam
Gyakoroltam az aszkézist
amíg bezártak az ünnepek
mint akire rácsapták az ajtót
és rámzuhantak a századvégi nagy havak
(s öreg ritkán látott beteg rokonok
lepték el a ház minden zugát)
gyakoroltam hogy nem is tudok rólad
és sohasem tudtam rólad
és már nem is tudhatok ezután
így ragoztam magamban
a napi kötelező zsolozsmát
míg tonnás fehér meteorit-morzsákat:
márvány hókockákat szeleteltem a kertben
mint az égből hullott mannát
Jézuska karácsonyi süteményestáljára...
tessék tessék csak küldtem neked is az édességet
dobáltam mint gyerekkoromban a habcsókot
valami idétlen maszkabálon
ahol cukrászinasnak öltöztettek
de belesültem a mondókámba
s azóta is hányszor álmodom
azzal a megszégyenítő pillanattal...
és hallom mintha hógólyák kelepelnének
fejem fölött a ködben és suhognak Afrika felé
talán hogy ott is szülessenek gyerekek?
mert ott is kevés? bocsáss meg ha elképzelegtem:
szülnél nekem egy hónéger fiút

4

tiszatáj
aki eltűnik s majd visszatér tékozló álmainkba
amíg szigorú hófalak közt töröm az utat feléd
(szökésben levő rab) gondolatban s közben kérdezgetem:
csak édesség-máz vagy méz is van szavaidban
s olyan fehér-e lelked mint szép arcod hava
és leroskadok-e majd veszélyes terhed alatt
mint itt ez a borókafenyő a kert szögletében
mert a hó decembervégi makacs áhitata olyan súlyos
hogy kényszerű aszkézisünk alatt nem olvad el
s nem olvad el a fenyőfa alatt sem:
kitart az ünnepek után is e váratlan ajándék

Illa berek,
ha jön egy szép illanó álom
Fantasztikusan könnyű volt, lebegett a párákat lehellő medencében,
csak az orra látszott ki, mint valami titkos periszkóp vége,
nézte a szeptembervégi csillagokat s olyan érzés fogta el,
mintha már valahol egy másik világban lenne,
vagy mintha még a születése előtt anyjának édes terheként ficánkolna
ama áldott burok édenében, valóban még paradicsomi állapotban,
amikor a kiűzetésről, pontosabban a világrajövetel gyötrelmeiről
semmi de semmi tudomása... és nem földi lénynek gondolja magát,
bizony a víz, a legnagyszerűbb elem:
simogat, megtart, betakar s most az éjszaka közepén
ez a meleg paplanszerű vízből varrt anyag megvédi mindentől,
főleg a hidegtől, nem bolondság hát vízzel takarózni,
meleg vizen aludni el...
a medence pipált, az ég felé fodrozódó páratincsek törtek,
de ezeken is áttüntek a csillagok sárgásfehéren izzó fényei,
majdnem belealudt ebbe a ringatózó gyönyörűségbe,
igen, igen –––––-:
ezt az érzést kereste,
mintha a víz és közte valami titkos szenvedély
beteljesülésének gyönyörét élné át,

2000. május

5

belehasít buján a víz testébe s a víz magába fogadja,
kedvét leli az együttlétben, játszik vele, ütemesen hullámoztatja,
néhol a keze a semmibe ér, néha még ijedten érzékeli a beton aljzatot,
s ekkor gondolja, talán még ébren van, talán...
szája körül a víz meleg csókja, nem lehet szabadulni tőle,
pedig ki akar jönni, de a víz nem engedi, rabja már,
kiáltani akar, de csak kétségbeesetten számolja a csillagokat,
azokba fogódzik, mintha fölülről ők tartanák,
mentőövet dobnak rá az égből, vagy mágneses erejük vonzásába hurkolja
magát még valahogy, azért is megéri a reggelt, azért is...
meddig, meddig... egy gyönyörű békacsobbanás, ez menti meg...
egész nap az utazóra gondolt, aki csak néhányszáz kilométerre délkeletre...
időnként ránézett a bejárat melletti kártyás telefonra,
odament aztán és hívta, tudta, hogy alig beszélhetnek,
hiszen a robogó autóban mások is vannak,
de addig akart valamit mondani neki, míg nem lépi át a határt,
még itthon, hazai földön, hogy mennyire jó lenne ha...
együtt lehetnének itt a platánokkal teletüzdelt, kiürült fürdőhelyen,
ülnének egymást átölelve a vízben és néznék a csillagokat,
így az örökkévalóságig, ha már így alakult a sorsuk, a határátlépés
véletlenjében ez a nyárvég s őszelő,
tele volt aggodalommal, arra gondolt, hogy karamboloznak azok ott....
s aztán soha-soha... vagy hogy ő itt elábrándozik
s szépen belefullad ebbe a simogató meleg vízbe,
belealszik és átúszik szépen a halottak tartományába,
de egyedül, nélküle, iszonyú érzés,
itt van a gyönyörűség közelében, de nem érheti el,
vagy ezért vagy azért, a különös találkozás értelmén töpreng,
beszalad minden törölközés nélkül a fürdőhely takaros faházába,
ahol egyedül lakhat pár napot L. író úr vendégeként
s gondolkozhat a világról, vagy éppen a magával hozott
gondokat (témákat) csomagolhatná ki, de nincs hozzá semmi kedve,
teljesen betölti a víz éjszakai játéka,
ekkor gondolja el, hogy (témaként) a távollevő utazóval szerelmeskedik,
elgondolja valóságos szerelmüket, ami még odébb van,
hiszen a teste nem készült még föl erre a fordulatra,
most itt dolgozzák a hullámok, itt gyógyul, hogy kellően ellazult legyen,
a vízzel szeretkezik, kéjes előjáték, vele készül a nagy összecsapásra,

6

tiszatáj
ha visszatér az utazó s időt szakít a találkozásra,
amikor már mindketten éhesek lesznek egymás húsára,
mint két kannibál, mint két földlakó,
akik tudják, csak ketten maradtak valami nagy katasztrófa után,
vagy Isten kedvteléséből, ők a paradicsomi Ádám és Éva,
még a kiűzetés előtt, bűnökben elédesülve,
hiszen gondolatban már megtörtént az első érintésnél,
amikor egy hirtelen mozdulattal megérintette a bokáját,
ebben benne volt az a régtől kívánás is, nem tudja, nem...
amely bűn-e most?, keresi a fölmentést, alkudozik Istennel...
hajnalig hánykolódik, egy szúnyognak vérét veszi,
ki azt gondolta, hogy a ius primae noctis okán
az ő véréből szippant föl néhány szép csöppöt,
de aztán a mohóságnak halál lett a vége,
s az ő vére most ott szárad a falon,
az ő Á-s vére, amikor az utazónak tartalékolta az életét
s holmi alkalmi csapodár szunyognők akarják kiszívni nedveit,
nem, ezt nem engedheti, nem is engedi,
holnap óvatos lesz, még lefekvés előtt kiutasítja őket a szobából,
mert csak rá akar gondolni, csak vele akar álmodni,
a víz hullámzásait tanulva és követve vele szerelmeskedni,
reggel pedig együtt nézni majd a sápadt-bágyadt napot,
amint pimaszul érdeklődik a zsalugáteros ablak résein,
hogy s mint telt az éjjel, köszönjük, jól, jól...
szólnak a madarak a berekben helyettük.....
a platánok hullatják óriás leveleiket, dícsérik a szép őszt,
már minden kitüntetésük a földön...

2000. május

7

ORAVECZ IMRE

Halászóember
(TÖREDÉKPÓTLÁS)

Vizit
Dorothy unokatestvérem a férjével először életében
[Magyarországra látogatott,
sure, sure, hajtogatták Pesten,
és váltig erősködtek,
hogy igenis very much érdekli őket a hometownjuk,
húgom kalauzolta őket,
mert éppen nem tartózkodtam Szajlán,
mikor sort kerítettek rá,
kiugrottak a temetőbe,
bekukkantottak két üres udvarba,
és végig szaladtak a főutcán,
szűk két óra leforgása alatt lebonyolították az egész vizitet,
és elviharzottak,
egy tucat rokon azóta is vérig sértve,
hogy feléjük se néztek,
Dorothy gyermekei talán már a falu nevét se tudják
[ rendesen kiejteni,
nemhogy kiváncsiak lennének rá,
ha ismerik egyáltalán,
és megpróbálkoznak még vele.

8

tiszatáj

Karácsonyi üdvözlet
Ki nem tudja,
hogy meghaltunk,
annak tovább élünk,
apám halála után évekig jött valami Rose-tól
karácsonyi üdvözlet Kanadából,
Kedves Jim, miért nem írsz,
csak nincs valami gond?
Kegyelemteljes.... írta mindig,
és angolul,
mert nem tudott magyarul,
sőt, a boríték arról árulkodott,
hogy a magyar címzésrendet sem ismeri,
mert következetesen összekeverte a helységnevet
[ az utcanévvel,
sosem hallottam erről a Rose-ról,
teljes nevén Rose Bobbsról,
valami unokatestvére lehetett,
talán nagyapám valamelyik húgának
[ kint született lánya,
ki angolszász férfihez ment feleségül,
legalábbis erre tippelek.

2000. május

9

KÁLNAY ADÉL

A Szörnyszülött
A nap már nem sütött be a fák közé, de a lehullott levelek őrizték a napfény aranyát. A parkban csend volt, olyan csend, mint amilyet emlékeiben az
elhagyott szoba őrzött. Ez a némaság kísérte egész életében, s úgy látszott, már
sohasem szabadulhat meg tőle. Pedig egyébre sem vágyott soha, mint kapcsolatra, minden élővel és élettelennel. Jól emlékszik rá, milyen keserves volt
megértenie, hogy hiába szólongatja a bútorokat és az állatokat az udvarban,
egyik sem válaszol. Először azt gondolta, csak vele nem akarnak szóba állni,
ahogy anyja és apja sem akartak, aztán rájött, hogy nem tudnak megszólalni.
Az egyetlen, aki beszélgetett vele, a nagyanyja volt. Ő is leginkább már csak
a betegágyán. Tőle tudott meg magáról, amit megtudott. Hogy miért néz rá
utálkozva az apja, és miért sír folyton az anyja. Nagyanyja fájdalmasan őszinte
volt. Apád meg van győződve róla, hogy nem az ő gyereke vagy. Szegény
anyádnak nemcsak attól kell szenvednie, hogy egy szörnyet szült, hanem,
hogy hűségében is kételkednek. Pedig ő tényleg rajongva szerette apádat, ezt
mondta, közben csonttá aszalódott kezével simogatta. Ez az érintés azonban
nem esett jól neki, úgy érezte, nagyanyja keze iszonyúan nehéz, és édeskés,
fojtó szaga volt, akár az egész szobának, ezért elhúzódott és nagyanyja keze
lezuhant az ágyra. Élő halott vagyok, fiam, nyögte nagyanyja válaszul rémült
tekintetére, élő halott, bizony, ismételgette, aztán meredt szemmel nézett,
mintha valóban meghalt volna. Akkor sokáig ízlelgette ezt a két szót, néha úgy
érezte, érti, máskor pedig nem értette, hisz annyira ellentétesek voltak egymással. Akkor már tudta, mi az, meghalni. Éjszakánként folyton felült az ágyában,
s várta, hall-e valamit, ami a halál közeledtét jelzi, de nagyanyja csak nyögdécselt, horkolt vagy szuszogott, s hiába hangzott mindez igen szörnyen, mégis
biztos volt benne, hogy ezek a hangok az élethez tartoznak, s hogy a halálnak
egészen más a hangja, s szégyen, nem szégyen, szerette volna már azt is hallani.
Látott már elpusztulni állatot és ő maga is tudott ölni, bár nem szívesen tette.
Ha széttaposott egy bogarat, férget, undorodva nézte, ahogy összelapul, szétfröccsen. Egyszer tartotta a csirkét, amíg elvágták a nyakát, a vér karjára spriccelt és ő ijedten engedte ki kezéből a vergődő állatot. Amikor a kutyájuk kiszenvedett, sokáig simogatta, csimbókos bundájára potyogtak könnyei, őt
rettenetesen sajnálta. Nagyanyjával kapcsolatban nem érzett ilyesmit, inkább
kíváncsiságot, hogyan fog történni, hogyan történik a halál az emberrel. Arról
senki nem tudott, mi járt a fejében, mert senki nem beszélt vele, senki nem
kérdezte. Anyja, ha szólt is hozzá, folyton elsírta magát, soha meg nem érin-

10

tiszatáj

tette, soha nem mondta azt, fiam, s ő nem is emlékezett igazán, egyáltalán
honnan tudja, hogy ez az asszony az anyja. Valószínű, hogy kizárásos alapon
jött rá, vagy talán nagyanyja szavaiból. Nem szerette anyját, legalábbis nem
érzett semmi olyat, mint amikor a kiskecskét simogatta vagy a kutyát ölelte
magához, pedig ezt az érzést nevezte szeretetnek. Sajnálatot azt igen, azt érzett,
sajnálta anyját a szomorúságáért, s leginkább azért, mert azzal a rettenetes emberrel kell élnie. Mert azt az embert teljes szívéből gyűlölte. Nagyanyja azt
mondta, hogy szép ember, de ő nem látta annak, sőt! Egyébként az emberek
közül senkit nem látott szépnek. Szép volt a kiscsibe vagy a ló, és szép volt
a katicabogár is meg a lepke, igen, ezek szépségek voltak, szinte valamennyi
állat, simogatni lehetett őket, vagy csak úgy nézni, figyelni, de az emberben
semmi hasonlót nem talált. Persze nem ismert csupán néhányat, de gondolta,
hogy mind ilyen, nem is értette nagyanyját, miért mondja őt olyan csúfnak, no
igen, nem volt szép, valóban, dehát mikor egyik ember sem az! Ha pedig nem
szép, akkor már mindegy milyen csúnya. Az apja egyszerűen nevetséges volt,
ahogy elhitte magáról a szépet. Kedve lett volna azt mondani neki, amikor
látta, milyen sokáig nézi magát a nagy előszobai tükörben, nem vagy szép,
olyan vagy, mint én, de annyira utálta, hogy őt még megszólítani sem akarta.
Azt hiszik, néma vagy, tudod-e, dorgálta a nagyanyja, amikor még nem volt
annyira beteg, hogy ágynak dőljön, de én kihallgattalak, amikor a disznókhoz
beszéltél, tessék, mondjál legalább anyádnak valamit, ne legyen már annyira
elkeseredve, biztatta, de ő csak ingatta a fejét, nem értette, mit változtatna
bármin, ha az anyja beszélni hallaná, attól még ugyanúgy hat ujj van a kezén,
ajkai és orra ugyanolyan vastagok maradnak, háta görbe és lábai kacskák,
szörnyszülött, így mondta a nagyanyja, az apja pedig azt, hogy meg kellett
volna fullasztani, amikor megszületett, akár egy kismacskát, mindenkinek az
lett volna a jó. Ezt is a nagyanyjától hallotta, aki igyekezett mindent átadni,
amit hallott, ebben lelte kedvét, mintha örült volna, hogy szenvedni látja.
Dehát ő nem szenvedett, mert nem érdekelte, mit mondanak rá, az inkább fájt
neki, hogy nem tud összebarátkozni a vörös kakassal, amelyik olyan peckesen
járkált az udvaron. Hiába volt minden igyekezete, mert az a kakas gonosz volt.
Persze ezt csupán utólag látja így, akkor csak tette, amit valami láthatatlan
parancsolt neki, valahonnan belülről, s most tudja csak, hogy mindegyik parancs egy-egy gondolat volt, ami ott született a fejében, s irányította minden
mozdulatát. Mert már akkor is annyi, de annyi gondolat jött a fejébe, hogy
néha fájt tőle a homloka, hiába, ő már csak ilyen, szeretett mindig gondolkozni, képeket látni és emlékezni is, mint most is a vörös kakasra, aki egyszer
annyira próbára tette az erejét. A legrosszabb az, hogy a Házban nem voltak
igazán állatok, pár mókus meg madarak és egyik sem akarta elfogadni a közeledését. Napok óta szórta a magokat a fa alá, ahol a mókusok tanyáztak, de
hiába. Nemhogy akkor nem jöttek le, amikor ő ott volt, de másnap is érintet-

2000. május

11

lenül találta az ennivalót. Szétnézett a parkban. A rozsdaszínű fákról itt-ott
pörögve hullott le a levél, s erről ismét egy régi emlék jutott eszébe, de érezte
már a nyomást a fejében, s tudta, vigyáznia kell, az a sok gondolat nem hagyja
békén, hiába. Két keze közé szorította a fejét és igyekezett vissza a Házba.
Minél hamarabb oda kellett érnie, ilyenkor gyógyszer kell vagy injekció, akkor a gondolatok abbahagyják egymás taszigálását, elcsitulnak, s várnak szépen
a sorukra. Léptei zaját elnyelte az avar, imbolygó alakja többször megtorpant
és összeomolni látszott, míg az ajtóhoz ért.
Egy régi kastélyban, gyönyörű helyen működött az otthon, ő csak úgy
hívta: a Ház. Elég messze mindentől. Hegyek vették körül, de soha nem mehettek fel a hegyre, és soha nem mehettek be a faluba sem. A park volt az
egyetlen kapcsolatuk a külvilággal. Voltak, akiket látogattak, de őt soha. Nem
tudta azt sem, él-e még valaki azok közül, akiket ismert, akikhez köze volt.
Néha gondolt rájuk, de egyáltalán nem azért, mert hiányoztak neki, hanem
mert belőlük álltak az emlékei. Az emlékezésnek mindig rosszullét, injekció
lett a vége, s olyankor napokon keresztül sírdogált, ölelgette kis állatkáját, ami
valaha talán mackó lehetett. Ezt az egyet nem tudták elvenni, ettől az egytől
kapta meg azt a melegséget, ami nélkül élni sem tudott. Nem mintha akart
volna élni, ha az élet azt jelentette, hogy mindenki utálja, bántja, kineveti. De
volt idő, amikor az élet mást is jelentett, állatokat, jó szagokat, rejtekhelyet,
langyos, puha iszapot, ilyenkor jó volt élni nagyon. Mióta mindezt elvették
tőle, keservesen érezte magát. Nem volt elég látni, mikor ő érezni akart, bújni,
simogatni, szagolni. Érezni tenyerében a toll vagy a szőr simaságát, bőrén az
állatok meleg leheletét, beszívni az istálló szagát. Miért nem alszik ez az állatok
között, mondta egyszer fanyalogva apja, úgyis olyan trágyaszaga van mindig.
Az anyja semmit sem szólt erre, ő pedig egy ideig reménykedett, hogy beköltöztetik az istállóba, mert azt nagyon szerette volna. Első emléke úgyis az istállóból való. Nagyanyja kiabál vele, azt mondja, takarodjon azonnal, mert rálép
a ló. Nincs elég bajod, azt kiabálja, de ő nem gondolja, hogy veszélyben lenne,
s bebújik a legtávolabbi sarokba, leguggol és befogja a fülét. A fülét egyébként
gyakran be kellett fognia, mert nehezen viselte a nagy hangot, a veszekedést,
márpedig anyja és apja rengeteget veszekedtek, sőt eljött az idő, amikor már
verekedtek is. Ha nem tudott kimenekülni a szobából, kénytelen volt végighallgatni őket. Szinte mindig ugyanúgy történt minden. Az apja több napig
nem jött haza, s az anyja azzal fogadta, melyik kurvádnál voltál, és vagy a saját
haját tépte vagy megpróbált az urának neki ugrani. Ott voltam, ahol jó lenni,
kiabálta vissza az apja, ahol nem savanyú pofát látok, ahol nem bámul a képembe semmilyen szörnyszülött. Te csak örülj, hogy nem vágtalak még ki
mindkettőtöket meg azt a hallgatózó, vészmadár anyádat! Azt aztán hogy is
tehetnéd, te disznó, mikor itt minden az övé meg az enyém, sírt jajgatva az
anyja, inkább te takarodj innen és vissza se gyere, de úgy menjél, ahogy jöttél,

12

tiszatáj

üres kézzel, egy szál ruhában! Kívülről tudott minden mondatot, volt úgy,
hogy előre mondta az ágyán kuporogva. Tudta, mikor következik, az egyszer
úgyis elmegyek, meg a dögölnétek már meg végre, tudta, hogy ezután ajtócsapódás következik, s felhangzik anyja kacagáshoz hasonlatos zokogása, előbb
hangosan, majd egyre halkabban, s ő leveheti a kezét a füléről, mert aznap már
semmi nem fog történni. Nagyanyja is fészkelődni kezd a másik ágyon, eddig
moccanás nélkül hallgatózott, most fojtott hangon kezdi mondani a magáét, ő
pedig azon töpreng, hogyan lehetne úgy kiosonni a házból, hogy senkivel ne
találkozzon, amíg az istállóba ér. Különben a rossz emlékek nem fájtak egy
cseppet sem. Hanem a jók! Azok mardosták a gyomrát, marokra fogták a szívét. Hogy lehet az, hogy valami nincs, ami jó volt? Ki vette el tőle? Miért van,
hogy a fejében megvan, az álmaiban megvan, de hiába nyújtja ki a kezét, semmit nem érint? Ettől szokott dührohamot kapni, ezért nem jött el jószántából
otthonról, ezért harapta véresre a kezét rettegésében, amikor megtudta, hogy
el akarják vinni. Először térdre esett az istállóban, úgy könyörgött az állatoknak, ne engedjék elvinni, mindegyik kötelékét eloldotta, hátha tesznek valamit
érte, de a lelke mélyén tudta, ez lehetetlen, s nem is haragudott rájuk. Aztán
arra gondolt, ugyanúgy szenvednek mint ő, akkor könnyeit szétdörzsölte csúnya arcán, és azt kiabálta, ne sírjatok, ne sírjatok, s lefeküdt a földre, arcát belenyomta a szétszórt szalmába, belekapaszkodott egy gerendába. Úgy tépték le
a kezét, s húzták végig a földön, ki az istállóból, mire fel tudták emelni. Hallotta, hogy valaki azt mondja, miért viszik el a szerencsétlent, nem árt ez az
égvilágon senkinek, és másvalaki meg azt, hogy mit akarnak, élete végéig jó
sora lesz, meglesz mindene, mi egyéb kéne neki, s akkor rájött, hogy hiába
minden, el kell menni, ez már el van döntve, arra is gondolt, ez a halál, nem
lenni valahol soha többé. Akkor végre megadta magát, hagyta, hogy bebugyolálják, összekötözzék és betuszkolják az autóba. Már vissza sem nézett, nem
kapálózott, csak ordított torkaszakadtából, leginkább azért, hogy ne hallja
a felzaklatott állatok hangját, de hiába, ott bőgtek, mekegtek, nyerítettek, vonyítottak a fejében még napok múlva is, amikor beinjekciózva, bambán feküdt
az ágyához kötözve.
A Házat igen nehezen szokta meg. Folyton eltévedt a folyosókon, sokáig,
mielőtt benyitott egy szobába, azt képzelte, az otthoni szobába jut, s teljesen
elkeseredett, mikor idegen bútorokat és embereket látott. Bolyongott a Ház
körül, kereste az istállót, de nem találta sehol. Csupán két állat volt közel,
s távol, egy öreg macska és egy kutya, de egyiket sem lehetett megfogni.
A macska elmenekült előle, a kutya pedig neki támadt, egyszer bele is kapott
a kezébe. Nem haragudott érte, csak elszomorodott nagyon, sose gondolta
volna, hogy egy állat bántani fogja. Később látta, hogy nem egy ember belerúgott ezekbe az állatokba, ha csak tehette. Így már nem csodálkozott, no persze, az embertől ered minden, sejthette volna, elvadították ezt a két szegény

2000. május

13

állatot. Próbálta magához szoktatni őket, de annyira bizalmatlanok voltak
már, hogy nem sikerült. Akkor megint csak az ő kedves állataira kellett gondolnia, ahogy azokhoz bújni lehetett, ölelni őket! Csak egyetlen kivétel volt,
a vörös kakas, amelyik szembeszállt vele, amelyik neki is támadt, és hiába mondogatta magában, hogy nem fél tőle, csak érezte, hogy szűkül a gyomra, szorul
el a torka, ha farkasszemet nézett vele. A kakas szigorúan, fejét ide-oda forgatva nézegette őt, hol az egyik szemével, hol a másikkal. Felborzolta tollát,
s megindult, szaladt felé néhány lépést, aztán visszafutott, s ismét csak nézegette.
Ez a vörös kakas valahogy úgy hatott rá, mintha az apjával állt volna szemben.
Voltak visszatérő álmai is ezzel a kakassal. Néha csak úgy méregették egymást,
s ő nem mert elmenni mellette, hátha megtámadja, máskor üldözte, s attól
kellett rettegnie, hogy mindjárt utoléri. A legijesztőbb az volt, amikor a vörös
kakas egy ablakon nézett be hozzá. Ott kuporgott egy sötét szobában, s vacogott a félelemtől s a hidegtől, aztán az ablaknál hirtelen megjelent az a vizsgálódó kakasfej. Megjelent, eltűnt, megjelent, eltűnt. Borzalmas volt. Aztán a végén, amikor már végképp nem bírta elviselni ezt a leskelődést, felkapott egy
követ, s teljes erejéből odahajította az ablaküveghez, s ekkor a kakas vérezni
kezdett, vörös tollán még vörösebb vér ömlött, a vér teljesen elborította, aztán
egy kéz letörölte a vért, s a kakas helyén ott állt az apja, némán, megvetéssel
fintorogva. Sok nehéz álma volt, ez volt az egyik legnehezebb. Utána napokig
semmi másra nem tudott gondolni, mint erre. Folyton maga előtt látta a homályos ablaküveget, a kakas villogó szemét… Mindig reménykedett, hogy
nagyanyja, vagy valaki egy napon majd a vörös kakast fogja levágni ebédre, de
hiába reménykedett. A kakas ott sétált peckesen az udvaron, csúnyán megkergette a többi állatot, őt meg továbbra méregette, mintha egyszer harcba akarna
szállni vele. Szemét, viselkedését egyre gonoszabbnak látta, s idővel már anynyira félt tőle, hogy sosem mert háttal lenni feléje, nagy ívben elkerülte, s még
így is ömlött róla a víz, mire elfogadható messzeségbe került. Az istállóban
már csak azért is jó volt, mert oda valamiért a vörös kakas nem járt be. Szabadon sétálgatott viszont az udvarnak azon részén, ahol neki át kellett haladnia,
ha az istállóba akart jutni. Mindig óriási izgalommal készült erre a pár méterre,
mintha legalább a földet kellene megkerülnie. Véresre rágta a száját egy-egy
nekigyürkőzésnél, körmeit tenyerébe mélyesztette, s azt mondogatta magában,
dögölj meg, dögölj meg, mert a félelme gyűlölet is volt, gondolatok nélküli vak
gyűlölet.
Végül a vörös kakasnak csúnya vége lett, valahogy beleesett a szecskázó
gépbe, amerre csak néztek, minden vörös volt a vértől, csak úgy, mint álmában, olyan lett az ember arca is, aki a gépet kezelte, káromkodott is, ahogy
a torkán kifért, a takarmányt lehetett kidobni. Nagy elégedettséget érzett ekkor,
de az udvaron még nagyon sokáig félelemmel közlekedett, mert időről időre
a vörös kakast látta feltűnni. Rosszak voltak azok a napjai, amikor eszébe jutott

14

tiszatáj

a vörös kakas. Olyankor szűkölt a félelemtől, úgy érezte, veszélyben van. Dühösen szaladgált le s fel, magában érthetetlenül morogva, majd leguggolt egy
sarokban, s öklét arcához nyomva sírni kezdett. Voltak jobb napok is, amikor
nem álmodott semmit, amikor egyetlen felkavaró emlék sem jelentkezett.
Ezeken a napokon sétálgatott a parkban, órákig állt a fa alatt, ahol a mókusok
laknak, megpróbálta lecsalogatni őket. Ilyenkor még mosolyogni is tudott az
ebédlőben, segített a konyhán, és engedelmesen bevette a gyógyszereket. Aztán hirtelen megint történt valami, mint minap is! Azt álmodta, hogy nagyanyja ott van a szobában, ott fekszik mellette, de már halott, mégis beszél,
vagyis beszélne, mozog a szája, de hang nem jön ki belőle. Ő megpróbál egyre
közelebb hajolni, ekkor iszonyú bűzt érez, s végre meghallja, hogy mit mond
a nagyanyja. Halottszag, halottszag, ezt ismételgeti, aztán később ez lesz belőle,
halott vagy, halott vagy. Amikor felébredt, nem tudta eltüntetni agyából a képeket, s egyszeribe rázúdult rengeteg emlék és gondolat, amiket pedig nem is
akart gondolni. Az apja, amikor összepakolva indulásra kész! Nagyanyja félholtan könyököl az ágyban, nagyokat nyög, s biztatja őt, menjen, nézze meg,
mi van kinn. Ő széket húz az üveges ajtóhoz, onnan les kifelé. Apja és anyja
üvöltenek, rángatják egymást, neki úgy tűnik, mintha az anyja lenne az erősebb, de azt nem tudja, éppen elzavarja- e az apját, vagy vissza akarja tartani.
Aztán az apja egy jó nagyot taszít az anyján, s kirohan. Akkor látja utoljára.
Visszamászik az ágyba, és hallgatja nagyanyja zihálását, s anyja sírását. Ez az
ő megszokott altatója. Jól van, az csak jól van, ha elment az apja, de aztán éjszaka hatalmas csendre ébred, és azonnal tudja, hogy elment a nagyanyja is,
tudja, és kíváncsi is nagyon, de nem mer odamenni az ágyához, amíg nem virrad. Akkor nézegeti és csodálkozik. Nagyanyja szeme nyitva, a szája tátva, az
ujjai mintha valami láthatatlanba kapaszkodnának. Az anyja este összeszidja,
miért nem szólt hamarabb, de ő csak megrántja a vállát, amikor nem látják,
hanyatt fekszik, s utánozza a nagyanyját, nézi ugyanúgy a plafont, hátha lát
valamit, de semmi nincs ott. Olyan, mintha az anyja is ugyanekkor menne el,
pedig ez nem így van, neki most mégis minden egy napra esik. Látja, ahogy
anyja szaladgál ide-oda a lakásban, egy férfi van vele, vékony, kicsi, mint egy
fiú, egyik lábáról a másikra áll és az óráját nézi folyton. Az anyja kapkod,
időnként odaszalad a férfihoz és megcsókolja. Ő, mintha nem is lenne. Itt-ott
álldogál, fölöslegesen, senki nem figyel rá, senki nem veszi észre. Legalább is
így gondolja. Mikor az anyja indul, azt mondja egy hirtelen felbukkanó aszszonynak, tud mindent, szelíd, nem kell félni tőle, csak enni kell adni neki és
mosni rá. Sokáig nem is tudja, hogy róla van szó. Az asszony bólogat, s feléje
fordítja fejét. Vörös az orra, duzzadt az arca, szája fogatlan, ahogy ránevet.
Ettől kezdve az anyját se látja többé. Ott marad a fogatlan asszony. Nem olyan
szörnyű, mint először hiszi, nem olyan szörnyű, mert egyáltalán nem törődik
vele. Ettől kezdve ott alhat az istállóban, nem kell fürödnie, átöltöznie sem

2000. május

15

kell. Az asszony mindenen nevet, eléteszi az ételt, de nem nézi, megeszi-e.
Néha olyan, mintha sokáig élnének így, néha meg olyan, mintha éppen csak
egy-két napig. Aztán egyszercsak jönnek idegen emberek, hogy megvették
a házat. A fogatlan szó nélkül csomagol, egyszer szólal meg, azt mondja, hát
ezzel mi lesz, és felé mutat. Jó helye lesz, azt felelik neki, jó helye lesz, ne féljen. Ez benne van az árban, hogy ezt elrendezzük. A fogatlan nem fél, nem is
szól többet, elmegy. Ezután már mindjárt jönnek érte, húzni, vonni akarják…
elviszik őt az állataitól…, a melegtől, a biztonságtól… a legszörnyűbb az, hogy
mindig olyan, mintha éppen most történne… s egyik kép a másik után ott
tolong a fejében… Szeretné őket leállítani, de nem sikerül… Egyre fájdalmasabb lesz, végül ordítania kell, nincs mese, s szaladni, könyörögni segítségért,
hogy a fejében legyen megint csend, mert különben nem is tudja, mit csinál…
Amikor megkapta az injekciót, amitől két-három napot is alszik majd egyfolytában, az egyik ápoló azt mondta, nem lesz ennek jó vége, egyre gyakrabban jönnek rá ezek a rohamok, s egyre erősebben. A másik meg azt, hogy
szólni kéne az orvosnak. Közben az egyik azt gondolta, hiába, legföljebb erősebb gyógyszert kap, más segítség úgysincs. A másik pedig azt, hogy ő bizony
megbolondulna, ha be lenne zárva, akármilyen szép hely legyen is, úgyhogy
nem is csodálja ezt a szerencsétlent. Aztán már nem gondoltak róla semmi
többet. Behúzták a függönyt, felkapcsolták az őrzőlámpát, és kimentek a szobából.
Esteledett. Kinn a parkban két mókus egyre bátrabban kotort a fa körül, az
avarban. Fürgén szedegették a magokat, s nagyokat roppantottak fogukkal az
őszi csendességben.

16

tiszatáj

LÁZÁRY RENÉ SÁNDOR

Eufrosina igaz tüköre*
Kőltöttem Arezzóbúl Florentiába
menvén pósta-kotsin, 1799 őszén
Nem látta Prága, Róma, Párma, Karlsbád,
Sem Várad, sem Kolozsvár, sem Velentze
Nem látta még valómnak hármas artzát,
A láthatatlant, mit nem fed be kentze.
Tsak tűkröm tudgya mind meg-annyi kartzát,
Kis rejtett rántzát – nem Béts, sem Lekentze.
Be-hajtya rajtam reggelente sartzát
Kép-másom kérdvén: „Úr-nőm, ejh, le-kensz-e?”
„Be én, pofátskám, légy vídám – de osztán
Ragyogj!… Bámúljon rád a mafla toscán,
S meg-részegűlljön, mint ha tám be-szína!”
Óh, Tűkröm, társam, tűnt Szépség szabállya,
Fáratt ortzámnak szinte fáj a bájja!…
Tsupán Te tudd: ki vólt Eufrosina?

*

Apai dédanyám, Lázáry Anna Fruzsina, igen kezdetleges szonettje. Impromptu egy (feltehetőleg Firenzéből származó) Girolamo Frescobaldi-kotta hátlapján. Egy áttekinthetetlen
levél-halomban, családi papírok közt találtam rá véletlenül, Maros-Vásárhelyt, 1909 novemberében.

2000. május

17

Alexander Renatus
Kegyelmes volt az Isten s Alexander Renatus,
De erről mit se sejtett a lágy, korrupt szenátus.
Alexander Renatus lovag volt, lelke bátor:
Helytartóvá tevé őt egy véres Imperátor…
A Pharus partvidékén Egyiptom földje szülte,
Később nevelni atyja talán Tyrusba küldte…
Fölkapta égi hírnév, szerencse tarka szárnya,
Szír Antiochiában edzette egy kaszárnya,
Csatázott túl Edesszán, rettegte durva parthus,
Kezdetben Phrygiában, majd Kappadókiában
Kormányozott dicsően, s utolszor Káriában.
Hibátlan, tiszta szívhang csak tiszta jóra nógat:
Nem üldözött hellént, új hitvallókat, zsidókat…
Bevádolták, pedig nem volt martír, sem keresztyén,
S Milétoszban kivégzék kegyes fejét lemetszvén.
Feledve Róma fényét s az elvakult szenátust
Utólag kőbe vésték Alexander Renatust…
És Aphrodisiasban ez áll egy régi sztélén:
„ALEXANDER RENATUS, RAGYOGSZ A SZENTEK ÉLÉN!”
Maros-Vásárhely, 1910. november 16-án

LÁZÁRY RENÉ SÁNDOR 1859. szeptember 17-én született Kolozsvárott. Latin és francia
szakos tanár volt, kiváló romanista hírében állott, de ez nem bizonyított, mindenesetre hosszabb ideig hivatalnokként is működött. 1890-től Marosvásárhelyen élt.
A várossal szomszédos Marossárpatakon hunyt el 1929 októberében. Ötvenkilenc verse
még 1992 augusztusában került elő a marosvásárhelyi Molter-hagyatékból. A hirtelen,
sőt: hihetetlen fölfedezést követő filológiai kutatómunka, illetve a nehéz és szövevényes életrajzi nyomozás eredményeképpen jónéhány eredeti Lázáry-levélre és elegyes
följegyzésre bukkantunk a költő élettársának, későbbi özvegyének, Vajdaréthy Júliának mindeddig lappangó hagyatékában… Ám ugyanott további százhatvan költeményre, valamint Marullo Pazzi (későreneszánsz költő és zeneszerző) tizenhét versének Lázáry általi fordítására, avagy átköltésére akadtunk… A Lázáry-oeuvre immár
teljesnek látszott, amikor is 1995 júliusában (a marosvásárhelyi Teleki Téka és Dr.
Vajdaréthy Rabán fáradhatatlan közreműködésének köszönhetően) a Vajdaréthy Júliaféle kéziratköteg fájóan hiányzó, elveszettnek hitt részeire is rátalálhattunk… Egy

18

tiszatáj

szürke notesz és újabb százhuszonhárom vers! Zömükben fiatalkori próbálkozások,
rögtönzések, úti képek, zsengék; illetőleg már kései költemények, poémák, megkeseredett tréfák, szomorú töredékek: egy életmű törmelékei… Közöttük néhány általunk
eleddig ismeretlen átköltés, avagy fordítás: Caius Licinius Calvus (Catullus-kori latin),
Sir Andrew Blacksmith (XVIII. századi angol) és Fu An-kung (VIII. századi kínai)
költőktől. Lázáry lírikusi hagyatéka így, a maga összességében 359, még pontosabban
449, de tulajdonképpen 926 verset tartalmaz. Az egésznek mutatkozó szövegkorpusz
földolgozása roppant időigényes, ám folyamatban van. (Közzéteszi: KOVÁCS ANDRÁS
FERENC.)

TÁCSIK JÁNOS: JÉZUS ELVÁGYÓDÁSA

2000. május

19

KISS ANNA

Írisz lobog
Ács Margitnak

A SZÉL VAK
szívében
hóörvények
beomlanak
kioltják
magukkal a
sötétet

ÍRISZ LOBOG
a bánat
könyörtelen
virága
csak hóörvény
szívében
mered fel
puszta szára

ÉS MINDIG HÓ
a vérten
mindig virág
a pengén
és mindig hó
a vérten
mindig virág
a pengén

20

tiszatáj
LOBOG
hiszen világból
való világ
az ének
könyörtelen
virága
a hóörvénybe
tér meg

ÍRISZ LOBOG
a szél vak
szívében
hóörvények
beomlanak
kioltják
magukkal a
sötétet

ÍRISZ LOBOG
a bánat
könyörtelen
virága
csak hóörvény
szívében
mered fel
puszta szára

ÉS MINDIG HÓ
a vérten
mindig virág
a pengén
és mindig hó

2000. május

21
a vérten
mindig virág
a pengén

LOBOG
hiszen világból
való mi hó
mi élet
világra lobbanása
magára tett
ítélet

PATAKI FERENC: HŐSÖK DICSŐSÉGE II.

22

tiszatáj

SZATHMÁRI ISTVÁN

A szem fekete vonala
Hogy kint aludtak a házban. Egyszerűen csak fogták magukat. És akkor alszunk, mert ez az élet rendje. Csak a zsalugátert feszítjük fel előbb. Utána meg
az ablakot nyomjuk be finoman. És már ott az ágy. A rekamié. Külön ugyan,
de jó. Hűvös, az igen. De meghittebb, persze. Idebenn. Minden. A mi víkendházunk volt. A tejszínű tó partján. Nem messze a szálkás, jószagú stégtől.
A faszag. Ez igen. Pecázás közben. És a résen keresztül nézni az alig mozduló
vizet. Már évek óta furcsa sorsú emberek dominálták a tájat. Mászkáltak, tanyáztak, kóvályogtak itt. Hegyi, zöld levegőt keresve. Vagy tiszta, hideg patakok futásának zaját. Birkát és más állatokat. De ilyesmi itt nem volt. Csak
a szivarfák árnya, meg ez a számukra idegen nyelv. Amit nem értettek. És ez
bosszantotta őket. Morcossá tette a magas, borostás férfiakat. Hát igen, a mi
hétvégi házunk volt. Azzal a verébdeszkával a tető alatt, amit apám annyira
szeretett. Mert festeni kell. Toldozni, igen. Gondolni, gondolni rá. De veréb
egyse. Inkább a rigók hada. Sárga, virító csőrrel. És az a hajnali ricsaj. Apám
ásta az alapot a házhoz. A parcellát már kimérték. Augusztus volt. Úsztunk
a nádashoz közel. Olyan erősen, bolondítóan sütött a nap. És akkor, kijőve
a vízből, láttuk, hogy ás. Ás apám, francia fürdőnadrágjában lékelte a földet.
Az sárga volt, majd vörös. Nem értettem, hogy lehet ez a miénk. Az ég felhőtlen
volt. Esteledett. A szomszédból sült paprika, hagyma illata jött át. Néztük
apámat, de már az esti filmre gondoltunk. Arra, hogy a fotelben ülünk, és rajtunk az áldott, kívánt deszka szaga, meg a pikkelyeké is, ha éppenséggel fogtunk valamit. És égett a bőrünk, áradt belőle a nap. Telefonon üzente meg
apám. Hogy mindig van valami baj. Már évek óta így volt. Sok-sok éve. Mindig szarik az ördög valamit, mondta. Hideg volt, napok óta esett az eső. Szépen megágyaztak. Felemelték az ágyneműtartó fedelét. Körülnéztek, -szaglásztak, bele-beletúrtak. Nő is volt, mondta még apám. Egy pár lehetett. Egy férfi
meg egy nő a hétvégi házban. A miénkben, amit annyira szeretett. Állandóan
kinn volt. Csiszolt, csinált, vágott, fúrt valamit. Anyám meg csak várta. És
mondta a magáét. Amikor először kint aludtam, még nem volt kész a ház.
Vödrök, ecsetek, bakok tarkították a szobát. Egy sezlony volt meg egy nyugágy. A sezlony az enyém, mondtam a haveromnak, mert kijött ő is, hajnalban
pecázni megyünk. Így övé lett a nyugágy. Mocorgott, himbálózott benne.
Négykor keltünk, és fogtunk jó sokat. Utána már kész lett. Csinosan, takarosan
állt a többi mellett és kezdődött a kétlaki élet. Télen benn a városban, tavasztól
őszig a tóhoz közel. Lehetett nézni a túlsó part fáit, a hullámzó, izegő nádast.

2000. május

23

Az első igazi nőmet ide hoztam. Még hideg volt. Begyújtottam. Sokára melegedett fel a szoba. Képek lógtak a falon, a polcon pár könyv hevert. Eszternek hívták. Jótestű, egészséges lány volt. Állandóan almát zabált. Amikor a következő után nyúlt volna, megfogtam a kezét. Eszter, mondtam neki, de nem
néztem rá. Félre, valamerre néztem. Valójában sohase szerettem, mégis ott volt
velem, mellettem a kihúzott rekamién. És akkor már a mellét tapogattam, meg
csókolgattam a száját, és döntöttem le a cifra terítőre. A rekamié még hideg
volt. Kigomboltam a nadrágját, majd lassan húztam lefelé. Fekete, flitteres
bugyi volt rajta. Ilyet még nem láttam eddig. Simogattam, fogdostam, csak úgy
vibrált az anyag, a fém a tenyerem alatt. Mágikus, delejes érzés kapott el hirtelen, szinte elkábított, bepárásodott a szemem, csak ezt tudtam és éreztem már.
Gyere, mondta egy idő után Eszter, és eltolta onnan a kezem. Újból láttam
a képeket a falon, Eszter félredobott nadrágját és a hatalmas ziháló melleket
a fejem fölött. Fel kellett csúsznom. Ezt akarta ő. És már csupasz szemérme
kereste a helyet, fészkelődött a már nem is annyira hideg rekamién, amin soksok évvel később egy ismeretlen pár vert hasonló tanyát, mert nem hiszem el,
hogy csak aludtak odabenn, a felfeszített zsalugáter mögött, a gondosan összeszedett üvegszilánkok mellett, mást is csináltak ők, csinálhattak, a nőnek szőke
lehetett a haja, ilyen hajszálakat látott apám az otthagyott fésűben, a púderos
szelence mellett, amely nyitva volt, és a kicsi kis kerek tükrön rúzsfoltok voltak. Ajaklevonat. És finom parfümöket is talált apám, meg markáns férfiillatot, tehát az alvás, alvások előtt most is izzani kezdett a levegő, a hűvös,
a kinti-benti hideg ellenére is, és vajon melyik rekamién történhetett a dolog,
vagy inkább a fehér bőrfotelben, amit annyira szeretek még most is, olyan jó
a tapadása, világos érintése, érintkezése a bőrrel, egy másikkal, persze, meg ha
meg is izzadsz egy kicsit, szinte mágnesként vonz, csalogat, ebben is voltam
egy lánnyal, ez a hétvégi ház, ez a betört, fölkattintott tér oly sokáig búvóhely
volt nekem, téli berek, amely, mint már mondtam, fellángolt sokszor. Az
a lány később a feleségem lett, de ő is úgy nézett erre a vajszínű fotelre, még
évek múltán is, mint valami különleges tárgyra, amely csodákra képes, ha akar.
Nem tudom, az őszi pár számára valóssá vált-e ez, megtapasztalttá, mindenesetre úgy megüzenném nekik, ha lehetne, megírnám, -telefonálnám, túlzott
derűlátóak azért ne legyenek. Mert a fotel megmaradt ugyan, azonban a benne
megfordulók már külön utakon járnak. Máshol, másként tapasztalják, gyakorolják a csodát. A delejt, amit az a flitteres bugyi adott nekem, azt a fantasztikus, varázslatos érzést, amit azóta se felejthetek el. És akkor sokáig, nagyon
sokáig nem láttam a házat. Pontosabban, nem úgy, ahogy azt tettem évekig.
Csak kifutottam, benéztem, és már rohantam is tovább. Más dolgok kötöttek
le nagyon, meg hát saját lakáshoz jutottam, nem kellett bújócskázni, titkon
lopni a szépet, remegő kézzel, zihálva nyitni a zárat, csak bele ne törjön
a kulcs. Nagy ágyam volt, könyvekkel teli szobában, csinálhattam, amit csak

24

tiszatáj

akartam éppen. Az ablakomból a Városháza tornyára láttam, meg a szökőkút
ki-kihagyó spricceire. Igen, olyan messzire kerültem a tótól, a parttól, és utána
még országot is cseréltem én, hogy akkor halljam a telefoncsörgést, és apám
kétségbeesett hangját, hogy aludtak, tanyáztak a házban, és most mi legyen,
mi. És újból ott voltam megint, láttam mint sok-sok évvel ezelőtt, ismervén
minden apró titkát, baját. A repedést, a karcolást a falon. A pókok kedvenc
sarkát az ablakhoz közel. Figyeltem, szagoltam, tapogattam a ráncokat a cifra
terítőn, vakargattam a fehér, már elaggott fotel kifeslett testét. Persze, messziről tettem mindezt, a határ másik oldaláról, mégis jó volt, valóban az. Lázba
hozott újból, és láttam még sok minden mást is, eseményt, szereplőt, izzadt,
kiélt arcot, gesztenyeszín hajat elomlani a párnán, lakkozott körmöt fehér
nyakba vájni, kifolyt bor színét a szőnyegen. És a pipázó férfi képét is láttam
a falon, cifra ruhába bújtatva, turbánnal a fején, ami oly sokszor elvarázsolhatott. Éreztem a dohány édeskés illatát és az örvényt, ahogyan elkapott lassan,
szinte észrevétlenül. És utána az utcára mentem, metróra, villamosra szálltam,
hatalmas kirakatokat néztem, megbámultam a vörös léggömböket a karcsú
épületek fölött, és a kiflit majszoló apró ikreket, és arra gondoltam, tennem
kell valamit, valami egészen jót, de nem jutott az eszembe semmi, és persze,
hogy a fröccsnél kötöttem ki a sarkon, a sarki lebujban, lármával, bűzzel körülvéve, tompán, szótlanul.
Majd mentem haza, végig a Diószeghyn, a sötétben morajlottak a fák, nem
hullottak csillagok, puha volt az avar a lábam alatt. Istenem, mondtam, de nem
történt semmi. A lépcsőházban vajszínű fény fogadott, az ajtó rácsai rozsdásak
voltak, benn a lakásban lámpa égett, igen, mondtam, és poharat kerestem,
majd bámultam a konyhában a színes képeket, ujjaimmal finoman megérintettem őket, jó volt érezni, tapintani a sárga, a fekete testét, a víkendház, mondtam még, igen, és akkor halkan kopogtak az ajtón, a szomszéd, a kis szűcs állt
zavartan a küszöbön, mutatnék valamit, mondta, ha nem zavarok persze, jöjjön át egy percre, és apró bajusza rángatózni kezdett, szemei furcsán megcsillantak, mintha kancsal volna egy kicsit, hogyne, mondtam előzékenyen, és
már mentünk is át a szűcshöz a hideg folyosón, a szobában egy hatalmas zöld
asztal állt, szinte kitöltötte a teret, a kis ember levett róla mindent, izgatott,
remegő hangon sugdosott valamit, majd felkiáltott hirtelen, nézze, és egy fehér, csipkés ruhába öltöztetett hajasbabát rántott elő szinte a semmiből, és az
asztalra tette, nézze, mondta már-már kiabálva, nézze, és akkor a baba karcsú
testéből valami démoni zene csapódott ki, elárasztva mindent, meghőköltem
persze, és akkor táncolni kezdett ott az asztalon, vadul, pörgött, forgott eszeveszettül, és az az ördögi zene csak szólt, nyivákolt megszakítás nélkül, és
a baba az asztal szélére került, de valahogy nem esett le, nem eshetett, és én csak
álltam megkövülten, és a kis szűcs csak nevetett, egy másik is van, mondta, és
már vette is elő, ennek is szép, hosszú haja volt, és nagyon karcsú teste, és nem

2000. május

25

volt rajta semmi, pucéran fénylett csöppnyi szemérme, két hosszú karja, ez az
igazi, mondta a szűcs fátyolos hangon, és már tette is a hatalmas, zöld munkaasztalra, és táncolt ez is, ömlött belőle a vérfagyasztó hang, ügyesen emelgette
a lábait, a szűcs közelebb lépett, földöntúli mosollyal az arcán bámulta őket,
úgy, mint akit az égbe emeltek, én mentem, mondtam rekedten, de nem figyelt
rám, mintha ott sem lennék, kint a folyosón hátba vágott a szél, behúztam a függönyt, bereteszeltem az ajtót, de a zenét hallottam, hallottam még egy ideig.
Levelet is hagytak, üzente még apám. Szép, fehér papírra írták. Ott volt az
asztalon. Hogy bánják, sajnálják meg köszönik. Köszönik szépen. És minden
jót kívánnak. Szerencsét, vagyont, szőke unokát. Mert látták apámat. A fényképét a falon. És ne haragudjunk. Ők nem tehetnek róla. Hogy pihenni kell,
enni kell, aludni, igen. Hogy élni kell sajnos. Túlélni mindeneket. Hát igen,
bólogattam bölcsen. Mindeneket. És a szófára ültem. A babák kínaiak, mondta
még akkor az asztalnál a szomszéd, és ott a szófán ülve megláttam szemük
fekete vonalát.

KÉRI LÁSZLÓ: ÖRDÖGLAKAT

26

tiszatáj

VESZELKA ATTILA

Korinna
Tisztán szállingózik a hó,
s megcsillannak mind a pihék,
körtáncuk ha átszeli kint
az ostorlámpák ragyogó,
bűvös fényköreit. Két
torz árnyék vagyunk, te meg én,
itt, benn, a söntés tocsogó,
szesztócsás pultja előtt.
Sörödbe bámulsz mereven,
s én lustán ki az éjbe.
A magnóból híg zene száll
sután, fuldokolva a füst
szárnyain, s mint a bagószag,
színig megtölti a kocsmát.
Felhorgadnak az alvók.
Múzsám, kezdődik a műsor!
Imé, felgördül a függöny,
s lám, máris perdül kifelé,
miként táncos Therpszikoré,
s szólót lejt a fogatlan,
már őszülő, romnyi phuró,
a kricsmi-szín székei közt.
Cicám, lehetnél te is ím,
e percben Korinna, az árnyas Biótia szülte,

2000. május

27
szirénhangú, koszorús
költőszűz, ki Tangara
mirtuszágas lányainak
fülébe új dalt csacsogott.
Dehát jobb, ha te hallgatsz,
hiszen már szűz se igen
vagy, s elkerült Kalliopé
nagy ívben mindig. Ne beszélj
hát. Kuss! Inkább nézem, amint
szállingóznak a pelyhek.

Néhány kései csér
Lassan hullt a sötét, s feltűntek a mélyben a fények,
horgonyon álló, párába simult bárkák,
óriás tankerek és halbűzös lélekvesztők
ringtak Constanta komor vizein,
lenn, az öböl mélyén, s odakint, hol a nyílt víz
lélegzett lustán és távolba veszőn.
Kéjjel kortyolgattam az olcsó sört a terasz hűs,
elmúlásszagu, mélykék esteli csendjén,
rothadt kagylók, meduzák szaga szállt fel a partról,
s összevegyült oleander cserjék fülledt
párájával. Néhány kései csér szárnyalt még
lomhán visszafelé, úszva a tengeri szél
ébredező áramlatain, s mintegy jeladásként,
érkeztükre kigyúltak körben a lámpák.
Lentröl, a bárból megszólalt egy jazz zenekar; halk,
fojtott piszton szirupos dallama kúszott
kígyóként tekeregve a sétány fái közé, s eltűnt Násó szobra felé, merröl a részeg
kurvák, s matrózok röhögését hallani véltem:
„férfi, ki boldog vagy, jaj, sose jöjj el ide!”

28

tiszatáj

GRECSÓ KRISZTIÁN

Tisztelt Miniszter Úr!
„Jegyezd meg Sancho: ha az erény a mértéked, s arra fordítod legfõbb gondodat, hogy erényesen cselekedjél, akkor nem lesz miért irigyelned a fejedelmeket és a főurakat, mert a vért
örököljük, de az erényt el kell érnünk, meg kell
szereznünk, s az erénynek önmagában is van értéke, a vérnek pedig nincs.”
(Cervantes)

I.
Belső Biztonsági Szervezeteket Ellenőrző
Tárca nélküli Miniszter Úr részére!
Óriási panasszal (és nem feljelentéssel!) kívánok élni a Miniszter Úrnál (tisztelt), az alábbiak miatt, az igazság szerint számomra legkevésbé sem jóakaratú
ügyben.
A tavalyi év december havában telefon vonalat kaptunk titkosított számmal, azért titkosított számmal, mert „olyan” környezetben élünk rokkantnyugdíjas feleségemmel, és jómagam pedig súlyos mozgáskorlátozottként,
kénytelen. Feleségem vakmerő jóhiszeműségből egy szál meghatározható kívülállónak (aki megbízhatónak látszó ismerősként volt regiszterezve a feleségem, és az én számomra egyaránt) megadta a számot kb. 27 nap elteltével, délután. És idén februártól meg is kezdődtek a kalóz telefonálások, úgy éjjel, mint
nappal, különböző név bejelentkezésekkel, eltérő azonosságú személyeket
keresve, folyvást.
A hívások hol férfi, eltérően meg, hol női hangtól eredtek.
Mivel igazán jól tudtuk, kinek adtuk meg a számot, ha nem az jelentkezett,
vagyis ezek a hol férfi, hol meg eltérően női hangok, azon kiképzett helyére
illesztettük a készüléket. Ezév májusában igényeltünk új számot, ezeket a kalózhívásokat úgymond teljesen kikerülendő, de ahogy a szolgáltató üzem
munkatársa bejelentette az új szám üzembe léteztetését, már azon nap estéjén
fölbukkantak az első újbóli hívások, annak ellenére, hogy azt még igaz elviekben rajtunk kívül más birtokában nem tudhatta, és amik azóta is jelentkeznek.
Még márciusban az egyik kérdéses hölgy (mert ezek száma idővel megemelke-

2000. május

29

dett; mármint akik a mi számunkat nagyon jól tudták) névszerint bejelentkezett, hogy meglátogatja a feleségem, amit be is tartott, igaz, nálunk tartózkodását, őszintén szólva, már kezdtük sokallni. Minekutána lett egy kalózhívás az ő
jelenlétében, és ezt követően pár perc múlva távozott is, mivelhogy a feleségem
(néminemű biztatásomra) közölte vele, kár volt visszaélni a mi bizalmunkkal,
azzal, hogy szétterítette a számunkat, amit vehemensen tagadott. Tehát elküldték beellenőrizni a telefonunkat, miközben mindig a másikak azt mondták,
hogy „téves hívás”. Kérem, annak ellenére, hogy olyan eset is volt, hogy beolvasták a számot, vagy éppen nevünket is hangoztatták(?!).
Ekkor már sejtegettük, hogy mire megy ki a hívogatás, játszadozás.
A nő távozásakor feleségemet viszont meginvitálta az ő tulajdonában lévő
lakásba, de engem nem, mondván, nem nagyon jól közlekedem gyalog (akkor
még nem voltam megoperálva). Közben rádermedtünk, hogy a bérelt telefonkészüléken minden beszélgetés kiosonkodik a lakásból, akkor is, ha nincs
üzembe helyezve (a telefonkagyló effektíve felvétel nélkül értendő). Ezt követően visszaadtuk a készüléket a társaságnak, persze közölve azt is, miért e viszszautasítás. Ám, amint leadtuk a régi készüléket, rögtön befutott egy ellenőrző
kalózhívás, hogy van-e egy, s más, telefonunk. A lényeg az, hogy mikor korházban sínylődtem a fentebb említett hölgy többször csalogatta a feleségem,
hogy szívesen látná a lakásán, de csak egyedül(!), jöjjön, menjen oda. Tényleg
mondom, hogy míg katonáéknál anno volt hasonlatos érzékelésem, hiszen
távolból tűrtem (megkötött kézzel), hogy nejem csáberőnek ellenszegüljön,
amiben, ugye, biztos vagyok, csak mégis félem. Bizonyára Ön is így van ezzel
Miniszter Úr, már nem az, hogy akármi, de alvó ördögöt minek kiengedni
a barlangjából, magamról tudom. És az én nejem még mindig, hogy úgy mondjam szemet vetnek rá, erről ennyit.
Befejezésül kérem a tisztelt Miniszter Urat, hogy vegye komolyan, amit írtam (azaz csak részben írtam le) és várom elsősorban az érdekelt Miniszter úr
válaszát!
II.
Ismételt erővel és nyomatékkal nagyon panaszt kívánok a Miniszter Úrnál
tenni, ugyanis oly mértékben elmérgesedtek a körülöttünk történtek, hogy azt
már csak erős vaklátással lehetne nem észrevenni, mellette érzelmetlenül elmenni. Az általam észlelt jelenségben kérem a Miniszter Úr drága figyelmét.
Mivel a Pick Rt. dolgozója voltam én is, és onnan mentem rokkantsági
nyugdíjba, minden évben, így idén március körüli időszakban is nyugdíjas találkozó megrendezése volt időszerűen esedékes a Pick Rt. részéről, ahová feleségemmel együtt megfelelő meghívást kaptunk mindketten, és ahová azonmód
el is mentünk.

30

tiszatáj

Ekkor történt az, amit én sejtegettem is a telefonálások panorámájában.
Ugyanis a vezérigazgató (Pick Rt.) asztalánál (aki ekkor még nem volt ott)
üldögélt egy nemzetbiztonsági (!) beosztású, hajlottabb korú nő, és egy szőkésbarna hajú, középkorú, ugyancsak hozzájuk tartozó férfi, majd egy távolabbi helyen egy úgyszintén nő (beépítésgyanús). Ezt azért merem leírni, mert
látásból ismerem őket és hovatartozásukat. Tehát minket a feleségemmel akartak jószerivel bemutatni a nemzetbiztonságiaknak, holott őket mutatták be
nekik, nevetséges. Ugyanis a férfi kirívóan feltűnően viselkedett, tekintetével
keresett bennünket, amíg asztalukhoz megérkezett a Pick Rt. vezérigazgatója,
aki jelzésével felénk intett, hogy mi vagyunk azok.
A vezérigazgató (Pick Rt.) fölöttébb ideges elem volt.
Ekkor mindent megértettem, hogy mire megy ki ez az egész nevetséges
nyakunkbaakaszkodás, miegyéb, amit most már tudok. Ugyanis annak idején
én is figyelő-felderítő voltam a BM-nél, ahol ilyenirányú kiképzést kaptam,
majd dolgoztam is, mint bűnügyi figyelő és felderítő, és olyan véresen komolynak nevezhető megrettenésekben is volt részem, mint a Kurca-parti gyereklány gyilkosság, ahol én testületileg jelen voltam, nemkülönben bűnügyi
figyelő és felderítő. A feleségem pedig a Politikai Főcsoport területén dolgozott mint polgári alkalmazott, ahol reá is ragadt néhány dolog ilyen téren,
hogy nem most jött a falvédőről. (Keserű hozzáállásom is van ugyan ehhez,
noha nem ide téma, mégis, hogy a Miniszter Úr is sejti már a dörgést, mi évtizedek óta bennem gyanú, hogy az ilyen hivataléknál kell ugye a nőknek
a kínos helyzetet úgy tűrniük, hogy tapi, vagy csókolom, és nincsen ám a főnöknek apelláta szembe, még az én drága nejemnek se, ez persze fikció.) Viszszaváltva: ekkor már tisztán láttam, beszervezésről van szó, mégpedig lehetőleg ügynöknek, és impresszió alapon, csakhogy így az Önök titkosszolgálata
kosfejjel szaladt a vasbitumen falnak, tisztelt Miniszter Úr, velünk kapcsolatban! Annyira ügyetlenek, hogy még arra is képtelenek, megvizslassák a BM-nél
lévő dossziénkat, istenigazából kivel is kezdenek ki?
Törvénybe ütköző cselekedetünk nekünk nincsen, azt hiszem elég, ha erről
ennyit mondok.
Ettől az estétől kezdve elkezdődött személyünk követése, hol gyalogosan,
hol máshogy, gépkocsival. Kezdetben élveztük, kacagtuk a helyzetet (faramuci) a feleségemmel, sőt beetettük a követőket, mi több, olyan felállás is volt,
hogy egy bizonyos helyen csak hajszálon múlott, hogy éhes kopójukat nem
ütötte el egy haladó gépjármű, mert annyira váratlanul érte, amint a feleségemmel egyetemben meg akartuk „szorítani” (nagyon); ilyen piszkos munkát
ne műveljen velünk! Ekkor figyeltünk fel rá (azaz önök dekonspirálódtak),
hogy az Önök fészke a mi lakásunktól légvonalban kb. 68,6 méterre van, hozzávetőleg. Ugyanis ott láttuk az Önök figyelőit, és gépkocsijait, valamint azon
gépjárműveket, akik részére kiegészítési km-pénzt fizetnek. Ez, Miniszter Úr

2000. május

31

(tisztelt), egy hátsó házrész, amelyet két utca határol, és a mi szobánk ablaka
(ugyanis egy szoba egy ablak) pontosan oda, a megyei integrációs hivataluk
betelepülési helyére tekint. Ezen épületnek van utcai bejárata is, de az úri kényelem kedvéért az udvari bejáratokhoz hordozgatják, illetve viszegetik a megfigyelő naszádocskákat, hihetetlen.
Tehát ízig-vérig dekonspirálták magukat!
Most már a vonalon végigtekintvén (szemmel) tudjuk, hogy a házból kik az
Önök ügynökei, régóta azok. Ha felderítő-megfigyelő logikával gondolkozik,
Miniszter Úr, akkor a sorok közé leírva ugyan, de ki tudja olvasni, hogyan
dekonspirálódott sárgaföldig a hálózatuk a kérdéses helyeken, bizonyára. Ezt
tetőzik még azzal is, hogy az adózó nép pénzén éjjelente villanyos fénnyel az
udvar egyik oldalából a másikba jelezve, szabályos panoráma fényjátékot űznek.
Tehát röviden: az Önök biztonsági szolgálata tele van baklövésekkel, miheztartással, feltűnési viszketegséggel, hozzá nem értéssel és nem akarom leírni, milyen személyekkel, otrombán. Arról nem is beszélve, például, hogy az
intézményhez tartozó alakulótéren (játszótérnek álcázott), Önökhöz tartozó
tizenéves ifjak, házi készítésű, irtózatos hangerőt produkáló csőbombát robbantottak, miért figyelmeztettem is őket.
Minekokán az egyik elnézést is kért a másik kettő elkövető nevében, de
hát, talán a Miniszter Úrnak sem kell mondanom, hogy feleségem hazáig
könnyesen zokogott, mert ijedtében, és ez mindvégig befolyásolta őt estileg.
A felvetett problémát nem akartam a megyéből kihordani, de eredménytelen voltam a folytatott igen kemény és félreérthetetlen tárgyaláson. Itt tagadnak mindent, mondják, semmi közük a fenti címekhez és a fentebb leírt eseményekhez kevésbé. Ezt követően az volt a kérdésem, hogy amennyiben nem
a nemzetbiztonság egyik telepéről van szó, akkor ott valamely bitang, bűnöző,
alvilági banda tevékenykedik, nemdebár, és az a követelésem, mondtam, amit
írásba is adok, hogy ezek után tapogassák le hivatalosan az engem és feleségem
követő elemeket, amire nem mertek vállalkozni. De az az egészben a bukkantó,
hogy nem is tudtak (!) semmiféle társulatról (rossz) az általam megjelölt címen.
Tehát akkor az kérdőjel a Miniszter úr felé, amennyiben nem Önök vannak
ottan jelen, akkor kik vannak ottan jelen? Hát azt sem tudják, kik vannak ottan jelen?
Milyen felderítő és elhárító szervezet az Önöké, mikor (tegyük fel, de nem
hihetem!) egy ilyen banda szabadlábbal egy határszéli nagyvárosban, a város
közepén teljes nyugalommal garázdálkodhat? Ezt el sem merem hinni.
Édes Jóistenem, hogy is merném elhinni?
Egyébként a megtörtént lebuktatási dátumokat, helyeket, és a kb. 34 gk.
rendszámot azért nem közlöm, mert számítok arra, hogy a Miniszter Úr mégis
kíváncsi lesz, miről is van szó. (Mennyi mindenre szót se vetek, mikor tényleg

32

tiszatáj

csak a legdurvább történésekre pazarlok!) Annyit tegyenek meg (ezt mint figyelő és felderítő tanácsolom), ne csináljanak feltűnést, az éjjeli szükségletekhez sötétítsék el az ablakokat, függönyözzenek, ha már bizonyos okmányokat
olyankor is kell fénymásolni, rendezgetni, vagy ehhez hasonló tevékenységet
kell folytatniuk, legalább.
Továbbá, ha valami baj van velünk, akkor közöljék azt, és ne fekete munkát végezzenek velünk kapcsolatban! Levelem befejezéséül csak annyit kívánok még hozzáfűzni, hogy kérdéses csőbomba nyomai még jelenleg is erősen
megtapinthatóak, és lehet, hogy ezzel még segítek is Önöknek, nem tudom.
III.
A tisztelt Miniszter Úr türelmét és megértését kérem, mert levelemmel megint kedélyében fölzavarom, de a kiegészítés oka olyan fontos, hogy halasztás
semmi esetben sem lehetne esedékes. A következő tárgyban kérem a tisztelt
Miniszter úr reagenciáját.
Mivel lakásunk olyan kiképzésű, hogy hálószobának csak egyetlen (egyébként erre megjelölt funkciójú) helyiség alkalmas, kérem távolítsák el a rádiózavaró, nagyteljesítményű adóvevőjüket, ugyanis van olyan eset, hogy teljesen
ráhasalnak a rádiónkra. Amit én tudok, a magam tudásával és módszerével,
hogy a szobánk padlózatának egy részén (bemértem azt a kb. 6,4 négyzetméteres területet) az alattunk lévő (három szobás) lakás álmennyezetében elhelyezett berendezés által kibocsátott hullámok átbocsátódnak. Amennyiben Önök
közül Bp.-ről kijönne a kérdést megvizsgálni valaki, a leírtakat pontosan bemutatom neki (ez értendő az előző két levelemben elhangzottakra is). Arra
amennyiben hivatkozok, bár magánügyi jellegű ugyan, hogy míg a fent említett területről hitvesi ágyunkat át nem helyeztük, feleségem folyton folyvást
negatív álmokból ébredt reggelente, és csakugyan, gondolom, Ön, tisztelt Miniszter Úr sem szeretné, ha a felségét, még ha fantázia vonalán is, de zaklatnák
testileg. Nem az, hogy bennem féltékenység fölmerül, de ázott hálóingben
riadni mindig, nem jó azt nekem két szemmel látnom, hiszen idegenre az én
nejem nem vágy. Egyébként ugyanis innen ne küldjenek ki senkit, mert közöltem is velük, hogy nekik már nem hiszek, ne. Bár szóban ugyan ígéretet tettek, az előző két levelemben is összefoglalt, és most is kifejtett események intenzitása ellen, de nem léptek.
Tovább hozzáteszem, hogy a lakásomba (hiába akarnak újból bejönni) nem
engedek be senkit, mert a kérdéses rendszámok, és e három levél másolata
biztonságos helyen trezorba van helyezve, mert a mai időkben ki tudja, mi
történhet velem, illetve a feleségemmel, akkor legalább tudni fogják, honnan
fúj a szél.
Epedve várom elsősorban a Miniszter Úr válaszát!

2000. május

33
IV.

Tisztelt Miniszter Úr! Előre is elnézésébe kérek, hogy nem postán, hanem
olyan bizalmi személyeken keresztül küldöm levelem, akikben minden vonatkozásban megbízom (előzetes beszélgetéseinkből eredően), valamint azért,
hogy a problémám nem írom le visszafordulva, mert azt a jelzett mellékletben
(három levél) már egyszer megtettem, és az a kérésem, hogy levelem olvasását
a melléklettel kezdje, az érhetőségünk kedvéért. Azért nem postán küldöm
a levelet, mert mindenik pucéran hever a postaládában, amiből a könnyebb
szemléletesség kedvéért ide mellékelek. (A boríték felvágást én végeztem, a többi,
ami figyelemre méltó, ha megnézi, a ragasztáson belüli állapotot.)
De nem ez az igazi, mindenséges probléma.
Amióta nem jelentkeztem, egyértelműen és félreérhetetlenül továbbra is
megy a nyakamontaposás, aminek okát hozzávetőlegesen mostmár sejtem is,
és azt is, hogy kik, és nemdebár miért csinálják. Nagyon sok személyt ismerek
látásból, de személyesen is ismerek. Továbbá erre felhasználják a közvetlen
szomszédom (név: Ivánka Erzsébet), akit vagy két hétig rejtegettek a lakásban,
anélkül, hogy nappal megmutatkozott volna ő. Persze tudtuk, mert váltott
őrséggel kifigyeltük (állandó éberség) az éjszakai mozgást a lakásból ki, és
nemkevésbé be, ahová egyéb más személyek, és valószínű egyéb más célból is
közlekedtek, addig, amíg mi az egészet le nem buktattuk, végre már. Ugyanis
figyeltük egész éjjel, hogy mi fog történni, hiszen ráészleltünk, amint többször
is ő, és más személy a lakásba ki- és bejárni, úgy férfiak, mint másnemű nők.
Végül hajnalban a nevezett kirívó női személy (Ivánka Erzsébet) el akart
menni a lakásból, de nem mert, ezért színes fényjelzéseket adott le a mellékletben szereplő helyszín felé, észlelés céljából. A lényeg az, hogy másnap kb. hajnali fél öt után három perc óra tájban betelefonáltam a megyei rendőrség ügyeletére (névtelenül) a következő szöveget hangoztatva: „szóljanak már oda
a titkos telepükre, hogy küldjenek Ivánka Erzsébetnek valami élelmet, mert
a csapda szoros, és fényjelzéseket ad le, nem mer kapálózni jobban”. Majd
azonnal ahhoz a szobámnak az ablakához mentem, amely a kérdéses hely felé
tekint és a következő szöveget mondottam: „halló, halló, küldjetek hát Ivánka
Erzsébetnek harapni valamit, mert úgy beszorult, hogy nem tud elmenni, rajta
vagyunk”. Tudniillik azért az ablakba mondtam bele ezt a mondandót, mert
már régóta tudok róla, hogy az általam felderített, alattunk tárolt lehallgató
technika, és rádiózavaró készülék itt eszi legjobban meg a hangom.
A cselembe úgy beleestek, mint más senki.
Merthogy az ablakba bemondott szöveg után kb. 2 perc 24 mp. múlva kirobogott Ivánka Erzsébet a lakásból, agyő, és ezzel egyetemben hamarjában
csörgött a telefon, amit ugyan felvettem kétszer is, de nem szóltam bele, hagy
rohassza őket a penész, végül pedig kihúztam azt. Mert például mondok mást,

34

tiszatáj

ha ez nem volt Önnek kevéssé meggyőző. Nem is olyan régen olyan telefonszöveget hallgattam végig a fülem hallatára, hogy „te rohadt patkány, neked
szívbajod van, úgyis nemsokára kifúlsz, vagy ha nem, a feleséged elválik tőled!”. Ugyanis erre, hála a természetemnek, semmilyen szívbajom nincsen, és
a feleségemmel negyven éve élünk boldog házasságban, ettől függetlenül vita
van, mint minden családban, dehát az meg hol nincsen, kedves Miniszter úr,
ahol emberi természet van, meg ilyen nehéz (kő) háttér, és érti már, mire gondolok. Tehát, amit Ivánka Erzsébet lebuktatására szántam közölni, azért írtam
le ilyen részletesen, hogy Ön, Miniszter Úr is megértse, hogy nem a hasamra
ütök és beszélek, hanem azt akartam illusztrálni, hogy akár hivatalosan csináltatják, amit csinálnak velünk, akár maszekoskodás is van benne, lássa meg,
milyen primitív és abnormális magatartású alkalmazottaik is vannak.
További ilyen, illetlen magatartásuk ezen személyeknek, hogy a lakásunk
ablakán éjjel jól be reflektoroznak, különböző színekben és fényerőséggel,
amely már arra vall, hogy semmi se szent. Még attól sem riadtak vissza, hogy
a lakcímemen lakó, dús Virág Ibolyával (II. emelet) és Fiaskó Gábornéval
(IV. emelet) bekiabáltattak az ablakon, valamint az utóbbi Fiaskó Gábornéval
vizet öntettek az ajtónkra, nyomdafestéket nem tűrő hangon, olyanokra utalva,
hogy én Virág Ibolyába bármit is táplálnék bizalmilag, mint férfi, esetlegesen
az ő dekoltázsába napjába belenéznék, legeltetek. Miután mindezek megtörténtek (szemen szedett hazugságok), kézjelzéssel jelezte mindkét személy, hogy
a kapott feladatot végrehajtották, és például ezzel a dekoltázsra hivatkozással
engem a feleségem előtt jól helyben hagytak. (Már nem az, Miniszter Úr, hogy
nejem hite megrendült volna, csakhogy azért bizalmatlan, minek oka, valójában nincs.) Vagy még egy említésre méltó (gyerekes) esetet sem akarok kihagyni: történt, hogy a feleségemnek egy szál virágot küldetett valaki szintén
Virág Ibolyával (aki az előző tevékenységben is benne van) Önök közül, azon
célból, hogy válaszul engem féltékennyé tegyen. (Még egyszer mondom, noha
szememmel odakacsintásról se lehet szó.) Feleségem a virágot dühében el
akarta dobni, de mondtam neki, hogy ne dobd el, a virág nem tehet arról,
hogy küldői ilyen alattomos nővadászok.
Miniszter úr, lassan, lassan elfogy az erőm, és nem akarok fenyegető hangsúlyt megütni, de magán se szárad szívesen az élet! Kérem, hallgassa meg bánatom, mi a felségemmel gondot kikerülve felutazunk Önhöz, hiszen mi már
kilencven százalékos kedvezménnyel olcsón megmozdulunk. (Ezzel kapcsolatban az a kérésem, hogy a levél átadóján keresztül szíveskedjen értesíteni,
hogy a feleségemmel mikor és hova menjünk, mert a postámat elfogják.) Ígérem nem leszünk sokáig a türelmére!
Levelem befejezéséül az a kérésem a tisztelt Miniszter Úrhoz, hogy a nevem
tartsa inkognitóban, mert a hátralevő éveimet szeretném leélni és természetes halállal a szerető feleségem karjai között meghalni, és lehetőleg nem elhajított élettel.

2000. május

35
V.

Drága Miniszter Úr, elnézésben remélem annyira már benne vagyok, hogy
megüthetem Önt ilyen hanggal, mikor arról van szó, hogyha én már nem lennék, vagy tovább húzódna ezen kényszerű tartózkodásom, feleségem gondviselését lássa el, mert Ön, tisztelt Miniszter Úr az egyetlen személy, akiben ilyen
ügyben megbízom, és nem veszélyes. Arra hívnám leginkább a figyelmét, hogy
a már legutóbb is aláhúzottan kiemelt nőszemélyek (Virág Ibolya, Fiaskó Gáborné) elleni makrancos támadással szemben tegyen a legtöbbet, mert a felségem sem kötél már, sajnos. Azok bizony akár hajának is esnének, ha én még
sokáig a közelben nem leszek, mikor erre csak hangosan nevetnek, és obszcén
utalásokkal eltávoznak.
Mi jó ebből az Önök központjának kérem, haszonból? Mi a profitja ennek?
Hogy ide jutottam, senki igazamra nem ad, és vagyok kénytelen varsahálós
ágyban egymagamban vakarózni? Engem itten nem a megfelelő módon marasztalnak, és a felségem sem engedik egyértelműen hozzám, ki nélkül innen ki
nem csúszhatok.
Aztán nem akarok arra kitérni megint, hogy például a szemetesembe micsoda pusztítás történt aznap, mikor a Nemzetbiztonságiak kezemet gyanúsan
hátrakötve egy rohamkocsiba szorítottak, ami arra vall, hogy már a selejtünkbe is kutatnak! Én biztosíthatom egyaránt Önt és Nemzetbiztonsági Hivatalt, hogy kémkedés nekem nem vajazza a fejem, soha ilyenben részt nem
veszek.
Drága Miniszter Úr, nekem félelmem már aggódássá duzzad, hogy ha innen
nem tűnök hirtelen, itten micsoda Hirosima lesz, arról nem beszélve, hogy
mint férfi bennem az is megfordul, hogy akkor esetleg Önök nőcsábász egyéneket is a feleségemre szabadítanak, nem csak tekintetszabályozó női egyéneket, akik engem hoznak mindig helyrehozhatatlan helyzetbe.
Miniszter Úr, mint azt láthatja végrendeletemben mindenem az Ön kezébe
ajánlottam, kérésem cserébe tehát mindössze annyi, hogy feleségemre még
hátralévő életében fonjon védőhálót, kivéve alólam végre minden aggodalmat,
még a napokban látogassa meg!
Kérésem teljesítését, Miniszter Úr (tisztelt), előre is köszönöm!

36

tiszatáj

VÁRI ATTILA

Családi album-versek
1. FALUN
Magamnak

A fáról hull. Hull rám az alma,
alomnak hisz: leszek az alma.
Szeder ág szúr, és tép a málna,
mintha sorsommal jegyben járna.
Csalán és kosbor, kutyatej zajgat,
s a bürök kezdi a forradalmat:
szulák fut rám, pipehúr bénít,
s a lepke-tapló aggságba vénít.
Gyűlöl a kert – a szolga lázad.
Hangya-raj hordja szét a házat,
és a parázs, mint aki bízik,
fűben vörösöl: zászlóvá hízik.
És minden szilva: egy lövészárok,
bennük kukac-forradalmárok.
Csak a pince-homály nem lázad,
őrzi hidegvérrel az ostromlott várat.

2. ESZTERLÁNC
Katának

Volt egyszer egy kicsi lány,
tavasz jöttén eszterlánc
csüngött a nyakában.
Rákiált a pitypang mama:
„Miért gyötri a fiaimat,
eszterláncos némber!?”

2000. május

37
Nézi ám a kicsi lány,
ki kiáltott ekkorán,
s ilyen sárga hévvel.
Látott kosbort, gólyahírt,
vadkaprot és törpenyírt,
ibolyát és hóvirágot,
aranyesőt, mely világolt,
de nem látta, aki szólt,
mert a rét nagy sárga folt:
csupa réz-pénz-fénnyel
perelt vele, mint az ég
perel kobalt-kékkel.
feldobta az eszterláncot,
azóta nem tép virágot,
értve tudja, hogy mi élő:
hervadozva érzőn fájó –
ezért épp csak megszagolja,
(illatát megillatolja)
borókának, páfránynak,
nem is érzi hátránynak,
hogy magas a napraforgó,
a dália égben bordó,
s hogy az akác fürtje fönn
illatáról maga dönt.
Nézi, nézi a kislány,
hogy a méhek mint donognak,
nem is vélik tán dolognak,
hogy gyüjtenek és poroznak.
Vérehulló fecskefű,
szarvaskerep, lepketű,

38

tiszatáj
hársvirág és nyári perje,
színeikkel feleselnek:
fűnek-fának, fénynek-árnynak,
pillangóktól zengő tájnak...
Zamatot gyűjt: gyömbér, sáfrány,
tobozokon fenyő-kátrány,
s milyen szenvedéllyel
éli csöppnyi életét,
az is ami nyílik éjjel,
az is mi zár napmentével.
Nézi a kislány,
s nem tép virágot.
Virágnak véli
az egész világot.

3. KAMASZIDÕ
Petinek

a hangodban vidám bölömbikák
himbálóznak a barna nádbugán
zsebedben
csonk-ceruza
spárgavég
egy órarugó
réz fogaskerék
és gyufa persze
a dugdosott gyufa
és bodza ágból indián-pipa
és cirmos barkák fűzfaágakon
dorombolnak a kedvedért nagyon
VADMACSKÁK ŐK
és turulmadár a csóka
bölény a béka

2000. május

39
egy egész bölénycsorda
vágtat a prérin
s TE – megbűvölten-bátran
bicigliküllő–ijjad ajzva – állsz
kiált a kecskebéka
szajkó felesel
s tudod e harcban hogyha elesel
vitéz vagy
HŐS
s örök vadászmezőkre visz a végzet
hol sápadtarcú nincs
csak indián a n é p e d

4. TAVI-DAL
Feleségemnek, Tündének

Sunyít a meredély
szélén egy rezgő-nyárfa,
rázizzenti fényét
a telihold világa
Szerelmes pár a vízben
és kéz keres kezet
a telihold világa
mint festő ecset
már ezüstöz is kéklőn,
a lány mellén mint füst...
tallérként már két másik
talléron színezüst.
Csobog a víz köröttük,
bár fuvatlan a tó,
fürdőző kedveseknek
a csobbanás a szó.

40

tiszatáj

BALÁZS IMRE JÓZSEF

A fekete hintó titka
KÉPEK EGY KOSZTÜMÖS FILMBÕL
Ahogy a hintóval suhant, mondhatni,
nem feledte. Zöld bársonyba burkolódzott,
magára vonta a függönyt, belezokogott,
ahogy a hintó elsuhant,
s a zokogás alant,
a kerekek közé hatolva
elzsongította a férfiút, ki ott hasalt,
a tengelyek közt fészkelődve el,
figyelni s cselekedni készen.
Ahogy hintóval egy mélabú után,
könnyű kesztyűk párbeszéde, kettejük.
Túljár a kéz az Erények Urán.
Túl már fűzőn, vállon, csipkén,
és még azon is, míg álom lesz a zokogás,
zihálás és zihálás közti átmenet,
függöny mögötti féktelenség.
Martalócok rángatták ki útjuk végén,
mikor már átdobbant a lóláb minden hídon,
s álmában úgy gázoltak a Tejúton,
akár a gondolat, és együtt, másképp;
mondom, martalócok ragadták ki fészkéből,
a tengelyek közül, a hölgy sikoltott,
hát Ön mégis? S ő, lehajtott fejjel,
ennyit: örökké. És Hölgye,
rózsává lett arccal: én is.

2000. május

41

Az óvárosi utcán
Amit megtörténni hagyni,
amit megtörtén
az óvárosi utcán ahogy
jöttem én a hóban,
s ahogy fékezett,
nem tudom, ki volt, de fékezett.
Ahogy az utcán átjövök,
az mind fehér,
ahogy pillantása rám,
az mind fehér,
és azzal annyi, látod,
jó volt megtörténni, hagyni,
lassan kőre kopni,
kő a hó alatt,
az mind fehér.
Ahová fogynom kellene,
az kisterem,
ahová gyűlnöm kellene,
az kisterem,
de nincs hová, mert mind fehér,
mert kőfehér az ég.

42

tiszatáj

Egy-egy fintor
Hull, csendenként egy-egy fintor,
hull, egy kettévágott almahéj,
a levegőben nyisszantottad el,
emlékszel? Ó, az almahéj egész?
Hull, a szem homályosul,
és ingerült a hang, valami elvész.
(Tétován nyomoz a száj,
az almahéj lehull, míg mondaná.)
Hull, az emlékezet rácsain keresztül,
csobban, fröccsen – azt kivárni?
Koraérett kísértet, a hang, a kéz,
csak hull, mert augusztus és éjjel.
Hull, sörbet és méz, ma ez,
bosszús vidéken ilyen a társítás,
hosszú lesz az éj, a rács hideg.
Tapogatódzás marad ma minden, fénytelen.

2000. május

43

KÁNTOR LAJOS

Szabédi László és a mágnes
Visszafelé olvasva az életművet és Szabédi (Székely) László életét, 1959. április 18tól, a szamosfalvi vasúti sínektől jutva el 1907. május 7-ig, a Marosvásárhelyhez közeli
Sáromberke vasútállomásáig – ezt a rendkívüli örökséget megmagyarázó metaforákhoz
jutunk. A halálhozó vonatkerekek tudatosították a veszteséget az erdélyi magyar társadalomban: Szabédi László, a magát (1940-ben) „külön kerékként” elkeringő értelmiséginek érző, egész életében önálló gondolkodásra törekvő költő és tudós, a Bolyai
Tudományegyetem tanára a (köz)életből való eltávozásával döbbentette rá kortársait,
hogy az ötvenes évek végén, a kolozsvári magyar egyetem felszámolásával, a diktatúra
körülményei között szörnyű dolgok történnek Romániában. A tiltakozás öngyilkos
formája végigsöpört a korabeli Kolozsváron, és ebben a hatalom számára is kínos sorozatban Szabédi jelképpé vált.
A jelképnél egyszerűbb és alighanem könnyebben megérthető képpel, a vasút metaforájával kezdhetjük a Szabédi-titok megfejtését. Sáromberke, ez a Maros-Torda
vármegyéhez tartozott falu küldi az első üzenetet. Már felnőttként, Kolozsvárról emlékezve vissza a gyermekkorra, az állomásfőnök apa munkahelye szerint költöző család életére, a „külön világ”-ra s a tárgyi környezetre, a vasúti színhely kerül előtérbe:
„Ha behunyom a szememet, az állomásépület előtt hatalmas fenyőfákra emlékezem,
a síneket látom magam előtt, amint bizonyítják a geometriai tételt, hogy a párhuzamos
egyenesek a végtelenben találkoznak. Szinte ezeken a síneken tanultam meg járni.,”
A sínek, dübörgő mozdonyok emléke oda is elkíséri, ahová vonat, „zakatoló szörnyeteg” sosem jutott el. A szabédi Nagyréten (1936), az ősök jogán sajátjának fogadott
szülőfalut idéző vallomás ezt a fura viszonyt tisztázza, a nagy költészet, a József Attiláéval mérhető (és a valamivel későbbi Hazámmal közvetlenül összevethető) líra eszközeivel, mélységével:
Hol útnak híre sincs,
vonatnak nyoma sincs,
ottan is úton lenni!
apáddal, anyáddal
lenni, a családdal,
s mégis otthon nem lenni!
a szülőfalutól
messze, a vasúton –
a vasúton születni!
Mint aki eltévedt,
huszonkilenc évet
bolyongtam vasutakon,
alattam mindig az
ingatag vashidak

44

tiszatáj
morajló folyamokon,
utak és vasak és
nyakamon van a kés zakatol a vonatom.

A huszonkilenc évhez még huszonhárom adódott, háborút, rendszerváltozásokat,
ígéreteket, megkísértéseket, kevés elismerést és sok csalódást hozó történelmi időben –
a „nyakamon van a kés” alapérzése azonban mindvégig jelen van Szabédi Lászlóban.
Legjobb alkotói éveiben, az ihlet igazi pillanataiban ebből a XX. századi magyar poézis
kiemelkedő teljesítményei születnek, a kín költői játékrímes csudarém!”), vagy prózai
remeklésbe rögzül. A rák (1958) című novella, az életpálya lezárulása előtt kevéssel,
ugyanolyan kulcs fontosságú mű, mint A szabédi Nagyréten.
Életrajzi összefüggések A rákból is feltárulnak. A kolozsvári unitárius főgimnázium
kisdiákja emlékezik vissza egy természetrajz órára, amelyen a kedvelt és tisztelt tudós
tanár, Gelei (a novella szerint: Geley) József állatkísérletet mutatott be. A történet
elmesélése előtt Szabédi bővebben kitér Geley (Gelei) tanári és nemzetközileg ismert
tudósi munkájára. Az írói vallomások és az életmű ismeretében elmondható, hogy
Szabédi Lászlóra kora gyermekkorában és ifjúságában két ember volt nagy hatással:
a mindössze néhány gimnáziumi osztályt végzett, de a világra és tudásra különösen
nyitott édesapja, Székely Sándor – illetve a pár évig az unitáriusoknál természetrajzot
tanító tudós, „aki azonkívül, hogy nagyon értette a szakmáját, nagyon értett ahhoz is,
hogy megmozgassa koponyánkban a velőt. Nemcsak ismereteket közölt, hanem szakadatlanul feladatokat oldatott meg velünk”. (A Magyar Életrajzi Lexikon I. kötetéből
írom ki, emlékeztetőül, hogy az 1885-ben Árkoson született zoológus Kolozsvárt
végezte egyetemi tanulmányait, 1909-ben Apáthy István mellett volt tanársegéd, 1912ben és 1913-ban Münchenben és Würzburgban folytatott állattani kísérleteket, és nyilván – ez a lexikon nem magyarázza – a kolozsvári magyar egyetem megszűnése, azaz
Szegedre átköltözése után lett az unitárius kollégium és így Szabédi-Székely László
tanára. 1924-től Gelei már Szegeden van, 1935–36-ban és 1937–38-ban az egyetem rektora, akadémikus, nemzetközi szaktekintély, akiről számos újonnan fölfedezett élőlényt neveztek el. – Már én mondom, nem az Életrajzi Lexikon: érdemes volna utánanézni a Gelei-hagyatékban, vajon tudott-e az 1952-ben Budapesten elhunyt professzor
az őt csupán néhány évvel túlélt költő-tanítványáról? A rák című novellát persze már
nem olvashatta.)
Ez a Szabédi-novella tartalmazza talán a legfontosabb – egy egész történelmi korszakra és nem csak a Kárpát-medencére kiterjedő – részben máig érvényes metaforát,
a mágnest. Ha a vasúti sín partikulárisabbnak mondható (bár József Attila, Latinovits
Zoltán hasonló életlezárása valami fátumszerűségre utal), a Szabédi-féle, Gelei Józseftől
látott mágnes egyetemes jelentését nemigen lehet kétségbe vonni. A kolozsvári iskolai
történet – amely egyébként a leírás során összekapcsolódik az unitárius hittanórákkal
(„Merem állítani, hogy materialista világnézetem kialakításában nem csekély szerepet
játszottak a természetrajzi leckéket megelőző hittanórák”) – egy kísérlet leírása tehát.
(A természetrajztanár famulusa az a Valkó László, akivel Székely László még a főgimnázium diákjaként, 1925-ben közösen jelentetett meg egy kis kötetet; Székely, azaz
Szabédi verseket, Valkó novellákat adott a könyvecskébe.) Maga a történet a következő: Geley utasítására Valkó és a neki segédkező Székely László vízzel megtöltött
üvegedényben egy hatalmas folyami rákot visz be az osztályterembe. („Ezekben a na-

2000. május

45

gyon ünnepies pillanatokban futólag arra gondoltam, hogy íme, itt visszük a Vizet mi,
a Tanítványok, és a nyomunkban lépkedő Mester nemsokára csodát művel vele.”) A
feleltetés után kezdődik az új lecke magyarázata. A tárgy nem a rák, hanem a fül, a fül
szerkezete. A novellaíró pontosan ismerteti, harminchat év után is, a tanári előadást:
„Megismertetett a dobhártyával, és a levegőrezgést felfogó kalapáccsal, üllővel, kengyellel. Majd az ívjáratokra tért át. Beszélt az ívjáratokat megtöltő limfáról, az ívjáratok falain meredező parányi szőrcölöpökről, melyekre ránehezednek a szintén szőrös
felületű sulykocskák. Jól megértette velünk, hogy a sulykocskák a föld vonzóerejének
következtében mindig pontosan függőleges irányban nehézkednek a finom kis szőrcölöpökre, de nem mindig ugyanazokra. Ha függőlegesen állunk, a sulykocskák az ívjáratok fenekén levő cölöpöcskékre nehezednek, ha ferde helyzetbe kerülünk, az ívjáratok oldalfalain levő cölöpöcskékre. Éppen innen érezzük, hogy meg vagyunk dőlve.
A megdőlt testet ugyancsak egyensúlyérző szervünk irányításával egyenesítjük ki.”
Lényeges ez a leírás – egyrészt asz olvasói várakozás fokozása érdekében, másrészt
mert belénk sulykolja „a természet rendjét”, hogy aztán annál döbbentebben érzékelhessük egy ferde helyzet abnormális, abszurd lereagálását. Itt jön be a képbe a rák,
a kísérlet. Liszt finomságú vasreszeléket juttat be (már előzőleg) a tanár a rák ívjárataiba,
a reszelék ránehezedik a szőrcölöpöcskékre; az addig normálisan viselkedő folyami
rákhoz, illetve az üvegedény falához mágnespatkót közelít Geley tanár úr – és az addig
normálisan viselkedő rák látszólag megbolondul: egyszerre úgy érzi, hogy amikor
egyenesen jár, akkor van ferdén. „Kétségbeesetten igyekezett kiegyenesedni. Kiegyenesedni, persze a mágnespatkóhoz képest, vagyis éppen tótágast állani a földi vonzóerőhöz képest. Kalimpált, hányta-vetette magát. Amikor úgy érezte, hogy kiegyenesedik,
éppen akkor dőlt oldalt; amikor egyenes helyzetbe visszahullt, éppen akkor érezte
úgy, hogy meg van dőlve. Érzékei elszakadtak a valóságtól, idegközpontjában visszájára fordult a világ.” Szabédi leírja az osztály reakcióját: kacagtak, harsogva hahotáztak
a fiúk, ő (az emlékező, a novellista) riadtan bámult. A novellazárás a kísérlet és a kiváltott hatás szubjektív értelmezése: „Elégedetlen tanítványként néztem mesteremre,
mintha kifogásoltam volna, hogy borrá változtatta a vizet.”
Szabédi László életművét e két metafora, a vasúti sín és a mágnes közé beállítva lehet pontosan megközelíteni, értelmezni. Az otthonkeresés, otthonteremtés – nem
csupán önmaga számára, hanem a magyar nemzet egészére és a Kárpát-medencére
figyelve – a tizenévesen írt zsengékben ugyanúgy megtalálható, mint az 1942 és 1944
között Kolozsvárt szerkesztett (Jékely Zoltánnal, Kiss Jenővel, Bözödi Györggyel,
Asztalos Istvánnal együtt vállalt) negyedévi folyóiratban, a Termésben; a népiség kritikus vállalásától a polgárosodás, a polgárság és a nemzeti elkötelezettséget sem tagadó
munkásság szempontjainak figyelembe vételéig, nemzetek és nemzetiségek együttélésének, konfliktusainak elemzéséig terjed az a nemzetszemlélet és európaiság-igény,
amelyben a Termés lényege megragadható.
A külső feltételek, a világpolitikai változások tudomásul vétele, a megoldáskeresés
hozza test- és sors-közelbe a század nagy kalandjának, végtelen remények forrásának és
végtelen tragédiák elindítójának bizonyult, utópiából sötét diktatúrákba fordult eszmerendszerét, marxista tanítását az elérhető szocializmusról. Szabédi, a Strassbourgteológiáját és bölcsészkarát megjárt diák, a dogmatizmusokkal, pártprogramokkal
hosszan hadakozó filozófiában jártas gondolkodó sem tudja elkerülni. „A Tan” és
a pártgyakorlat kisugárzását – mi több, a negyvenes évek közepétől önmagának
helyezi be azt a bizonyos mágnest, egyensúlyérzékelésében szörnyű zavarokat okozva.

46

tiszatáj

A második világháborút követő évekből a Szabédi-életmű revelációszerű okfejtéseket
mutat fel a (román) nacionalizmus és a kommunista párt összefonódásáról, a magyar
nemzeti érdekek demokratikus védelméről- és kiábrándító klapanciákat a békeharcról,
verset, cikket „a népek nagy tanítójáról”, Sztálinról. Igaz, a korszak jelentős verses
szatírái is tőle származnak: A pacsirta (1949–53), a Mese (1953).
Korántsem utolsó helyen említhető a Szabédi-mű legnehezebben dokumentálható
része, az egyetemen töltött, a diákoknak és a tudományos munkának szentelt (bár az
ideológiai munka által folyamatosan csonkított) bő évtized, amelyről tanítványok sora
vallhat és vall, köztük a költő Lászlóffy Aladár és Szilágyi Domokos. Aki Szabédi
László mágneses terébe került, nemzedéktársak és nála fiatalabbak, azok elsősorban az
életmű maradandó részére, a rendkívüli teljesítményre figyelnek ma is, jóllehet nem
feledhetik azt a Gelei és Szabédi tanár urak által kegyetlenül érzékeltetett mágnest,
amely érthetetlenül viselkedő folyami rákokkal töltötte meg a Kárpát-medencét – de
talán az egész világot...

KOVÁCS TAMÁS VILMOS: ELHAGYOM AZ AGÓRÁT

ÖRÖKSÉG
VEKERDI LÁSZLÓ

A történelem, amely lassan formálja a lelkeket
"nemzedékeken át, adta nekem Debrecen lelkét"
VERESS GÉZA: VÁSÁRY ISTVÁN POLITIKAI PÁLYÁJA
Vásáry István (1887–1955) a század alig néhány, egy kézen megszámolhatóan kevés
nagy magyar politikusához tartozott, tisztességét és következetességét tekintve pedig
tán egyedül Bibó Istvánhoz fogható. Akár furcsálni is lehetne hát, hogy napjainkra
jóformán teljesen elfelejtődött, ha „információsságára” büszke társadalmunkban valamiképpen nem ez lenne a természetes. Veress Géza könyve így kétszeresen fontos:
mint köteles figyelmeztetés a felejtés tűrhetetlenségére, és mint időszerű, ma is érvényes tanulságokkal teljes (és terhes) mű.
Veress Géza könyve sokkal több – ami pedig önmagában sem kevés – kiváló helytörténeti monográfiánál: egyrészt mivel Debrecen, politikai fordulatokban gazdag
korunkban, olykor országos történések indikátora vagy színtere volt; másrészt pedig
mert nagymúltú és olykor igen sikeres autonómiaként nagy polgármesterének sorsával
máig ható érvénnyel világít rá helyi és országos politika, még általánosabban „lokális”
és „globális” coexistentiájának, együtt-létezésének szükségességére, nehézségére és buktatóira.
Veress Géza Debrecen történetéből és a Vásáry-családból épp csak annyit ismertet
röviden, amennyire témája kibontásához később feltétlenül szüksége van. A város
távolsági kereskedelemre nyíló 16. és 17. századi nagysága, a 17. századi nehéz és végül
sikeres, ám óhatatlanul beszűküléssel járó átállás a mezőgazdálkodásra, a 19. századi
jócskán elkésett és fogyatékos fölzárkózás az ország kapitalista „betagolódásához”
jelöli ki azt a lefelé hajló nagy ívet, amelyről a 20. század első évtizedeiben életképes
sőt életrevaló nagyvárossá emelkedni adatott Debrecen feladatául. A család történetéből néhány jelentősebb rokonsági kapcsolat (pl. a Jónákkal vagy Baltazár püspökkel)
és a család mezőgazdasági nagyvállalkozását üzemeltető testvérek arcéle villantódik fel:
Vásáry István neveltetéséből az intézményi keretek (a Református Kollégium gimnáziuma és jogakadémiai tagozata, Kolozsvári Egyetem, joggyakorlat Körner Adolf ügyvédi irodájában) említtetnek.
Vásáry 1909-ben lépett a debreceni önkormányzat szolgálatába. „A közigazgatás
szinte valamennyi területét, ágát megismerte és hamar kitűnt tehetségével, agilitásával.
1914 decemberében, 28 évesen egyhangúlag tanácsnokká választották. Ezt követően
két évtizedig vett részt a város legszűkebb vezetésében. 1912-ben megnősült, felesége
Jóna Róza, a több száz holdas cívisgazda lánya. Gyermekei: Anna (1916–1987) és István (1918–). A háború végéig a város mind nehezebben megoldható közélelmezését
irányította, ötletesen, de szigorú határozottsággal, amivel a gazdák körében nem kis
elégedetlenséget okozott. (…) A forradalom és a román megszállás idején az idős, 70
éves Márk Endre polgármester és Magos György tiszti főügyész mellett már Vásáryt is

48

tiszatáj

a város tényleges irányítójának tekintették. A forradalom vezetői elsősorban őrá szerettek volna támaszkodni a városházán.” Ő azonban „egyedül a közélelmezési bizottsági megbízást vállalta, mivel ezt a feladatkört addig is ő látta el.”
Későbbi keresztény nemzeti támadói közül viszont számosan vállaltak jelentős politikai szerepeket még az 1919-es diktatúrában is, amely különben Debrecenben alig
egy hónapig tartott, mert a politikai vezetés és a vörös hadsereg április 22-ről 23-ra
virradó éjjel magára hagyta a várost, és Dumitrescu hadosztályparancsnok csapatai
a város vezetőségével történt előzetes megegyezés után minden incidens nélkül bevonultak Debrecenbe. Debrecen lett a tiszai frontra felfejlődő román haderő stratégiai,
majd a megszállt terület katonai igazgatási centruma. A csaknem egy esztendeig, 1920.
március 20-ig tartó román megszállás következtében a Tiszántúl s kiváltképpen Debrecen sorsa másként alakult, mint az ország többi területéé és városáé.
Ezzel kezdődik Vásáry István tulajdonképpeni politikai pályája. Veress Géza régebbi kutatásaira, levéltári iratokra és elsősorban Vásáry 1919/20-as naplójára hagyatkozva rekonstruálja, hogyan sikerült Debrecen tanácsának Magos György és Vásáry
István vezetésével és Baltazár püspök hathatós segítségével megőrizni autonómiájából
annyit, amennyivel sikerült megteremteni a város alapvető életfeltételeit, védeni a városi lakosságot, s tárgyalásos pozícióba kerülni a megszálló parancsnoksággal. „Az antant képviselők részletes tájékoztatása pedig feltételezhetően hozzájárult azokhoz a döntésekhez és intézkedésekhez, amelyek végül is a Tiszáig terjedő Nagy-Románia tervének feladásához, a román hadsereg visszavonulásához, később a Tiszántúl kiürítéséhez
is vezettek. – Addig azonban még hosszú ideig viselte a város a megszállás önkényét,
súlyos terheit, a nincstelenség, a munkanélküliség miatt rendkívül nehéz téli hónapok
fűtési, élelmezési gondjait.”
Ahogy a vörös diktatúra, úgy a fehér terror legszörnyűbb hónapjait sem ismerte
meg az országtól elzárt Debrecen. A keserves román megszállás éve után a város
„megkönnyebbülten, reménykedő várakozással fogadta a magyar csapatok március 11-i
bevonulását. A vasútállomástól a Nagytemplomig az utcákon tolongó emberek lelkesedése háttérbe szorította a Tisza vonalán túli Magyarországot, Horthy hadseregének
hatalmi túlkapásairól, az ellenforradalmi szélsőségekről és a városban is erősödő jobboldali készülődésről szerzett riasztó hírek nyomán kelt aggodalmakat. Pedig a magyar
katonai hatalomátvételt ugyancsak rendkívüli intézkedések, cenzúra, sajtó-, utazási
korlátozás, gyülekezési tilalom, rögtönbíráskodás, internálás kísérték. (…) A katonai
nemzetvédelmi osztály és a rendőrség feljelentésekkel, besúgással, nyílt denunciálással
szorgalmazott nyomozást folytatott tekintélyes közéleti személyiségek ellen. Letartóztatták például Mártonffy Marcell jogászprofesszort, az egyetem, különösen az orvoskar és a korszerű egészségügy szervezésében múlhatatlan érdemű Kenézy Gyulát, az
egyetemi katedrájától megfosztott Zoványi Jenő neves egyháztörténészt, akit később
börtönbüntetésre is ítéltek. […] Kormányhatóságok, országos politikai szervezetek és
a hadsereg nemzetvédelmi tisztjeinek irányításával, keresztény, nemzeti, fajvédő – azaz
zsidóellenes – jelszavakkal folyt az új politikai, ideológiai kurzus térhódítása, híveinek
összefogása.” (27–28.)
Számíthattak az új urak természetesen az állami szolgálatban álló köztisztviselőkre,
ezen túlmenően pedig mindenekelőtt „a helyi társadalom közéletében hangadó és
meghatározó középrétegeken belüli érdekellentétekre”.
A református egyházzal hagyományosan összefonódott városi vezetés mögött hozzájuk részben rokoni szálakkal is fűződő és vélük közös érdekű gazdák, föld- és ház-

2000. május

49

tulajdonosok, kereskedők, ipari vállalkozók, részvényesek, jómódú értelmiségiek
– közöttük zsidók – csoportja állott. „E helyi hatalmi elit 1918–1919-ben meggyengült,
meghasonlott és elbizonytalanodott uralmát vitatták a város irányításától s a jelentős
anyagi, gazdasági előnyöket nyújtó pozícióktól addig távol tartottak vagy hátrányosabb helyzetűek, akik ekkor a központi és országos politikai szervek támogatásával
szervezkedtek a keresztény nemzeti táborba. A háborúvesztés, a forradalom és a román katonai megszállás súlyos következményeit viselő, kiábrándult és nagyobb részben református lakosság azonban idegenkedett az új irányzattól, amely Debrecenben
nem szerezhetett szélesebb társadalmi támogatást. Nem fejlődhetett jelentősebb tömegmozgalommá sem. A militáns keresztény-nemzeti csoportosulás tehát főként hatalmi eszközökkel tört céljára. A politikai demonstrációk, ideológiai érvek, a faji, felekezeti izgatás a hatalmi törekvés kísérőjelenségei voltak. […] A politikai közéletet
uraló jobboldali szervezetek pedig a régi vezetés lejáratásával készítették elő a helyi
hatalom átvételét.” (30.)
Megtalálták az emberüket: „a becsvágyó, bigott katolikus és a kurzus szolgálatában
gátlástalan Hubert Ottó törvényszéki bírót nevezték ki kormánybiztos főispánnak. Ő
saját kezébe vette a városi alkalmazottak igazolását és rövid idő alatt 60 elmarasztaló
döntést hozott a bizottsággal.” Nem igazolták Vásáryt sem, és Hubert fegyelmi vizsgálatot rendelt el Magos György polgármester ellen, akit egyidejűleg fölfüggesztettek
állásából. Széleskörű antiszemita és Baltazár-ellenes hecckampányt szerveztek, az egyetemi ifjúság aktív bevonásával és mozgósításával. „A táncoló galíciai zsidóknak harmonikázó és kaftánban ábrázolt püspök gúnyrajzát a Debreceni Első Takarékpénztár
kirakatában tették közszemlére. A Fehér Újság Pázmányt idézte: »Inkább vadak lakják
az országot, mint eretnekek.« Az ügyészség nem indított eljárást a hozzá juttatott
panaszok ügyében. […] Megtorlás nélkül maradt az is, amikor 1921. január 21-én éjjel
a Nagytemplomba betörve emberi ürülékkel mocskolták be a szószéket, az úrasztalát,
a püspök helyét és zsoltároskönyvét. A rendőrségi nyomozás ugyan megtalálta, de
mégsem fedte fel és vonta felelősségre az ismert »jó családból« származó pallagi gazdász
tetteseket és a felbujtó Ébredő Magyarok szervezetét. […] A nyilvános izgatással erőszakos rendzavarásokkal szemben tétlen rendőrség a püspök megjegyzései miatt viszont feloszlatta az Országos Református Lelkészegyesületnek (ORLE) a Nagytemplom március 9-i újjáavatása alkalmával tartott kollégiumi közgyűlését, betiltotta
a Templomegyesület műsoros estéjét is.” (31.)
Mozgósították a püspök egyházon belüli bírálóit és ellenfeleit is, ám ő nemzetközi
tekintélyére támaszkodva a városi vezetésben minden áskálódás és rágalomhadjárat
ellenére többségben maradt régi erők segítségével felvette a kesztyűt. „Augusztusban
Márk Endre, Baltazár Dezső, Magos György, Vásáry István és a hozzájuk csatlakozó
Kenézy Gyula megállapodtak az idős Degenfeld Schomburg József gróffal, Debrecen
volt főispánjával és református egyházi főgondnokkal, hogy az ő révén Bethlen István
közbenjárását kérik a tarthatatlan helyzet megváltoztatására. 21 pontban írásba foglalták és dokumentumokkal is bizonyították sérelmeiket és kifogásaikat. Az eredeti példányt megőrzésre Baltazárra bízták, a másikat Degenfeld eljuttatta Bethlenhez, aki azt
Teleki miniszterelnökkel is megismertette.” Ezzel egyidőben Vásáry memorandumban
foglalta össze a debreceni állapotokat Horthy kormányzónak, aki kisdiák korában
a Kollégiumban tanult. Nincs nyoma, hogy a memorandumnak volt-e eredménye: mindenesetre a közgyűlésen „Vásáry a városi tanácsot vezető Csóka Sámuellel is szembefordulva követelte és el is érte, hogy hivatalosan utasítsák vissza az ellenforradalmi

50

tiszatáj

excesszusokat, a megfélemlítő felekezeti és faji izgatást, a hatósági tekintély lejáratására
irányuló nyilvános rágalmazást, amellyel a várost az uralkodó politikai irányzat szolgálatára és vak eszközévé akarják kényszeríteni. Javaslatára a bírósághoz fordultak az
alaptalanul vádaskodók és a lázító sajtó ellen. Erélyesen felléptek a hivatalokban szervezkedő és jogtalanul követelőző hatalmaskodó »ébredők« ellen is.” (33.) A püspök
pedig „kapcsolatba lépett az országos liberális és szociáldemokrata vezetőkkel, s szerepet vállalt a belpolitikai konszolidációt sürgető, a munkásmozgalom szabadságát és
a zsidóüldözés megszüntetését követelő Polgárok és Munkások Szövetségének létrehozásában.” (34.)
Baltazár határozott állásfoglalása, egyházvezetőtől szokatlan nyílt politikai szerepvállalása nemcsak s tán nem is elsősorban a baloldal szempontjából volt fontos, hanem
mert segítette – ellenzéki oldalról – azt a főként Bethlen István által képviselt irányzatot, „amely a szélsőségek visszaszorításával, a hatalom törvényes keretek közötti megszilárdításával és a legfőbb társadalmi, politikai kérdések valamilyen rendezésével
a rendszer konszolidációjára törekedett.” (34.)
Baltazár egyúttal Debrecent is jelentette: az új kormány és személy szerint Bethlen
viszonzásképpen az erősen támadott régi vezetés mellé állt. Visszahelyezték posztjába
Magos György polgármestert, Hubert főispán távozni kényszerült. „A jobboldal hangadói, a közélet önjelölt »purifikátorai« lejáratták magukat, elszigetelődtek s a kormányzati támogatás megszűntével visszavonulásra kényszerültek. Meg kellett elégedniük a gazdaságban, az állami és országos szervekben szerzett, bár nem jelentéktelen
helyi pozíciókkal. Ezekből a hatalmi megoszlást jelző pozíciókból azonban egészen
a harmincas évek közepéig csak a városi önkormányzati vezetés ellenzékének szerepére volt lehetőségük.” (35.)
Kényes egyensúly alakult ki helyi, országos és világpolitikai erők és mozgások között; s Debrecen, Vásáry vezetésével, hasznosítani tudta az egyensúly előnyeit. Tömören és számok tömegével dokumentáltan foglalja össze Veress Géza az eredményeket,
elébb azonban vázolja azt a – helyi és országos viszonylatban egyaránt – rendkívül
bonyolult politikai mozgásteret, amelyben Vásárynak navigálnia kellett. Megérteti
előszöris, Debrecen már tárgyalt 1919–1920-as külön történetére hivatkozva, hogy bár
az 1922-es nemzetgyűlési választásokon Debrecen mindhárom körzetében a baloldali
szövetség jelöltjei győztek – ennek jelentőségét a város és a kollégium érdekében épp
amerikai úton lévő Baltazár püspök nem is mulasztotta el nyomban kiemelni – és így
a bethleni kormányzattal konszenzusra jutó városi vezetők jelöltjeként Vásáry – népszerűsége ellenére – alul maradt, ez a városi vezetőség összetételén, a vezetés irányzatán
mit sem változtatott. A városi tanácsot 1923-tól, polgármester-helyettes főjegyzői tisztébe iktatásától ténylegesen irányító Vásáry kritikus helyzetekben viszont hasznosítani
tudta a baloldali ellenzék segítségét. Így például „az 1914 óta megüresedett törvényhatósági bizottsági helyekre elrendelt 1927. évi időszaki választáson a városi többségi
párt nevében Hegymegi Kiss Pál függetlenségi pártjával egyezett meg a közösen állítandó jelöltek személyében, hogy »a különböző foglalkozási ágak mindegyike megfelelő képviseletet nyerjen a városi közgyűlésben – olvasható a közös intézőbizottság
felhívásában. Félretéve az országos politikában jelentkező ellentéteket, a régi debreceni
szellemet akarjuk újraéleszteni… Nem akarjuk, hogy visszajöjjön a kurzus, a gyűlöltség, a széthúzás és a demagógia.« A jobboldal a kialakult keresztény polgári egység
megbontásával vádolta a »baloldali radikálisokkal paktáló« Vásáryt, aki »nyíltan szembefordult a diadalmas nacionalizmussal«, és [a jobboldal] ellenjelölteket indított – ke-

2000. május

51

vés sikerrel […] A részleges törvényhatósági választás végül is Vásáry helyzetét erősítette meg.” (38.) Az is előfordult persze, hogy Vásáry a baloldallal került összeütközésbe, és Hegymegi Kiss-sel vívott éles közgyűlési vitákat; hiszen a város vezetősége
Bethlen István politikája mögött állott; az Egységes Párt helyi szervezetébe is beléptek,
mikor azt az új főispán, Hadházy Zsigmond létrehozta. Az évek múlásával erősödő,
bensőségessé váló személyes kapcsolatuk Bethlennel létfontosságú volt: „A városnak
a felettes kormányzati szervekkel támadt vitáiban ugyanis számos alkalommal Bethlen
segítségével jutottak elfogadható megoldáshoz.
Az 1926. évi képviselő-választáskor a város vezetői Bethlent kérték fel jelöltjüknek.
Személye, politikai tekintélye akkor már alkalmas volt a megosztott polgárság összefogására. Megválasztását Baltazár és köre, ugyanakkor a jobboldal is támogatta. Díszpolgári oklevele átvételekor hatásosan érvelt. Azért vállalta itteni jelölését – mondta,
»mert erdélyi eredetű családi tradícióim, minden, amit szeretek, amihez ragaszkodom,
mindazok a nagy eszmék, amelyek Erdélyben mint történelmi valóság éltek: vallásszabadság, a türelem, a protestantizmus, a magyar függetlenség, mindezek az eszmék ide,
Debrecenhez fűznek,… Úgy érzem, hogy nemcsak én és a kormányzat meríthetünk
erőt a Debrecennel való összefonódásból, hanem úgy érzem, hogy Debrecen is hasznot
húzhat abból, hogy velem úgy mint a kormánnyal összefűzi sorsát.« (37.)
Releváns részletek idézésével és sorakoztatásával dolgozik Veress Géza, amelyek,
mint ez az idézet itt, elemzések hosszú oldalainál beszédesebbek. Éreztetni tudja az
olvasóval azt a viharokkal terhelt, de a derű reménységét is hordozó atmoszférát,
melyben Vásáry megteremthette és meg tudta teremteni Debrecen nagy gazdasági és
municipális fejlődését, sikeresen meg tudta valósítani régen esedékes és régóta vajúdó
modernizációját.
Mindenekelőtt rendezte – takarékos de soha nem restrikciós költségvetéssel, kedvező kölcsönökkel és józan adósságpolitikával – városa pénzügyeit. Boros József főépítész és Pohl Ferenc főkertész értő vezetésével rendezték-szépítették a város külsejét,
gondosan ügyelve arra, hogy a belváros történelmileg kialakult utcahálózatát és városképét meg ne bontsák. A Klinika Telep befejezése, a tanári lakások építése, az Egyetem
új központi épülete az előtte kialakított térrel s a centrum felé nyitott új sugárúttal, az
új nagy egyetemi internátus terve, a városi fürdő bővítése és a fedett uszoda, a fürdő
fáradt vizével üzemeltetett csónakázó tó illetve télen korcsolyapálya, az impozáns
víztorony mellett épített hatalmas stadion, az új köztemető és a krematórium tájba és
történelembe illően modern épülete; köztük és körülöttük a Nagyerdőhöz inkább,
mintsem a Nagyerdőből kialakított grandiózus parkkal: mindez nem csak egy új városrészt, hanem új urbanizációs igényt és építészeti igényességet is teremtett.
De távolról sem holmi „Vásáry város” látványos megalapozásáról volt szó. Veress
Géza hosszan sorolja – elsősorban a beruházási összegek függvényében – a város-szerte
megvalósított fejlesztéseket és építkezéseket. „A kölcsönökből 1924-től 1928-végéig
összesen több mint 14 millió pengőt, a költségvetés terhére pedig ugyanezen időben
további 3 798 126 pengőt ruháztak be sürgető szükségletekre. A legnagyobb összeget,
6 304 893 pengőt az addig állathajtásra, vásárokra használt széles, csapadékos időben
csaknem járhatatlan, sáros, nyáron poros utcák kövezésének, kisebb részben aszfalt
burkolásának, fásításának és parkosításának költségeire fordították. Ugyancsak jelentős, közel 5 milliós költséggel javították, illetve fejlesztették a leromlott városi közüzemeket, vállalatokat, gazdaságokat.” (41.) Tételesen felsorolja ezeket Veress Géza,
s azután rátér „az oktatás tárgyi feltételeinek javítására és szélesítésére fordított költsé-

52

tiszatáj

gek” ismertetésére, a városi zeneiskolától a tanyasi iskolákig. De nem kerülte el Vásáry
figyelmét a Déri Múzeum és a Csokonai színház sem, és bérházak, illetve bérháztelepek egész sorát építtette, hogy a kistisztviselők és a kisjövedelmű közalkalmazottak
alacsony bérű lakásokhoz juthassanak.
Mindehhez pénz kellett, sok pénz. „A város 1929-től évről évre mind nagyobb
erőfeszítéssel igyekezett kiadásai ésszerű csökkentésére, hogy háztartása helyzetét megvédje, egyensúlyát megtartsa. A gazdasági válság következményei és az állami teheráthárítás, a kormányzat bevételeket apasztó forgalom- és fogyasztáskorlátozása azonban törekvéseit nagymértékben akadályozta, a munkalehetőséget eredményező termelést valósággal megbénította.” De a polgármester nem engedett. „Az elhúzódó gazdasági válság addig elképzelhetetlen csapásai és a szűkülő anyagi lehetőségek ellenére
Vásáry polgármestersége idején főleg költségvetésből, de újabb kisebb hitelekből is
tovább folyt a húszas évek második felében megkezdett városfejlesztő, korszerűsítő,
szépítő és a nélkülöző emberek ezreinek kereseti lehetőséget nyújtó munka.” (43.)
Veress Géza tételesen felsorolja a nagyobb kommunális beruházásokat, a kertségek
infrastruktúrájának a kialakítására, a rendezésre, a lakásépítésre fordított összegeket,
végül külön kiemeli az oktatást: „újabb elemi iskolák épültek a Nyilastelepen, az Alvinczy téren, a Csapókertben, a Nyulason, a Sámsoni, a Hosszúpályi, a Kishegyesi,
a Szatai, a Diószegi, az Acsádi úton, a Kádár-dűlőben, Nagyhegyesen, Szikgáton,
Kunpálhalmon. Iskolaépítésre a Homokkertben, a Nyilastelepen és a Hadházi úton
telket kapott a r. katolikus egyház. Ekkor készült el a Galamb utcai III. és a Kishegyesi
úti II. számú gazdasági népiskola, a tégláskerti, a nyilastelepi, Pozsonyi úti, a nyulasi,
a postakerti, a köntösgáti és a Kishegyesi úti óvoda.” (44.) A nevekből még a Debrecenben nem különösebben járatos olvasó is sejtheti, hogy zömmel külvárosi iskolákról
van szó; a kertségekben Debrecenben – a Sestakert kivételével – általában a szegényebbek és a nagyon szegények laktak.
Külön alfejezetben foglalja össze Veress Géza Vásáry szívós küzdelmét a kormányzattal az egyetem befejezése sőt megmentése érdekében, hisz a kormányzat egyenesen
az egyetem megszüntetését illetve leépítését fontolgatta. A válság okozta pénzügyi
gondok miatt a VKM a természettudományi (növénytani, állattani, föld- és ásványtani,
fizikai, matematikai) tanszékeket meg akarta szüntetni, a Népszövetség pénzügyi bizottságának az állam gazdasági helyzetével foglalkozó jelentése pedig az egész egyetem
megszüntetését javasolta. „A kultuszkormányzat már előbb sem nagyon igyekezett
a három kar elhelyezésére megfelelő központi épület építésével, bár alapkövének ünnepélyes letétele 1927. június 3-án megtörtént. A klinikatelep átadásakor, 1927-ben maga
Klebelsberg miniszter jelentette ki, hogy a debreceni egyetemi építkezések egyelőre
befejeződtek.”
A kijelentés keltette megütközés hatására a kormány vállalta a költségek felét, ha
a másik 50%-ot a város állja. Az akkori polgármester, Magos György (Vásáry 1928 végén állt a helyébe) csak nagy nehezen, Bethlen, Hadházy és Vásáry unszolására ment
bele az alkuba. A kormány azonban később nem akarta állani a maga részét, s Vásárynak pörrel kellett fenyegetőznie. A központi épületet végül 1932. május 14–15-én
ünnepélyesen átadhatták, de a nagy internátus felépítése elhalasztódott; „Vásáry még
1944 elején is az egyetemi internátus felépítése érdekében indítandó akcióra biztatta
a rektort”.
Vásáryt az Egyetem építéséért vívott eredményes küzdelmének elismeréseképpen
1933. március 30-án honoris causa doktorrá avatták. „Válaszbeszédében meghatva kö-

2000. május

53

szönte meg, hogy olyan magas pontra emeltetett, ahonnan végigtekintheti a kollégium
küszöbének átlépésétől megtett négy évtizedes utat. »Tudom nagyon jól, hogy az ősi
kollégium és az új egyetem nagy áldozatok nyomán álló dicsőségei a városnak, a magyar kultúrának… Bármely súlyos gondokat is hozott az élet a városra és a nemzetre,
a szorítás pillanatnyi enyhítésére ezeket az áldozatokat odadobni nem lehet« – mondta.
Nem csupán debreceni polgárként; hanem mint a magyar nemzet kultúráját, lelki,
szellemi értékét védi tehát a debreceni egyetemet.” (50.)
Az ilyen nagy kommunális beruházásokat, mint az egyetem s az egyetem környékének a rendezése Vásáry egyben alkalomnak tekintette az elhúzódó válsággal egyre
nyomasztóbbá váló munkanélküliség enyhítésére. Veress Géza kiemeli, hogy erről
Vásárynak az általánostól eltérő, felelős véleménye volt. Nem szerette, s ha csak tehette, kerülte a munkanélküli segélyt: gazdaságtalannak és személyiségrombolónak
tartotta. „»A város kötelessége a munkaalkalom megteremtése s amíg azt nyújtja, ellenszolgáltatás nélküli segítséget kívánni nem lehet, mert ellentétes lenne az erkölcsi
renddel« – mondta.” Csak a munkához nem jutókat és a munkaképteleneket segélyezte a város; „ a segély pénzügyi fedezetét társadalmi erőforrásokból teremtették elő.
Áldozatra szólították az arra lehetőséggel rendelkezőket. A 690 pengő havi jövedelem
után adózóktól (900-an voltak) önkéntes felajánlásként maximálisan havi 10 pengőt
kértek. Összehangolták a segélyezéssel foglalkozó különféle szervek tevékenységét,
melyet a szakszervezet képviselőivel együtt négytagú bizottság irányított.” Mindezek
következtében társadalmi béke és politikai nyugalom uralkodott a városban a Vásárykorszak alatt, a nehéz gazdasági helyzet ellenére. „A város fejlődése a társadalmi feszültségek oldódását is eredményezte. … A beruházások produktivitását vitatóknak
Vásáry azzal válaszolt, hogy »a városok nem üzletet lebonyolító intézmények, hanem
magas erkölcsi közületek, amelyeknek nem a nyereségszerzés és nem pusztán az
anyagi igények kielégítése a feladata, hanem közvetlen pénzügyi haszonnal nem járó
szükségleteket is ki kell elégíteniük.«” (53.)
*
Ekkor, pályája és elismertsége csúcsán, Keresztes-Fischer Ferenc belügyminiszter
1934 április 12-én derült égből villámcsapásként fegyelmi vizsgálatot rendelt el Vásáry
István édesanyjának és testvéreinek, mint a Hortobágy-széli ohati gazdaság bérlőinek
adott haszonbértartozási kedvezmény ügyében. Április 23-án pedig a belügyminiszter
„az 1927: V. tc. 49. § alapján a város vagyonkezelésének és számvitelének, a felvett
külföldi kölcsönök felhasználásának, a városi tulajdonú üzemek, valamint a Városi
Takarék és Hitelintézet Rt. működésének helyszíni vizsgálatáról rendelkezett.” S már
május 23-án, a vizsgálat által is feltárt „szabálytalanságra” hivatkozva még a vizsgálat
befejezése előtt „fegyelmi eljárást indított Miszti Károly tiszti főügyész ellen, akit állásából is felfüggesztett.” (56.) Egyebek mellett és elsősorban azt rótták fel neki, hogy
jóllehet számos esetben bírói peres eljárást indított haszonbértartozás behajtására,
„nem tette ezt a Vásáryakkal szemben, akik pedig egyébként is a legnagyobb (200 ezer
pengős) hátrálékosok voltak.” (55–56.)
Ezzel egyidőben, április 24-én „Gömbös 1933 februárjában indított, állami pénzen
fenntartott, mindössze 4 filléres dömpingújságja”, a Függetlenség „elvadult és megtisztítandó dzsungelnek” nevezte az önkormányzatot. „Első oldalas cikkét tartalmazó
példányát a Hajdúföld ingyenes mellékleteként osztogatták”. A Hajdúföld szerkeszté-

54

tiszatáj

sét még 1922-ben, a keresztény nemzeti kurzus helyi háttérbe szorulása után Kolosváry-Borcsa Mihály vette át, s már akkor küzdelmet hirdetett a városháza átvételéért.
A Keresztény Nemzeti Liga – Kolosváry-Borcsa „alkotása” az is – volt a lap szervezeti
és anyagi bázisa, ennek székházában kapott a Hajdúföld szerkesztősége is helyet. „A kevéssé olvasott és a magas állami szubvenció ellenére is állandó anyagi gondokkal
küszködő Hajdúföldet 1929-ben a keresztény-nemzeti irányzatú Debreceni Újsággal
egyesítve sikerült valamennyire stabilizálnia.” Innen vezényelte most elképesztően
durva és hazug rágalomhadjáratra Vásáry ellen az egész jobboldali debreceni sajtót. De
nem elégedett meg ennyivel. A régi „ébredők”-ből és az új fajvédőkből rekrutált aktivistáival, az ún. „élharcosokkal”, és a titkos Etel-közi Szövetség közreműködésével
kicsi, de jól szervezett, városrészekre, körzetekre tagolt, könnyen irányítható csapatot
hozott össze, amely kapcsolatot tartott a pallagi gazdászokkal és az egyetemi bajtársi
szövetségekkel. Ezeket vetette most be Vásáry lejáratására, tekintélyének lerombolására. Gyalázkodó röpirat kinyomtatását és terjesztését segítették, feljelentéseket támogattak, utcai diák-tüntetéseket szerveztek. S mindezt a hatóságok meglepő elnézésétől
kísérten: az „élharcosoknak” meg voltak az összeköttetéseik „a városi közéletet irányító értelmiségi, köztisztviselő és gazdasági elit régebben is a jobboldalon exponált,
vagy most – a Gömbös-kormányzat idején – nagyobb számban megnyert és elkötelezett tagjaival.” (64.) Bezzeg a Vásáryék mellett kiálló ellenzéki Debreceni Független
Újság szerkesztője, Thury Levente ellen nyomban sajtópert indítottak, a belügyminiszter rendelkezését bíráló cikke miatt.
Különben maga a belügyminiszter, Keresztes-Fischer hangsúlyozta, hogy a vizsgálat
csak formalitás, és Hajdú vármegye főispánja, báró Vay László – aki az egész ügynek
egyik fő helyi inspirátora és mozgatója volt – ugyanilyen értelemben nyilatkozgatott,
legalábbis eleinte. Maguk Vásáyék is mintha hajlottak volna az ügy bagatellizálására,
márcsak Keresztes-Fischer megnyugtató szavai miatt is; Keresztes-Fischer különben is
Bethlen embere volt. Egyedül Baltazár püspök látott megint eleitől fogva tisztán, aki
a Debreceni Független Újságban az elrendelt vizsgálatról nyilatkozva „elmondta, a fővárosi törvényjavaslat felsőházi tárgyalásakor már rámutatott, hogy a kormány célja az
önkormányzatok szabadságának elvétele. Ezt szolgálja azok befeketítése. Budapest,
Nyíregyháza, Miskolc és a többi után – úgy látszik – most Debrecen következik,
amely különben is »a lelkiismereti és alkotmányos szabadsághoz való hagyományos
ragaszkodásával mindig ütköző volt az önkényuralom útjában.«” (59.)
Keresztes-Fischer azonban még kormányból való kilépése után, 1935. március 28án is azt mondotta az őt aggályaival felkereső Vásárynak, hogy úgy látta, a vizsgálatban „semmilyen politikai célzat vagy más mellékszempont nem érvényesült. A kiküldött minisztériumi tisztviselők korrektségét, kötelességtudását ismerve lehetetlennek
tartja, hogy valamilyen érdekeltségük lenne az ügyben és helyi intrikák eszközéül
adták volna oda magukat. Nem csalódhatna ekkorát az emberek megítélésében. Meggyőződése az is, hogy az illetékes fegyelmi hatóságok egyedül az igazságot fogják keresni és megállapítani.” (128.) Pedig ekkor már – 1935 márciusában – Bethlen – aki
1934 őszén még nyugtatta Vásáryt – „reálisabban ismerte fel a Gömbös-kurzus lényegét, igazi törekvéseit és érzékelte vagy legalábbis sejtette a debreceni vizsgálat tendenciózus, koncepciós voltát. »Attól félek, hogy itt most a régi fajvédő párt áll össze
– nyilatkozta az újságban. – Hogy ez a párt mit tanult, változott-e régi magatartása,
igaz-e ma is, amit Gömbös mondott, hogy revideálta régi álláspontját, ez a kérdés, amit
ma tisztán nem lehet látni«. Néhány nappal ezután, a híres nagykanizsai beszédben el-

2000. május

55

mondta, hogy két esztendeig nem zavarta ugyan a kormány tevékenységét (»cirkulusait«), a képviselőházban sem szólalt fel, pedig nem helyeselte, ahogyan a miniszterelnök »dijmentesen adományozta önmagának a 'nemzet vezére' címet«. Nem tudott
egyet érteni azzal a személyi kultusszal, amelyet a kormány űzött, s ezt meg is mondta
Gömbösnek. Nem helyeselte intézkedéseit, az 'irreguláris segédcsapatok', a fizetett
'élharcosok' működését, az ifjúság politikai célokra való felhasználását, a cenzúra
(cabinet noir) intézményét, amely – ahogy saját maga is tapasztalta – elmerészkedett
a telefonlehallgatásig. Azt sem, hogy újra vezető állásokba kerüljenek levitézlett fajvédők. Mindezt 'egy hatalom tobzódó katonai energia kisiklásának' tartotta, amely
nem tör a nemzet politikai életformáinak megváltoztatására.” (128–129.) Csak akkor
hullott le szeméről a hályog, amikor Gömbös, mihelyst a kormányzó kinevezte a második Gömbös-kormányt, feloszlatta a képviselőházat, előzetes megegyezésük ellenére.
Válaszul Bethlen néhány követőjével együtt kilépett a kormánypártból. „Rájött arra is,
hogy az Eckhardttal játszott kártyapartiban hárman vettek részt, mert Eckhardtnak
'Gömbös diktálta a trómfot'. … Attól is tart, hogy a közeljövőben fokozódni fog
a kacérkodás a nemzeti szocializmus eszméivel, az SA és az SS alakulatokkal, mint követendőkkel. Ez azonban az ország nyugalmát, rendjét és hitelét veszélyezteti.” (129.)
Tekintve Bethlen és a Vásáry-vezette Debrecen régi, még az 1921–22-es időkből
származó és barátsággá mélyülő szövetségét, a Vásáry-per most nyíltan Bethlen ellen is
irányult. Vagy már eredetileg is így volt? Mindenesetre Keresztes-Fischert a külügyminiszteri bársonyszékben felváltó vitéz Kozma Miklós már fél évvel kinevezése előtt,
1934. szeptember 16-án – Vásáry felfüggesztés után – feljegyezte az „elintézendő
ügyek” között: „»A Vásáry ügy Debrecenben – nem térhet vissza, viselkedése abszurdum (Hegymegi Kiss barátja) – Virányi energikus-e?«” (116.) Pedig Virányi fegyelmi
biztos nemcsak „energikus” volt, de még kisebb törvénytelenségektől se riadt vissza,
hogy terhelő bizonyítékokat találjon illetve kreáljon. De még a Vásáry-testvérek ügyvitelében sem sikerült semmi lényegesebb mulasztást vagy szabálysértést találnia,
nemhogy Vásáry részéről az érdekükben tanúsított kivételezést vagy pláne korrupcióra utaló gyanút. Úgyhogy hamarosan a vizsgálat „átprogramozására” kényszerültek,
és Vásáry „vezetői magatartásában” kezdtek súlyosan kifogásolható, beosztottjait
a maga, illetve családja „korrupciós” üzelmeibe kényszerítő vonások után kutatni
a jobboldali sajtó erőteljes és jól szervezett rágalom-kórusától kísérten.
Itt sem jutottak azonban sokra, pedig főként csak Vásáry iránt valamilyen okból
eleve ellenségesen érző tisztviselőket ill. tisztségviselőket hallgattak ki. Egyedül Vargha
Elemér polgármester-helyettes – akiről köztudott volt, hogy kapcsolatban áll Kolosváry-Borcsával – változtatta meg korábbi vallomását Vásáryra nézvést kedvezőtlenre.
A fegyelmi tárgyalás előkészítőinek azonban kezére játszott az 1935-ös tavaszi fordulat.
Már az 1934 évi decemberi törvényhatósági választáson sikerült báró Vay főispánnak és Kolosváry-Borcsának – példátlan erőszak és durva csalások alkalmazásával –
átalakítani a törvényhatósági bizottság struktúráját: 36 helyéből 30-ra saját jelöltjeiket
juttatták be. „Vay és Kolosváry-Borcsa társasága azonban talán még a nagy hangon
hirdetett győzelem említett eredményeiről is lemondott volna, ha megakadályozhatja
Vásáry megválasztását. De ez nem sikerült, mert biztos többséggel bekerült a törvényhatóság legfőbb testületébe. Ugyanakkor a debreceni református egyház főgondnokának is újra megválasztották.” (105.) A helyi erők bizonyos fokig még kompenzálni
tudták az országos tendenciákat.

56

tiszatáj

Az 1935-ös tavaszi fordulat után azonban a NEP Bethlentelenítésével előállott új
helyzetben Kolosváry-Borcsáéknak már nem volt mitől tartaniuk. Az országgyűlés
feloszlatása után kiírt új választásokon Bethlen nem indult többé Debrecen követeként, így Vásáry – és a város – elveszítette parlamenti támogatóját, a NEP pedig,
Eckhardt Tibor megelőző (véletlen?) segítségével az őszi pótválasztásokon első helyen
(29,5%) juttatta be a Parlamentbe a maga képviselőjét egy Szociáldemokrata (16,3%) és
egy Nemzetiszocialista (15%) „honatya” mellett. A Debrecen kommentárja szerint „az
országgyűlési választások debreceni eredményét aligha tekinthette a NEP saját fölényes győzelmének. Mert most is megmutatkozott, hogy a hatalomra vágyó Vásáryellenes klikk – az újság szavaival – »óriási kortéziója ellenére« a város nagy többsége
ösztönszerűen utasította vissza azoknak az előre törését, akik az erőszakos törvényhatósági választások során a közgyűlésben 90%-os többséget szereztek.” (133.) Ez
azonban akkor már legfeljebb jószándékú – vagy vágybetöltésre váró – újságírói ábránd volt. A város nagy többsége feltehetően nem sokat törődött vele, mi történik
a város vezetéséért folyó nagy küzdelemben, egy részük – tán nem is kicsi rész – még
helyeselte is „a közélet tisztasága” és a „keresztény nemzeti eszmék és értékek” nevében fellépő NEP-es és Nemzetiszocialista propagandát. A helyi politikai atmoszféra
mindenesetre alkalmasnak látszott a fegyelmi tárgyalás „pozitív” lefolytatására és befejezésére.
„A május 6-án kezdődött egyhetes fegyelmi tárgyalás utolsó napján, szombaton,
a védő- és vádbeszédek után, késő este közölte a fegyelmi választmány elnöke, Mikecz
Ödön [Nyíregyházi és Szabolcs megyei] főispán, hogy az ítéletet később fogják kihirdetni. Egy hetet kellett rá várni. Akkor sem volt ismeretes s utólag még kevésbé kideríthető, hogy közben kivel tárgyaltak, mi minden történt. Tulajdonképpen azt sem
tudták, mit csináljanak. Az nyilvánvaló volt, hogy elmarasztaló ítéletet kell hozniuk,
csak abban bizonytalankodtak, hogy milyen vádpontokban és mivel indokolják.”
(137.) Az előre eltervelt vádakból a legsúlyosabbakat el kellett ejteni, mint használhatatlanokat. A véghatározat „további vádpontokat ejtett el, de a fenntartott, s tényekkel, érvekkel nem elfogadhatóan megalapozott vádakban kimondta Vásáry vétkességét.” (137.)
Tizenegy vádpontban marasztalták el, jórészt figyelmen kívül hagyva Vásáry
utolsó szó jogán előadott védekezését. „A fegyelmi választmány az előtárt tényeket
összegezve Vásáry István polgármester súlyos fegyelmi vétségét állapította meg. Különösen azzal követte el, hogy közreműködésével – ha nem is közvetlen tevékenysége,
hanem polgármester volta következményeként – haszonbérlő testvérei jogtalan és
szabálytalan kedvezményekhez jutottak. Súlyosbítja ezt az, hogy hozzájuk »anyagi
érdek-kötelékekkel is fűzve volt«.” (138.) Enyhítő körülménynek vették „a város fejlődésére jótékony hatást gyakorolt munkásságát”, büntetlen előéletét „s végül azt
»a magatartását lényegesen befolyásoló körülményt is, hogy az időközben beállott gazdasági viszonyok folytán« testvérei súlyos helyzetbe kerültek.” (139.) 1000 pengő pénzbüntetésre ítélték, s a fegyelmi eljárás egy harmadának, 1337,07 pengőnek a megfizetésére. „A határozat jogerőre emelkedése után állásába visszahelyezik.”
A NEP debreceni intézőbizottsága, Vay vezetésével nyomban elhatározta, „hogy
a fegyelmiről a törvény előírása értelmében tárgyaló rendkívüli közgyűlésen a határozat Vásáryra vonatkozó részét súlyosbítás céljából megfellebbezik.” (140.) A döntést elfogadta a NEP törvényhatósági csoportja, majd az ő indítványukat – egyetlen ellenszavazattal – a kisgyűlés, amely másnap, május 24-én a rendkívüli közgyűlés elé terjesz-

2000. május

57

tette. „A közgyűlés – a törvény által a tisztviselők fegyelmi kérdésében előírt titkosság
megsértésével – 114 szavazattal elfogadta a határozati javaslatot. Hatan ellene, hatan
üres cédulával szavaztak, 70-en hiányoztak.” (141.) „»A felénk, meglepő lelki viaskodástól sápadt többség engedelmesen hajolt meg a vezetők tekintélye előtt, derékba
görbült az élharcosok intésére – írta Thury Levente [a Debreceni Független Újság
1935. május 25-i vezércikkében]. Féltek és félnek ma is. Vásáry István aláírathatta
volna velük saját halálos ítéletüket. Most, amikor más parancsol, most is félnek. Miért
ne írnák alá Vásáry István halálos ítéletét is?«
Voltak azonban, akik nem féltek, mert mindinkább felismerték, hogy ebben az
ügyben a hatalom, az erőszak birkózik az igazsággal – írta Vásáry. A fellebbező közgyűléstől magukat elhatárolók, szociáldemokraták, kisgazdák, pártonkívüliek, sőt
egység-pártiak is külön értekezletet tartottak. Nyilatkozatukban kimondták, hogy
minden kezdeményezéstől, melyben Vay Lászlónak része volt, távol tartják magukat.”
Hosszabb hallgatás után a közgyűlési határozatra válaszolt [a Debreceni Független
Újság 1935. május 25-i számának] első oldalas cikkében Juhász Nagy Sándor is. Különösnek látta, hogy a Vásáry család 11 éves haszonbérleti viszonyát csak most, a 11.
évben, kiszakítva kezdték piszkálni, s a polgármester összeférhetetlenségét kifogásolják
azok, akik legtöbben maguk is részesei voltak az elmúlt rendszernek. A Nemzeti Egység Párt saját felelősségét nem varrhatja kizárólag Vásáry nyakába. »A közgyűlésen –
mondják – terror volt: rendőri készenlét, a párttagok felvezénylése, ellenőrzése stb.
A terror azonban a gyávasággal azonos. Gyáva az is, aki terrorizál, mert nem bízik erkölcsi erejében, de gyáva az is, aki terrorizálni hagyja magát.«” (142.)
Vay és Kolosváry-Borcsa csakugyan elég gyáva lehetett, hiszen „maguk sem bízhattak fellebbezésük érvelésének bizonyító erejében és igazságában, valamint abban, hogy
a hivatkozott tények elégségesek. Nem voltak biztosak a másodfokú fegyelmi bírósági
ítéletben sem, melyben független közigazgatási bírók is részt vesznek. Ezért a fellebbezéssel párhuzamosan s a végső döntés elébe vágva, más módon is kezdeményezték
Vásáry eltávolítását. A törvényhatóság közigazgatási bizottsága június 4-én tárgyalta
Bakóczy Gábor, Polgáry István, Rickl László és Tóth Lajos bizottsági tagok beadványát, melyben javasolták, hogy a bizottság az 1934. évi I. tc. 2., »szégyen«- vagy hóhérparagrafus”-nak nevezett része – alapján feliratban indítványozza Vásáry István
kényszernyugdíjazási eljárásának elrendelését.” (148.) Az indítványt a Vay-KolosváryBorcsa „agytröszt” előre megírta, a négy bizottsági taggal csak aláíratták. „A rendezés
jól működött. A felterjesztett határozat meglepő gyorsasággal – az expediálás, postai
továbbítás, minisztériumi iktatás stb. után – már másnap a belügyminiszter kezében
volt. Kozma Miklós június 6-i keltezéssel értesítette a közigazgatási bizottságot döntéséről: »a határozatban foglalt indokra tekintettel« Vásáry István polgármester ellen az
1934: I. tc., a kormány- és saját – megjelölt – rendelkezése alapján a nyugdíjazást megelőző eljárást elrendelte. A törvény idézett pontja szerint a szokásos eljáráson kívül
nyugdíjazható az a tisztviselő, aki »hivatalával járó feladat kifogástalan elvégzéséhez
szükséges szakképzettség, szorgalom vagy egyéb fontos kellékek hiánya miatt szolgálatát a megkívánt mértékben nem látja el.« A megelőző eljárás: a nyugdíjazásról – a közgyűlési tárgyalás s azzal járó nyilvánosság mellőzésével – háromtagú bizottság saját
hatáskörében határoz. Ellene a Belügyminisztérium öttagú bizottságánál lehet fellebbezni. A közgyűlés a jogerős döntés után már csak a nyugdíj összegét állapítja meg.”
(148–149.)

58

tiszatáj

A „végelbánási” hármas bizottság, Vay elnökletével, nyomban összeült, kidolgozták s június 13-án felolvasták Vásáry jelenlétében a vádakat. „Miután átadta az eljárás
alapjaként vele közölt okokra vonatkozó írásbeli észrevételeit, az elég rövid idejű tárgyalás befejeződött. Vásáry ezután a nagy melegben a városi strandfürdőbe ment. Oda
vitte utána az ülés jegyzőkönyvét aláírásra Nagy István – ennyire sürgős volt az ügy!
Másnap, június 14-én kapta meg a hármas bizottság kényszernyugdíjazására vonatkozó
s az indokokat felsoroló határozatát. Olyan okok alapján is, amelyeket szabálytalanul
vele előzetesen nem közöltek. Az arcátlanság és a hazugság kelt versenyre egymással
közhivatali, társadalmi és erkölcsi értékelését tartalmazó írásművükben – írta, mert
tudták, tudniuk kellett, mi volt a valóság. Hogy semmi tárgyi alapja sincs gyalázkodó
állításaiknak, hogy a személyére szórt rágalmak szennye ráhull a város polgármesteri
székére, rombolja a közhivatal természetes tekintélyét is. Tettük igazi destrukció volt,
mely jellemző rájuk és az általuk képviselt s az ország közéletét elárasztó egész irányzatra is.
A belügyminiszternek június 20-án beadott észrevételeiben rámutatott a hármas bizottság szabálytalan eljárására. … Bár nem volt számára kétséges, hogy hiába teszi, …”
(149–150.)
Amikor tehát július 8-án és 9-én a belügyminisztériumban a másodfokú fegyelmi
bizottság tárgyalta a Vay–Kolosváry-Borcsa banda súlyosbításért benyújtott fellebbezését, valóban már minden eldőlt. A hatalom mégis mindent elkövetett, hogy elmarasztaló ítéletet csikarjon ki. Miért?
Veress Géza nem kérdez közvetlenül, és nem erőlteti a választ. Dátumokat sorjáz
és adatokat, személyes reakciókat ismertet. Látjuk az ad hoc fegyelmi bizottság elnökét, Tomcsányi Kálmán államtitkárt, amint „első nap úgy ment keresztül az előszobán, ahol Vásáryék várakoztak, mintha észre se venné őket, pedig felállva köszöntötték.” Ridegen folyt a tárgyalás is, azonban „délután már főhajtással köszöntötte őket
az államtitkár úr.” Délután összekülönböztek egy törvény értelmezésén, de aztán az
elnök elismerte Vásáry igazát. „Másnap reggel már hozzálépve kézfogással üdvözölte
és kijelentette, az előző nap délután semmilyen személyes élt nem akart adni magatartásának.” Látjuk aztán Kozma minisztert, amint a tárgyalásról ismételten kihívatja az
elnököt, és mindannyiszor ott ül nála Vay. Végül részletesen megismerjük az ítéletet,
amely „nem adott helyt a súlyosbításért folyamodó fellebbezéseknek, hanem lényegesen enyhítette az első fokú fegyelmi határozatot.” (150.) Az eredeti 23 vádpontból 19
alól felmentették. A megmaradt négy jelentéktelen, és még így is kitalált, hajánál fogva
eléráncigált. „A fegyelmi bíróság július 9-én este kihirdetett jogerős ítélete formálisan
megszüntette Vásáry felfüggesztését, arra jogosította és kötelezte, hogy foglalja el hivatalát. Ugyanakkor […] Kozma Miklós belügyminiszter július 11-én a szolgálat teljesítésétől azonnali hatállyal felmentette és a szabályszerű végelbánást megelőző eljárás befejeztével a három- és az öttagú bizottságok állásfoglalásának meghallgatásával 1935.
november 1-jével elrendelte nyugdíjazását.” (152–153.)
A színjáték zárójelenete július 22-én zajlott le Debrecenben: „Vásáry nyugdíjazását
– a hasonló határozatok között valószínűleg példátlanul – úgy vette tudomásul a közgyűlés és állapította meg a nyugdíj összegét, hogy egyetlen szava sem volt arról, hogy
valamit mégiscsak tett a városért.” (153.) „»Hol volt ennek a városnak a közvéleménye,
önérzete és igazságérzete, amikor ezt az emberhajszát eltűrte? – kérdezte az újság
[Debrecen, 1935. július 10.] szerkesztőségi cikke. – Hol volt a hatalmas kálvinista társadalom, amely tűrte, hogy főgondnokát végighurcolják a kálváriás úton? … A kálvi-

2000. május

59

nista Róma nem tudta megtalálni most önmagát… nem tudta visszakergetni a semmiségbe azokat, akik onnan előbújtak, hogy ennek a városnak becsületét, tisztességét
a város első polgárán keresztül végighurcolják az egész országon.«” (152.) „»Vásáry Istvánt az objektív bírói ítélet visszahelyezte…, a szubjektív politikai hatalom pedig elmozdította polgármesteri hivatalából« – írta Baltazár Dezső a Protestáns Lapban. – Az
lett a tragédiája, hogy »szellemi magasságban és erkölcsi integritásban impozánsan
nagyméretű egyénisége… és a vele szemben állók kicsinysége között túlságosan nagy
volt a különbség.«” (158.) „»A belügyminiszter úr döntött abban a perben, amelyben
én voltam az egyik fél. Hogy a másik fél valóban ki volt, az nem derült ki eddig. Azt
csak a jövő fogja megmutatni« – írta Vásáry a város közönségének szóló és a július 14-i
helyi lapokban közölt levelében. Búcsút csak akkor kellene vennie Debrecentől és
lakosaitól, ha hozzájuk csak az érvényesülés múló lehetősége kötötte volna. »De engem Debrecenhez egészen más szálak kötnek. Olyan szálak, amelyek fonódása elődeim szenvedése és üldöztetése során kezdődött, amelyek századok során erősödtek
olyan kötelékké, amit földi hatalom nem szüntethet meg. A történelem, amely lassan
formálja a lelkeket nemzedékeken át, adta nekem Debrecen lelkét. Lelki a kapcsolat
Debrecen és közöttem. Ez a kapcsolat a hivatali viszony megszűnte után is megmarad.
Nemcsak okom, de jogom sincs búcsúzni…«” (154.)
Vásáry és Debrecen lelke az egyik oldalon – ez van a mérleg pontosan megnevezhető „objektív” serpenyőjében. De hogy a másik oldalon ki és mi állt, azt szörnyű
következményeiben még ma is inkább csak érezzük (bár nagyon is jól), mintsem általánosan elfogadhatóan, pontosan meg tudnánk nevezni. Marad a nagy püspök definíciója: a szubjektív politikai hatalom. Vásáryval szembeállítva ebből a hatalomból Veress Géza minden eddiginél úgy lehet többet és pontosabban mutat meg. Mutat meg?
Fogalmazzunk finomabban. Veress Géza, jó történészhez illően, semmit sem „mutat
meg”. Dokumentumokat rak sorba, s idéz és újraidéz, szigorúan a tárgyra: a Vásáry
ellen kitervelt és lefolytatott koncepciós perre vonatkozóan. Csak annyiban tekint
a Basahalmán túl, amennyiben a per rendtartása ezt megköveteli. Még a gyalázatos sajtórágalmakból és a vérlázító diáktüntetésekből sem von le általános következtetéseket,
mintha inkább csak Vásáry higgadt, mértéktartó, méltóságteljes reagálásának az idézése
végett ismertetné őket. A két fő helyi bajkeverő, Vay báró és Kolosváry-Borcsa per
utáni politikai megjutalmaztatásának rövid ismertetésével is inkább utal egyéni hitványságukra, mintsem a formálódó új rendszerére, illetve kormányzatéra.
De nyomatékkal utal rá, és máig ható érvénnyel, hogy Vásáry István perében a legnagyobb vesztes a város volt. „Vay László és köre s utódai, valamint Vásáry helyett
a város élére állított, de oda egyéniségénél és felkészültségénél fogva alkalmatlan Kölcsey
Sándor személyében súlyos kolonccal terheltetett meg a város vezetése, amely a mindennapi élet szükségleteinek és elkerülhetetlen gondjainak rutinszerű megoldására is
alig volt képes. Alkalmatlanságával, dilettantizmusával és tehetetlenségével kihasználatlanul hagyta az ország életében a két világháború közötti időszak legjobb konjunkturális éveit Debrecen közérdekű urbanizációs feladatai, a kommunális, szociális és művelődési intézményrendszer elkezdett korszerűsítésének továbbfolytatására. A rövid
városfejlesztő és fejlődési lendület megtörése tartósnak bizonyult… Az elmúlt hat évtizedre, a jelentős mennyiségi növekedésre visszatekintve megállapítható, hogy néhány
– talán már fogantatása pillanatában elhalt vagy megfojtott – ötlet, kezdeményezés
ellenére, azóta sem születtek hasonló, igényesen nagyszabású, célszerű és szép alkotások. Azóta sem létesültek olyan egyedileg és együttesükben városképileg is vonzó, im-

60

tiszatáj

pozáns középületek, közintézmények, nem folyt olyan telep- és utcarendezés, térképezés, fásítás, parkosítás stb., ami annyira megragadta akkor az idegenek figyelmét is. –
Valóban ez volt Debrecen legnagyobb vesztesége!” (164–165.)
Csak Debrecené? – cseréli töprengve kérdőjelre a felkiáltót, szakszerűtlenül és
szomorúan, az olvasó. Hátha Vásáry hív és kompetens vezetésével, s mögötte Baltazár
püspökkel és Juhász-Nagy Sándorral, Debrecen megismételhette volna 1920–21-es
szembeszegülését az uralomra törő nemzeti keresztény fajvédő rendszerrel? S hátha
1934–35-ben ennek még lehetett volna olyan országos hatása, mint akkor? Az új külpolitikai széljárással hatalomra törő Gömbös-klikk mindenesetre feltűnően – és feltűnően durván – igyekezett nem egyszerűen csak leváltani Vásáry Istvánt, hanem morálisan is megbélyegezni és tönkretenni, s véle mindazt, amit ő Debrecenben és Debrecenért képviselt. Debrecen lelkét.
*
Gömböstől személy szerint hamarosan (1936) megmentette az országot az egyébként ritkán rátekintő jószerencse, de itt maradtak hívei és követői, s itt maradt legfőképpen a szelleme, nála akár tehetségesebb és tán tisztességesebb politikusok által is
képviselten. Debrecenben a MÉP-esek továbbra is tartottak Vásárytól, s nem szűntek
meg támadni. „A közgyűlési bizottsági vitákban, a jobboldali-kormánypárti sajtóban,
párt- és egyéb társadalmi szervezetek gyűlésein elmaradhatatlan volt a közelmúlt, az
előző városvezetés, Vásáry személyes tevékenységének, törekvéseinek kritikus emlegetése, nem egyszer hazug rágalmazása.
»Vay munkássága révén helyezkedett Debrecen keresztény nemzeti alapra« s azóta
»első helyen veheti ki részét az országépítő munkában« – írta a Hajdúföld. »Ha nem is
egy-két esztendő alatt, de pótoljuk azokat a mulasztásokat, amelyek főleg szociális
téren tornyosultak a szemre tetszetős Potemkin-falvas alkotó rendszer gazdálkodása
mellett.« … »Fel kell szabadítani Debrecent, a dolgozó színmagyar rétegeket a családi
érdekeltségek, szabadkőműves páholytestvérek, kávéházi asztaltársaságok kíméletlen
egyeduralma alól.« »Rést kell ütni azon a liberális falanxon, amelyben a gúny, lesajnálás, gyűlölködés minden eszközével megakadályozták, hogy a város sorsának intézésében részt vehessenek a jobboldali nacionalista tábor egyszerű kisemberei, gazdái,
színmagyar iparosai, kereskedői.« »Báró Vay László hajlíthatatlan akarata, meggyőződött elvhűsége nélkül Debrecen soha nem tudta volna lerázni magáról egy korrupt
korszak, egy gyilkosan magyarellenes liberális rendszer hibáit.«”
Ma is vérlázító olvasni ennyi hazugságot; vérlázító, bár nem ismeretlen.
Vásáry mindenesetre már csak a folytonos nyilvános rágalmazások miatt is arra
kényszerült, hogy – többnyire egyedül – tovább vívja politikai magánháborúját az új
kurzussal, képviselőivel, sztereotip vádaskodásaikkal. „Ezekben az években nagyon
sokat olvasott, tanult – volt ideje rá. A forrásokban megőrzött jegyzetei, érvelései
mutatják, hogy erősödött jog- és igazságérzete, a közösség, az egyén helyéről, szerepéről, szabadságáról és kötelességeiről vallott – demokratikus – felfogása. Ekkor szakadt
el attól a tekintélyelvű politikai, hatalmi rendszertől, gondolkodás- és viselkedési módtól, társadalomszemlélettől is, amelyben nevelkedett, majd szolgált. Felelős köztiszteitől megszabadulva, választott törvényhatósági bizottsági tagként a közgyűlésben, ismerős körökben szólva, a helyi és az országos sajtóban gyakran megjelent cikkeivel,
nyilatkozataival meglepő agilitással vett részt ebben a meglehetősen egyenlőtlen küzdelemben.” (184–185.)

2000. május

61

Ezt a küzdelmet s Vásáry politikai gondolkozásának alakulását vázolja az „Ellenzékben (1936–1944)” című fejezet. Reflexióiban fel-felmerülnek perének tapasztalatai
és eseményei, amint az ellene irányuló támadások és vádaskodások is folyton polgármesteri ténykedésére hivatkoznak. A per mellett azonban erősen hathatott Vásáry
politikai tisztánlátásának alakulására az a két esztendő, amelyet a debreceni egyház
főgondnokaként töltött el „Az egyházi önkormányzat és függetlenség védelmében
(1936–1938)”.
„Baltazár Dezső halálát (1936. augusztus 26.) követően a tiszántúli református egyházkerületben, annak irányításáért éleződött ki az ellentét. Az egyházkerületi főgondnoki tisztet is betöltő Vay László főispán és társai ekkor kísérletet tesznek a »baltazári
szellem« felszámolására és az egyházi vezetés kisajátítására.” (166.) A kísérlet végül
ugyanúgy sikerült, mint az előző két évben a „Vásáry szellem” felszámolása. Most is
ugyanolyan hiábavalónak bizonyult leleplezni a Vay-párt farizeusságait, hazugságait,
csalásait, törvénytelenségeit: hiábavalónak bizonyult az egyetemes konventi bírósághoz fellebbezni nyilvánvalóan csaló mesterkedéseik ellen. Veress Géza – a szokás szerint bőven idézett dokumentumok ismertetése után – határozottan, de a dokumentumok tükrében túlságosan szelíden összegez: „Az önkormányzati vezetői tisztétől megfosztott, de a régi, kipróbált egyházi tisztségviselő Vásáry Istvánnal szemben az egyház
legfelsőbb vezetői mégis Vay László mellé álltak, aki pedig korántsem képzettségével,
intellektusával, református elkötelezettségével, hanem sokkal inkább származása, családi és politikai kapcsolatai révén és gátlástalan konjunkturális törtetésével emelkedett
magas közéleti pozíciókba; ekkorra minisztériumi, miniszterelnökségi államtitkár lett,
majd a feltűnően jobbratolódó kormánypárt országos elnöke. Az egyház vezetői most
is a hatalmat választották, s így ismételten a »hatalom igazsága« érvényesült.” (183.)
A „hatalom igazsága” ellen Vásáry az állampolgári jogok eszméjéhez fellebbezett.
„A Gömbös-kormány idején uralkodóvá lett politikai szellem minden téren az állampolgári szabadságok korlátozására és a kormányhatalom szélesítésére törekedett. Ez
a szellem beteggé tette a politikai életet, megrontotta a politikai erkölcsöket annyira,
hogy az állampolgári jogok és az egyéni tisztesség, becsület nemegyszer bizonytalan
értékké váltak” – idéz Veress Géza egy 1937-ből származó fellebbezéséből. „Vásárynak
és társainak nem ez volt az egyetlen, kisebb-nagyobb, a törvényekre, törvényes rendelkezésekre alapozott, de eredménytelen fellebbezése. A helyi hatalom és kormányzat
úgy rázta le érveit, mint kutya a vizet. Pedig ő úgy vélte, hogy jogállam jogbiztonság
nélkül nem lehetséges.” (192.) S mivel a helyi hatalom gátlástalan garázdálkodásának –
még egyházi ügyekben is jól láthatóan központi, kormányzati forrásai voltak, országos
politizálásba kezdett; távlatos publicisztikával: „»A nagy nyomorúság, az elnyeléssel
fenyegető, a jövedelmet meghaladó adósság, a vagyont emésztő kamatok és közterhek,
az irányított sajtó szívós munkája 'újabb belátásra' bírta a lelkeket. Megtörtek, megalázkodtak, meghunyászkodtak, sőt igyekeztek túllicitálni a hatalom ténykedését,
csakhogy elkerüljék a Damokles kardjának sújtását, amely ott függött állandóan
a fejük felett… Mind kevesebb lesz az ellenállás hangja, de… a panasz hangja is… Hiszen
család, gyermekek vannak, akik ok nélkül fognak szenvedni, ártatlanul fogják viselni
a terhét annak, ha valaki a családból szót emel…« A közéleti és a közhatalmi pozíciók
jövevénye birtokosai megalázóan szorították ki a törvényhatóságból az olyanokat,
akik nem adták oda magukat azoknak, »akik a szájuk hangos, öblös voltán kívül más
érdemre nemigen hivatkozhattak, de a rendszernek hűséget fogadtak.« »Ilyen meghunyászkodó, ilyen megfélemlített lett az élet… Csend, mozdulatlanság, némaság,

62

tiszatáj

megalkuvás, szolgalelkűség, a hatalom felé hízelgés, lefelé könyörtelen hatalom. Ez ma
Debrecen, ez a Tiszántúl. Nagy 'építő' az, aki ezt az 'eredményt' elérte. És amikor
minden csendes és néma lett a világi életben, amikor a sebek már csak befelé véreznek,
amikor az öklök a 'Bátorság!' üdvözlésre szorulnak össze, akkor megindult a csendet
és némaságot teremtő munka az egyházi életben… Készül a református lelkészi 'állami
főjegyzőség'.«” (196.) Baltazár rettenthetetlen, felvilágosult szelleme született ujjá
Vásáryban. Meglehet ez, ez is, avatta immáron nemcsak országosan jelentős, hanem
országos keretekben gondolkozó nagy politikussá?
Veress Géza Vásáry publicisztikai tevékenységét idézve-elemezve vázolja az utat,
melyen hőse eljutott odáig, hogy a „Kisgazdapárt támogatásával, de saját kritikai nézeteit, reformelképzeléseit és korábbi várospolitikai eredményeit is tartalmazó programmal indult az 1939. május végi országgyűlési képviselő-választáson. Az Imrédyt
felváltó Teleki miniszterelnök által újraegyesített, akkor már Magyar Élet Pártjának
(MÉP) nevezett kormánypárt debreceni csoportja dühödten vette tudomásul és az
évekkel előbbi Vásáry-ellenes hajsza, demagógia és rágalmak felújításával támadta.
A helyi sajtót budapesti újságírókkal erősítették meg”. (198.)
Vay László, immár a MÉP országos elnökeként, kiterjedt összeköttetésrendszerével
és sajtóhadával maga mögött minden régi vádját bevetette ellene. Azonban most Debrecen szavazott, névtelen választóival.” »Amiképp a debreceni protestáns racionalizmus – ünnepelte a győzelmet a Magyar Nemzetben Parragi György – vakító fehérre
meszelt templomaiban sem tűri meg a homályos misztikumot, éppúgy a debreceni
lélek, amelyben ugyanaz a protestáns racionalizmus meszelt fehérre minden homályos
zugot, nem fogad be idegenből becsempészett mítoszokat… (az idegen bálványoknak
hódoló nyilasmozgalom még a szükséges ajánlásokat sem tudta beszerezni!) … az egész
ország úgy fog egyszer kiábrándulni a nagy szélső jobboldali hangoskodókból és ködevésből, mint ahogy Debrecen magyarsága kijózanodva otthagyta.«
A képviselőházban a 14 tagú kisgazda frakcióban Vásárynak volt a legnagyobb közigazgatási és pénzgazdálkodási szaktudása és gyakorlata, ezért a költségvetés, zárszámadás vagy a közigazgatási reformjavaslatok tárgyalásánál, sőt a legfontosabb bizottságokban Eckhardt Tibor és Bajcsy-Zsilinszky Endre mellett is rendszerint Vásáry képviselte a pártot. Hozzászólt más kérdésekhez is. Nem egy interpellációja, hosszabb
felszólalása emlékezetes maradt, még egyes ellenfelei elismerését is kiváltotta.” (200.)
Veress Géza szokott alaposságával, költségvetés-bírálat esetében (ma sem érdektelen) számadatokkal együtt, tárgyalja illetve mutatja be Vásáry néhány felszólalását,
részletekbe azonban ritkán bocsátkozik. Kiemel mégis egy-egy jellegzetesen „vásárys”
témakört, például a közigazgatási reformtörekvéseket bíráló felszólalásait, melyekben
az önkormányzatok jogainak és mozgásterének védelmében áll ki a kormány központosító igyekezete ellenében. „Az autonómiákat ő fontos alkotmánybiztosító tényezőknek ismerte meg és tartja jelenleg is. A magyar önkormányzatok fejlődésének tetőpontja, hogy joguk, feladatuk a központi kormányzat alkotmányos ellenőrzése, az
alkotmányt sértő rendeletek végrehajtásának megakadályozása.” (203.)
Következetesen demokrata nézeteivel és politizálásával azonban még az amúgy is
kicsiny kisgazda-frakcióban is elszigetelődött Vásáry. Amint néhányad magával maradt
a németbarát politikát bíráló álláspontjával is. Vásáry ellenzékké vált az ellenzéken
belül, Don Quijote-i küzdelmet vívott. Egyetlen harcát, amit a Debreceni Egyetem
megcsonkítása ellen folytatott, részletesen bemutatja Veress Géza. Mint cseppben a tenger tükröződik ebben a históriában a végzete felé rohanó ország vezető rétegeinek

2000. május

63

ostobasága, felfuvalkodottsága, önelégültsége, pimaszsága, képmutatása, hogy aztán
annál tisztábban ragyogjon fel vele szemben Vásáry okossága, hűsége. Veress Géza
Sulyok Dezső 1966-ban megjelent könyvéből (A magyar tragédia) Vásáry Istvánról írt
jellemzését: „ »megközelíthetetlen, feddhetetlen magyar. Sohasem mondott vagy tett
olyant, ami ne bírta volna el a legszigorúbb bírálatot.« Pedig Sulyoknak múltja, horthysta kapcsolatai miatt még Zsilinszkyvel szemben is voltak fenntartásai.” (200.)
*
„A német megszálláskor Vásáry nem volt Budapesten. Saját nevén fenntartott telefonja nyomán többször keresték a németek, magyar rendőrök kíséretében. A kisgazdapárti képviselők közül néhányat őrizetbe vettek, a párt többi vezetője illegalitásba
vonult. Vásáry Debrecenben élt, ahol nem törődtek vele” – kezdi „Az új Magyarországért (1944–1947)” című fejezetet Veress Géza. Felidézi, Vásáry emlékirata alapján, a háború szörnyű utolsó hónapjait, a bombázások pusztításait, a Sántha Kálmán vezetésére
maradt klinikai telepen az utolsó napokra-hetekre oltalmat nyertek életét, a városi és
az állami vezetők fejvesztett menekülését. „Felháborító volt – írta Vásáry –, hogy azok
a tisztviselők, akiknek éppen most, a baj idején kellett volna hűséget tanúsítani, ilyen
könnyen és hűtlenül itt hagyták ezt a várost és polgárságát, amelynek pedig hűséges
szolgálatát vállalták és arra voltak kötelezve.” (210.) A város utolsó katonai parancsnoka, Martinovics István ezredes október 12-én magához hivatta Vásáryt és kérte,
legyen a lakosság segítségére. „Október 19-én látták meg az első orosz katonákat a klinikatelepen … Október 21-én Kotlerevszkij városparancsnok is Vásáryt bízta meg
a polgári közigazgatás, Zöld Józsefet a közélelmezés megszervezésével.” (211.) Veress
Géza, bőven idézve Vásáry emlékiratából, ismerteti a megindulás hallatlan nehézségeit;
a megfékezhetetlen rablásokat, vetkőztetéseket, erőszakosságokat, a hihetetlen pusztulást. A polgármester túlságosan sokat nem tehetett, még a városparancsnok megértésének s viszonylagos jóindulatának birtokában sem. De legalább valamelyes rend megteremtése a Szovjet Hadseregnek is érdekében állott, s Debrecen így december 21-én
befogadhatta a Nemzetgyűlést. A jólismert történetet Veress Géza természetesen
Vásáry szemszögéből mondja el; kiemeli hozzáértését, találékonyságát, fáradhatatlanságát, bátorságát, okos javaslatait, tárgyalási ügyességét, de nem túlozza el jelentőségét.
„Ezeknek a heteknek magyarországi történéseiről, fő kérdéseiről és a teendőkről […]
valójában már december 1–5-e között Moszkvában döntöttek a legfelső szovjet és
a magyar kommunista vezetők. Az új magyar hatalom jogforrásaként a rövidesen
összehívandó ideiglenes nemzetgyűlést jelölték meg, s határoztak a leendő kormány
párt- és részben személyi összetételéről is.” (215–216.)
Ez a mondat határozza meg illetve szűkíti be a későbbi események mozgásterét, ezt
azonban csak a történész látja, visszatekintve, ilyen tisztán. Akkor könnyen úgy látszhatott, kivált, hogy a Moszkvából hazatért kiszemelt vezetők is azt sugallták, hogy a bukott rendszer ellenzékének, emigránsoknak és itthoniaknak közös feladata sőt kötelessége lehet az ország újjáépítése, elindítása egy más, jobb jövendő vagy egyszerűen
csak az élhető élet felé.
Vásáry mindenesetre – pénzügyminisztereként – nagy energiával és okos tervekkel
fogott hozzá az új kormány és az új Magyarország pénzügyi alapjainak a megteremtéséhez. A legégetőbb kiadásokra kölcsönt vett fel Debrecen városától, melynek kasszáját az előző két hónapban – ha persze rendbe nem is tehette, de legalább – befoltozta.
Aztán számba vette az ország siralmas állapotját, ahogy Budapestről érkeztek a hírek

64

tiszatáj

és adatok, úgy egyre inkább az egész országra vonatkozóan. Első pillanattól fogva
sürgette, hogy a már felszabadult területek települései között teremtsék meg az összeköttetéseket; most, pénzügyminiszterként a hatékony központi adminisztráció lehető
leggyorsabb helyreállításának a fontosságát hangsúlyozta az adóügyek és általában
a financiális vérkeringés újraindításának a szempontjából. A Szovjet Hadsereg a Nemzeti Bank és az összes többi budapesti bank egész pénzkészletét lefoglalta, összesen
1120 760 000 pengőt. Ebből a hadizsákmányként lefoglalt 1 120 millióból kellett sorra
kölcsönkérni 100, 250, 400 millió pengőt, hogy legalább a bérek és nyugdíjak úgyahogy kifizethetők legyenek, a termelés és az ország élete megindulhasson. Az amúgy
is kétségbeejtő pénzügyi állapotokat rontotta a Vörös Hadsereg által kibocsátott hadipénz, amelyet magyarországi kifizetéseire használt. „Pedig »a magyar kormány az
operáló hadsereget mindennel ellátja – jegyezte meg Vásáry – s azon felül ezeket a fizetési eszközöket ugyancsak nekünk kell beváltani«. Az Orosz Bank egyik vezetője pl.
a Szövetséges (Szovjet) Főparancsnokság részéről a beváltási határidő napján, 1945.
június 26-án bejelentette, hogy az MNB-ben 2,5 milliárd pengő értékű ezres címletű
bankjegyet letétbe helyez, és kérte az ellenérték kifizetését kisebb címletű bankjegyekben.” (222.) Külön gondot okozott, hogy az orosz parancsnokság még 1944 októberében hadipénztári fizetőeszközzé nyilvánította a rubelt, és árfolyamát 2,50 pengőben
határozta meg. A valódi árfolyam 1:1 arány körül mozgott, így az intézkedés nyomban a pengő kiáramlására vezetett. Vásáry a rubel és a hadipénz kérdésében március
13-án a Szövetséges Ellenőrző Bizottsághoz fordult, nem sok eredménnyel. „Ugyancsak
a SZEB-től kért intézkedést március 15-én a bankok védelmére. A gazdasági élet, a termelés megindításának egyik lényeges feltétele a pénzintézetek zavartalan újraműködése, az iparvállalatok támogatása – írta. Az ország lakosságának ellátása mellett a Németország elleni harchoz igényelt eszközök előteremtését és a Vörös Hadsereg utánpótlását is könnyítené, ha a termelő vállalatok hitellel ellátásában nincsenek a bankok
akadályozva.” (223.) Vásáry legalább a legfontosabb pénzintézetek katonai védelmét
kérte, s az elszállított irodai eszközök visszaadását, az alkalmazottak személyi biztonságát garantáló igazolványokat. „A budapesti nagy pénzintézetek, amelyek érdekkörébe
– mint ismeretes – sok ezer munkást foglalkoztató ipari üzemek tartoztak, teljesen
pénz nélkül maradtak, s egyre-másra a kormánytól kértek valamennyi kölcsönt az
üzemvitelre, az alkalmazottak fizetésére. A kormány nem térhetett ki az ország
érdekét szolgáló iparvállalatok működési feltételeinek kisegítése elől. Vásáry javasolta
a Minisztertanácsnak, hogy a Magyar Általános Hitelbank 3,5, a Pesti Magyar Kereskedelmi Bank 2,5, a Pesti Hazai Első Takarékpénztár a Leszámítoló és Pénzváltó
Bank, a Székesfővárosi Községi Takarék 1–1 és az Angol–Magyar Bank 0,5 millió
pengő betétként elhelyezendő hitelt kapjon vállalati szükségleteire. A miniszterelnök
március 7-én elrendelte, hogy a Salgótarjáni Kőszénbánya Rt. részére munkabérre és
természetbeni ellátásra a debreceni városi házipénztárból 2 millió pengő kölcsönt utaljon ki. Vásáry egy másik kimutatásában 22 budapesti üzemet és bányát sorol fel, melyek összesen 145 965 000 pengővel segélyeztek.” (223.)
Összehasonlítva ezeket a számokat a magyar bankokból „hadizsákmányként” elrabolt több mint egy milliárd forinttal, az az ember érzése, hogy a Szovjetunió valami
„negatív Marshall-segélyt” talált ki a magyar gazdaság még megmaradt és működőképes részének a tönkretételére. Miközben hazaküldött megbízottjaival harsogtatta
végtelen segítőkészségét egy többpárti demokrácián alapuló polgári gazdaság talprasegítésére. Olyan hatásosan, hogy később, mikor a moszkoviták már kimutatták a foguk

2000. május

65

fehérjét, Vásáry szinte értetlenkedve idézi a fejükre 1945-ös nyilatkozataikat. Ilyen hamar elfelejtette volna a nagy pere idején tapasztaltakat? A keresztény nemzeti élharcosokat? Akik a maguk nyilvánvaló korruptságában a korrupció elleni harc jelszavával
szálltak síkra ellene, s az erkölcs bajnokaiként a közélet tisztaságának a jegyében foglalták el a városházát, hogy zavartalanul folytathassák piszkos üzelmeiket.
Veress Géza tartózkodik minden efféle dilettáns morgolódástól és kérdéstől; ő – jó
történészhez illően – csak sorolja és sorolja fáradhatatlanul Vásáry jelentéseiből, feljegyzéseiből, folyamodványaiból, javaslataiból az adatokat és számokat; számokat,
hogy mennyi pénztől „szabadította fel” a Vörös Hadsereg a bankokat, mennyibe került az országnak az 1944. évi német megszállás, mennyibe fog kerülni várhatóan 1945ben az orosz, megbecsüli, hogy mennyi ember és mekkora termelőerő maradhatott az
országban, mekkora adójövedelmekre számíthat a kormány. A számítások és becslések
alapján azután költségvetést állít össze és – micsoda optimizmus – megpróbálja elfogadtatni a parlamenttel.
A költségvetésen alapuló normális pénzgazdálkodáshoz mindenekelőtt az akut fizetésieszköz-hiányt kellett volna megszüntetni; Vásáry már január 5-én benyújtott egy
tervet, amit a Minisztertanács 1945. február 22-én tárgyalt meg. „Vásáry az állami kiadások fedezéséhez szükséges fizetőeszközöket a bankjegymennyiség szaporítása nélkül is előteremthetőnek tartotta. Az volt a célja, hogy a fogyasztási javak mennyiségével arányban nem álló nagy tömegű bankjegyek értékét csökkentse, a nyilas-rendszer
által Németországba vitt, vagy az ott törvénytelenül gyártott pénz teljes értékű visszacsempészését és felhasználását az országban megakadályozza, a kormány joghatóságán
túli területeket elválassza a joghatósága alatti terület pénzforgalmától a fizetési eszközökben.” (225.)
Két változatot dolgozott ki, a bankjegyek címletértékének 50%-os illetve 40%-os leszállításával. A bemutató azonban nem kapja vissza a teljes leszállított értéket. Az
50%-os változatban pl. 100 pengőből csak 30-at kap vissza új bankjegyekben, 20 pengőt
az állam betétként kölcsön vesz. Ezt a kölcsönt a leértékeléskor elvett és úgyszintén
betétként kezelt 50 pengővel együtt visszafizeti: a 20 + 50 = 70 pengő 30%-át (21 pengőt) 6 hónap múlva, másik 30%-át 9 hónap múlva, a maradék 40%-át 12 hónap múlva,
ez utóbbit már 2%-os kamattal. „Az ismert adatok alapján becsülve bemutatásra kerül
kb. 10 milliárd névértékű bankjegy, a forgalomban lévő bankjegytömeg 50%-kal csökken. A betétesek visszakapnak 6 hónap múlva (a 7 milliárdból 30%-ot) 2,1 majd 9 hónap után ismét 2,1 milliárdot, egy év múlva a maradék 40%-ot, 2,8 milliárd új bankjegyet és 140 millió kamatot. Így az állami kiadások 9 hónapig a csökkentett bankjegymennyiség mellett teljesíthetők, ami lényegesen korlátozza az árak és a bérek
emelkedését. Csak több mint egy év múlva lenne az MNB bankjegyeiben mintegy
30%-os gyarapodás, amikor a gazdaság és a jelenleginél ténylegesen több értéket termel
majd.” (225.)
A bankjegynyomtatás azonnal indulhatott volna Debrecenben, a városi nyomdában, de itt csak 130 millióhoz volt elég papír. Ám Vásáry megbízottja már 1945. február 2-án jelenti, hogy a Nemzeti Bank pesti jegynyomdája az elrejtett gépekkel
üzembe állítható, papír is van elég, és megmaradtak a forgalomból kivont 1000, 100, 50
és 10 pengős bankjegyek kliséi. (A forgalomban lévőket Szálasiék magukkal vitték.)
Semmi sem akadályozta tehát a zseniálisan egyszerű és az ország gazdaságának megmentésével kecsegtető terv végrehajtását. Semmi, csak éppen a Szovjetunió és a kommunista miniszterek. A tervet némi huzavona után elvetették, Puskin nagykövet és

66

tiszatáj

Vorosilov marsall ragaszkodott a pénz moszkvai nyomtatásához, de végül jó későre
mégis az itteni nyomás mellett döntöttek. Még a Magyarországról elrabolt bankjegykészletből kért kölcsönökkel is késlekedtek. „Az idejében való beavatkozás hiányában
emelkedett magas fokra a magyar gazdasági élet láza, amely emésztő tűzzel sorvasztja
a nemzet egyetemes életét mindaddig, amíg a termelőmunka valóságos megindulásával,
a fogyasztásnak az önmegtagadás lehető mértékig való leszállításával, az állami kiadásoknak a legszükségesebb mértékre való leszorításával helyreállítható nem lesz az államháztartás egyensúlya” – írta Vásáry a kormánynak beadott jelentésében. (228.)
Veress Géza bőven idéz Vásárynak az ország nyomorúságos állapotát feltáró jelentéseiből, a felemelkedésre kidolgozott részletes javaslataiból, a késlekedést és taktikázást ismételten bíráló megjegyzéseiből: „Tisztázni kell az ország anyagi erejét, évi termelési eredményét, mennyi ebből a jóvátételre és a belső kulturális, szociális stb. szükségletekre fordítható rész. – A tervszerűség, a szükségleteknek kellő gondossággal
megállapítása, az állami gazdálkodás kereteinek előre meghatározása nélkül az államháztartás egyensúlyának megóvása teljesen lehetetlen… Igen súlyos felelősséget vesz
magára a kormány, ha a tervszerű gazdálkodás híján, aránylag rövid idő alatt a nemzeti
vagyon jelentős részét fogja elhasználni… a termelés eredményét jóval meghaladó kiadások teljesítésével. Pillanatnyilag ez lehet politikai sikereket biztosító eljárás, de
a nemzet jövőjét teszi a legnagyobb mértékben problematikussá.” (230.)
Vásáry törekvéseinek, javaslatainak, figyelmeztetéseinek, bírálatainak azonban nem
sok foganatja lett, s ő maga egyre élesebben szembe került a Kommunista Párttal és
támogatóival. Mert – még ha ez egyelőre nem is vált „nyilvánvalóvá”, amint Veress
Géza a mából visszatekintve látja – „a kommunistákat a célok és feladatok megválasztásában, végrehajtásában a hangoztatott közös, nemzeti és demokratikus törekvések
helyett mindenekelőtt a hatalmi pozíciók megszerzése, megerősítése, tehát saját közvetlen politikai érdekeik vezették.” (232.) Veress Géza tömören, releváns és bőséges
jegyzetekkel (a szöveget folytató és szervesen hozzátartozó jegyzetekkel) kisérten vázolja a kor politikai ármányait és hatalmi túlkapásait, s hőse eleve hiábavalónak bizonyuló küzdelmét ellenük. És – történész kollégái többségével ellentétben – nagyon
világosan látja azt is, hogy nem egyedül a kommunistákban volt a hiba. A március
elején Debrecenbe érkező kisgazdapárti vezetők, élükön Tildy Zoltánnal, többnyire
a kommunisták kezére játszottak, s ezen túl Tildyt régi kelető politikai és személyes
ellentét is fűtötte Vásáry ellen: „Az 1939-es országgyűlési kisgazda frakcióban BajcsyZsilinszky Endre és mellette Vásáry kifogásolta Tildy, Varga Béla, sőt Nagy Ferenc
ismételt megalkuvásait, a rendszernek tett politikai gesztusait, főként Tildy becsvágyát, jellemgyengeségeit.” (235–236.) Most más körülmények közt megismétlődött
és kritikussá fokozódott politikai és emberi ellentétük, s Tildy, feltehetőleg Rákosi
ösztönzésére, de nyilván saját érzelmei szerint is, 1945 nyárelején lemondásba manipulálta Vásáryt. (1945. július 12.) „Utóda a Tildyhez közel álló s a kommunistákhoz is
alkalmazkodóbb Oltványi Imre lett.” (238.) Vásáry pedig a parlament padsoraiból
folytatta mind magánosabbá váló küzdelmét a hazugságok, a képmutatás, a törvénytelenségek, a hivatali és rendőri atrocitások, az ország érdekeit súlyosan sértő gazdasági
szerződések ellen. Veress Géza sorra idézi Vásáry interpellációit az ország gazdaságának és a közemberek jogainak az érdekében; vázolja a folyton sötétülő belpolitikai, és
a Szovjetunió kezére dolgozó külpolitikai helyzetet. „Európai előnyomulását a nyugati
hatalmak 1947 közepéig – a viták ellenére – tudomásul vették és utána sem törtek
a tényleges status quo megváltoztatására. A Szovjetunió katonai, politikai, sőt társa-

2000. május

67

dalmi, kulturális befolyása Magyarországon, mint a szélesebb térségben is, a hatalomra
jutott kommunista pártok közreműködésével meghatározó volt. Vásáry mindezt
– s nem egyedül volt ebben – vagy nem ismerte fel teljes egészében, vagy ha látta is,
képtelen volt elfogadni, akárcsak tudomásul venni is. Igazsága, küzdelme így Don
Quijote-ivé vált, eltérően más kisgazdapárti politikusok némileg pragmatikusabb reálisabbnak tűnő magatartásától, koalíciós együttműködési hajlandóságától és várakozásától, amely azonban végül is a célt tekintve ugyanúgy irreálisnak bizonyult.” (250.)
De Vásáry már Kolosváry-Borcsák és a keresztény nemzeti gömbösizmus ellen is
Don Quijote-i küzdelmeket vívott, s közösségi szempontból nem is egészen eredménytelenül, azaz semmiképpen sem reménytelenül. Nem volt tán eleve reménytelen
pénzügyminiszteri küzdelme sem, s ha nagy tervét a hatalom keresztül húzta is, az első
lépéseket az ország gazdaságának megindítására sikerült megtennie. Ám ismétlődő,
makacs kiállása a törvényesség, az alkotmányos és polgári jogok védelmében? Elszánt
küzdelme a Kisgazdapárton belül a vezetők feltétlen kollaborálási készsége ellen?
Annyira nyilvánvalóan látszott-e a küzdelem reménytelensége akkor is, mint ma?
Becsaphattak-e tartósan a foguk fehérjét egyre jobban kimutató Rákosiék olyan tisztán
látó politikusokat, mint Vásáry vagy mutatis mutandis Bibó István? Rosszul mérték fel
az erőviszonyokat? Túlságosan bíztak a nyugati hatalmak fennen hangoztatott elkötelezettségében a Szabadság és a Demokrácia mellett? Veress Géza mindenesetre leszámol, éspedig nagyon határozottan, az első két-három év viszonylag demokratikus
fejlődésének máig élő mítoszával: „a tények bizonyítják, hogy a koalíciós hatalommegosztásban részes, egyetlen reális tényező, a Kisgazdapárt vezetésén belüli nyílt
szakítással, az előző általános választáson abszolút többséget szerzett párt megtörése,
felmorzsolása és ezzel a hatalom kisajátítása már 1946 elejétől megkezdődött.” (243.)
A „Sulyok–Vásáry csoport” rágalmazásával kísért hosszas viták után a Kisgazdapárt
vezetői „március 12-én puccsszerűen kizárták a pártból Sulyok Dezsőt, Vásáry Istvánt,
Nagy Vincét és még 17 társukat, köztük a debreceni Lévai Zoltánt, Vásáry Józsefet és
a debreceni múlttal rendelkező Hegymegi Kiss Pált. Ugyanakkor leváltották a Kis
Újság éléről a velük egyetértő Dessewffy Gyulát. Ugyanaznap a nemzetgyűlés egyetlen
ülésén Varga Béla elnökletével – Sulyok megfogalmazása szerint – »kodifikálta a terrort«, a kizárásokkal megfélemlített kisgazdapárti képviselőkkel is megszavaztatták”
azt a törvényt, amely azután „jogi alapja lett a kommunista hatalmi törekvések útjában
álló politikusok és szervezetek megkezdődő likvidálásának.” (246.)
„A Kisgazdapártból kizárt képviselők közül tizenhatan még aznap, március 12-én
Vásáry háznagyi szobájában új párt alakításáról tanácskoztak. A március 15-én elnökké választott Sulyok Dezső – társelnökök Vásáry István és Nagy Vince – közölte
a pártonkívüli képviselők szándékát a SZEB-bel, majd ismételten engedélyeztetését
kérte a magyar kormánytól […] A SZEB vezetői, Puskin nagykövet és a kormány
tagjai egy hortobágyi vadászaton döntötték el a párt engedélyezését. Sulyok július 24-én
ismertette a nemzetgyűlésben a Magyar Szabadság Párt (MSZP) rövid elvi programját.”
(250–251.)
1946 őszétől a Szabadságpárt sikeres országos szervezőmunkába kezdett, november
24-én nagygyűlést rendeztek a sportcsarnokban, amire a Kisgazdapárt részéről Nagy
Ferenc reagált: „A Szabadságpárt gyűlése óta tudjuk, hogy politikailag hol kell keresni
Magyarországon a reakciót, és minden igyekezettel azon leszünk, hogy ki is füstöljük…a magyar politikai életből.” (252.)

68

tiszatáj

Meg is tették, ami tőlük tellett, bár különösebb szükség nem volt rá, a hatalom is
megtette a magáét. De a hatalom a kifüstölő-igyekezetet se nagyon méltányolta.
„A kisgazdapárti vezetőknek pártjukra, az országra is súlyos következményű tévedése
volt, hogy azt hitték, ha engednek a kommunisták nyomásának, ha kizárják a legkövetkezetesebben ellenálló – és számukra is mind kellemetlenebb – képviselőket,
a koalíciós együttműködés ismét zavartalanná lesz, teljesülnek egyéni becsvágytól fűtött törekvéseik is. De a kommunisták ekkor már mindinkább magát a Kisgazdapártot
támadták […] Vásáry arról értesült, hogy amikor Nagy Ferenc az együttműködés nehézségeit, zavarait okozó s ezért a pártból kizárt renitens képviselők mandátumtól
való megfosztását is felajánlotta, a kommunistáktól azt a választ kapta, hogy most már
nem azokkal, hanem a Kisgazdapárttal van bajuk […] És rövid időn belül, 1946–1947
fordulójától teljesen lefejezték a FgKP-t, szétverték szervezeteit, és a »nem reakciós,
nem ellenforradalmi« Dobi Istvánokkal, Dinnyés Lajosokkal cserélték le a vezetőket.”
(248.) A Vásáryékat kizáró vezetők közül „Kovács Béla a Szovjetunió börtöneiben,
Nagy Ferenc és Varga Béla külföldi emigrációban, Tildy pedig biztonsági őrizetben
elgondolkozhatott a történteken, a párton belüli ellenfeleikkel folytatott vita tanulságain.” (247.)
A Kisgazdapárt lefejezése után kerítettek sort a Szabadságpárt felszámolására. Sulyok Dezsőt a pártból való kilépésre és képviselői mandátumáról való lemondásra
kényszerítették 1947. július 21-én. „Másnap Nagy Vince bejelentette a nemzetgyűlésben a Szabadság Párt feloszlását. Ennek ellenében Dinnyés Lajos miniszterelnök megígérte Sulyoknak, hogy kiengedik az országból. Útlevelet ugyan nem kapott, de nem
akadályozták meg, hogy augusztus 14-én Ausztrián keresztül Nyugatra távozzon.”
(257.)
A Szabadság Párt feloszlatása után Pfeiffer Zoltán – aki a nagy kizárások napján,
március 12-én kilépett a Kisgazdapártból – „Vásáry társelnökségével megalakította
a Magyar Függetlenségi Pártot, amelyet nem sokkal a választások előtt, más ellenzéki
csoportokkal engedélyeztek.” (257.) Az augusztus 31-i előrehozott választásokon
„a Pfeiffer–Vásáry párt a Kisgazdapárténál nem sokkal kevesebb, 670 547 szavazattal
14%-ot, 49 mandátumot” szerzett. … Debrecenben az MFP az országos átlagnál valamivel nagyobb szavazatszámot ért el és újra képviselővé választották Vásáry Istvánt.”
(258.) Miután Rákosiék politikai eszközökkel nem értek célt, „rendőri, adminisztratív
és jogi intézkedések alkalmazása következett.” Egyre másra vették őrizetbe az MFP
aktivistáit, az ÁVO nyomozói „rövid időn belül 900 jegyzőkönyvet vettek fel a párt
ajánlásgyűjtőinek »hamisításai«-ról, amire hivatkozva a koalíciós pártok és a Radikális
Párt megfellebbezte az MFP eredményeit, és a Választási Bizottság megsemmisítette
a 49 képviselő mandátumát. „Rajk belügyminiszter pedig feloszlatta a kilépések miatt
amúgy is bomlásnak induló pártot.” „A választójogból kizárt félmilliót is számítva
közel másfél millió felnőtt lakos (kb. 30%) maradt képviselet nélkül.” Pfeiffer Zoltán
letartóztatásától félve külföldre távozott november 4-én.
„Vásáry maradt. Elképzelhetetlen volt számára, hogy itt hagyja családját, az őt ismét ellenségnek tekintő városát és hazáját.” (259.)
„A Magyar Függetlenségi Párt megszűnése és mandátuma megsemmisítése után
Vásáry a politikai közéletből kirekesztve, visszavonultan élt Debrecenben. De itt sem
hagyták békén.” (260.)
A könyv utolsó fejezete – „Kirekesztve, elfelejtve… (1947–1955) – erről a békétnem-hagyásról és visszavonultságról szól. Tömören, mindössze négy oldalon, indula-

2000. május

69

tok és kommentárok nélkül közli a legfontosabb adatokat és eseményeket, amelyek
éppen így a maguk szikár objektivitásában válnak legalább annyira vérlázítóvá, mint
annak idején a Kolosváry-Borcsa–báró Vay banda üzelmei voltak. És ugyanúgy ragyog, csak most tragikusabb fényben, minden szavából, tettéből, sorsának sztoikus
tűréséből Vásáry rendíthetetlen tisztessége, embersége, okossága. Még humorát is
megőrizte. Veress Géza közli kéziratos feljegyzéseiből „békekölcsön” jegyzésre történt
beidézésének a leírását, 1952. szeptember 26-án. Negyven sorban egy egész kis kortörténet. S egyben írói remekelés, tökéletes abszurd novella. Hasonlóképpen védekezése
a népbíróság debreceni különtanácsa előtt 1947 őszén, amikor megidézték nyilvánosan
tett kijelentések miatt, „amelyek alkalmasak arra, hogy (az) államrend iránt megvetést
keltsenek”. Debrecen tizennyolcadik századi nagy főbírái óta legnagyobb polgármestere Kautskyt olvassa bírái fejére: „»minden kormány szereti magát az országgal azonosítani és kijelenti, hogy ami számára nem megfelelő, az az országnak sem felel meg.«
Az államot a kormánnyal, a párttal vagy a pártvezetőkkel nem a demokrácia azonosítja, hanem az egypártrendszer, vagy a lényegében azonos egy pártként jelentkező
uralmon lévő pártok alakulata…, ezek a rendszerek a maguk államrendjét védve,
a védelmet kiterjesztik az uralmon lévő párt és vezetőinek védelmére is.” (261.)
Vásáry feljegyzéseiből, fogalmazványaiból, emlékiratából, jelentéseiből, parlamenti
beszédeiből egész könyvében gyakran idéz hosszabb-rövidebb részleteket Veress Géza.
Talán sort kerít egyszer Vásáry kéziratainak és publicisztikai írásainak a kiadására is.
Századunk nem bővelkedik nagy magyar politikusokban; Veress Géza könyve
most az egyik legnagyobbat s legtisztességesebbet emelte ki a feledés homályából. S tán
a legidőszerűbbet. Mert Vásáry polgármesterségének néhány esztendeje alatt országos
jelentőségű tettek és alkotások színhelyévé, a helytállás példájává emelte Debrecent
(ezért irtóztak tőle Gömbösék), országos politikusként pedig kereste és képviselte honi
érdekek érvényesülésének lehetőségét nagyhatalmi érdekek gátlástalan érvényesülésének közepette és ellenében. (Ezért tartottak tőle Rákosiék.) Államférfi volt a szó legnemesebb értelmében, polgármesterként, pénzügyminiszterként és képviselőként
egyaránt. És megőrizte államférfiúi nagyságát, emberi méltóságát sőt: kedélyét „kirekesztve, elfelejtve” is.
Veress Géza monográfiája ezt a többszörösen törötten is töretlen pályaívet a kor
szükségképpen tömören, ám kellőképpen teljességgel vázolt képébe illeszti; így
Vásáryja hirtelen új, az eddig megszokottaktól sok tekintetben eltérő fényt vet a huszadik század honi történelmére. Tükröt tart elénk, melyben, meglehet, még napjaink
történései (és politikusai) is másként mutatkoznak. Nem mintha analógiákat kereshetnénk vagy találhatnánk a könyvben. Inkább abból mutat meg, nem is keveset, hogy
„Honnan jövünk? Kik vagyunk? Hová Megyünk?” (Csokonai Kiadó, Debrecen, 1999.)

TANULMÁNY
LATRÁN I BOLYA

A Mezõség írója
WASS ALBERT CSABA CÍMÛ REGÉNYÉRÕL
Wass Albertet az amerikai emigráns irodalom egyik legtekintélyesebb prózaírójaként tartja számon az irodalomtörténet. Pályája azonban jóval kivándorlása előtt, a két
világháború közötti Erdélyben kezdődött. Első prózai kötete, az 1934-ben megjelent
Farkasverem nemcsak az úgynevezett „pályakezdő” művek sorában bizonyult várakozáson felül jó regénynek – ettől a ténytől elvonatkoztatva is megállta a helyét Erdélyben és Magyarországon egyaránt.
Erre az időre már az olvasóközönség is kiheverte azt a betegségét, hogy minden
Erdélyből érkező írást a kritikátlan magasztalás hangján üdvözöljön. 1918 után, a „kíméletes bánásmód” éveiben az akkor szárnyait bontogató erdélyi irodalom erre még
joggal számot tarthatott. 1935-re ez a szemlélet egészségesen módosult, a kritika az Erdélyből érkező műveket a magyar irodalom egyenrangú tényezőiként kezdte értékelni.
Schöpflin Aladár így summázta ezt: „az erdélyi irodalom ma már nagykorúsítva
van, nem szorul arra a kíméletre, amely a serdülő gyermeket megilleti és teljes joggal
megérdemli, hogy ne a »hiszen Erdélyben írnak, szegények« ma már elévült szempontjából beszéljünk róla, hanem ugyanolyan tárgyilagossággal, mint a magyar irodalom
bármely más részéről.”1
A Farkasverem ilyen új mérce szerint is kiállta a próbát, maga a szigorú Schöpflin
„jelentős írói képességekre” mutatott rá a regény méltatásában. Egy másik kritikusa,
Balogh László nem ennyire mértéktartó a dicséretben: „Ilyen erőteljes indulással, mint
Wass Albert a Farkasveremmel, kevesen törtek be irodalmunkba. Kész, kiforrott írásművészet, éles, reális látásmód és komoly, tiszta líraiság tették és teszik a Farkasvermet
újabb regényirodalmunk határozott értékévé.”2
Szerzője hirtelen az irodalmi érdeklődés fókuszába került. Tamási Áron mellett az
egyik legbiztatóbb erdélyi hangként tartották számon és érdeklődéssel várták az írói
pálya folytatását, azt, hogy méltó lesz-e a következő mű az elsőhöz, beváltja-e a hozzá
fűzött reményeket. Talán ez a várakozás és az ennek való megfelelés vágya is okozhatta, hogy Wass Albert csak hat év után állt elő következő művével, a Csaba című
regénnyel.
Ha a Csabát a Farkasverem mellé állítjuk összehasonlításképpen, meglepőnek találhatjuk, milyen lényeges vonatkozásokban tér el a két mű egymástól. Első olvasásra is
szembeszökő különbségek mutatkoznak a regények témája, szerkezete, alaphangoltsága és végkicsengése szempontjából. Ezen különbségek legfőbb oka alighanem a művek születésének időpontjából adódik. Mindkét írás híven mutatja az erdélyi magyarság akkori helyzetét, érzékelteti azt a korhangulatot, amelyben a közös jövőre való
kilátások tükröződtek.
1
2

Schöpflin Aladár: Erdélyi irodalom. 1935. Nyugat. 7–12. P.1.
Balogh László: Wass Albert regényei. 1944. Sorsunk. 10. P.594.

2000. május

71

A Csaba megírásának 1940-es évszáma nemcsak a Farkasverem idejétől eltelt hat év
miatt érdekes. Fontos dátum ez Erdély történelmében is. A második világháború kitörésével összeomlott a trianoni békeszerződés alapján létrejött európai területi rendszer. 1940-ben a magyar kormány jelezte revíziós igényét Erdéllyel kapcsolatosan is –
Kárpátalja 1939-es visszacsatolása után megalapozott reményekkel. A második bécsi
döntés nevezetű határozat eredményeképpen Észak-Erdély és a Székelyföld újra Magyarországhoz került, míg Dél-Erdély és a bánsági területek Romániában maradtak.
A visszacsatolt részeken megszűnt a kisebbségi lét a magyarok számára, újra működni
kezdtek a korábbi magyar intézmények, újjáalakult a Kolozsvári Ferenc József Tudományegyetem is. Az irodalmi életre szintén jótékonyan hatott a változás, megszűnt
a magyarságellenes cenzúra, a folyóiratok nagyobb terjedelemben jelenhettek meg. Megerősödött az Erdélyi Szépmíves Céh is, több könyvet adhatott ki, mint korábban.
Az itt élő magyarság felszabadulásként üdvözölte és élte meg a második bécsi döntést. Az addig lefojtott szellemi erők felszínre törtek a kényszerű „katakomba-létből”.
A legjelentősebb folyóiratok, az Erdélyi Helikon és a Pásztortűz ünnepi számmal
jelentek meg: a közreadott írások a visszatérés élményeit szólaltatták meg. A szabadság
öröme ugyanakkor nem tette elfogulttá és elvakulttá a magyar szellemiség nagyjait:
„kivétel nélkül felidézték és követelményként állították az erdélyi, sőt a magyarországi
szellemi és közélet elé a »kisebbségi humánumnak« azt az erkölcsét és szellemiségét,
amely a két évtizedes elnyomatás idején alakult ki.”3
Eszerint mindenképp elkerülendő volt az az olcsó elégtétellel kecsegtető magatartás, amely az ekkor kisebbségi helyzetbe került románok számára Erdélyt az üldöztetés földjévé változtathatta volna.
Ugyanakkor a bécsi döntés fölötti öröm nem volt felhőtlen, hiszen az új határvonal kettévágta Erdélyt, a déli oldalon rekedt magyarok számára ez a helyzet csak
növelte a bizonytalanság és a fenyegetettség érzését. A határozat nyilvánossá tétele
után tízezres tömegek pánikszerű menekülése kezdődött meg, délről a magyarok
északnak tartottak, míg az észak-erdélyi románok délre vándoroltak át – sok esetben
mindent maguk mögött hagyva. A mégis délen maradó magyarok sorsa sokkal mostohábbra fordult a változás után. Kacsó Sándor 1941-ben megjelent Lélekvesztőn című
regénye az egyik legelső szépirodalmi vallomás arról, hogyan kellett elsősorban önmaguk lelkiismeretét meggyőzni a maradás szükségességéről, azután pedig milyen
változatos bűbájoskodással lehetett a család lelkét a legkisebb sérülésekkel megtartani.
A legfőbb cél az új helyzetben az erdélyi hagyományok és az „erdélyi lelkiség” átörökítése volt, ezt jelölte meg feladatként a Kolozsvárott 1940-ben újra összeülő helikoni tanácskozás és az 1942-es marosvécsi írótalálkozó is.
A Csaba című regény a visszacsatolást követő, hazafias lelkesedéstől fűtött első hónapok idején jelent meg Budapesten a Révai Kiadónál. Ennek a kivételes történelmi
pillanatnak a hatása érezhető ki a regényből, illetve a folyóiratokban a műről megjelenő méltatásokból is. Ez az elsődleges oka, hogy Wass Albert a második regényében
egészen más hangon szólal meg, mint ahogy a Farkasverem alapján várhatnánk – alig
találunk párhuzamosságokat a két mű között.
A legszembetűnőbb hasonlatosság a regények terének azonossága: újra a Mezőségre helyezi az író a történet helyszínét, beteljesítve azt a várakozást, amely Wass
3

Pomogáts Béla: Négyesztendős szabadság. In: Görömbei András–Kenyeres Zoltán (szerk.): In
honorem Czine Mihály. Kossuth Egyetemi Kiadó. Debrecen. 1999. P.149.

72

tiszatáj

Albertnek a „Mezőség írója” szerepét jelölte ki. A táj a Csabában is meghatározó
elemmé válik, de az itt megjelenő tájélmény egészen mást sugall, mint a farkasveremmetafora, a szereplők viszonyulása a Mezőséghez közel sem olyan titokzatosan ellentmondásos, mint az első regényben.
Eltér a Csaba a témaválasztásban, az epikai nyersanyag jellegében is. Ebből következően lényegesen más típusú szereplőkkel dolgozik. Más a regény időkezelése, elbeszélői technikája, nézőpontja, vagyis voltaképpen az egész mű felépítése, szerkezete.
Egyáltalán: a szerzőnek egészen új arca mutatkozik meg ebben a művében.
A regény cselekménye egyetlen központi figura köré épül fel: Fileki Ferenc mezőségi középnemes ifjú élettörténetét követhetjük nyomon tízéves korától a regényírás
jelen idejéig. Ez az időszak éppen az erdélyi magyarság kisebbségi létének korszakával
esik egybe, hiszen a történet 1918 decemberében kezdődik és beletorkollik az író jelenébe, Észak-Erdély visszacsatolásának idejébe.
A regényben nem a főhős magánéletének vonatkozásai a lényegesek – Ferkó egy
egész nemzeti közösség: a megváltozott történelmi helyzetbe került, kisebbségi sorban
élő erdélyi magyarság eszményi képviselőjeként jelenik meg előttünk.
A regény indító képei – Wass Albertre kevéssé jellemző módon – városi helyszínt
mutatnak. Az első világháború utolsó kolozsvári felvonásával indul az első fejezet, már
a kezdő sorokban éreztetve a fenyegetettség feszültségét: „Csak a Külmonostor utca
tájékán csattantak még egyes lövések, egyébként szokatlan csöndesség ülte a téli alkonyatba temetkezett várost.”
A fenyegetettséget azonban rögtön ellenpontozza az a motívum, amely mintegy
keretbe foglalja a regénynek ezt a részét, Ferkó gyermekkorának elbeszélését. A lámpagyújtó alakja jelenik meg a sötét, kihalt utcán: „Amerre elhaladt, mintha álom és
mese volna: apró fénypontok gyúltak fel a ködben, kis didergő jánosbogárkák és
a dermedt szürkületbe belemosolygott a világosság.”
A lámpagyújtó ember a sötét reménytelenség közegében a remény fényességét jelenti,
de nem ez az egyetlen funkciója a figurának. Ez a motívum kapcsolja be a regénybe
a főhőst, Fileki Ferkót. Ferkó az ablakból nézi minden este áhítatosan ezt a „makacs
Prométheuszt”. A lámpagyújtás, a fénytámasztás mint prófétaszerep egyik jelképe már
itt összekapcsolódik a kisfiú alakjával: „S a gyermek, az ablakban didergő nagy vágyat
érzett akkor: lámpagyújtó leszek! S tudta, ha megnő, majd bejár minden utcát, ahol sötét
van és hideg és az emberek félve a szobákba bújnak. Világítóbot lesz a kezében és rendre
gyújtogatja majd a lámpásokat, hogy világosság legyen, s ne féljen senki se többet.”
A gyermek Ferkót önmaga jövőbeli szerepéről való álmodozásai Móricz Zsigmond
ifjú hősével, a frissen szolgálatba lépő lelkésszel, Matolcsy Miklóssal rokonítják.
Matolcsy is hasonlóan nagyratörő, világmegváltó, ugyanakkor kevéssé körvonalazott
elképzelésekkel indul útnak: „Fáklya lenni…! Igen: ez az, amire vágyom… Tudom,
nem rózsaszirmokon való heverés, hanem tüskebozótban való lobogás lesz a sorsom,
tudom, nem szende örömökben való éldelés, nem a gyönyörökben való buborékolás,
hanem küzdelem a kultúráért, az igazságért, az emberiségért lesz a rendeltetésem…
Fáklya leszek tehát, amely nem hagyja abban az isteni világosságot, mígnem maga el
nem ég, avagy erőszak el nem oltja…”4
Tudjuk, hogy Matolcsy magasztos terveivel a regény végén valóban fáklyává válik:
falujának, nyájának a pajtában rendezett bálján ég el – a szó szoros értelmében. Keserű
ítélet ez a világ fölött: a nagy álmok, akarások halálra vannak ítélve ebben a közegben.
4

Móricz Zsigmond: Fáklya. 1984. P.135–6.

2000. május

73

Wass Albert nem ilyen borúlátó. Ez a néhány sor a lámpagyújtó alakjáról egy nagy
jövő előtt álló hős alapvonásait engedi sejteni, aki azonban nyomban a világ érthetetlenségével, kuszaságával szembesül. Naivan, tudattalanul próbál eligazodni, de csak az
ösztöneire hagyatkozhat: a körülötte zajló eseményekből semmit sem ért, de pontosan
érzi, hogy valami nagy baj történt. Az író mesterien ábrázolja a gyermeki tudatot,
ahogyan a tájékozatlan, éretlen értelem a hiányos ismeretekből megpróbálja összeállítani a megbomlott világ egységét és ahogyan a félelmet keltő jelzések ellenére is biztonságot keres. Az író a legapróbb részletekig ismeri a gyermek Ferkó gondolatait,
érzéseit, mindentudó elbeszélő módjára tájékoztat a főhős lelkivilágáról, belső történéseiről. Nyilvánvalóan merül fel az önéletrajziság lehetősége. Az 1908-ban született
Wass Albert 1918-ban ugyanúgy tízéves volt, mint regényhőse. Ferkó élményeinek,
gondolatainak részletekbe menő megelevenítése annyira friss és valószerű, hogy az
elbeszélő saját, mélyen bevésődött gyermekkori emlékeit sejthetjük mögötte.
A moldovai román katonával kötött „illegális” barátságában a gyermeki érzések
igazságossága érvényesül. Az embereket nem a nemzeti hovatartozás alapján akarja
megítélni, nem képes ellenségnek tekinteni a szomorú szemű Gavrilt, de azt is hamar
felismeri, hogy a környezete ezt rosszallja tőle. Szerelme, Sarolta foglalja ezt össze
kegyetlen kizárólagossággal: „ha barátod, akkor te áruló vagy!”
Ez az élmény – a Gavrillal való barátságának fogadtatása – az első szembesülés
a felnőttek világával. Fel kell adnia magasabbrendű humánumát és a barátság elárulójává
kell lennie, hogy megfeleljen azoknak az új elvárásoknak, melyekkel nem ért egyet.
Ő emiatt érzi magát árulónak: „tudta, hogy amit tesz, abban nincsen igazság s a katona
szomorú hangján keresztül egy pillanatra mintha megérezte volna a világ többi nagy
igazságtalanságát is.”
Ez az esemény avatja be először a felnőttek társadalmába és ezzel veszti el a gyermekkor tiszta naivitását is. Ez a veszteség összekapcsolódik a „haza elvesztésével”,
amelyet Sarolta egy ideig oly hiába próbál elhitetni és megértetni vele. A háború végét,
a kisebbségi sorsba kerülést tehát valódi és egyértelmű értékveszteségként tünteti fel az
író: értékveszteség Ferkó egyéni életében és a közösség sorsában is.
A Csabának ezen első fejezete a regény legnagyobb művészi erővel, legjobban megkomponált része. Itt érthető leginkább tetten az elbeszélő azonosulása a főhőssel. Ebben az első részben az író folyamatosan alkalmazza az egyes szám harmadik személyben íródott szövegek tudatábrázolásának alaptechnikáit, amelyekkel a narrátor folyamatosan képet adhat hőseinek gondolatairól. Mindhárom technikára találunk példát
a szövegben: egyrészt elbeszéli a főhős tudatában zajló folyamatokat, vagyis – Dorrit
Cohn terminológiájával élve – pszicho-narrációval él: „Nem volt kedve játszani. A kerítésnek támaszkodva vesződött a gondolatokkal, melyek érthetetlenek és félelmesek
voltak… Azóta nem tudott egyébre gondolni. Ott a sötét szobában is, ahogy az üres
utcát nézte, újra csak ránehezedett, még súlyosabban, még félelmetesebben ez a nyers
és vad titokzatosság.”
A legritkábban az idézett monológot, vagyis a szereplő gondolatainak szó szerinti
leírását használja. Erre jó példa Ferkó tanácstalan okoskodása a két különböző igazság
problémája fölött: „Hát hogyan lehet ez? Az egyik vidám és énekel és azt mondja,
hogy vége a háborúnak és ezentúl minden jó lesz. A másik pedig sír és azt mondja,
hogy a háború csak ezután kezdődik. Melyiknek van igaza? Melyiknek? Hát lehet az,
hogy az egyiknek bevégződjön a háború, s a másiknak ugyanakkor kezdődjön? Lehet
az, hogy ami az egyiknek jó, a másiknak rossz? Hiszen mind a kettő egy házban lakik!
Lehet egy házban egyszerre háború is és nem is, jó is meg rossz is?”

74

tiszatáj

A tudatábrázolás harmadik lehetséges módja az elbeszélt monológ (más néven szabad függő beszéd), vagyis az az eljárás, hogy az elbeszélő megtartja a harmadik személyű előadásmódot, abba beleágyazva a szereplő tudatának megnyilatkozásait. Láttuk,
hogy a Farkasveremben az író előszeretettel alkalmazta ezt a módszert, míg a Csabában
már jóval ritkábban fordul elő és általában egybemosódik az idézett monológokkal és
a pszicho-narrációval: „Haza! Úgy ütötte mellbe a szó, hogy a lélegzete is szinte elakadt. Hazamehet! Mórucra! Hát mégsem veszett el a haza, mégsem veszett el semmi,
Mórucon minden úgy lesz, mint eddig!”
A második fejezetben olyan írói megnyilvánulással találkozunk, amely a Farkasveremben teljesen ismeretlen volt: az író egyes szám első személyben szólal meg, hoszszas lírai elmélkedése bensőséges vallomás a hazai tájhoz fűződő kapcsolatáról és tanúságtétel a nemzeti sorsközösségről. A kollektív ősi emlékezet titokzatos hangjaként
szólal meg: „Tél. Komisz, kegyetlen, régi ismerős. Titkos évezredek mélyéről emlékszem reá. Ott volt velünk a pusztán. Orromban érzem még most is a szagát, ahogy egy
vékony szél az Ural felől hozta s én előrehajolva ültem a lovon és fáztam.”
A magyarság történetének legmélyebb, mitikus homályba vesző rétegét hozza felszínre, a pogány hősi kort, az ezeréves nemzeti múlt önazonosságot erősítő képeit. Ez
a hangvétel távolról sem rokonítható a Farkasverem szinte idegenül tárgyilagos hangjával – és itt egy újabb lényeges szemléletbeli eltérés. A Farkasverem illúziótlanul regisztrálta egy beteg társadalmi réteg erőtlen tagjainak szerepvesztését, célt és feladatot
nem találó haldoklását anélkül, hogy szándékában állt volna bármilyen mentő utat
kijelölni számukra.
A Csaba legfőbb mássága abban áll, hogy határozott célzatossága van. Az erdélyi magyarság úgy érezhette 1940-ben, hogy lehetőséget kapott méltó helyének újbóli elfoglalására a hazában és az egységes nemzeti kultúrában. A több mint két évtizedes kisebbségi lét
után azonban öntudatának, bizalmának erősítésére volt szüksége. Ezt a feladatot vállalta
fel Wass Albert a Csabával. Eszközül egy történelmi mitológiai motívumot használt fel:
a hun-magyar rokonság mondaköréből származó hősi alakot, Csaba királyfit.
Az ismert régi magyar monda szerint Attila halála után fiai az idegenek ármánykodása következtében egymás ellen fordultak. A hunok a legkisebb királyfit, Csabát
pártolták, a németek Aladárt. A vesztes csata után Csaba anyja földjére, Görögországba vonult, a megmaradt hunok pedig az ország keleti részébe húzódtak, és tartva
a nyugatiak bosszújától, attól fogva székelyeknek nevezték magukat. Ám a haragjuktól
így sem menekültek meg: késő unokáikra fegyverrel támadtak a szomszéd népek.
A székelyek már-már elvesztek a harcban, amikor csoda történt: éjjel megnyílt az égbolt
és a Tejútról, melyet azóta Hadak Útjának neveznek, egy lovas-csapat érkezett a segítségükre, élén Csaba királyfival, aki a holtak szellemét új csatára vezette. A győzelem
után a sereg némán visszatért a magas égbe, a székelyek pedig attól kezdve gondosan
vigyázták az erdélyi határt. Amikor a magyarok Szittyaországból Pannóniába jöttek,
hogy letelepedjenek, a székelyek örömmel elébük siettek. A magyarok is örültek
a találkozásnak és Erdély őrzését a székelyekre bízták.
Ez a monda nem véletlenül foglalkoztatta már Arany Jánost is, aki nagyszabású
hun trilógiát tervezett és amelyből végül csak a Buda halála készült el. Az ő nemzedékét a vesztett szabadságharc után erősen rémítette a nemzethalál gondolata és a mitikus
időkből intő példaként jelent meg a hun birodalom összeomlása, melynek végzetét
ugyanúgy a legyőzött idegen népek okozták, mint a szabadságharc bukását.
Ez a monda Wass Albert regényében is példázat értékű: Csaba mítoszát Nagyapó
mondja el a gyermek Ferkónak egy mesébe illő, csillagos, nyári éjszakán. Nagyapó

2000. május

75

alakja Ferkó számára az elveszett gyönyörű kor utolsó hírnöke, a régi értékek egyedüli
őrzője, a mezőgöcsi tanyával együtt az eltűnt szép múlt szimbóluma. A múltbeli értékrendet tanító célzatú beszédekben igyekszik átadni unokájának: „Lássátok, hogyan
pusztul a világ? Az emberek a gonoszság útjain járnak, ravaszsággal, gyűlölettel akarnak segíteni magukon és mind romlásba mennek, mert csak az igazság és a jóindulat
viszi előbbre az embert, bizony csak az igazság, a becsület és az egymás iránti jóindulat… Az emberek az ördög felé haladnak, nem az Isten felé. Már remélem, úgyis meghalok hamarosan…”
Nagyapó a csillagos égbolt alatt ülve mondja el Csaba királyfi „valóságos, igaz történetét”: Attila „hunok királya volt, nagy és hatalmas király. Csak éppen egy kicsit
nagyravágyó volt, és azt akarta, hogy mindenféle nép őt szolgálja… a legyőzött ellenséget maga szolgájává akarta nevelni, hogy egyéni érdekeit magasabbra emelje ezáltal,
s így bizony hóhérjává tette. – Összeomlott a nagy hun birodalom. Sok volt benne az
idegen, a belső ellenség… S bizony el is tűnt volna a föld színéről az egész hun nemzet,
ha nem lett volna Attilának a legkisebb fia, kit Csaba királyfinak neveztek volt. Csaba
királyfi összegyűjtötte a megmaradt hunokat, s elhozta ide Erdélybe. Letelepítette
őket, megtanította földet művelni, állatot tenyészteni, békésen, egy helyben élni. – De
sok ellensége volt így is a kicsi Hunországnak. Rátörtek idegen népek, rabolták, fosztogatták, alig győzte Csaba királyfi megvédeni népét. S ekkor elhatározta, hogy
visszamegyen az őshazában és segítséget hoz… Kiválasztott ezer derék vitézt s elindult
velük, de alig telt el egy hét, alig kettő, újra ellenség támadt az otthon maradt népre…
és úgy látszott, hogy vége van mindennek. S akkor egyszerre csak nagy fényesség támadt az égen, fényes út támadt rajta, lovak patkója szikrázott és ott volt Csaba királyfi
ezer vitézével! S azóta van ott az az út , amit mi úgy nevezünk: hadak útja. Mert azóta
is, elhidd, valahányszor igazán nagy bajban volt az itten maradt nemzet, megjött Csaba
királyfi és megsegítette. Onnan jött fentről, mert ami jó, az mind fentről jön…”
Ez a Csaba-mítosz mint vigasztalás, biztatás hangzik el közvetlenül Ferkóhoz, de
tágabban az egész erdélyi magyarsághoz intézve. Áttételesen az isteni igazságosság
érvényesülését hirdeti, azt, hogy aki a jó úton halad, tisztességesen él, legyen az akár az
egyes ember, vagy egész nemzet, mindig elnyeri az őt megillető sorsot.
Ferkó ettől kezdve gyakran álmodik Csaba királyfival, nemcsak alvás közben, de
ébren álmodozva is Csaba helyére képzeli magát. Ferkónak nem csupán gyermeki
képzeletét ragadja meg a mítosz: álmodozásai nemzetmegváltó szándékkal telítődnek,
az író arra törekszik, hogy Ferkó és Csaba alakját mindinkább közelítse egymáshoz.
Ferkó lenne az a jelenben élő, valóságos hős, aki betöltené Csaba királyfi mondabeli
szerepét, népének vezetőjévé válhatna.
Egyelőre azonban a gyermek Ferkó „nevelődését” kísérhetjük nyomon. Eddig
a pontig, a második fejezet végéig egy szálon, a főhős köré szerveződve halad a történet.
A harmadik fejezet letér erről az irányról és a kisebbségi magyarság hétköznapi küzdelmeiből ad rövid életképeket. Központjukban a némai földbirtokos, Szamosközi
Bandi úr áll, aki különféle kalandok során védi meg javait az azokra fenekedő román
parasztoktól. Kétes kicsengésű ez a néhány epizód. A regény célzatossága, a példaértékű hős állításának szándéka az első két fejezetből kiviláglott. Bandi úr kalandjai
megakasztják a regény egységes haladását – minden funkció nélkül.
De még ha eltekintünk ettől a ténytől, akkor is furcsának találjuk a történetek tanulságát. Egy tagbaszakadt, nyers modorú magyar földesúr puszta megjelenésével vagy
legfeljebb néhány jól irányzott mondatával gyáva meghunyászkodásra készteti a görbe

76

tiszatáj

utakon járó románok sokaságát és amikor kiéleződne a helyzet, váratlan fordulattal
emberfeletti hőstettet hajt végre: élete kockáztatásával kimenti az árvízből a román
tanítót és az elöljárót. Az apró hétköznapi diadalok olvastán kiábrándultságot érzünk:
ezek a kis események jelentenének elégtételt a közösségi lét küzdelmeiben?
A regény első négy fejezete, tehát pontosan az első harmada jól elkülöníthető
a folytatástól: Ferkó kamaszkorával zárul le ez a rész. A Bandi úr epizódjain kívül ez
az első harmad Ferkó férfivá válását követi nyomon, addig a pontig, amíg elhagyja az
iskolát és hazatér a birtokaira. A műnek ez a szakasza leginkább a nevelődési regény
jellegzetességeit mutatja. A folytatásban következhetne annak a kivételes hősnek
a felmagasodása, akit a Csaba-mítosz megelőlegezett.
Ám itt egy új motívum módosítja elvárásunkat. A nyitó kép lámpagyújtó figurája
bukkan fel újra, jelentősen megváltozott alakban: a reményteljes fényességet hozó
lámpagyújtó szánalmas koldusként jelenik meg, rémülettel töltve el Ferkót, aki gyermekkori álmának meggyalázásában a nemzeti sorstragédia előjelét sejti meg: „üres az
utca és kihalt… de akkor jött a lámpagyújtó. Jött és kezében volt a világítórúd. Apró,
fényes lángokat gyújtott és nyomában békesség keletkezett. Most nem jön többet, üres
az utca, üres a világ. Nincsen lámpagyújtó. Erdély haldoklik.” Az olvasónak – és talán
főhősnek is – ez a találkozás finoman jelzi jóelőre, hogy ez a kor nem a látványos hőstettek ideje: lámpagyújtónak vagy fáklyának lenni most lehetetlen.
A kolozsvári kollégiumból alapja halála után hazaköltöző Ferkó élete tehát nem
nagyszabású történésekből áll össze: gazdálkodásba kezd, köznapi bosszúságok nehezítik sorsát. Saját birtokán, szűk körben munkálkodik – de munkálkodik. Ahogy a Farkasveremben és Az elsodort faluban jellegzetes motívum volt a hazatérés mint tett,
ugyanígy minősíthető Fileki Ferkó hazatérése is. Rápolthy Jenő és Böjthe János alakjaiban az ellentétet láttuk meg e tekintetben – Filekit bizonyára rokoníthatjuk valamelyikükkel. Itt az újabb nagy különbség, amely Wass Albert első két regényét elválasztja: a Farkasveremnek jóformán nem is voltak hagyományos értelemben vett
hősei, míg Filekit az író a hétköznapi hősiesség magasába emeli, Ferkót tudatos döntése a hazatérés mellett Böjthével állítja párhuzamba.
Ám az is kétségtelen, hogy az epikai anyag, amelyre ezt a hősiességet próbálná felépíteni az író, végtelenül sovány. A regény egyharmadának gazdag történései után
a mű hátralévő részének eseményei néhány mondatban elmesélhetők. A gazdaság földhözkötő gondjai mellett a sznob román tanító kimerítő és fárasztó előadásai, Ferkónak
a szintén román tanítókisasszonnyal szövődő kapcsolata és a tohonya magyar lelkészszel vívott csatái teszik ki a cselekményt. Erre a fogyatékosságra a kortárs bírálók is
utaltak: „Egy-egy kép néha meglepően reális – Kolozsvár s a Mezőség rajza, magyarok
és oláhok éles fényben meglátott profiljai – de… nem mozgatja őket a cselekvény egységbe fűző ereje, állóképek maradnak Ferkó élményei, benyomásai. Köztük valami
különös muzsikáló fluidum van: Ferkó tűnődéseinek és hangulatainak lírája.”5
A regényben egyre inkább az elmélkedő, emlékező részletek kerülnek túlsúlyba,
egészen addig, amíg a konkrét célját nem találó főhős rá nem akad a feladatra: a használhatatlannak minősített némai magyar iskola felépítése lesz az a cél, amely egyszerre
irányt és lendületet ad a regénynek és az addig passzívan szemlélődő Ferkónak. Az
iskola felépítése számos akadályba ütközik, sem anyagi, sem erkölcsi segítséget nem
remélhetnek. De éppen a nehézségek miatt válik létkérdéssé, a nemzeti összefogás
5

Szabó Richárd: Két regény. 1941. Protestáns Szemle. 4. P.141.

2000. május

77

próbakövévé az építés. Korábban, a Csaba-álmok idején Ferkót mindig akkor fogta el
a legnagyobb boldogság, ha valamilyen épület alkotójaként látta önmagát. Ezzel a közösségi alkotással, a maroknyi magyarság összefogásával, irányításával válik valóra
a nemzetóvó Csaba-álom. Az iskolaépület a környékbeli magyarság egymásra találásának és összefogásának a jelképévé magasodik.
A közösen alkotás pedig bűvös erő tudatát adhatja egy kisebbségben élő népnek.
Ez az erőtudat teszi bátorrá a közeli falvak magyar lakosságát, hogy a szavazást manipulálni készülő hatóságokat csellel kijátsszák. A csikorgó téli éjszakában csöndes fegyelemben gyűlnek össze a komor férfiak és ebben a képben, ahogy a város fényei felé
tartanak, megismétlődik Csaba királyfi és ezer hun vitézének vándorlása: „Magyarok
mennek, téli éjszakában, öreg erdélyi földön. Lopva, bújva, falvakat kerülve, gerincrőlgerincre. Ó, sokszor mentek már így, nehéz, nagy időkben, erdélyi magyarok, igenigen sokszor. Karmos szél éri őket, vad, hideg, hegyi szél. Zúzmara lepi a bajuszukat,
szemöldöküket. Nehéz a járás, töretlen hóban gerincről-gerincre. De mennek. Szó
nélkül, panasz nélkül, mint akik megszokták már az úttalan járást, a nehéz időt, a vad
hegyi szelet. S tudják így kell legyen ez, mert nem lehet másképp.”
Az éjszakai erdőben a tűz körül összesereglő férfiak látványa monumentális látomássá tágul, ahogyan Ferkó álmaiban a hunok gyakorta megjelentek: „Szélmentes
katlanban terebélyes tisztás. Közepén tűz. Felcsapó lángja körül fekete alakok állnak és
figyelnek… Fát raknak a tűzre, újat is tesznek, hogy mindenki férjen melegedni... De
szó kevés esik s az is lehalkítva. Erdőben vannak s éjszaka s nagy, igaz dologban.
S magyarok mind, Erdélyből valók, hallgatni tanultak.” A regény érzelmi telítettsége
ebben a képben éri el a csúcspontját, a megmaradás feltétlen hite szólal meg belőle.
Ferkóban ezekben a pillanatokban világosodik meg a Csaba-mítosz lényege: a meghalt
emberek mind hátrahagyják a földön az eszméket és a gondolatokat. „Aztán, amikor
nagy-nagy veszedelem kerekedik, a gondolat leszáll és megmutatja magát a nemzetnek.
És az emberek meglátják benne az ősi törvényt, amit Csaba tett: összetartással, békességgel, munkával és igazsággal meggyőzni minden veszedelmet.”
A regény végkicsengése egy jobb jövőt prófétáló író hitvallása, biztatása, tanítása.
Hangja ódai magasságokba csap és közvetlenül megszólítja az olvasót:
„MAGYAR TESTVÉREM, Erdély szomorú földjén! A Te számodra készült ez az
írás. Nem regénynek akartam, hitnek, reménynek, nagy szent bizonyságtevésnek
akartam.
Ha nem az lett mégsem, gyarló emberi erőm az oka.
De kérlek, nézd el a gyönge külsőt s csak önmagadat keressed benne, a csillagfényes
úton mindig visszatérő örök feltámadást, Csabát...
Magyar testvérem, Erdély szomorú földjén, higgyél Csabában, higgyél önmagadban!”
Nem csoda, ha ez a vallomásosság, az emlékek líraiságával telített hang egészen
szétfeszítette a regény műfajának megszokott kereteit ebben a műben, ahogy azt a kortárs bírálók közül többen is megállapították – általában elmarasztalóan. Nem ez volt
az egyetlen kifogás a mű ellen. Sokan érezték úgy, hogy nem váltotta be a Farkasverem
írójától elvárt reményeket. „Úgy tűnt fel egy időben, hogy Wass Albert a hozzá fűzött
várakozásokat Csaba című regényével akarja kielégíteni. Ennek a munkának tárgya és
célja valóban alkalmas is lett volna arra, hogy azzá a nagy erdélyi regénnyé nőjön,
amelyként a kiadói és kereskedelmi reklám hirdette... Nem a valóságot adja..., az író
ábrázolásmódjában, a hangulatban vagy a bő lírai és gondolati részekben van valami

11

78

tiszataj

hamis... Érzik a regényen a visszatérés okozta boldog függetlenség, büszkeség és felelőtlenség." 6
Kétségtelen, hogy Wass Albert első regényéhez képest a második valóban visszaesést mutat, de kevésbé szigorú, érzékenyebb fülű méltatói azt is észrevették, hogy ^
ígéretesen induló tehetségnek egy másik, új hangja szólalt meg, amelynek lírai gazdagsága nem marad el az első mű dísztelen, pontos tárgyilagossága mögött.
A regény - bár erősen kötődik a korhoz, melyben született - épp azáltal válik érdekessé, hogy egy sajátos, a magyarságot érzékenyen érintő történelmi sorsforduló
dokumentuma, és egy egész korszak gondolkodásmódjának megértéséhez vihet közelebb.

KELEMEN ZOLTÁN

Profán filozófiaförfénef
HATÁR GYŐZŐ

ÖZÖN KÖZÖNY

„Midőn ezt írtam..."
(Vörösmarty Mihály)

„nem egykönnyen találtok más ilyen embert,
akit, ha ez nevetségesen hangzik is, egyenesen ugy
küldött városotokra az isten, mint valami nagy
nemes paripára, mely éppen nagysága miatt
meglehetősen lomha és rászorul arra, hogy egy
bögöly felébressze. Úgy vélem,
ilyesvalaminek
rendelt az isten a város számára engem, aki
benneteket külön-külön ébresztgetni, buzdítani
és korholni egész nap soha meg nem szűnök, hanem mindig a nyakatokon ülök."
(Platón St. 30e-31a)

<
• TKVAN

„Gondolkozz egész testtel
Engedd el magad."
(Müller Péter Sziámi)

A magyar gondolkodás történetében többen többször próbálkoztak filozófiatörténet írással, és minden bizonnyal a közeli és távoli jövőben egyaránt készülnek majd
olyan művek, amelyek újra meg újra megkísérlik az emberi gondolkodás történetének
összefoglaló áttekintését. Ügy vélem, hogy a magyar nyelven írt filozófiatörténetek
egyik legfigyelemreméltóbb példánya Határ Győző Özön közöny című könyve, melynek harmadik - és egyben első magyarországi - kiadása 1997-ben jelent meg Békéscsabán a Tevan Kiadónál 478 oldalon 1500 forintért. (A továbbiakban az utalások erre
a kiadásra vonatkoznak.) Figyelemreméltó ez a mű, mivel nem kronologikus, hanem
problémaközpontú, mint az 1945 előtti filozófiatörténetek közül például Pauler Ákos
6

Balogh László: Wass Albert regényei. 1944. Sorsunk. 10. P.594.

2000. május

79

vagy Halasy-Nagy József munkái, és a filozófiát a klasszikus arisztotelészi felosztás
szellemében veszi szemügyre. Még az említett munkáktól is különbözik azonban anynyiban (és ez a különbség is erényei közé tartozik), hogy rányomja a bélyegét egy
minden tekintetben szabadon gondolkozó gondolkodó egyéni látásmódja és problémakezelő, kérdező módszere. Akik csak frappáns kijelentéseket, a francia moralisták
megállapításaihoz hasonló bon mot-kat szeretnének olvasni, azok sem csalódnak Határ
könyvében. Olyan mű keletkezett, melyet minden filozófiával foglalkozó, vagy csak
gondolkodó embernek el kellene olvasnia, hogy Határ Győző gondolatai provokálják
és szűnni nem akaró gondolkozásra késztessék. Attól tartok azonban, hogy magam
támasztotta követelményem mindössze olyan felhívás marad, mint amilyen de Sade
márki Filozófia a budoárban című könyvének elején szerepel: „Ezt a könyvet minden
anyának el kell olvastatnia a lányával.”
Az Özön közönyt olvasva nehéz megállapítani, hol is kezdődik a tulajdonképpeni
filozófiai eszmefuttatás, hiszen a mű könyvekre tagolt egészét Exordium előzi meg, és
az első könyv is nagyrészt a szerző filozófiai nézeteinek kialakulásával és változásaival
foglalkozik. Határ Győző a tőle már megszokott autoenumerációval kezdi művét.
Alapos bírálat alá helyezi korábbi – „ifjúkori” – filozófiai nézeteit és magát az emberi
gondolkodás mechanizmusát – történetét, mely szerinte egyáltalán nem nevezhető
fejlődéstörténetnek, mint ahogy a későbbiekben arra is rámutat, hogy az emberi gondolatformák változásának történetéről is csak jelentős megszorításokkal vagy egyáltalán nem beszélhetünk. Az olvasónak az a nézet juthat eszébe, mely Vörösmarty Mihály A Rom című kiseposzából is kiolvasható: a kozmoszban egy, az emberrel nem
számoló gigantikus istenség „él”, minden jel a haladáseszme tagadására utal, az emberiség gondolkodásának története a felejt(őd)és tudományának története. A szerző kíméletlen világossággal utal arra is, hogy magyar „nyelven, ebből az országból a világhoz
bölcselgő/gondolkodó, még senki sem szólhatott”. (17.) Ugyanakkor magyar nyelvről
és kultúráról elmélkedve a herderi borús jóslat hiteltelensége is megmutatkozik:
a nyelv, melyen írunk, túlél minket, nem ő a sorvadó és eltűnő, hanem mi vagyunk
azok, mi érezzük magunkat annak benne. Határnak személyes oka lehet a gondolat és
formába öntése, nyelvi megjelenése illékonyságáról, eltűnéséről elmélkedni, hiszen,
ahogy írja: valószínűleg övé „a legnagyobb nemolvasótábor, amelynek olvasói elvárásaiban a filozófia nem él s nincs jelen”. (19.) Mindezzel együtt az író „önleleplezése”
azonkívül, hogy kíméletlenül leírja korábbi szövegeit, az olvasót is rádöbbentheti
filozófiai képességeinek véges voltára. Annak is tudatosodnia kell az olvasó és később
esetleg filozófiatörténetet író magyar anyanyelvű vagy bármilyen más nyelven magát
kifejező közép-európai gondolkodóban, hogy milyen esélyei vannak ennek a filozofálásnak a nyelvi és történeti helyzet kulturális különössége miatt és a derűnek meg
a humornak kell uralkodnia elmélkedéseiben. Az emberi gondolkodás történetének
kérdése helyett sokkal inkább az emberi gondolkodás mechanizmusának kérdése foglalkoztatja a szerzőt, aki a „rezonancia” elvének mindenhatóságát vezeti be, mint általános fiziológiai és filozófiai törvényszerűséget a kozmoszban. Ez az az elv, amely által
a lét a nyelven vagy bármely más jelrendszeren keresztül közvetlenül befolyásolja
gondolkozásunkat. „És bármi bődületes s tán lealázó – a nyelv közegén keresztül ez
kormányozza és vezérli eszméinket is, és légyen bár filozófia mégoly nagyralátó, annak a felépítésében is döntő szerepet játszanak az olyan, kezdetlegesnek hitt momentumok, amilyen az alliteráció, az asszonancia, a képzők és ragok összecsengése, az
egyszerű »ráhangzás« (rezonancia) – vagyis a rezonancia őselve révén járunk, érzéke-

80

tiszatáj

lünk, gondolkozunk – értelmezzük a multiverzumot.” A magas filozófia és a dajkadal
között ezek szerint komoly összefüggés képzelhető el. Erre példát Weöres Sándor
életműve adhat, azé a Weöresé, akinek költészetét A fülem mögött című könyvében
méltatta Határ. Habár a rezonancia-elv is a szerző korai és azóta meghaladott elképzelései közé tartozik, a későbbiek szempontjából mégis érdemes vele foglalkozni.
A rezonancia-elvet a szimbiózis-elv követi a „szellemi rovancsolás” során. Ezzel a féligmeddig szociológiai-biológiai elvvel Várkonyi Nándornak ahhoz az elméletéhez csatlakozik a szerző, melyet a pécsi gondolkodó Az elveszett Paradicsom című könyvében
fejt ki a sejt- illetve a molekuláris szerveződés és a különböző – nem kizárólag emberi –
társadalmak szervezete közötti összefüggésre hívva fel a figyelmet. Határ Győző a humor fogalmát is idekapcsolja, és szemmel láthatólag éppolyan fontosságot tulajdonít
neki, mint az említett Várkonyi mellett másik jelentős hatású szellemi kortársa, Hamvas Béla. A humorelv a fiatalság, az egészség filozófiai alapja. „Ha a filozófia a szellem
’feje’ – írja Határ –, akkor a humor a szellem ’nemiszerve’.” (35.) A humorérzék a szellem fokozott potenciálja. A nevetés sora a filozófiában a szerző szerint Arisztotelésszel
kezdődött és Rabelais-n keresztül Bergsonig tart. Az élet(erő), a lét gondolkodik bennünk és mi nem „védekezhetünk az ellen, ami bennünk gondolkodik”. Az élettani szolidaritást vizsgálva az író felteszi a kérdést: valóban beszélhetünk-e ezen a ponton szolidaritásról, „vagy a lénnyé összetelepülő sejtek kényszerű menedéke” csupán a „magasabb” életszerveződés, a létező? És ha az okság (legalábbis annak célelvűsége) megkérdőjeleződik, akkor mik a létező kritériumai? „Mi a normalitás kánonja?” Ezek
a kérdések pontosan megválaszolatlanságukban provokálják a gondolkozót a filozófiai
tevékenység folytatására, még akkor is, ha már a kutatás kezdetekor valószínűsíthető,
hogy megválaszolhatatlanok.
A gondolkodás (történetének) vizsgálatát a szerző az idegrendszeren kezdi, illetve
a kérdéssel: mivel gondolkodunk? Véleménye szerint a molekuláris-sejti szerveződés
miatt nem pusztán agyunkkal, hanem egész testünkkel gondolkodunk, és mivel számára gondolkozás és beszéd illetve nyelv szorosan összefügg: egész testünkkel beszélünk, egyik tevékenység sem korlátozódik az agyra, de e tevékenységek irányítása sem.
A fiziológiai értelemben vett létezőn kívül Határ Győző szerint nincs gondolkozás, értelmi tevékenység. Sőt: „Ikertestvére ennek a tételnek az a másik, hogy nincs gondolkozás a nyelv közegén kívül: se gondolatrögzítés, se közlés.” (55.) A süketnémák gondolkozása is összefüggésben van a nyelvi jelek kifejezőkészségével. Ehelyt merülhet fel
először az olvasóban a zene, mint nyelvtől független jelrendszer kérdése, Határ tételének ellenpéldájaként, sőt a kevésbé jóindulatú gondolkodónak még a matematikai
tárgyak nyújtotta kifejezési lehetőségek is eszébe juthatnak. Ezt azonban egyelőre
hagyjuk függőben, annál is inkább, mert a későbbiekben sokkal árnyaltabban közelíthetjük majd meg. A következő kérdéskör, melyet a szerző szemlélődése előhív, a gondolkozás eredetvidékét kutatja: „hol gondolkozunk és mivel? – hogyan állnak elő eszméink? – hol helyezkednek el?” (61.) A gondolkozás az idegi szervezés, tulajdonképpen az érző szerv önészlelése, előidézője pedig az író szerint nem más, mint a belsőelválasztású mirigyrendszer. A létező istenképzetének első megformálását a plexus solaris kéj-fájdalom-felrémülés érzete generálta, ez az érzete pedig közvetlenül van kapcsolatban azokkal a kielégülési formákkal, mint az evés, az ivás, az alvás-pihenés és az
orgazmus, a nemi öröm. Határ szerint a középkori szentek, az ókori zsidó próféták,
vagy az iszlám szúfi bölcseinek látomásokról, misztikus egyesülésekről szóló híradásai
is ezt támasztják alá. A tér és az idő szintén az idegi szervezés önészlelése (valószínűleg

2000. május

81

Kant transzcendentális appercepciós rendszereinek mintájára), szemléleti forma.
A szerző azonban ennél tovább megy, amikor a Borel-féle mélytengeri halat például
hozva Helmholtznak azzal a felismerésével ért egyet, mely szerint amennyiben térszervezésünk testi szerkezetünk és idegi felépítésünk evolúciós függvénye, akkor más
fiziológiás felépítésű és más idegi szerveződésű létezők alternatív teret és alternatív
geometriát építenének fel tudati úton. Persze ezzel még nem nyert bizonyítást az,
hogy ezek az imént tételezett létezők egyáltalán semmilyen geometriát nem vennének
fel és ennek a kitételnek a későbbiek folyamán – azt hiszem – fontos szerepe lesz .
A filozófiai rendszerek axiomatikus kijelentésekkel kezdődő fejtegetései azért nem
képesek kielégíteni Határ kíváncsiságát, mert ő valóban a végső kérdéseket teszi fel, sőt
még arra is rákérdez, hogy a végső kérdések válaszai miért és hogyan és milyen értelemben véve lehetnek válaszok. Az axiómákkal pedig valószínűleg az lehet a probléma, hogy a lét valósága, melyet a szerző kutat, valójában nem axiomatikus, hanem
– amint az ki fog derülni – a wimbledoni gondolkodó számára az önészlelés bizonyossága és a halál mellett az egyetlen valóság. Éppen a lét kapcsán jutunk el a filozófiatörténet pantheonjában elsőként Martin Heideggerhez, akinek Sein und Zeit című művén
Határ éppen az időt kéri számon, pontosabban azt, hogy az a bizonyos rész, amelyben
Heidegger ígérete szerint lét és idő konkrét kapcsolatáról lett volna szó, sohasem készült el. A szerző szemére veti a feketeerdei gondolkodónak, hogy „hangneme a papi
admonitio, mondandóinak végső kicsengése nem annyira bölcseleti, mint inkább etikai-esztétikai, pszeudo-vallásos (…) visszatérő rögeszméje (…) a minden meggyőző erőt
nélkülöző, henye etimologizálás”. (372–373.) Határ úgy sejti, hogy az idő az a közeg,
ami által egyáltalán fogalmat alkothatunk a létről: „az ’időrésen’ át érzékelt jelenlétkontinuuma az, amit létnek nevezünk – helyesebben az ősélmény, amelyre objektiváló
fogalomalkotásunk a ’lét’ zárójeles ideogrammját ráépítette.” (75.) Az író feltételezi,
hogy az idő a térnél magasabbrendű érzet, amely azonban kizárólag a létezőre vonatkoztatva létezik, az általa multiverzumnak nevezett kozmoszban sem térnek sem időnek nincs létjogosultsága.
Határ Győző Diltheyt idézi, mikor arról értekezik, hogy filozófiáink miért tünékeny érvényűek, megállapításaik érvényessége miért behatárolt. Ennek oka egyrészt
a gondolkodó lélektani motiváltsága, másrészt a történelmi kor minden társadalmipolitikai-gazdasági velejárója, melyben az adott filozófus élni kényszerül. Itt fogalmazza meg először azt a tételét, miszerint a filozófus természetes és hiteles gondolkozói állapota az ideológiáktól és egyéb béklyózó rémképektől mentes „szabad lengés”,
a kötetlen gondolkozás, ami talán Platónnak a gondolkozás gondolására vonatkozó
megállapításából származik. Dilthey két filozofálást gátló tényezője mellé harmadiknak a szerző a „kopási-ráunási” tényezőt vezeti be. Az emberiség szerinte idővel elun
bizonyos filozófiákat eredményeikkel, kérdéseikkel és módszereikkel egyetemben,
s úgy tűnik: kiejti a kollektív feledés szemetesládájába. Ez azonban csak látszólagos.
A kopás valójában körkörös visszatérés, az eszmék, elképzelések századonkénti „újrahasznosítása”. Csakhogy a feledés oly tökéletes, hogy megeshet: a patrisztika egy megkövült gondolata mint bámulatos újdonság mutatkozik némely posztmodern filozófiában. (Mellesleg: a posztmodern egyik legfontosabb felfedezése valószínűleg éppen ez
a tétel, melyet ehelyt Határ is taglal.) Amennyiben azonban ez a kopás kollektív neuron-kopás, annyiban az emberiség szelleme-kultúrája hanyatlik (ez az elképzelés pedig
a századforduló válságfilozófiáit juttatja eszembe). A vallások, ideológiák, tanok, irány-

82

tiszatáj

zatok és divatáramlatok szintén a neuron-korrózió befolyása alatt állnak, hiszen mindnyájan emberi találmányok.
A szerző az ontológiát tartja a filozófia legfontosabb ágának, mivel az egyetlen létező dologgal foglalkozik, pontosabban az egyetlen olyan dologgal, melyről valóban
tudomással rendelkezünk. A probléma csak az, hogy az ontológiák alapvetése általában logikai, mint ahogy Arisztotelész is a logikát tekintette a filozófia mindenkori
propedeutikájának. Határ ugyanis a logikát is az emberi idegrendszer csábító és csalfa
játékai közé sorolja, modell létének jogosultságát pedig így cáfolja: „a megismerhetőség
mögötti létözön káoszában minden amorf és egyszeri, semminek ’modellje’ nincs, mert
minden maga a modell, semminek eszméje nincs, mert maga az egyszeri megvalósulás.” (84.) Pedig minden bizonnyal léteznek ilyen modellek, az egyik legkézenfekvőbb
példa a nyelv, mint jelrendszer lehetne, mely szintén „eszméket” és „modelleket” hoz
létre azért, hogy az egyszeri létezőről egyáltalán beszélni tudjunk, hiszen a beszéd az
az aktus, amikor valamiről valamit megállapítunk. Ehhez azonban egyedi és általános
fogalmak létrehozására egyaránt szükségünk van. Ha másért nem, hát azért mindenképpen, hogy ugyanazt a hangalakot egynél többször használhassuk, s ne járjunk úgy,
mint Swift nyelvészprofesszorai, akik hátizsákukból előszedett tárgyak mutogatásával
kommunikálnak, megelőlegezve ezzel Wittgenstein osztenzív definícióját. A logika
mellett a számmal kapcsolatban is Prótagórasz szofisztikus homo mensura elvét, valamint Gorgiasznak a megismerési folyamat adekvát voltát kétségbevonó tételeit használja fel a szerző, mikor úgy véli, hogy a szám nem lehet törvénye egy kaotikus
multiverzumnak, melynek ez a káosz a legfőbb s talán egyetlen tulajdonsága. Platón
barlanghasonlatát is ebben az értelemben veszi szemügyre, megállapítva, hogy a hasonlatnak az ideák objektív valóságára bizonyító ereje nincs. Persze nem is biztos, hogy
Platón a barlanghasonlattal bizonyítani akart, lehet, hogy csak egy elképzelést szeretett volna modellezni, illetve az is lehet, hogy azoknak van igazuk, akik úgy látják:
bajos lenne minekünk belátni azt, hogy Platón mit is akart mondani tulajdonképpen,
szerény értelmezéseinkre vagyunk csupán utalva, melyek közül egy a szerzőé, aki az
Arisztotelész óta talán legelterjedtebb Platón-értelmezéshez csatlakozik ideainterpretációjával.
A létet, mint adottságot tárgyaló könyvben már a lételmélet vérbeli határi terminológiájával találkozhatunk. Heliáne című regényéből hosszan idézve fejti ki a bosszúálló
élet (lét?) fogalmát: „az élet megbosszulja azt, aki előle kitér.” (92.) A gonoszelvűség manifesztálódik az életben, legalábbis abban az értelemben, miszerint a lét (kozmosz?)
sem nem jó, sem nem rossz, hanem közömbös. Mindezek a gondolatok a már említett
de Sade márki természetfilozófiai nézeteire emlékeztetnek, akárcsak az is, hogy az élet
értelmének keresése ellentétben áll az életöröm tényével. Persze kérdés: mit szeretnénk megtalálni, mint az élet értelmét? A szerző számára továbbra is a lét a legfontosabb kérdés, de már az önészlelés ténye is felvetődik. Shankarának a létre vonatkozó
megállapításait ő is érvényesnek tartja: az élet (lét) törvényei: visszavonhatatlanok,
megfordíthatatlanok és keményen (istenien?) büntetik megszegésüket. Egyetlen emberhez méltó (metafizikai) bosszú tűnik kivihetőnek a lét közönyös teremtő-kényszerítő aktusával szemben, ez pedig A tragédia születését író Nietzsche szilénoszi „jótanácsa”: a legjobb nem létesülni és a másodsorban legjobb mielőbb meghalni. Erről
a jónak tűnő tanácsról mutatja ki aztán Határ, hogy szabad választásában még ez sem
releváns, hiszen az amúgy is közönyös lét számára mindegy, hogy a létező mit választ,
illetve: a létesülésbe belevetve esélye sem nagyon van mást választani, mint a létet.

2000. május

83

A létértelmezés kapcsán merül fel egy másik – többek között szintén Nietzschéhez
kapcsolható – probléma: Maya fátyla, mely mindig megakadályozza a létezőt a tisztánlátásban. Az író szerint Maya fátyla bennünk van, nem más, mint az a vak és orgiasztikus létigenlés, mely az erotikában nyeri el adekvát formáját. Ez takarja el előlünk
azokat a lényegiségeket, amelyek valószínűleg sohasem léteztek. Maya fátylába vagyunk mindnyájan beleszőve, érzékelésünk ténye és folyamata fontosabb, mint tárgya
vagy eredménye. (266.) Misztika és mitológia ugyanígy az erotika felől értelmeződik:
„a magasrendű, hominiform istenfogalom megalkotásában az erotikus kiszolgáltatottság tapasztalatának általában, és az erotikus ősingerképző plexus solaris reflexívének
különösen, igen nagy szerepe volt.” (109.) A keletkezés kényszerét nem befolyásolhatjuk, a világ tőlünk független létező.
Pascal szerint az igazi filozofálás ott kezdődik, ha csúfoljuk a filozófiát, azaz kétségbe vonjuk, kérdésessé tesszük. Heidegger szerint ebben a kérdésben, a kérdésességben van a filozófia, a metafizika léte. Határ is kérdésessé teszi filozófia és nyelv viszonyát és csúfolja a filozófiát, amikor azt tételezi, hogy a filozófia törekvése a nyelv
felülvizsgálatára eredménytelen és szükségképpen kudarcra ítélt vállalkozás. Wittgenstein belátta, „hogy a filozófia ’álproblémáit’ nem a nyelv beépített idiotizmusai eredményezik, hanem a dogmák eszmevilága, annak fogódzói, a kulcsfogalmak ’entitássá’
bővítése/nagyítása.” (421.) A szerző szerint egyáltalán nem baj, hogy a nyelv nem
logikus, ezért még nem kellene megtisztítani önmagától, „hibái” inkább komikusak,
semmint tragikusak. „Az embernyelven szóló filozófia (…) a szubjektum szabadsága és
kényszere.” (120.) Az embernyelv a jelenségvilágot az emberre vonatkoztatva tartalmazza, mint ahogy a hollók nyelve a hollóra vonatkoztatna. Határ szerint egyébként
már Platón kihúzta a talajt a nyelvfilozófiák szofisztikája alól, éppen a Szofisztész című
dialógusában. A nyelvi metaforáktól megtisztított filozófia lenne az igazi filozófia?
A szerző a metaforák leleplezésével a gondolati rendszereket is leleplezi, de arra is rámutat, hogy nyelvi metaforák nélkül nem létezne a filozófia. Valószínűleg azért éppen
a metaforákat vizsgálja, mert ha a gondolati rendszereket axióma- vagy alapkeresés
szándékával a lényegi mondanivaló kutatása közben lebontjuk, akkor csupán ezek
a metaforák maradnak. Persze azon is érdemes elgondolkodni, hogy modelleznek-e
valamit ezek a metaforák, és ha igen, akkor mit, és ha mit, akkor gondolkodásunk
számára miképpen és mennyiben ragadható meg az a mi (ami egyébként egészen
Arisztotelészig a görög filozófia egyik legalapvetőbb kérdése volt).
Azoknak, akik a nyelvi jelrendszernek és a gondolkozásnak kizárólagos összefüggését tagadják, a 440. oldalon ad választ Határ Győző. Bár ez a válasz számomra nem
volt meggyőző. Nem derült ki belőle, hogy a zene vajon miért nem jelez, s miért nem
képzelhető el az emberi gondolatok közvetítésére a nyelven kívül más jelrendszer,
mint amilyen például a zene vagy a matematika.
A filozófiának, mely teljes tudatlanságunk felfedezése, örök origo pontja a semmi.
A semminek talán legszakavatottabb kutatója századunkban az a Heidegger volt, akinek stílusát már kicsúfolta Határ, s a fordításról megformált szigorú nézeteit is beemeli
az Özön közönynek a fordítás filozófiai problémájáról szóló részébe, mely nem is kezdődhetne mással, mint Origenész híres-hírhedt ουσια – ‘υποστασις értelmezésével,
melyet sokan felelőssé tesznek azért, hogy az ουσια-t sub-stantia-ként fordították
latinra. Határ úgy érzi: az a Heidegger, aki nyelvről és fordításról szólva oly szigorúan
ügyel a szó-lalásra, valójában regényesíti a filozófiát. Szomorúan állapítja meg a wimbledoni gondolkodó, hogy Heideggerből kultusza pop-Heideggert gyártott olcsó szemi-

84

tiszatáj

náriumokkal és célzatos brosúrákkal. Úgy látja, hogy az utolsó egzisztencialisták
(Camust és Sartre-ot is ide sorolja), egyben az utolsó romantikusok, akik a szabadság
etikai vagy politikai értelemben fölvett fogalmát belerángatták az ontológiai vizsgálódásokba. A szerző a feketeerdei filozófus mestergondolatának tartja viszont a „nyelv
a lét háza” gondolatot, még akkor is, ha éppen ez a nyelv gátolja a filozófiát munkálkodásában, habár véleménye szerint a metafizika lényegi tevékenysége éppen önmaga
dehonesztálása. „A bölcselet privilégiuma a tudatlanság.” (144.) A filozófia „szabad
lengésének” képzete az avantgárd ad hoc jellegét és a primitivizmussal való kapcsolatát
juttathatná az olvasó eszébe, ha Határ gondolatai egyszerű helyett primitívek és nyílt,
szigorú szerkesztésűek helyett rejtjelezve nem jelentve jelentők lennének.
Az Özön közöny írója a filozófia elsődleges rendeltetésének az αρετη kutatását
tartja. Ez a szó eredetileg szellemi-testi-lelki kiválóságot, erényt jelentett. Éppen ezért
kérdőjelezhető meg Határnak ez a kijelentése, hiszen ő az ontológiát tartja a metafizika központi területének, nem pedig az etikát. Annál is inkább, hiszen a különböző
tanokról, ideológiákról és doktrinákról, neki is ugyanaz a véleménye mint az általa
idézett Nagardzsunának, aki szerint „csak tévtanok vannak”. Ezeknek a tévtanoknak
szomorú története Határ filozófiatörténetében a patrisztika és a skolasztika kora,
melyben eleve ítélet alá esik Brabanti Siger „kétféle igazsága”. Nem egyszerűen arról
van szó, hogy a filozófia igazsága alárendelődött volna a teológia igazságának. Sokkal
inkább arról, hogy a teológia eleve megkérdőjelezte a filozófia igazságának jogosultságát. Az Özön közönyt olvasva Voltaire-nek és Nietzschének szállóigévé vált mondatai
juthatnak az eszünkbe, a „Tiporjátok el a gyalázatost!” és az „Átok a kereszténységre!”. Miközben azonban Határ – jogosan – ostorozza és kárhoztatja a középkori
egyház diktatórikus gyakorlatát abban a tekintetben, ahogy például az a „Párizsi tételek” áttekintéséből kiderül, elfeledkezik arról, hogy az egyház olyan – filozófiai jogcímen felbukkanó – kutatásokat is visszatartott, amilyenek napjainkra a klónozáshoz,
több faj végleges eltűntéhez, tömegpusztító fegyverek és tömegbutító kommunikációs
eljárások felfedezéséhez és elterjedéséhez vezettek. Állandóan szem előtt kell tartani
a gondolkozás viszonylagosságát és következményeit, valamint azt, hogy a „minden
általunk észlelt dolog antropomorf és minden ember által végigvitt cselekvés- vagy
gondolatsor emberi” kijelentés valóban helytálló, tehát nincsen itt sem inkább vagy
kevésbé igaz vélemény. Határ Győző is rámutat, akárcsak Scientia Sacra II. című művében Hamvas Béla, hogy a kereszténységnek legnagyobb ellenfele egész eddigi fennállása alatt az egyház volt. Kierkegaard a szerző szerint „belülről” támadta a kereszténységet, mint egy fanatikus, de megszomorodott, megkeseredett hívő. A wimbledoni
gondolkodó, aki szerint „minden eszme előjel nélkül, abszolút értékben számít csupán”,
úgy véli, hogy a középkori hittudomány legnagyobb haszna a filozófia számára az
absztrahálás képességének kifejlesztése volt. A bölcseletben semmi sem megy veszendőbe, a régebbi korok, idegen kultúrák sem voltak primitívek jelenkorunkhoz képest,
a vágyott vagy követelményként előterjesztett abszolút tudás csupán absztrakció, nem
árt tehát, ha a filozófiatörténet spektrumát lehetőségeinkhez képest a maga teljességében próbáljuk meg szemlélni sine ira et studio, hiszen „több filozófus többet lát” (169.)
Vezetőnk az emberi gondolkodás történetének rögös útjain ezekkel a szavakkal ismét
a patrisztika korába utasít, hogy Nagy Szent Baszileosz fénytanának fejtegetése kapcsán rámutathasson: az istenképzet kialakulásában talán nemcsak a plexus solarisnak,
de az optikus reflexívnek is szerepe lehet. Talán Szent Ágoston használta először
a „lelki szem” kifejezést. Ezt veszi át és híresíti el a Theologica Germanica, mely szerint

2000. május

85

a lélek jobb szemével az örökkévalóságot, a ballal a teremtést és az idő folyását szemléli.
A jobb szem Meister Eckhart szünteresziszével vethető egybe, amely majd Spinozánál
bukkan fel újra: „az a szem, amellyel látom Istent, ugyanaz a szem, amellyel ő visszanéz rám.” Metaforikánkat egyébként is a fény uralja. A fény mítosza éppen olyan,
mint a holdraszállás mítosza, a newtoni fizikáé, Orpheuszé vagy akár az idegrendszeré.
A fény felé fordulók és a fénybe tekintők valamilyen módon mindnyájan az Istennel
való misztikus egyesülésre törekedtek. Max Scheler szerint az ember mikrotheosz és
csak rajta keresztül lehet eljutni Istenhez. Avilai Szent Teréz tagadta az akaratlagos
extázis voltát, az Athosz hegy szent remetéi pedig éppen ennek az akaratlagos extázisnak a megvalósítására törekedtek, saját bevallásuk szerint nem is eredménytelenül.
A teremtmény a fény felé hatol, hogy egyesülhessen teremtőjével. Ezt az egyesülést Határ szerint a szúfi bölcsek túlságosan szó szerint vették, mert extatikus beszámolóikból
a homoszexuális orgazmus átélésére lehetett következtetni. A Korán Fény Szúrája volt
egyébként a szúfi miszteriozófia alapja. A hívő a fényt az istenséggel az abszolútummal
vagy az abszolút pozitívval azonosítja, illetve társítja. Eckhart mester számára inkább
a semmi tűnhetett jobb metaforának az Istennel kapcsolatban, s ezzel a semmivel a nyugati gondolkodás egyik legtöbbet vitatott fejezetéhez értünk el. Heinrich Suso konstanzi apát Eckhart és Tauler tanítványa volt, szerinte Isten „semmilyen”. Ez a semmi
és semmiség nem pusztán a teológiában gyökeresedik meg, igazi kiteljesedését a metafora a filozófiában éri el. Mégpedig úgy, hogy az ontológiai és a fenomenológiai vizsgálódásokra egyként hatást gyakorol. Jaspers szerint a tudásélmény felsőfoka a teljes
mitsemtudás. Ez az az élmény, melyről Nicolaus Cusanus is beszámol egyik álmát
leírván, miszerint a megismerés határain járva nem emberi léptékű, hatalmas falnak
ütközött. Ebből a látomásból merít ihletet Határ Győző, mikoris minden korok
filozófusait táboroztatja Cusanus Falánál, a megismerhetőség emberi léptékkel még
felfogható birodalmának határán. A Letáborozás, seregszemle című fejezet ilyenformán
a mű központjának is tekinthető, de gondolati főtengelynek mindenképpen. A fejezet
legfontosabb tanulsága az, hogy az ontológiát létünkkel kaptuk, s ez az a csapda,
melyből nincs menekvés, igaz nincs is hova, mivel a semmi létét avagy nemlétét éppúgy tagadja a szerző, mint bármilyen istenség létét. Ahol ismeret- és lételmélet összefonódik, ott helyezi a figyelem középpontjába Descartes „cogito”-ját, illetve annak
kritikáit: Georg Christoph Lichtenberg, Hume, Vico, Szolovjov, Schopenhauer és
Webb nézeteit a „cogito”-val kapcsolatban. A tudat elsősorban önmagát, pontosabban
önmaga létét észleli, de éppen mivel kétségbevonhatatlanul létezik – Határ szerint –
bajos a „cogito” kérdésében dönteni. Végül Kant tisztán logikai megoldását idézi:
a cogito ergo sum kijelentés azért sántít, mert a létezés nem predikátum. A továbbiakban Empedoklész és Parmenidész episztemológiai és ontológiai nézeteiről olvashatunk. A kereszténység életszentsége, Heidegger és Jaspers autentikus léte tulajdonképpen
az indiai ontológia satyja-ja, a „van-ság”, az életigazság. Ez pedig valószínűleg nem más,
mint a szörnyűséges kozmosz vegetatív lét törvényének egyetlen és emberen kívüli
igazsága. Ezen a ponton merül fel a kérdés: miért a lét képzete gondolódik és miért nem
maga a lét? És miért nem más, mint a lét? És végül a leibnizi kérdés: „Miért van inkább
a létező és miért nincs inkább a semmi?” Határ azzal kezdi, hogy szerinte a lét gondolódik bennünk, bölcseletünk pedig (Collingwood szavaival) egyetlen lankadatlan kísérlet egyetlen permanens probléma megoldására, ami valószínűleg nem más, mint a létprobléma. Ez a lét ráadásul unos-untalan mint Isten vagy istenség kerül elibénk a csábító és csalfa metaforák fiziológiás látszat-igazolásai miatt. Talán ezért is tartja Határ

86

tiszatáj

emberhez méltóbbnak a keleti vallásbölcseletet a három monoteista vallásnál. Szerinte
a monoteisták kipusztították, a léten kívülre helyezték az Istent. Úgy tűnik, hogy
a monoteista vallások alapvetően filozófiaellenesek. Ezek szerint valóságos csoda, hogy
létrejött a nyugati civilizáció filozófiája, s hogy a középkorban is léteztek filozófiai
fakultások. Újból felmerül Isten létének kérdése, akiről a biologikum felől tekintve
könnyen elképzelhető, hogy gonosz, azonban leginkább mégis semmilyen. Teológia és
filozófia határterületein járva a szent kategóriája a következő, mely vizsgálódásra adhat
okot a szerző számára. Rudolf Otto A szent című művét kritizálja, talán túlzottan
szigorúan és szabatosan. Főleg azon kijelentésével lehetne vitatkozni, miszerint: Otto
„hitének történelmi eklekticizmusa tág ugyan, de nem fér bele sem a klasszikus ókor
’pogány’ szentsége, sem a buddhizmus vanaprashta-remetéinek egyszerű életszentsége.”
Mindebből úgy tűnhet, mintha Otto kizárólag a monoteista vallások szentségfogalmával foglalkozna, s azok közül is inkább csak egy bizonyossal. Ezzel szemben A szentet
minden bizonnyal azért lehet a vallásbölcselet egyik alapvető művének tekinteni, mert
szerzője a szent fogalmának legáltalánosabb és minden korok minden teológiai kultúrájában alapként meglévő, vagy akként feltételezhető meghatározását próbálta kialakítani és a vallási eltérések helyett inkább a személy pszichikumának és fiziológiás érzékelésének változásai által próbálta behatárolni a szenttel való szembesülés élményét.
Az Özön közöny 393. oldalán található Otto-kritika pedig szinte önellentmondásos,
hiszen sem a filozofálás, sem a hit nem volt sohasem demokratikus, eltekintve attól
a szánalmas és szörnyű térítési próbálkozástól, amely a kereszténységet és az iszlámot
jellemezte, vagy jellemzi ma is. Végül az APPENDIX/20 negyedik és ötödik bekezdése nem száll vitába és nem mond ellent Ottonak, hiszen A szent többek között arról
szól, hogy a hit egyszerre alkat és választás kérdése, hívők és nem hívők tehát jól megférhetnek a világban. Határ éles határvonalat húz a keleti vallásbölcseletek és a monoteista vallások közé. Buddhát, aki vallásalapító volt filozófusként emlegeti, a monoteista vallások alapítóiról viszont rossz a véleménye. A buddhizmust, mint elitista irányzatot ismeri el, de arról nem ír, hogy a zsidó vallás is elitista volt és egészen napjainkig
az. A szerző sejteti olvasójával, hogy filozófia és teológia valamilyen módon kart karba
öltve járnak, csak az a kérdés: milyen módon? Erőszakosan vagy szükségszerűen? Az
Isten jóságának illetve gonoszságának kérdése Leibniz már említett híres kérdésére
hasonlít (habár előbbi talán etikai, utóbbi ontológiai): „Miért van inkább a létező,
miért nincs inkább a semmi?” A választ Démokritosznál találjuk: „A létező semmivel
sem létezik inkább, mint a nemlétező.” Idekívánkozik még a Csontváry Kosztka Tivadarnak tulajdonított kijelentés, aki, mikor megkérdezték tőle, hogy van-e Isten,
állítólag ezt mondta: „Isten nem ember, hogy legyen vagy ne legyen.”
Leibniz kérdésére visszatérve: Heideggernek valószínűleg igaza van, amikor Bevezetés a metafizikába című művében azt írja, hogy ez a kérdés hívja elő a létről való gondolkodást. Nemcsak provokatív szerepe van az ontológiában, de ezt a szerepet a provokált gondolkodók sem vonhatják kétségbe. Lét és nemlét viszonyának pikantériája
az, hogy habár létező észlelésünkkel a nemlétet valóban nem tapasztaljuk meg, de
egyszer eljön az idő, amikor nem leszünk, nem létezünk többé, és habár erről a nemlétezésről nem tudjuk, hogy milyen, de azt éppen úgy tudjuk, hogy van, illetve, hogy
számunkra (is) lesz ez a nemlétezés, mint ahogy létezésünk boldogságáról is bizonyos
tudással rendelkezünk. Ebben a szövegkörnyezetben mellékes, hogy logikus vagy
illogikus a fenti gondolatmenet, mint ahogy az is mellékes, hogy van-e (lét)jogosultsága
a logikának (bármilyen logikának). A kérdés pusztán ennyi: tudjuk-e bizonyosan,

2000. május

87

hogy meghalunk avagy nem? Ha igen, akkor azért van nemlét, ha meg nem, akkor mi
van egyáltalán mint filozófia? És hová tűnt az istentelen káosz-özön létbizonyossága?
Már maga a tény, hogy Határ Győző igen jelentős teret szentel a semmi, nemlét,
nemlétező, nincs kategóriáinak, mutatja, hogy a gondolkodás számára mennyire fontosak ezek a fogalmak, még akkor is, ha csak puszta gondolat-katalizátoroknak használnánk őket. Filozófiai szerepüket tehát vitatni kár.
A teológia mellett, amely szolgálólányává akarta volt tenni a filozófiát, a legnagyobb veszély minden bizonnyal a hasznosság elvéről szónokoló ideológiagyárosok
felől leselkedett és leselkedik most is a szellemben szabadon lengő filozófiára. Határ
Győző pontosan határozza meg az ideológiák tarthatatlanságát és azt a veszélyt, amit
a haszonelvűség jelent a gondolkodás tudományára. Az utilitarista pragmatizmussal
szemben a legfontosabb érv: jelentés és igazság nem lehetnek szinonimák. A hasznosság
nem lehet kritérium a filozófia számára, mert a filozófia nem hasznos vagy haszontalan. „Mindazok az iskolák, amelyek pszichológiai mozzanatokat – készséget, szükségletet – érvül használnak fel, hogy ontológiai felismerések igényével fellépő eszméket,
eszmerendszereket fogadtassanak el a hoi polloi-val – számunkra, ontológusok számára
gyermetegek és használhatatlanok.” (240.) A szerző Bergyajev pragmatizmus-kritikáját
is idézi, majd arról értekezik, hogy az ontológia felette áll mindenféle hasznossági
meggondolásoknak. „A filozófia és a haladás kizárja egymást.” – írja a 339. oldalon, és
ez a pontos kijelentés valószínűleg összefoglalja bölcselet és társadalmi-gazdasági-politikai fejlődés viszonyának kérdéskörét.
Minden filozófiatörténet a gondolkodás változási folyamata időbeliségének egy bizonyos szempontból történő szemléléséből adódik. Mégpedig úgy, hogy a szemlélt
folyamatból kiragadott mozzanatok fontosságát az a bizonyos szempont axiomatikusan meghatározza. Határ Győző szerint „Az igazság elsődlegesen bölcseleti kategória.”
(252.) De elképzelhető egy olyan szemléleti pont is, ahonnan nézve a bölcseletet lenyeli ez az „igazság”, megemészti és elhullajtja. Éppen azért, mert inkább kötődik
a praksziszhoz, mint a tekhnéhez, a metafizika egzakt tartományához. Egzakt igazság
viszont nincs és – Parmenidésszel szólva – mivel csak a létező dolog kutatható (esetünkben, ami a metafizika számára megragadható a maga egzaktságában), ezért a nemlétezőt ne kutassuk, arról tudomásunk nem lehet. Tudvalevő, hogy a különböző teológiák mind ennek a bizonyos igazságnak a birtokosaiként tartották számon saját magukat. Azonban ne irigyeljük tőlük nemlétező igazságukat, őket is megette, semmi-sítette
ez a nemlétező, mint ahogy erre Határ teológia és klérus bírálataiban már többször rámutatott.
A halál közelségének tudata katalizátorként hat az elme ontológiai eszmefuttatásaira. A halál az élet utolsó és minden bizonnyal legfontosabb feladata. „Ahogy a halálhoz közeledik az ember, úgy távolodik az élőknek a halálról alkotott fogalmaitól.” –
írja Határ, művének 291. oldalán. Nem az a kérdés, hogy miért, mi célból élünk itt
e Földön, hanem, hogy miért szemléli oly kíváncsian a kozmosz a létezők idegi
(ön)észlelése által önmagát? Ennek a kérdésnek a kapcsán alkotja meg a szerző a „viszszanéző lét” terminusát, mely valamilyen módon azonosnak tűnik az özön közönnyel
jellemezhető „multiverzummal”. Ez a multiverzum pedig mintha Platón istenségére
emlékeztetne (melyről nem annyira a Timaioszban, mint inkább a Parmenidészben
tudhatunk meg lényeges dolgokat), no meg Plótinosz νους-ára, természetesen más-más
nézőpontból. Erről a létről az erkölcs hiánya állapítható meg. Alapvetően ártatlan
– mert abszolút közömbös. Határ Győző azt javasolja, hogy a leibnizi kérdést a követ-

88

tiszatáj

kező módon alakítsuk át: „a teljes őstudatlanságban való ontikus elhenteredés helyett
miért, hogy a lét a létezésére felfigyel?” (306.) Rendkívüli fontosságúnak tartja, hogy
a preszokratikusok központi problémája, a lét korunkban újra a figyelem homlokterébe
került. „Az ember úgy van a létben, ahogy a lét van az emberben.” – írja művének 313.
oldalán. Csakhogy szerzőnk szerint a metafizikai spekuláció tárgya „nem a létesülés,
hanem a megismerés kényszere” (310.), szervült kíváncsiság. „A metafizika tehát az
önészlelékenység ontológiájának a vizsgálata kell, hogy legyen, az önészlelékenység spekulatív lehetőségeinek aporiája.” (311.) A wimbledoni gondolkodó úgy látja, hogy az
emberi szellem történetében ontologikus és aporetikus korok váltják egymást. Ezt
a jelenséget a szellem dichotómiájának nevezi el. Szerinte ezt is az „élettani korrózió”
eredményének kell tartanunk, mely korrózió az idegrendszert érinti. Akárcsak
Várkonyi Nándor, Határ Győző is a bölcsészet- és természettudományok relativitását
és az axiómatikus misztikusságot tartja jellemzőnek az ember által létrehozott tudományokra. A világmindenséget kutató tudományos módszerekről megállapítja:
„A kozmosz a mi értelmezésünkre nem vár.” (402.) Matematikakritikája azonban elgondolkodtató. Nem hiszem, hogy a szám igézet és ősparadoxon lenne, a matematika
pedig a számmisztika egyfajta határesete. A szerző véleményét osztom én is azokkal
kapcsolatban, akik az említett okkult fogalmakat látják a számokban, de úgy vélem,
hogy a matematikai és geometriai tárgyakra nem pusztán a matematikusoknak, fizikusoknak és csillagászoknak van szükségük, de a preszokratikus szofizmuskritikák óta
magának a filozófiának is. Hiszen többek között a pont, mint matematikai létező
tételezésével sikerült Gorgiasz agnosztikus tételeinek logikai bukfenceit belátni és
beláttatni. Az APPENDIX/27 is mintha inkább alátámasztaná a matematika szükségességét, mintsem kétségbevonná, hiszen egzakt tudomány az is, akárcsak a filozófia.
A 329. oldalon a szerző abból a pozícióból kritizálja a matematikát, a fizikát és csillagászatot, amelyet a teológiával kapcsolatban oly élesszeműen bírált, a metaforikus
képzettársítást és annak bizonyító erejét, mely valójában semmit sem bizonyít, kérve
számon az említett tudományokon: „a számok beszéde, matematikai körülírások,
fogalmi struktúrák csupán, melyekhez vagy semmilyen érzékletes képet nem tudunk –
vagy csak abszurd képet tudunk társítani.”
A megismerés létből adódó kényszere az emberiséget mindörökké a filozofálás
szükségszerű tevékenységére fogja predesztinálni. A lét azonban természeténél fogva
kiismerhetetlen marad, talán ezért nem is olyan nevetséges a nyelvfilozófiák aggodalma a kimondhatatlannal, a megnevezhetetlen léttel kapcsolatban. Ilyenformán új
értelmet nyerhet az ifjú Wittgenstein tautológiája: „Amiről nem lehet beszélni, arról
hallgatni kell.” A végső dolgokról elmélkedve a létbe vetett létező a semmi(sülés) felé
haladtában ráébred, hogy a tudásnak, amennyiben létezik egyáltalán, nincs következménye. A létözön közönye kozmikus. „Szemléleti formánk, az egyetemes emberi
tudás,(…) csupán a jelenségre vonatkozik, a világra nem.” (351.) Ebből a szemszögből
nézve az isteneszme is úgy határozható meg, mint a jelenségvilág megismerésének
egyik legősibb munkahipotézise. Lehetséges, hogy azért filozofálunk, hogy kielégítsük
a lét önmagára irányuló kíváncsiságát? A válasz természetesen nem olvasható ki betű
szerint Határ Győző tiszteletet parancsolóan alapos munkájából. Mindenesetre az erre
a létre vonatkoztatható egyetlen antropomorf jelző – kijelentés a közöny.

K R I T I K A

A besorolhatatlan
//

//

HATAR GYOZO VERSEI ES KRITIKAI
A Nyugat „harmadik nemzedékével"
egyívású költő, amikor 1933-ban elkezdett
publikálni, pályatársainál is nehezebb utat
választott magának. Szürrealista verseket
irt, mintha a magyar avantgárd első számú
mestere, Kassák Lajos nem szakított volna
már évekkel ezelőtt minden formabontó
merészséggel, s nem tette volna le fegyverét a mind jobban klasszicizálódó s a népieket egyre inkább integráló Nyugat
formaeszméje előtt, csupán a szabadverstechnikát tartva meg régebbi, aktivista,
expresszionista és - bár szürrealistának
nem vallotta magát - szabad asszociációkkal élő, mondhatni, szürrealisztikus korszakából. A harmincas évek a magyar
avantgárd apálykorszaka - Határ Győzőnél csak idősebb költők tartottak ki
a formabontás, a hagyományoktól való
merész elszakadás és a science fictioneszjárás mellett, például a sokáig Párizsban élő Tamkó Sirató Károly.
Kassák embereszményét, azt hiszem,
szándékaitól és minden besorolástól füg-

getlenül minden költő közt ő követi leghívebben. Határ Győző konstruktőr:
építészmérnök és tipográfus, aki maga tervezte háza műhelyében maga tervezte
könyvekben jelenteti meg műveit.
Határ Győzőt - Adyval mondva - ifjú
korától nem „sors, szándék, alkalom"
tette avantgárd költővé, hanem eredendő
hajlama, a gondolkodáshoz, az emberi
léthez és az anyanyelvhez való viszonya.
Minden költő a kíváncsiság vezércsillagát
választja, amikor versírásra adja fejét, de
mintha ő még többet megtartott volna
a játékait apró darabokra szétszedő és az
alkatrészekből valami újat fabrikáló gyermek tulajdonságaiból, mint mások. Igaz,
a számára legvonzóbb pályatárs, Weöres
lelkében is megvolt ez a hajlam, de ha
megnézzük az ő életműve belső rendjét,
azt tapasztaljuk, hogy előbb mindent
megtanult a klasszikusoktól, amit csak
lehetséges, s csak aztán adta át magát
a kísérletezésnek. Határ Győzőnél ez
mintha fordítva volna: kísérletezőként indul, és ezt a tulajdonságát akkor is megtartja, ha kiérlelt stílusa a maga módján
klasszicizálódik, azaz - hogy pontosabb
legyek - manierizálódva klasszicizálódik.
Mert Határ Győzőről sok minden elmondható. Elmondható, hogy a hazai modernizmus apályával dacoló, hol a szürrealista álomtechnikát, hol a különféle
hangzásokat próbálgató, futuristákra és
dadaistákra emlékeztető, ötletek garmadáját felvillantó avantgárd költő. Elmondható, hogy sci-fi-költő, akinek versei, versUnikornis Kiadó
Budapest, 1998
354 oldal, 1700,- Ft

11»
novellái vagy prózaversei sokszor igen
merészen elrugaszkodnak a valóság partjáról, de az értelem kontrollját megtartják,
ahogy űrhajók a földi vezérlőpult utasításait (nem véletlenül beszél egy helyen
„tudati űrszondáidról.) Nonszensz költőnek is nevezhetném, hiszen kíváncsisága
nem a tapasztalati világra irányul - az
csupán ugródeszka számára, hogy a képzelet határtalan univerzumába vesse magát.
Pszichologistának is mondhatnám, aki
a lélek belső birodalmában vagy végtelenében járja sokszor vidám, de még többször
Hádész- azaz pokoljáró odüsszeuszi és
orpheuszi útját. Ugyanilyen joggal említhetnék ön-élveboncolót is, akinek különös öröme telik a viviszekcióban, ami
nem más, mint a költői önismeret egy
kissé abszurd változata. Filozofikus költőként is bemutathatnám, hiszen versei
tudatosan szkepszicista gondolkodónak
(olykor bibliás parabolaírónak) mutatják,
aki azonban - mindezeknek részben ellentmondó módon - sokat tanult Nietzschétől, aki a bölcseletet vidám vagy
éppen nevető tudománynak nevezte. Ennélfogva mindjárt azt is könnyen ráfoghatom, hogy a magyar költészet elsőszámú clownja, akiben rengeteg pajzánság
lakozik, s aki örömest űz tréfát az emberi
test gyarlóságaiból, főként sajátjaiból. Stílusáról még sok mindent állíthatnék joggal, azt például, hogy számtalan nyelvi
neologizmusa majdnem egyedülálló (egészen más jelleggel ugyan, mégis Bella Istvánnál találhatunk annyi egyéni szóalkotást, mint nála). Állíthatom azt is, hogy
igen jellemző rá a nyelvi-formai diszfunkcionalitás: nyelvi-formai játékai igen sokszor a mondandótól függetlenül töltik be
azt a mégis-funkciót, hogy akár a legcsüggesztőbb gondolatot is meglepő, megtévesztő és megvesztegető tánclépések
s komikus mímelések, mimikák, gesztusok és grimaszok közepett adja elő. (A rokokóra és a keleti művészetre, de a gótikus építészet groteszk domborműveire,

tiszatáj
állat-, ördög- és gnómfiguráira is visszavezethető szecessziós díszítőművészet, valamint a manierizmusból és a barokkból
eredő modern grafikai és irodalmi karikatúra is szolgáltathatott ehhez alapötleteket.) Ennek a lényeges tulajdonságának
egyik hozadéka, hogy bár az égvilágon
semmi köze a népiekhez, az ütemhangsúlyos verselés, azaz a magyaros-népies költészetre jellemző ritmus egyik leggyakoribb és legavatottabb alkalmazója, formaművésze. Ezen észrevételeimet vállalhatóan és érvek sokaságával alátámasztva
mondhatom el róla. Á m - mindezeket
összegezve - legszívesebben manierista
költőként jellemezném, aki mindenekfölött
anyanyelvének plátói szerelmeseként keresi
és találja meg versei s költői prózái, versnovellái-novellinói és versdramolettjei számára az anyanyelvben rejlő lehetőségeket.
Csupán egy-két aprócska példával szeretném megvilágítani, hogyan is értem
nagyfokú nyelvi öncélúságot,
mely szó ezúttal nem az elmarasztalás, hanem a jellemzés eszközeként értendő. A z egyik
a népies kifejezések használata. A harmincas évek urbánus kritikusai és parodista
kabarékonferansziéi ezek töredéke miatt
is csúffá tették volna a népi írókat. Nem is
akadt a népiek között, aki ne fogta volna
vissza magát az olyan kifejezések használatától, mint aminőket Határ Győző vonultat fel történetesen egy olyan versében,
amelynek tárgya egy sokáig visszatartott,
majd a mennybemenetel üdvösségében
részesítő, jókora flatulálás (szellentés).
Igen, ez humoreszk, rettentő blaszfémiákban, travesztiákban és azoknál is orrfacsargatóbb ál-eufémizmusokban bővelkedő és fiziológiát-anatómiát körülcirkalmazó mű. Nos, ebben ilyen szavak is
szerepelnek: minnyárást
(mindjárt), ácsingózhatsz (vágyakozhatsz), üve bújjak (hova
bújjak), há (hová) - és így tovább. Másutt
az elgórt tűnik föl (ez az elszórt, elhányt
nyírségi-hajdúsági változata), és még töméntelen regionális kifejezést idézhetnék

2000. m á j u s
tőle. Olyan kétszeresen „népiesre" csavart
szavakat használ, mint a vajhánt (vajon)
vagy népmeséket idéző kedélyszavakat,
mint a megkecskehukáztat.
Karinthy is nehezen tudta volna ezeket parodizálni, hiszen ez eleve maga is paródia, az irodalmi
komolykodás egyetemleges paródiája.
Egy másfajta bravúrverse címében
a koalíciós évek pesti bulvársajtójából
(a Szabad Szájból? a Pesti Izéből?) ismert
név, Hekus Dönci szerepel. Nos, ebben
a törzsökösen fővárosi témájú, tárgyú
vagy még inkább ürügyú versben a pesti
argó, a Kosztolányi által csibésznyelvként
számon tartott és megbecsült, Határ
Győző által életközeiből megismert börtönnyelv kifejezései vonulnak fel villoni
vagy Villonra licitáló bőséggel. Ilyenek:
feldobta a kanalat, sitt, galeri, strenköl, sef
tel, séró, lubnya, filácsol, frájer,
smasszernő,
szajréz, hadova, vamzer, mackó, link, hintás, csóró, haver, mandró, cirkli, hepaj, tré,
szasszer, falcol, steksz, kaja, pia, leim, smár,
dekkol, kaséról, suvernyák,
zsernyák,
hé,
szajré, fakabát, balhé, vagány. Vannak itt
olyan szavak is, amelyeket még nem is
hallottam - nem csodálkoznék, ha egyikmásik Határ Győző saját szóalkotása
volna (hesszöl, srenk, sztrüll, bráner, stb.).
A jassznyelv e szókészlete javarészt német, jiddis, cigány vagy sajátlagosan magyar betyár (zsivány, lator, haramia, zsebes stb.) eredetű. Többségükben ízes,
plasztikus idiomatizmusok, Kosztolányi
nem véletlenül vette védelmébe őket.
Határ nem egyszerűen alkalmazza őket,
hanem egyenesen programverset ír, hogy
felvonultathassa, ahányat csak össze tud
szedni egykori cellatársaira emlékezve (tekintve, hogy előszeretettel keverték össze
a közbűntényesekkel a hozzá hasonló politikai foglyokat, hadd tudják meg a bőrükön, mi az a vamzer, szasszer, link, majd
a feldobás, beköpés nyomán a hepaj). A különféle nyelvrétegek felkarolása, úgy tetszik, valamelyest ellentmond Határ egy
helyütt nagy vehemenciával hangoztatott

provincializmus-ellenességének, hiszen az
irodalom minél többet bevon a perifériáról a centrumba, annál jobban megfelel
a nyelvi sokszínűség, az emberi színgazdagság elvének, mely a humanitás által is
megkívánható szempont.
Amennyire otthonos a magyar nyelv
legkülönbözőbb régióiban, a vidéki nyelvjárásokban és az argóban, ugyanolyan tájékozott anyanyelvünk történeti rétegeiben is. Számtalan archaikus fordulatot,
szóvariánst alkalmaz, főként a nyelvi humor kedvéért. Különösen a régies kicsinyítőképzők (újdándi, igazándi,
látomásdi,
kitalálósdi, izrom, somfordándi),
az ikerszók (tisztándon-tiszták,
ténten-ténfereg,
süntön-sündörög,
tüntön-tántorog)
keltenek
archaisztikus hatást. De ugyanilyen érdekesek a folyamatosból képzett gyakorító
és mozzanatos igék s ezek képzőelvonással előállított fordítottjai
(elkunkorodnak
a dervisbocskorok;
hátuk puporítják;
incseleg; mórál), a különféle anaforák, homonímiák, figura etimologicák és mindenféle
játékos nyelvi ördöngösségek, amelyek
alapján némi szerencsével kétezer kilométernyi távolságból is egyből azonosítható
a stílusa.
Vajon csak a merő stílmanierizmus
kedvéért dúslakodik a költő ezekben a látványos eszközökben? - Nem és nem, a leghatározottabban állítom, hogy mindezeknek filozófiai vagy - ha nem is szakfilozófiai - legalábbis személyre szabottan életbölcseleti fedezete van. Az élet, különösen
a küzdelmes fiatalkor, a politikai üldöztetésben bővelkedő férfikor és a testi szenvedésekkel sújtott öregkor idején - tehát
az élet egész hosszán! - akkor elviselhető,
ha nem vesszük mindenestül komolyan,
és ha megtanuljuk, hogy ritkán szedhető
virágait a töviskes felénél kell megragadni,
hogy leszakíthassuk. Meg kell tanulni akkor is nevetni, ha sírni volna kedvünk. És
nem pusztán élettaktikai meggondolásból
enyhítjük meg szavainkkal a fájdalmat.
Ha pesti létemre szögediesen vagy nagy-

11»

kőrösiesen azt mondom haragosomnak,
hogy „mögharagszom", félig már meg is
békítettem, mert ellenérzésembe öngúnyt
hintettem, s azt éreztettem, hogy csak játék az egész haragosdi. És ez Határ Győző
bohóctréfákkal tűzdelt jeremiádjainak,
már-már hízelgő bosszútirádáinak és medvedorombolásainak, valamint e hollófernyigesi boszorkánykonyha abrakadabráinak, tohuvabohuinak, nyelvi arabeszkjeinek és a fáradhatatlan szókaleidoszkóprázogatásnak voltaképpen nyílt titka.
xVálogatott verseskönyve, A léleknek
rengése akkor is kezdettől a maga útját
járó, öntörvényű költőnek mutatja Határ
Győzőt, ha a magyar líra időközben átesett néhány jelentős formabontó és radikálisan új formákat megteremtő - sőt
nemszeretem divatba is hozó - korszakon. Régebben extravagáns költőnek
láthatták olvasói, már akik tudhattak
a Wimbledonban élő, magányosan működő, bár pályatársaival élénk levelezést
folytató mester verseiről, de ma már nem
rí ki oly erősen a magyar nyelvű költészet
környezetéből, mint azelőtt. Ebben az
ő hatása is közrejátszhatott, de spontán
hasonlóságok és párhuzamok is fölfedezhetők közte és más költők között. A hazaiak közül főleg Marsall Lászlót érzem
szellemi rokonának kifogyhatatlanul burjánzó nyelvi játékaival (Határ egy kritikájában „primus inter pares"-nek nevezi elsőnek az elsők között! - majd 1 húsz évvel fiatalabb pályatársát.) De említhetem
Kálnoky László híres halandzsaversét,
a XIX. Henrik című Shakespeare-paródiát
is. A „Csitándiságágomat csotválja még /
e purhonya, ez a pöhös nyagóc!" sorokat
vagy más részleteket különösebb feltűnés
nélkül átcsempészhetnénk egyik-másik
Határ Győző-versbe. Ennek az lehet legalább részbeni magyarázata, hogy mindketten a nyelvújítás szellemét követik.
Kálnoky a Vörösmarty és Arany előtti
vagy körüli, nyelvújítástól még megszé-

tiszatáj
dült vagy éppen a nyelvi ortológiát követő műfordítókat parodizálja, Határ pedig tőlük kölcsönzi a szóképzés avultságait és erőltetett „újdondiságait", mint aki
tudja, hogy a nyelvi őskövületeknél már
csak a nyelvi „műanyagpótszergyárak"
működése röhejesebb (a szót ezúttal Weörestől idéztem).
Az, hogy Határ - már csak helyzeténél
fogva is - kívülről tudja szemlélni nyelvünket, olyan adottság, melyet ihletett
költőként nagyszerűen ki lehet aknázni,
s ő ezt nem is mulasztja el.
„Nyelvromlás"
című verse öntudattal fejezi ki a magyar
nyelvhez tartozás élményét: mint mondja,
a magyar nyelvnek „úgy védelmezem
a támadókkal szemben / bogaras-újdándi
bődültségeit / Herkules husángját tartva
kezemben: / nincs oly világnyelv mi innen penderít". A nyelvi kifejezés minden
eszközzel felfokozott intenzitásában leli
örömét, semmitől vissza nem riadva. Az
extrém, barokk és útszéli fordulatok csillagszó ró-sziporkáit és latrina-hangjait sem
veti meg, különös tekintettel a lírai clown
„klapanciárium'Mehetőségeire, melyekben
a szócsúsztatások, hangzásbukfencek viliivillódzásaiból rímes-ritmikus dal születik.
Nem is átallja „ripacs pózolás"-nak nevezni versburleszkjeit, latrikánusságát és
az egykori dutyi-lakótársaktól vagy a kórházi szobatársaktól ellesett, de valamiképpen mindig tündériesített vaskosságait,
majd a „trottyos rímek lötty parábolák"
mesterévé fokozná le magát, ha nem éreztetné azt az önmagával
szembeni
fölényt,
amely a tárgyias költészet talán legfontosabb tulajdona.
Mintha Odüsszeuszként a hajó árbocához köttette volna magát, hogy kihallgassa a legalpáribb és legtriviálisabb nyelvezetek beszélőit, akiknek szókincséből
aztán, anélkül, hogy erkölcseik és ízlésük
örvényébe vetette volna magát, sajátosan
visszhangzott sziréndalt kreált.

x-

2000. május
Határ meglehetős népszerűséget és
egyfajta nyilvánosságot is szerzett azzal,
hogy hosszú évekig a BBC magyarnyelvű
adásának könyvszemlézője, kritikusa volt.
Furcsa nyilvánosság volt ez, mert noha
sokan hallgatták ezt az itthoni rádión
nehezen fogható adást, szavai a rendszerváltozás előestéjéig nem jelenhettek meg
nyomtatásban, csak néhány levelezője
jóvoltából váltak hozzáférhetővé. Kritikái, melyek csak nagy késéssel, a nyolcvanas és kilencvenes évek fordulóján láttak
napvilágot terjedelmes kötetben, (akkor,
amikor a közvélemény irodalmi érdeklődése a zéró pont közelségére hanyatlott)
újszerű szemléletet tükröztek, mely eltért
eltért az itthon megszokottól. Illyés Gyulával mondva az írópárti kritika megtestesülései voltak ezek, olyan ember reflexiói,
akitől távol áll az a szakmai elidegenedés,
mely oly sok irodalomtörténész és kritikus munkájára rányomja bélyegét. Határ
Győző könyvszemléje, mely java részében
a lírai termés szemlézése volt, üdítő hangú,
bajtársias szellemű (bár hibákat, hiányosságokat is szóvá tevő), sokféle stílusra érzékeny, esztétikai és filozófiai megalapozottságú, világirodalmi kitekintésekben
korántsem szűkölködő kritikaírás volt,
mellyel Rónay György és Vas István
könyvkritikáin kívül itthon jószerivel
senki sem versenyezhetett.
Tájékozottságában lehettek hiányosságok, de ez teljesen érthető az ő helyzetében, aki az egymást váltó rendszerek során szinte mindig valamilyen büntetését
töltötte, hol betiltás, hol bebörtönzés, hol
mindkettő formájában (1956 ősze óta él
külföldön). Fájlaltam például, hogy a népi
mdíttatás eleve rossz ajánlólevél a szemében. Talán levelezőpartnereinek egy része
befolyásolta ilyen irányban az ízlését.
Rengeteg féle színt felvonultató palettájától fontos nevek hiányoznak, vagy méltatlanul belemosódnak az átlagos költői
termésbe. „Újholdas" elfogultságai nincsenek, hiszen ha nem is esztétikai vagy

világnézeti, hanem tisztán nemzedéki
meggondolásból, de kiszorult az 1948-ig
működő orgánumból, s írásait az ugyancsak magas színvonalú Válasz és a Magyarok folyóirata közölte a viszonylag még
parlamentáris esztendőkben. A Vörösmarty-villában
című, kámeának nevezett
novellisztikus paródiakölteményében azt
a kérdést feszegeti, hogy vajon „újholdas"-e
Vörösmarty. A kérdés majdnem olyan
abszurd, mintha azt kérdezné, hogy újholdas-e Weöres vagy Radnóti. Ennek
megvilágításául a következőket kell elmondani. Időben e két mester természetesen közelebb áll a náluk alig nyolc-tíz
évvel fiatalabb tényleges újholdasokhoz,
mint Vörösmarty, és az Újhold, cím egyenesen Radnóti kötete éléről származik.
A harmadik nemzedék szeretetteljes kritikusa, Szerb Antal éppen „a hold rehabilitálása" címén értékelte nagyra a RadnótiWeöres-Jékely-nemzedék legjobbjait. Ámde
az Újhold csak ritkán közölte a harmadik
nemzedék szerzőit, mert Lengyel Balázsék
annak idején eléggé rigorózusan nemzedéki alapon szerkesztették e periodikát;
kivételt a társszerkesztő, Rába György
működése jelentett, amikor ő volt döntéshelyzetben, és szóhoz juttatta Weöres,
Kálnoky, Jékely nemzedékét. Nos, Vörösmartyval kapcsolatban méltán ad ironikusan homlokráncoltató gondot, hogy vajon
valóban újholdas-e. Megnyugvások megnyugvása, hogy a feltündöklő égi jel,
a sarlóformán megújuló újhold igent int
a mennyre emelt szemnek. Vörösmarty
tehát újholdas. (Határ nem.)
A viszonylagos teljesség benyomását
kelti kritikáinak gyűjteménye, mely számomra nem a kritikus világszerte nagy
hangon hirdetett hivatását, a patikamérleggel folytatott irodalmi meózás feladatát
követi, hanem arról mutat példát, hogy
miért és hogyan érdemes egyáltalán verseskönyveket olvasni, mi mindennel gyarapodhatunk, ha minden tudásnak és
érzésnek legtömörebb formába öntött

11»

-

kifejeződéseivel, az igaz költők verseivel
ismerkedünk.
Régóta sejtem, hogy Határ Győző
irodalmi munkásságáról hallgatni nemcsak súlyos mulasztás, hanem súlyos hálátlanság is. No meg, azt hiszem, egyfajta
félelem: érzésem szerint nemcsak szűkkeblűségből, szakmai irigységből született
oly kevés kritika az irodalomtudósnak is

tiszatáj
kiváló Határ Győző (meg például Rónay
György vagy Rába György) költészetéről,
hanem azért is, mert az övékhez hasonló
felkészültség nélkül még könnyebben lelepleződik minden melléfogás, téves ítélet,
mint más költőkről szólva.

Vetíf a képzelet
KISS ANNA: VILÁGOK
Origót föltáró, elődkutatással bíbelő,
magyarázatokkal foglalkozó kritikusok
közös óhaját fejezte ki Kulcsár Szabó Ernő
a Tiszatáj 1980-as májusi számában, amikor
Kiss Anna Világok című kötetét elemző
közleményét azzal indítja, mi lenne ha - ha
a költőnek volna fogalmilag kifejtett költészettana. Legalább annyicska, teszem hozzá
én, amennyivel Weöres Sándor segítette az
értelmezőket okos kalauzként használható
poétikai nézet-összegezéseiben.
A kilencedik tomusza után a tizedik
Másik idővel jelentkező, rendíthetetlenül

saját útján járó lírikus most némi támpontot ad interpretátorainak. Nem véletlen
ugyanis, hogy válogatásába épp azokat a
(teljességgel szét nem választható) műfajait
emelte be mutatványnak, melyeket ezidőszerint a legalkalmasabbnak tart arra,
hogy művét reprezentálják. A z áttekintésnek és összegzésnek szánt kigyűjtés, ami
- nem is meglepően - a szerény
válogatott
írások alcímet nyerte, megintcsak enyhe
intés az őt makacsul kategorizálni igyekvőknek, hisz vegyes tanulmányok, sőt
cikkmustrák szoktak ilyen
understatement
megjelöléssel a nyilvánosság elé kerülni.
Az a hangsúlyos fülszövegbéli közbevetése pedig, amely úgy szól, hogy „válogathattam volna máshogy is" újfent
bizonytalanná teheti azokat, kik az öntörvényű életmű esztétikai határait, kritériumait végre valahára stabilan szeretnék
kijelölni. Mivel jómagam - 1978-as ESbeli, majd 1986-os, a Magyar Nemzetben
publikált próbálkozásaimban - tartózkodtam költői munkáinak széptani élveboncolásaitól, ezekután is törekednék megKortárs Kiadó
Budapest, 1 9 9 9
321 oldal, 1 1 4 8 , - Ft

2000. május
őrizni azt a meggyőződésemet, hogy az
igazi tehetség, az ihletett eredetiség jelentkezését mindenekelőtt egyszerűen el kell
fogadni, türelmesen be kell vallani. Ha
ismételten írunk róla, elsősorban a befogadó (k)ra tett minőségi hatásból kiindulva érdemes őt interpretálni, nemkülönben tárgyilagosan, hitelesen méltatni. A tetszésről van tehát szó, mint
mindig az elit irodalomnál, egyszersmind
a bemutatással együttes közelebb-hozás
kritikusi kötelméről, amit alátámaszthat
a tapintatos, nem kotnyeles vagy okoskodó természetű (az adott mű üzenetét
nem leszűkítő) ítészi viselkedés, ha csínján
bánik a fogalmi bonyodalmakkal, bár
ezekre hivatalból hivatkozik.
Kiss Anna első rostájában viszonylag
kevés szorosan vett vers akadt fönn: ezek
a kiadvány első, Kozmikus falvédő titulust
kapott ciklusában, illetve a befejező Attűnésekben csoportosultak. Kivéve azokat
a bagatellnek nevezhető, haiku-srófra járó
betéteket, melyeket létrehozójuk beleszőtt Az alvadtvér színe hollandiai kalandozásaiba. Ez a kompozíció egyébként
azért nem a leggyümölcsözőbb vállalkozása, mert gyógyíthatatlanul magán viseli
az utólagos illesztés nyomait.
Az egészében elragadó záróciklus egyes
darabjainak látszólagos kimunkálatlansága, odavetettsége viszont egyáltalán nem
tűnik fel. Csak sokadik olvasásukra veszszük észre, hogy nem mindenikük végére
tellett azokból a végtelenre nyíló, szemléletes slusszpoénokból (például: „minden
zsebem teli székkel", „baljós gyümölcs sír
benne édeset") amelyek más helyeken
annyira bensőségessé sűrítik a költő ellebegésekben, kihagyásokban bő dikcióját.
Itt kell megemlítenem, hogy jellegzetesen filmszerű látására (vagyis a mi oldalunkról: láttató képességére) ebben a verscsokrában található a legtöbb közvetlen
utalás. Az Áttünések még közelibb górcsövezésekor aztán kiderül: voltaképp egy
picit túlvariált, elégia-töredékekből össze-

állított poétikus installációba csöppentünk bele. Ennek (szokvány installációnál
megvalósíthatatlan) dinamikáját pontosan
az a lassúbb filmklipekre emlékeztető odavissza áramoltatás adja ki, ami - ha botcsinálta pszichiáterként minden áron
tetten akarjuk érni a kreatív elmeműködést, - erősen rokon a kissannai észjárással, s az ebből következő, a kontextust
merész vágásokkal létesítő írásbeli önkifejezéssel.
A gyűjtemény versválogatása és egyik
drámája kissé gyöngítette bizalmamat
költőnk víg kedélyének ronthatatlanságában. A létezéshez ízeit, attól elválaszthatatlan szűnés eddig is szervesen hozzátartozott teremtett művilágához. De nekem
(nyilván szemellenzősségem miatt) úgy
tűnt fel, sem a lírikusban sem az alkotásait
egyre inkább benépesítő figurákban, szereplő személyekben fel se merült, hogy
másvilágon-járatosságuktól szomorúnak
kell lenniük, kötelező lenne elveszíteniük
vidorságukat, vonzó nemtörődömségüket,
ahogy esik-úgy-puffan thanatológiájukat.
A létbevetettség feletti rosszérzés mára
mintha beszüremlett volna a sötétebb
szférákból felszínre lükkenő, „előforgó"
költői szókincsbe. Ráadásul kikényszerít
olyan felütéseket, kommentárokat, mint
„semmi nem éli túl a felhők nagy futását",
„halálos vázlatfüzet", „dől a korlát s az ég
is vele." (.A víz és a Horizontok füzérből.)
A Balassi Bálint halála körüli történelmi időben játszódó, csoportvonulásokkal tetézett drámának (Basarózsák) sem
kevésbé bakacsin a horizontja, tizenhatodik századian siralmas - panaszos a hangvétele. Noha benne is föllép a rettenthetetlen népi véleményképviselő, a segítő
bába, kinek előképei korábban gangosan
hordozták magától értetődő optimizmusukat, ezekben a becketti felrakású
(Páskándi Géza rámondaná, abszurdoid)
jelenetekben kevésbé tud vigaszt nyújtani,
mint elődei más monológokban, farcekísérletekben. A darab végén, amikor a

11

96

támadó törökök elől menekülni kényszerül a maszületett - jövőt jelképező - Balassi fattyúval, bízó szavait meghazudtolja
tehetetlen szánakozása, artikulálatlan jajgatása. Nem tudom elűzni azt a benyomásomat, hogy Kiss Anna irigylésreméltó
derűje, bármi rémségre fittyet hányó (Az
éjszaka csodái Weöres Sándorára. hajazó)
humora attól keseredik meg, hogy időtlen
epizódjaiba csak-csak beömlött a történelmi idő s már az, hogy tudomásul vette,
eltöltötte lappangó félelemérzéssel. Ez az
Unbehagen nem engedi folytatnia tündérkedőivel és ördöngöseivel a maga csodás
ügyködéseit.
Több mint húsz éve nagy boldogan
a tettvágytól duzzadó, shakespeare-i mesteremberekhez mértem e szeretetteljes iróniával kitalált, cselekménymániás bumfordiakat s okkal-joggal szembeállítottam
őket a Beckett-féle
„kíncirkuszolókkal."
A kín, a gyász, a pusztulás, a romlás mára
ebben az óhatatlanul historizálódó rezervátumban is, íme, megjelent. Még az sem
kizárt, hogy a tradícióból kivont dévajok,
hetvenkedők felhőtlenül tiszta gyönyörűség-orgiái után (akár nemzeti) tragédiák
jöhetnek...
Kárpótlásul kínálkozik az a tény, hogy
a makulátlan derűkorszak művészi termékei - átvéve az 1986-os Az idő című kötetből - majdnem hiánytalanul felsorakoznak. Ugyanazt a zűrös békét, „józanul illuminált" rakoncátlanságot árasztják magukból, ami a negyed század előtti társadalmi viszonyok között üdítő oázisként
hívogatta a megfáradtakat. Közülük hiányolom egyik prózai kedvencemet, a Nepomukot, benne Amália világraszóló rendetlenségével, s a makarenkói seggberugást
gyakorló Teremtővel, (Jean Effel imádta
volna) valamint a kombinéját szivárványra aggató Regina-lánnyal.
Nem lehetett mellőzni ellenben a szemelvényekből A macskaprémkalapos
hölgyei. A monodráma azért fontos, mert
szerzője nyilvánvalóan előadásra szánta.

tiszatáj
Ezzel a gesztusával szabadjára engedte
- a könyvbezártságot amúgyis régóta feszegető - személyes kifejeznivalóit. Jelentősége attól is nő, hogy visszafelé rávilágít:
ezután rosszul tapogatóznak azok, akik az
archaizáló versekből spekulálva arra következtettek, költőnk a személytelenséghez mindvégig ragaszkodni fog. Tagadhatatlan alteregója ehelyett leplezetlenül fölmutatja magát, mint az evidenciák barátját, a természeti reáliák értékelőjét, megbotránkoztatások szelíd kihívóját, halálmegvető, boszorkányos szerelem-tudását,
az emberi nagyságot kapásból fölismerő
biztonságát. Szerepnek sem utolsó, szenzációsan színészkihívó ez a nagyformátumú, tükörlakó személyiség.
Eredeti megjelenésekor nem olvastam
a párdarabként egybetartozó
Kuporgót
meg a Borzái. A z alapkonfliktust mindkettőben az képezi, hogy az udvari bohócot tartó Borza úr alighanem rosszul nősült. Felesége örök álterhes, ráadásul úgy
várná el a maga üdvösségét, hogy bazsarózsa nőjön ki az alfeléből. A néphiedelmi
allúziók elegáns munkára fogása, valamint
az ingerkedő nyelvi fordulatok tökéletes
alkalmazása kellemetlenül élvezetessé teszi
ezt a röhejes szomorújátékot is, bár néha
bosszant az információszegénysége. Tanulsága sem talánymentes.
Az ugye világos, hogy a csörgősipkás
odamondogatást elfojtó s ettől társtalanul
maradt zsarnok nem érdemli meg, hogy
folytatása, utódja legyen. A magasabb jelképesség, a rejtett célzás a bezápult történelmi korszakok folytathatatlanságára,
képviselői terméketlenségére azonban
valahogy nem domborodik ki belőle. Még
az sem lehetetlen, hogy a brilliánsan
kidolgozott részletek eltakarják a tisztázatlan műegész kifejtetlen mondanivalóját. Sokoldalú helyzetfölmérésül, rétegomlasztó zsánerképnek, kivetített belső
beszédként persze bravúrosak ezek a sértődötten szenvelgő ágálok s az ő kancsalul
hízelgő álnok ravaszkodásaik.

2000. május
Csalóka lényegük szinte keleties. Igazolják Kiss Annának azt a rövid vallomását, miszerint ő bizony a kultúrák közös
mélyén keresi az egyetemes embert, s találja a megeleveníthető, korszerűvé személyesíthető, évezredeken átvonuló magatartástípusokat (ahogy Kulcsár Szabó Ernő
meghatározza).
Hogy hová vezet az eddigiek ismereteben az író útja, az mindig dédelgetett
zárókérdése a kritikushadnak. A költő
egyik alapos, bár nem kifejezetten elnéző,
türelmetlen ismerője Szilágyi Márton a
drámai műforma szorgalmazásában látta
követendő gyakorlatát és igaza lett. Az én

jövőbe-tekintésem nem kockáztatja a tippadást. (A művészet csak Tandorinál lóverseny.)
Csupán kívánságomat adnám közre,
amikor regényt szeretnék olvasni mindazokról és másokról, kik hajdan-létezésükkel elősegítették e pokollal aláaknázott
sublótos tündérvilágnak lakhatóvá tételét
Kiss Anna és állhatatos (Lewis Gtrro/ban
is járatos!) hívei számára.

Válogatott életmű-bibliográfia
GYURIS GYÖRGY: VEKERDI LÁSZLÓ
Bibliográfia és irodalomtörténet édes
testvérek. Hajdanán a híres-nevezetes alexandriai könyvtár egyik vezetője, Kallimakhosz állította össze úgy a gyűjtemény
katalógusát, hogy a papirusztekercseket
a tizenkét műnemi-tartalmi csoporton belül a szerzők betűrendjében sorolta fel és

VEKERDI LÁSZLÓ

s«wmy> Kftn>vt*
U A I t k Mqom *(•>r**

egyúttal a szerzők életrajzi adatait is megörökítette. Ekkor és ezáltal a Kr. e. harmadik évszázad közepén egy csapásra
megszületett az első biobibliográfia és az
irodalomtörténet-írás első terméke, sőt miután akkor és még sokáig az irodalom
fogalmát tágan értelmezték, az írott szöveggel azonosították - a tudománytörténet is. A jeles görög költő, grammatikus
és könyvtáros metodikai megoldását az
európai kultúrkörben hosszú-hosszú időn
keresztül követendő mintának tekintették. Még a késő középkorban és a korai
újkorban is az életrajzi alapozású bibliográfiát tartották az egyedül elfogadhatónak,
az irodalom- és tudománytörténeti felfogást pedig szinte a múlt század közepéig
uralta a biográfiai megközelítés (néha még
ma is találkozunk ilyen segédletekkel,
Somogyi Könyvtár-József Attila Megyei Könyvtár
Szeged-Tatabánya, 1999
170 oldal, 750,- Ft

^^ 114
kézikönyvekkel). A fejlődés hasonlóan
ment végbe hazánkban is. Czvittinger
Dávid sűrűn felidézett úttörő kísérlete,
a magyar nemzeti bibliográfia ősének számító Specimenje (1711) magától értetődőn
vázolta az írók életútját. Más példák is
felhozhatók, de talán elegendő utalni
a biobibliográfia nemzetközileg is kiemelkedő teljesítményére, a magyar irodalomés tudománytörténeti kutatás mindmáig
nélkülözhetetlen segédeszközére, Szinnyei

József Magyar írók élete és munkái c. ha-

talmas opusára. Ennek tudatos, egyenes
folytatása Gulyás Pál azonos című adattára, amelynek sajtó alá rendezése, kiegészítése, kiadása éppen most tart az ábécé
derekánál. Közben azért a bibliográfia és
az irodalomtörténet-írás sokáig összefonódó útja szétvált s önállósult a tudománytörténet is. Mindazonáltal az életrajzi (vagy személyi) bibliográfia - immár
pályakép és értékelés nélkül - továbbra is
kedvelt műfaj maradt, továbbra is hasznos
tájékoztatási segédlete a kutatásnak és
ismeretterjesztésnek, az idők folyamán
pedig a módszerei tökéletesedtek, finomodtak.
A közelmúlt hazai bibliográfiai gyakorlatának megújításában, a személyi bibliográfia létjogosultságának újbóli elismertetésében komoly szerepet játszott a szűkebb szakmai körökben szegedi iskolaként emlegetett műhely. Péter László és
munkatársai, köztük termékeny tanítványa, Gyuris György a Somogyi-könyvtárban és a József Attila Tudományegyetem
Könyvtárában kitűnő kiadványok egész
sorát bocsátották közre, főként a városban élt vagy valamilyen módon idekötődő
irodalmárok, kutatók munkásságára irányítva a figyelmet (pl. Balázs Béla, Móra
Ferenc, Vajda László). Ok ötlötték ki, találták meg a bibliográfiák közzétételére
különösen alkalmas, a kezelhetőség és a tipográfiai esztétikum összhangját megteremtő előnyös formátumot, a karcsú
(vagy keskeny) és kecses kötet (füzet) ala-

tiszatáj
kot, amelyben a tételek egy hasábos szedésben sorakoznak egymás után.
Ilyen szerény és mégis tetszetős külsőben látott napvilágot a szegedi műhely,
közelebbről Gyuris György újabb bibliográfiai alkotása, a Vekerdi László életművét bemutató címjegyzék is. Jubileumi
kiadvány: a Somogyi-könyvtár és a tatabányai József Attila megyei könyvtár
hetvenötödik születésnapja alkalmából
tisztelgett a magyar szellemi élet egyik
kiválósága, a neves irodalom- és tudománytörténész előtt. Vekerdi László pályája nem szokványos, de nem is egyedi:
orvosnak tanult, így is kezdett dolgozni,
ám nagy elődei - Földi János, Toldy Ferenc, Csáth Géza és elsősorban Németh
László - nyomán közel került az irodalomhoz, tudósi látóköre pedig kitágult
a természettudományok és a matematika
számos ága, valamint a filozófia felé. Kötetek sora bizonyítja, hogy elmélyült,
invenciózus és - Benkő Samu szavaival biztos ítéletű kutató, közismertté pedig
azáltal vált, hogy a bonyolult tudománytörténeti jelenségekről, folyamatokról és
a mai, vitatott tudományos kérdésekről
vonzó stílusban, esszé-szerűen, a laikus
(némi megszorítással: az ún. művelt közönség) számára is érthetően ír. Szívesen
vállalkozott, vállalkozik - e téren is elsőrangú példákat követve - az ismeretterjesztés szintén nem könnyű és gyakran
hálátlan feladatára is. Ez a párhuzam, ez
a kettősség megfigyelhető alkotói tevékenységének másik, valójában aligha különválasztható területén is: az irodalomtörténeti feldolgozásokkal - mindenekelőtt Németh László műveinek, szellemiségének tanulmányozásával, értelmezésével
- azonos szintre állíthatók a kortárs szerzők könyveiről közölt, többnyire maradandó megállapításokat tartalmazó kritikái. Szerteágazó munkásságának kimagasló értéke az írásait és előadásait átható,
a nehéz történelmi időkben is példát mutató gondolkodói magatartása, értelmiségi

*

2000. május
mentalitása. Bár egy másik alföldi városban, Debrecenben született és tanult, Vekerdi Lászlót szoros szálak fűzték és fűzik
Szegedhez. Ma is a Tiszatáj főmunkatársa;
a most ismertetett jegyzékből is kiolvasható, hogy milyen sok írása kapott helyet
a folyóirat számaiban. 1993 végén a Tiszatáj-díjat is elnyerte. Talán ez volt az
egyik, netán döntő indítéka a Somogyikönyvtár azon elhatározásának, hogy az
összeállítást elkészíti és közreadja. Közremunkálhatott a vonzalom megerősödéseben az a tény is, hogy Vekerdi László
évtizedeken át könyvtárosként dolgozott.
Gyuris György - mondhatni megszokottan - magas színvonalú bibliográfiája
méltó az ünnepi alkalomhoz, a feltárt,
számba vett életműhöz. Bár ez a fórum
nem igazán az a hely, ahol e munka
szakmai erényeit, részleteit kellene elemezni, három szempont kiemelése mégsem mellőzhető.
Feltétlenül hangsúlyozandó itt is, megismételve az előszót, hogy a bibliográfia
nem teljességre törekvő, „csupán Vekerdi
László szellemi érdeklődésének legfontosabb írásbeli eredményeit tartalmazó
jegyzék." Noha a forrásbázis széles és
a leírások zöme a filológiai hűség jegyében, kézbevétel alapján történt, a napi- és
hetilapcikkek csak akkor kerültek be, ha
tanulmánygyűjteményben vagy folyóiratban is megjelentek. A gyűjteményes kötetekről egyébként analitikus leírás készült,
vagyis apróbb betűkkel szedve az egyes
közleményekről is felvilágosítást kapunk.
Immár sokadik alkalommal bizonyosodik be, hogy egy-egy szerzői életút bibliográfiai bemutatására a lehető legjobb
szerkezeti megoldás az egységes, szoros
l dőrend; vagyis az illető személy saját
müveinek (fordításainak, az általa szerkesztett köteteknek, sorozatoknak, lapoknak stb.) és a róla vagy könyveiről
l r ott
elemzéseknek, recenzióknak (az
utóbbiak az ismertetett kötetek alatt),
továbbá az interjúknak a kronologikus

felsorolása (ez esetben 1953-tól 1998-ig).
Ezáltal a pályakép fejlődésében bontakozik ki előttünk, nyomon kísérhetők
a pályafutás egyes szakaszai, pontosan datálhatok a kritikai visszhang változásai
vagy az elhallgatás, a közömbösség évei.
A hatszázhuszonöt számozott tétel átlapozása közben világosan kirajzolódik Vekerdi László érdeklődésének fokozatos
szélesedése és elmélyülése; jól látható,
hogy a kezdeti orvostudományi próbálkozások mellett miként és mikor jelentkeztek az első irodalmi, majd tudománytörténeti kísérletek és hogyan formálódott, kristályosodott ki a sajátos, a maga
nemében egyedülálló Vekerdi-oeuvre.
Természetesen tükröződik a jegyzékben
az is, hogy a hazai irodalmi és tudományos közösség hogyan reagált Vekerdi
László munkáira, mikor ismerte fel azok
igazi jelentőségét.
Ha valakit mégsem az életmű egésze,
hanem egy-egy részlete, például egy-egy
cikk, könyv megjelenésének ideje, helye,
pontos címe, vagy egy-egy ismertetés
lelőhelye, közzétételének dátuma, szerzőjének neve érdekel, ő is választ kaphat a
kérdésére a gondos és terjedelmes (negyven oldalnyi) mutató segítségével. A szegedi bibliográfiai iskola jól bevált gyakorlatának megfelelően ez a mutató is egységes, vagyis együtt, ötvözve találhatók meg
benne a személyér a testületi nevek, valamint a lelőhelyként szereplő periodikumok és az önálló kötetek címei.
Talán e néhány észrevétel is kellően
igazolja, hogy Gyuris György címjegyzéke a hazai bibliográfiai irodalom újabb
számottevő terméke, amely a magyar
irodalom- és tudománytörténeti kutatásnak is fontos segédeszköze lehet. Most
már bízni lehet abban, hogy az összeállító
szerint valószínűsíthető hézagok épp
a bibliográfia ismerete, használata következtében eltüntethetők, vagyis az esetleg
még lappangó közlemények előkerülnek,
továbbá megtörténhet a napi- és hetilap-

100

tiszatáj

cikkek regisztrálása is. Nagyon reméljük,
hogy a bővített kiadásra nemcsak ezért
lesz szükség, hanem azért is, mert Vekerdi
László még sok-sok értékes könyvvel,
cikkel örvendezteti meg tisztelőit, olvasóit. Kissé megkésve ugyan, de most sem
kívánhatunk mást a nagyszerű gondolkodónak, mint amivel a szegedi Fried István
köszöntötte hetvenedik születésnapján a
Tiszatáj hasábjain: „érje meg annak a Magyarországnak, Közép-Európának, KeletKözép-Európának létrejöttét, amelyért tol-

lal és szóval, munkával és előadások formájában elhangzott (nem középiskolás fokon) tanításaival küzd(ött); hogy szavai
ott hallgattassanak meg, ahová szánta azokat, hogy írásait szívesen közöljék azok
a folyóiratok, amelyeket szeret, és amelyek olvasóközönsége szereti, várja Vekerdi László műveit.”

Bényei Miklós

LAJTA GÁBOR: AKT MOSDÓÁLLVÁNNYAL

2000. május

101

„A Tisza-parton mit keresek?”
Ady Endre izgatott kérdését/felkiáltását valószínûleg minden olyan mûvész és tudós magáénak
érezheti, aki vidéken próbál – olykor méltánytalan helyzetben – jelentõset, a „helyi értékrenden”
messze túlhaladót alkotni. A Tisza-parton azonban nemcsak a lelki nyugtalanság, hanem
az elszántság verse. Ezért is választottuk a híres sort sorozatunk címéül, melyben
a magyar kultúra és tudományosság Szegedhez is kötõdõ jeleseit kívánjuk megszólaltatni.

„Móra Ferenc példája meghatározó”
BESZÉLGETÉS VÖRÖS GABRIELLA MUZEOLÓGUSSAL
1998 februárjában nevezték ki a szegedi Móra Ferenc Múzeum és egyben a Csongrád Megyei Múzeumok Igazgatósága élére Vörös Gabriellát. A kiskunfélegyházi születésű, JATE-n diplomázott és ma a Régészeti Tanszék adjunktusaként oktató régészmuzeológus korábban a szentesi Koszta József Múzeum vezetője volt, Szegeden tanárát, mesterét, a nyugállományba vonult Trogmayer Ottót váltotta az igazgatói székben. Beiktatásakor a fenntartó önkormányzat vezetője úgy fogalmazott: a megye első
múzeum-igazgatónőjére férfias munka vár, hiszen az ország egyik legnagyobb múzeumi szervezetét kell átvezetnie a következő évezredbe. Vörös Gabriellával pályájáról,
a múzeum helyzetéről és jövőjéről beszélgettünk.
– Honnan indult, hogyan befolyásolta a családi környezet a pályaválasztását?
– Édesapám a Kiskunfélegyháza és Tiszaalpár közötti tanyavilágban volt – ahogy
akkoriban mondták – igazgató-tanító. Ez az elnevezés picit nagyzolásnak tűnik, hiszen
az iskolánkban, ahol én is jártam az első négy osztályt, mindössze két osztályterem volt.
Az egyikbe az alsósok jártak elsőtől negyedikig, a másikba, ahol édesapám tanított,
a felsősök ötödiktől nyolcadikig. Talán az egész életemre nézve meghatározó
élmény volt, hogy ebben az
osztatlan tanyai iskolában
kezdtem a tanulást. Mivel
én voltam a tanító lánya, nekem mindenből többet kellett nyújtanom, mint más
gyerekeknek. Amikor beteg
volt az alsós tanító néni,
édesapám tanított mindkét
osztályteremben. Sohasem
felejtem el, mennyire roszszul esett, hogy ugyanolyan jó dolgozatra én négy-

102

tiszatáj

ötödöt kaptam, az osztálytársam, Kollár Franciska pedig ötöst. Édesapám rettenetesen
szigorú és következetes volt, még a látszatát is el akarta kerülni annak, hogy az ő
gyerekei – van egy öcsém is – valamiben is előnyt élveznek. Édesapám paraszti családból
származott, óriási dolognak számított abban a környezetben, hogy egyetlen gyermekként tovább tanulhatott. A legközelebbi köves úttól három kilométerre fekvő tanyai
iskolában, ahol szolgálati lakást is kapott, tulajdonképpen mindenes volt, és szinte éjjelnappal szolgálatot tartott. A környékbeli tanyákból, körülbelül öt kilométeres körzetből jártak be a diákok az iskolába, de nemcsak a gyerekekkel kellett foglalkoznia, hanem
a szülőkkel is. Az ötvenes években egy tanítónak sok mindennel kellett törődnie. Ha
kapott valaki valamilyen hivatalos iratot, akkor rögtön apámhoz hozta. A tanyai emberek még ma is tartanak a pecsétes levéltől, akkoriban pedig még bizonytalanabbak voltak. Apám mindenkinek szívesen segített, ő végezte a népességszámlálást, a különböző
összeírásokat. Kapott egy hátaslovat, azzal járta a vidéket. A technikai haladást is ő képviselte a környéken. Nekünk volt először rádiónk, ami több kilós, hatalmas telepekkel
működött. Bár még nagyon kicsi voltam, emlékszem, hogy 1956 után esténként összegyűltek nálunk az emberek, és együtt hallgatták a Szabad Európa Rádiót, ami hírt adott
a külföldre távozott hozzátartozóikról. Apámnak volt először fényképezőgépe is, amivel megörökítette a családot és a környékbelieket. Az iskola könyvtárából, amit ugyancsak ő üzemeltetett, nemcsak a gyerekek kölcsönöztek, hanem a szülők is, akik főként
a magyar klasszikusokat, Jókait, Gárdonyit, Mikszáthot olvasták. Apám iskolája abban
a környezetben szellemi központnak számított, gyerekkoromban azt a példát láttam,
hogy a tanítóra, a tanult emberre a többiek felnéznek, neki állandóan tennie kell másokért. Természetesen a családjáért is, hiszen el kellett tartania bennünket. A tanári fizetés
akkoriban sem volt sok, ezért mi is állatokat tartottunk, földünk volt, ahol nekünk,
gyerekeknek is sokat kellett dolgoznunk. Együtt éltünk ezzel a tanyai közösséggel, de
ugyanakkor kicsit ki is emelkedtünk belőle. Az nevelődött belém, hogy mindig a maximumot kell nyújtanom és segítenem kell másokon.
– Édesanyja mivel foglalkozott?
– Ő is paraszti családból származott, de nem volt tanult ember, mint apám, mégis
sokkal rátartibb volt. Ő takarította az iskolát, amiért fizetést is kapott, de azt ki nem
ejtettük a szánkon, hogy ő takarítónő. A tanítóné volt, aki elsősorban a családjával,
a háztartással és az állatokkal törődött.
– Milyen volt ez a zárt tanyai világ?
– Érdekes visszagondolni arra, hogy maga volt az élő néprajz. Részese voltam olyan
szokásoknak, mint a húsvéti locsolkodás rituáléja. Hatalmas téli disznóvágásokon
vettünk részt. Természetes volt, hogy a tanító úr minden családtól kapott kóstolót:
egy fehér porcelán tányér alján megdermedt disznópörkölt volt, arra rákerekítették
a hurkát és a kolbászt, sőt olykor egy darab pecsenyét is. Amikor a tehetősebb családok
több disznót is vágtak, meghívtak bennünket is a disznótorba, ahol én még maskarákkal is találkoztam. Fiatalok rossz rongyokba bújva asszonynak öltöztek, bekenték az
arcukat korommal, dobbal, síppal, zörgő fazekakkal berontottak a konyhába, és azt
játszották, hogy el akarják lopni a hurkát és a kolbászt. A jelenet után persze leültették
és megkínálták őket a háziak. Ezekre a maskarákra nagyon emlékszem, amikor először láttunk ilyet, úgy megijedtünk az öcsémmel, hogy bebújtunk az asztal alá. Rengeteg hasonló élményem volt, később visszagondolva már elemezni tudtam, hogy ponto-

2000. május

103

san minek is voltam a részese. Ezek a személyes tapasztalatok roppant fontosak egy
muzeológus számára.
– Meddig tanult édesapja iskolájában?
– Abból a tanyavilágból nagyon kevés gyerek jutott el városi iskolába. 1952-ben
születtem, évvesztesként hétévesen kezdtem az iskolát, 1964-ben azért kellett kiszakadnom – a téesz vezetőjének lányával együtt – abból a környezetből, mert a továbbtanulás miatt oroszt kellett tanulnom. Ötödiktől kezdve egy rokon családnál laktam
Kiskunfélegyházán, és ott jártam iskolába.
– Milyen volt a váltás?
– Megrendítő, mert keményen éreztették velünk, hogy tanyaiak vagyunk. Az öltözködésünk, a viselkedésünk, a szűkebb közösségre jellemző ízes beszédünk és szóhasználatunk miatt úgy tűnhetett, egy másik világból jöttünk. De a gyerek rugalmas,
formálható, így rövid időn belül igazi városi kislány vált belőlem, és a „tekintélyemet”
azzal vívtam ki, hogy az osztály legjobb tanulója lettem. Az általános iskola után az
egyik kiskunfélegyházi középiskolába, a Móra Ferenc Gimnáziumba iratkoztam be,
ahol négy felejthetetlen évet töltöttem. Attól kezdve Móra Ferenc példája meghatározó lett számomra. Legkedvesebb tanárom Csányi György volt, aki nemcsak irodalmat tanított nekünk, hanem a verseken, novellákon, egy-egy író, költő pályaképén
keresztül saját életszemléletét is átadta. Mindig nagy élményt jelentettek az órái, miatta
jelentkeztem a szegedi egyetem magyar-történelem szakára.
– Hogyan lett a magyar-történelem szakból régészet?
– Mindig benne volt a családi közhangulatban, hogy tovább kell tanulnom. Gyerekként az volt maximális programom, hogy elvégzem az egyetemet, és középiskolai
tanár leszek. Tudtam, hogy Kiskunfélegyháza után Szeged a lehetőségek városa lesz
számomra, ahol a hatalmas könyvtár, a színház és a múzeum mellett vár az egyetemi
klub is. Hamar kiderült, hogy a magyar-történelem szak elvégzése mellett marad időm
sok minden másra is. Belevetettem magam a szegedi éjszakai életbe, a baráti társasággal
nagyon sok kocsmát megismertem. A hajnalig tartó nagy beszélgetésekben minden
héten megváltottuk a világot. Barátnőm, Matuz Edit – aki jelenleg a Budapesti Történeti Múzeum munkatársa – az első év végén javasolta, hogy a nyári szünetben menjünk el az akkor induló ópusztaszeri ásatásokra, mert nagyon jó buli lesz. Valóban
borzasztóan jól éreztük magunkat, a következő nyarak egy részét is ott töltöttük.
A negyedik év végére, amikor már vészesen közelinek tűnt az egyetem befejezése, és
valószínűnek látszott, hogy diploma után a kiskunhalasi gimnáziumban felajánlott
tanári-könyvtárosi állást kell majd elfogadnom, akkor jöttem rá: nem akarok Szegedről elmenni, és nem szeretnék se könyvtáros, se tanár lenni. Annak ellenére sem, hogy
a tanítást, a gyerekeket mindig szerettem, és éreztem magamban ambíciót a tudás átadására. Negyedéves koromban gyorsan felvettem a régészetet, és én voltam az egyetlen a tanszék történetében, aki egyéni levelezőként még három évig, tehát összesen öt
évig járhattam régészetre. A magyar-történelem szakos tanári diplomám megszerzése
után egy évig a Tömörkény István Gimnáziumban és Művészeti Szakközépiskolában
tanítottam. Sohasem felejtem el, heti huszonöt órában hat különböző tanmenet szerint
kellett tanítanom, szombaton délutánra mindig halálosan elfáradtam. Nagyon megható volt, amikor a tanév végén odajött hozzám az egyik osztály küldöttsége. Azt
kérték a gyerekek, tudják, hogy régész akarok lenni, és a múzeumban fogok dolgozni,

104

tiszatáj

de ha lehet, legalább őket vigyem végig az érettségiig. Ezek a régi tanítványaim máig
rám köszönnek az utcán, úgy látszik, sikerült valamilyen nyomot hagynom bennük.
– Hogyan került a múzeumhoz?
– Nem volt státus, kötött volt a létszámkeret, ezért népművelőként vettek fel.
Lipták Mária lett a főnököm, aki a közművelődési osztályunk vezetőjeként ma is
a múzeumban dolgozik. Őt egyáltalán nem érdekelte, hogy régész akarok lenni, keményen megdolgoztatott. A kiállítások szervezésétől kezdve a meghívók széthordásán
keresztül az akkor különösen sérelmesnek érzett plakátragasztásig mindent meg kellett
csinálnom. Nagyon igyekeztem, mert tudtam, hogy ha népművelőként nem állok
helyt, akkor sohasem fognak alkalmazni régészként. Óriási élmény volt, amikor
Trogmayer Ottó átminősített régésztechnikussá. Más szemében ez visszalépés lett
volna, én azonban kimondhatatlanul boldog voltam, mert attól kezdve állandóan az
ásatásokon dolgoztam, Csanytelek-Újhalastón, Csongrád-Bokroson, mindig oda mentem, ahová kellett.
– Milyen volt az egyetemen a régészetoktatás, mit lehetett megtanulni?
– Trogmayer Ottótól a paleolitikumtól kezdve a népvándorlás koráig rengeteg elméleti ismeretet elsajátítottunk, de mégis az volt a legfontosabb, hogy helyes szemléletet adott. Nemcsak azt tanulhattuk meg tőle, ha kezünkbe veszünk egy bronzkori
edényt, az pontosan melyik kultúrába tartozik, hogyan kell leírni, közzétenni, tudományosan feldolgozni, hanem az egyes korszakokra is áttekintő rálátást adott. Megtanultuk, hogyan kell foglalkozni egy-egy néppel vagy kultúrával. Trogmayer Ottó nem elsősorban a tárgyakkal, hanem rajtuk keresztül a korszak emberével, eseményeivel, folyamataival foglalkozott, és ezt az átfogó tudást igyekezett átadni nekünk. Sokunk számára
csak az egyetem végére állt össze a kép, azaz akkor értettük meg, hogy a Kárpát-medence vagy a szűkebb dél-alföldi régió évszázadai, évezredei hogyan követik egymást.
Ezek az évszázadok, évezredek megteltek tartalommal, elkezdtek élni az egyes népcsoportok. Később ennek az európai látásmódnak a birtokában választottunk szűkebb
szakterületet. Trogmayer Ottó mindig azt mondta nekünk, egy vidéki régésznek mindenhez kell értenie. Amikor a szentesi múzeumba kerültem, akkor jöttem rá, menynyire igaza van, hiszen az őskőkortól kezdve az újkorig mindent ki kellett ásatni,
mindent értelmezni kellett. Nagyon fontos volt, hogy az általános, jól alkalmazható
tudás megszerzése mellett arra is volt lehetőségünk, hogy specializálódjunk.
– Trogmayer Ottó szokta mondani, nem tudóstojásokat képeznek a szegedi régészeti
tanszéken, hanem alapos gyakorlati ismeretekkel rendelkező szakembereket.
– Nagyon jól tudta, hogy a Kárpát-medence, azon belül is a mi megyénk hihetetlenül gazdag régészeti leletekben. Azt akkoriban még nem lehetett látni, hogy itt majd
óriási autópályákat és elkerülő utakat építenek, amelyek nyomvonalán hatalmas régészeti feltáró munkára lesz szükség. Az egyetemen szerzett elméleti és gyakorlati tudást
most jól tudjuk kamatoztatni. A Szegeden végzett régészeknek nagyon jó hírük van,
mint gyakorlati szakembereknek, és hozzá kell tennem, hogy az elméletben sem maradunk el. A szegedi múzeum és az itt működő régészeti tanszék mára igazi tudományos műhellyé vált. Trogmayer Ottó mellett meg kell említenem Fodor István tanár
urat, akitől csodálatos előadásokat hallgattam a magyar honfoglalás és középkor témaköréből. A gyakorlati képzésben segédkező Galánta Mártától, Horváth Ferenctől és
Kürti Bélától is rengeteget tanultam.

2000. május

105

– Hogyan került a szentesi múzeum élére?
– 1982-ben kaptam meg a régész diplomát, és hamarosan, alig harmincévesen
Trogmayer Ottó beledobott a mélyvízbe: kinevezett a szentesi múzeum igazgatójává.
Mindig magam mögött éreztem őt, ami biztonságérzetet adott, mert tudtam, ha túl
mély a víz, akkor utánam nyúl, nem hagyja, hogy megfulladjak. Szentes nagyon kemény iskola volt. Először el kellett, hogy fogadjanak. A szentesiek borzasztóan büszkék arra, hogy szentesiek. A kívülről jövőt befogadják, de bizonyítania kell, méltó
arra, hogy maguk közül valóként kezeljék. Tíz kemény év után éreztem úgy, hogy
otthon vagyok Szentesen. Annyira, hogy el se mennék. Ezalatt sikerült másfél új múzeumot felépíteni: múzeumi gyűjteményként és bemutatóhelyként megnyílt a Fridrich-fotóműterem és megkezdődött a Péter Pál Polgárház kialakítása is, ami ugyan
nincs még kész, de már tartunk ott rendezvényeket.
– Közben családanyaként is helyt kellett állnia...
– A harmincadik év a családi élet szempontjából is meghatározó volt az életemben.
Amikor Szentesre költöztem, már volt egy kislányom, és ott született még két fiam.
Már a kislányommal együtt költöztünk át a szentesi múzeum szolgálati lakásába, ahol
jelenleg is lakunk.
– Mennyire maradt ideje az igazgatói feladatok mellett a kutatásra, a tudományos
munkára?
– Szegedről nézve Szentes maga volt a béke szigete. Képzeljen el egy nagy házat egy
óriási liget kellős közepén, ahol mindig fantasztikus csönd van. Ha azt mondtam
a kolléganőmnek, hogy délután muszáj befejeznem egy cikket vagy fel kell készülnöm
az órámra – előbb tanársegédként majd adjunktusként az egyetemen is oktattam –,
akkor nagyon ritkán fordult elő, hogy mindenképpen aznap kellett valamit elintéznem. Szentesen sok időm maradt a szakmára, azokban az években írtam meg a délalföldi késő szarmata temetők elemzéséből a doktori disszertációmat, tettem nyelvvizsgát németből. Mindezek mellett sikerült a múzeumot a város számára fontos helylyé, a korábbinál sokkal nyitottabbá tenni, ahol rengeteg látogató megfordult. Mindebben óriási szerepe volt Rózsa Gábornak, gyermekeim apjának, aki korábban építőmérnökként Algyőn, az olajosoknál dolgozott, majd hatalmas vehemenciával vetette
bele magát a munkába. Átképezte magát térképtörténésszé, 1983-tól kezdve állandó
segítségem volt, Szentes műemlékvédelmével és még sok minden egyébbel is foglalkozik. Az ő támogatása, segítsége nélkül valószínűleg doktori disszertáció és nyelvvizsga
sem lett volna, vagy csak sokkal nehezebben.
– Miért épp a szarmaták a szíve csücske?
– Érdekes történet! A régészetben, ugyanúgy, mint a legtöbb tudományágban vannak divatos szakterületek. A régészek közül rengetegen foglalkoznak például az avar
korral és a honfoglalás korával, míg például a rézkorral és a szarmatákkal meglehetősen kevesen. Az egyik kezemen össze tudnám számolni, hányan vagyunk ma Magyarországon, akik ezt a korszakot kutatjuk, annak ellenére, hogy a szarmaták kora nagyon hosszú időszak volt, hiszen az i.sz. I. század első évtizedeitől egészen az V. század
végéig, azaz közel félezer évig éltek itt a szarmaták, és a Dunától keletre eső Alföldet
teljesen belakták. Rengeteg temetőjük, óriási településeik vannak, mégis elhanyagolt
szakterületnek számított, amikor a pályámat kezdtem. Még a Tömörkény Gimnáziumban tanítottam, amikor 1979-ben Algyőn átvágtak a gázvezeték fektetésekor egy

106

tiszatáj

szarmata temetőt. Nagyon csúnya látvány fogadott bennünket, amikor kimentünk
a helyszínre. Az árok a legtöbb sír sarkát vagy közepét vágta át, ki voltak hányva az
árok szélére a csontok, a gyöngyök, a különböző leletek. Trogmayer Ottó engem
bízott meg a sérült sírok feltárásával. Délelőtt tanítottam a gimnáziumban, délutánonként és hétvégenként rohantam ki az ásatásra. A tanítványaim számára ez a munka
nagyon izgalmasnak bizonyult, hétvégenként olykor a fél osztály ott lapátolt mellettem. A következő történelem órán mindig el kellett mesélnem, hogy mit találtunk, így
gyakran elmaradt a feleltetés. Bár Trogmayer Ottó – akiről tudtam, hogy sohasem
becsülte sokra a szarmatákat – nagyon elfoglalt volt, fontosnak tartotta, hogy a fiatal
kollégákat szemmel tartsa, támogassa, így időnként kijött az ásatásra. Emlékszem,
egyik alkalommal vele jött a korszak egyik specialistája, Kőhegyi Miska bácsi, a bajai
múzeum ma már nyugalmazott igazgatója. Hatalmas lelkesedéssel csomagolgattam ki
a leleteket, amikor Trogmayer Ottó félrehívott, és halkan megkérdezte: „Gabi, te tényleg a szarmatákkal akarsz foglalkozni?” Hallgattam egy kicsit, mert átéreztem, hogy ez
egy sorsdöntő pillanat, és azután határozott igennel feleltem. Ottó csak legyintett, és
otthagyott. Eredetileg ugyanis őskoros régésznek indultam, mert a bronzkor érdekelt
legjobban. Ám ahogy sorra kerültek elő a szarmata leletek, úgy éreztem, érdemes ezzel
az elhanyagolt, kevéssé divatos korszakkal foglalkoznom.
– Ha már ennyit emlegettük a szarmatákat, kérem, meséljen róluk. Miért érdekes ez
a nép, milyen tanulságai vannak a történelmüknek?
– Épp ezekben a hetekben dolgozom egy óriási anyagon, egy több mint hatszáz
sírból álló szarmata temető elemzésén, amit Kőhegyi Mihály kollégám tárt fel a BácsKiskun megyei Madaras mellett, és amit most közösen publikálunk. A szarmaták egy
keletről a Kárpát-medencébe érkezett nép, amelynek név szerint is ismert törzsei,
a jazigok, a roxolánok és az alánok egymás után több hullámban vándoroltak be az
Alföldre. Elsősorban a szomszédságuk határozta meg a történelmüket: nyugatról,
a Duna mögött a Pannonia Provinciával voltak határosak, keletről pedig a dákok fenyegették őket. Úgy tűnik, hogy a kelták uralma után a frissen megalapított Pannonia
Provincia saját érdekében hívta be a szarmatákat a későbbi Erdély területén megerősödő dák hatalom ellen. A szarmaták egyfajta védelmi sávot képeztek a Duna-Tiszaközén, majd a rómaiakkal együtt győztes hadjáratokat indítottak a dákok ellen. Később újabb és újabb szarmata csoportok érkeztek, a Duna-Tisza-köze után benépesítették a Tiszántúlt, a déli területeket és a Felső-Tisza vidékét is. Kisebb-nagyobb csetepatéik persze a rómaiakkal is voltak, mégis ez a szinte szövetséges szomszédi kapcsolat
évszázadokig fennmaradt. A szarmaták túlélték Pannonia Provinciát, hiszen még
a hunok idején és a Gepida Királyság korában is itt találjuk őket. Később egy részük
elvándorolt, egyes csoportjaikat betelepítették más provinciákba, más csoportjaik
beolvadtak. Mire az avarok jönnek, 567 után, már nem találjuk nyomukat. Ugyanúgy,
mint sok más nép a Kárpát-medencében, feloldódtak, eltűntek.
– Visszatérve a pályájához, hogyan lett a szegedi múzeum igazgatója?
– 1970-től Trogmayer Ottó vezette a múzeumot, az ő nyugállományba vonulása
után ugyanúgy, mint más intézmények esetében, pályázatot írtak ki az igazgatói
posztra. Ez az időszak nagyon izgalmas volt, kollégáimmal többször beszélgettünk
arról, hogy Reizner Jánosnak, Tömörkény Istvánnak – nem is beszélve Móra Ferencről – komoly ásatásai voltak, s ezt a hagyományt folytatták az utódok, Csallány Dezső, Bálint Alajos és Trogmayer Ottó is. Kétségtelen, hogy a szegedi múzeumot a régé-

2000. május

107

szeti gyűjteménye tette a nemzetközi kutatás számára ismertté és elismertté. Úgy éreztük, roppant fontos, hogy régész legyen az új igazgató is. Sokat beszélgettünk erről
egymás között, végül a sikertelen első kör után azt mondtam a kollégáimnak, hogy
a második körben beadom én is a pályázatom, mert betyárbecsületből is kötelességem
megpróbálni. Még akkor is, ha nem tűnök esélyesnek. Minden évben készítünk statisztikát: ma közel másfél millió műtárgyat őriznek a Csongrád megyei múzeumok.
Ennek több mint hatvan százaléka régészeti anyag. Tehát nemcsak a hagyományok,
hanem egyértelmű szakmai érvek is amellett szóltak, hogy az új igazgató is régész
legyen. A pályázatban nem az volt a legnehezebb, hogy mi lesz, ha nem nyerek, hiszen
akkor elmondhattam volna, megtettem, amit lehet, nem sikerült, folytatom tovább
a korábbi munkámat. Azt már sokkal nehezebb volt végiggondolni, minek nézek
elébe, ha megválasztanak.
– Milyen meglepetések érték az igazgatói székben?
– Több mint húsz éve dolgozom a megyében, és a szegedi múzeumtól sem szakadtam el soha. Jól ismertem a megyei múzeumi szervezetet, a városi múzeumokat és
munkatársaikat. Hetente legalább egy napot Szegeden töltöttem, hiszen órákat adtam
az egyetemen. Múzeumigazgatóként a tudományos munkára is elég jó rálátásom volt.
Az első időszakban a pénzügyek áttekintése volt a legnehezebb, hiszen Szentesen
negyvenezer forintos havi ellátmánnyal dolgoztam, itt pedig több száz millió forintért
lettem felelős. A pénzügyi folyamatok értelmezésében szerencsére bátran támaszkodhattam a gazdasági igazgató szakmai hozzáértésére. Intézményvezetőként roppant
fontos, hogy tudjak mindenféle pénzügyi kérdésről, és értenem is kell hozzá bizonyos
szinten.
– Milyen szakmai programmal, stratégiával vette át a múzeum irányítását?
– Mielőtt pályáztam volna, rengeteget olvastam Móra Ferenctől. A múzeumaink
történetéből az derül ki, hogy sohasem voltak kitüntetett helyzetben. A múzeum
mindig a magyar valóság része, ha szegények vagyunk, ha gondjaink vannak, az ugyanúgy tükröződik a múzeumaink működésében, mint a kórházainkéban vagy az iskoláinkéban. Egy nehéz átmeneti időszakban a múzeumok sem fejlődhetnek dinamikusan.
Megszorítások idején a támogatások elosztásakor a múzeumok mindig a sor végén
kullognak. Azt is tudtam, hogy a munkatársaink anyagi megbecsültsége egészen elképesztő. Ma már ott tartunk, hogy a többi közalkalmazottat sokkal jobban megfizetik, mint a muzeológusokat. Vannak olyan középfokú végzettségű középkádereink,
akiknek negyven-ötven ezer forintos bruttó fizetésből kellene megélniük. Elsősorban
két dologra építhettem: arra, amit az elődök hagytak ránk és a kollégáim megszállottságára. Az elmúlt százhúsz évben óriási műtárgyállomány halmozódott fel a múzeumainkban, ami hatalmas értéket képvisel, a nemzeti kincsünk jelentős része. Ennek
tudatában van a fenntartásunkért, működtetésünkért felelős megyei önkormányzat.
Legalább ilyen fontos a kollégáim szakmaszeretete, hiszen a muzeológusok többsége
nem a fizetéséért dolgozik. Ezt azért kell hangsúlyoznom, mert mára annyira anyagiassá vált a világ, hogy általában az az elsődleges szempont, mennyi a fizetés. Sok kollégám felkészültségét, tudását máshol, több fizetésért is kamatoztathatná, mégis marad,
és sokszor munkaidőn túl is megszállottan dolgozik. Mindezekre bizton építhettem.
Igyekeztem a gyűjtő-tudományos-feldolgozó munkát azzal segíteni, hogy az első pillanattól kezdve maximálisan számítok a múzeumok igazgatóinak véleményére. Havonta
tartunk vezetői értekezletet, ahol megtervezetten beszélünk a múzeumi hálózat ügyei-

108

tiszatáj

ről, és szinte mindenről – műtárgyvásárlásról, felújításról, karbantartásról – közösen
döntünk. Úgy gondolom, ha a kollégáim érzik, hogy beleszólhatnak az intézmény
működésébe, akkor nagyobb kedvvel dolgoznak, még inkább sajátjuknak érzik a múzeumot. Talán nem hangzik szerénytelenségnek: igyekszem személyes példával is elöl
járni. Ha én nem érek be időben, akkor milyen alapon kérem, hogy más időben itt
legyen? Ha az igazgatói elfoglaltságom mellett nem teszek le tudományos cikket az
asztalra, akkor mástól hogy várjam el? Beiratkoztam a budapesti doktori iskolába,
írom a második disszertációmat, tudományos cikkeket készítek, előadásokat tartok,
kiállításokat nyitok meg, mert hiszek abban, hogy a személyes példa – akármilyen
elcsépelten hangzik is, és akármennyire kiment már a divatból – nagyon fontos.
– Hogyan győzi mindezt energiával háromgyermekes családanyaként?
– Néha én is megkérdezem magamtól. Szerencsére nagyok már a gyermekeim –
a legidősebb 19, a középső 16 és a legifjabb 13 éves –, és nagyon jól tudják, hogy
milyen terheim vannak. Amióta Szegedre járok dolgozni, még önállóbbak lettek és
még eredményesebbek az iskolában. A két nagyobbik Hódmezővásárhelyre jár
középiskolába, így tudják, mit jelent a mindennapos ingázás. A buszozás, főleg ha jut
az embernek ülőhely, nem is olyan borzasztó.
– Egy ekkora intézmény igazgatójának kijárna egy szolgálati autó...
– Lehet, hogy kijárna, de a múzeum szegény, ezért nem tartunk még ott, hogy az
igazgató szolgálati autót tartson. Most épp egy nagy szakmai átvilágítás előtt állunk,
ugyanis a fenntartó megyei önkormányzat szeretné a szakmai munka tükrében, annak
átvilágításával felfedni a tartalékainkat. Az egyik nyilvánvaló cél a költségvetésünk
csökkentése, mert sokba kerül a múzeum, hiszen óriási a szervezetünk, 154 állandó
munkatársa van a hálózatunknak a megyében, és még körülbelül nyolcvan embert
foglalkoztatunk, ami országos viszonylatban is soknak számít. Természetesen nem
önmagáért van ez a rengeteg ember, hanem mert az ország egyik legnagyobb, legtöbb
műtárgyat őrző és legjobban működő múzeumi szervezete vagyunk. Az eredmények
nem jönnek létre önmaguktól, ahhoz, hogy értéket tudjunk teremteni és továbbadni,
invesztálni kell. Örülök az átvilágításnak, mert – ismerve a többi megyei múzeumi
szervezetet is – meggyőződésem, az fog kiderülni, hogy nagyon takarékosan és jól
gazdálkodva használjuk fel a lehetőségeinket és a maximumot hozzuk ki magunkból és
a múzeumainkból.
– Azt mondják, láthatóan csapatépítésbe kezdett.
– Lehet, hogy nem mindig szimpatikus: nagyon eredménycentrikus vagyok, azaz
azt értékelem, amit letesznek a kollégák az asztalra. Sok mindenről lehet sokáig beszélni, de szeretem látni, mikor záródik le egy munka, és mikor látjuk az eredményt.
Legyen szó egy állandó kiállításról vagy egy tanulmánykötet megjelentetéséről. Talán
ez a fajta céltudatosság egyfajta szelekciót is eredményez, azaz olyan munkatársakat
választok magam mellé, azok kerülnek vezetői beosztásba, akik hasonlóképpen gondolkodnak. Talán azért is tűnhet úgy, hogy megpezsdült az élet a múzeumban. Például
a szentesi múzeum élére a szakmailag elismert, rendkívül agilis Szabó János József
került, aki megyei múzeumigazgató-helyettes és tudományos titkár volt Heves megyében. Miután látta az itteni lehetőségeket, Szentest választotta. Csongrádon szinte egy
új múzeum jön létre, hiszen felújítottuk az egész épületet, és új állandó kiállításokat
hozunk létre. Talán az év végére megoldódik a szegedi gyűjteményünk elhelyezésének

2000. május

109

évtizedes gondja is. Az algyői barakkokban beáznak, penészednek a féltett kincseink,
és temperáló fűtésre sincs lehetőség. Most úgy tűnik, megyei összefogással sikerül egy
mindenféle szempontból megfelelő, nagy és korszerű raktárt kialakítanunk. Ha sikerül, ez lesz az ötéves igazgatói ciklusom legnagyobb eredménye. Közben azon is dolgozunk, hogy a szentesi múzeum az összes külső raktári anyagával együtt átkerüljön
jelenlegi helyéről a város legimpozánsabb, legnagyobb központi épületébe, a volt megyeházára. Makót is említhetném, ahol mára ugyancsak sikerült megoldani a raktározási gondokat.
– Komoly átalakítási munkálatok folynak a szegedi vármaradványban is.
– A várral ugyanaz volt a gondunk, mint annyi más épületünkkel: olyan rossz volt
az állaga, hogy az már veszélyeztette a benne lévő kiállítást és magát az épületet is.
A vár lapos tetejét többször is szigetelték, ám a boltívek fölötti, néhol több méteres betömörített föld átázott, és a nedvesség végigcsorgott a boltozatokon és a falakon. Tarthatatlan állapot alakult ki, ezért az a terv született, hogy le kell fedni. A vármaradvány
tetején lévő teret szerettük volna hasznosítani, ezért a megyei önkormányzat egy raktárprogrammal pályázott, amire több tízmillió forintot nyert. Ebből a pénzből lefedjük
a várat, a sátortető alatt kialakítunk egy régészeti raktárt, ahová az algyői barakkokban
veszélyeztetett műtárgyaink nagy részét be tudjuk hozni. A középső részen egy olyan
teret alakítunk ki, ahol kisebb előadásokat, foglalkozásokat lehet majd tartani. Az alsó,
boltozatos térben ugyanúgy kiállítást fogunk rendezni, mint korábban. Szeretnénk
a kőtárunkat méltóképpen elhelyezni és a várhoz kapcsolódó csúf kazánházat elbontani. Készült egy új fogadórész is a vár elején, ahol a ruhatár, a mosdó és a pénztár kap
helyet. Közben előkerült a Szent Erzsébet templom maradványa, amit nagyon meg kell
becsülnünk, hiszen borzasztóan kevés középkori emléke van a városnak. A kazánház
lebontása és a kőtár áthelyezése során további régészeti kutatásokat végzünk majd, és az
eredményektől függően a feltárás és a dokumentálás után be fogjuk mutatni a templomot. Természetesen ez hosszú folyamat lesz, hiszen például a kazánház elbontása
előtt meg kell oldanunk a múzeum fűtését. Ez gazdaságossági szempontból is roppant
fontos, hiszen a jelenlegi fűtési rendszer korszerűtlen. A vár építkezési munkálatai még
az idén befejeződnek, így már tervezzük a várostörténeti kiállítást.
– A hatalmas régészeti anyag mellett a múzeum nagy képzőművészeti gyűjteménnyel is
rendelkezik, rengeteg festmény található a raktárban, amelyeket jó lenne megmutatni
a közönségnek. Milyen tervek vannak ezzel kapcsolatban?
– A képzőművészeti tárunk tragikusan zsúfolt, a műalkotások egy részét kénytelenek vagyunk olyan helyen tárolni, ami méltatlan ehhez a műtárgycsoporthoz. Ha
a szegedi raktárt sikerül megszereznünk, akkor föllélegezhetünk, mert a műtárgyegyüttesek egy része a hőmérséklet, a páratartalom és a biztonság szempontjából is
megfelelő helyre kerülhet. A központi épületben még vannak olyan tereink, amelyeket kiállításra fel tudunk használni. A bőség zavarával küszködünk, Tömörkény,
Móra, Juhász Gyula és még sok jelentős író, költő élt ebben a városban, ezért szeretnénk egy irodalomtörténeti blokkot is kialakítani. Ugyanakkor szükség lenne olyan
termekre, ahol mindig változtatva az anyagot újabb és újabb gyűjteményegységeket
mutathatunk be. Már el is indítottuk a „Raktáraink kincseiből” című sorozatunkat,
amelynek részeként a természettudományi raktár egy része költözött fel a kiállítási
térbe, az év végén pedig a numizmatikai gyűjteményt fogjuk bemutatni. Az a célunk,
hogy olyan anyagok is a nagyközönség elé kerülhessenek, amelyek korábban csak a tu-

110

tiszatáj

dományos kutatók számára voltak elérhetők. Az utóbbi időben egyre több a szakmai
kiállításunk, Móra-emlékkiállítást rendeztünk, most látható a „Jazigok, roxolánok,
alánok” című tárlatunk, ősszel pedig a gepidák régészeti emlékeit mutatjuk be. A legegyszerűbb, legkevésbé idő-, pénz- és energiaigényes egy képzőművészeti tárlat megrendezése, a legtöbb múzeum ezt a megoldást választja. A képzőművészeti anyagunkban is megpróbálunk feltáró munkát végezni, tervbe vettük a Waltner-hagyaték bemutatását. A szegedi gyermekklinika egykori igazgatója és felesége nagyon szép képzőművészeti gyűjteményt hagyott a múzeumra, amelynek méltó bemutatásával régóta
adósak vagyunk.
– A múzeum igazgatójaként közéleti szerepet is kell játszania. A politika mennyire hat
az intézmény működésére?
– A politika hatását már szentesi múzeumigazgatóként megéltem, amikor a volt
megyeháza sorsáról vitatkoztak a pártok a városi közgyűlésen. Érezhető volt, hogy
nemcsak az épület sorsáról van szó, hanem pártérdekekről is. Felszólalásomban szakmai érveket kellett felsorakoztatnom amellett, hogy az épület múzeum legyen. Azzal
kezdtem a mondandómat, hogy végighallgatván a különböző pártok érveit először
a pártállásomat kell tisztáznom: amióta múzeumban dolgozom múzeumpárti vagyok,
és az is maradok. A munkámat alapvetően ez határozza meg. A városok vezetőivel jó
a viszonyom, kimondottan jó személyes kapcsolat fűz Szentes, Csongrád és Makó polgármesteréhez és a kultúráért felelős munkatársaikhoz. Hódmezővásárhelyen átmeneti
állapot van, köztudott, hogy Rapcsák András polgármester úr szerette volna a városnak megszerezni a helyi múzeumot, amit szakmailag nagyon elleneztem. Szegeddel is
sokágú a kapcsolata a múzeumnak, több rendezvényt – például a hagyományos nyári
tárlatokat – közösen szervezünk és kivitelezünk. Akadnak olyan évfordulók, amikor
a város különösen figyel a múzeumra, ilyen volt legutóbb például a Móra Ferenc születésének 120. évfordulóján szervezett egész napos rendezvénysorozatunk. Talán nem
tartanak maximalistának, ha hozzáteszem, azért nem vagyok teljesen elégedett ezzel
a munkakapcsolattal, mert lehetne színesíteni a palettát, és sokkal több közös kapcsolódási pontot találni. Jó lenne, ha a város vezetése felismerné, milyen lehetőségek vannak a múzeumban, s ezeket jobban kihasználná. Szegeden különösen az általános iskolákkal sikerült kialakítanunk gyümölcsöző együttműködést. Amikor a szegedi múzeum igazgatója lettem, az első teendőim közé tartozott, hogy Szalay István polgármester úrnak küldtem egy levelet, amiben leírtam: a múzeum tulajdonképpen egy
szigeten van, nehezen lehet megközelíteni, nincs gyalogátkelőhely, ha valaki kocsival,
autóbusszal jön, nem talál parkolóhelyet. Szalay polgármester úr és utódja, Bartha
László polgármester úr sem tudott ebben segíteni. Úgy érzem, az intézmény kicsit el
van zárva a közönségtől, minden alkalommal az életüket veszélyeztetik az óvódás és
iskolás csoportok, amikor meg akarják közelíteni az épületet.
– A statisztikákból kiderül: az elmúlt másfél évtizedben csökkent a múzeumok látogatottsága. Kevesebb az osztálykirándulás, a családok ritkábban vállalkoznak hétvégi országjáró túrákra. Hogyan hat ez a csökkenő érdeklődés a múzeumokra?
– Igaz, amit a kérdésében megfogalmazott, de látok egy másik folyamatot is, ami
hosszú távon nagyon biztató a múzeumok számára. A rendszerváltozás óta egyre inkább nő az igény az emberekben arra, hogy saját családjuk, közösségük, lakóhelyük
történetét megismerjék. Korábban vagy nem lehetett, vagy nem egészen az szerepelt
a feldolgozásokban, különböző kiadványokban, újságcikkekben, ami a valóság. Egy-

2000. május

111

fajta felszabadultság érezhető az emberekben, ami abban is megnyilvánul, hogy a nehéz anyagi viszonyok ellenére is folynak helytörténeti kutatások. Minden évben meghirdetjük megyei és országos szinten a néprajzi és a helytörténeti gyűjtő pályázatot, és
erre még mindig vannak jelentkezők, holott a pályadíjak kicsik, az ezzel járó munka
pedig óriási. Az önismeret utáni vágy, a gyökerek utáni kutatás igénye erősödik az
emberekben. Szemmel látható és múzeumi szempontból is fontos, hogy vannak olyan
helyek, ahol most alakulnak ki vagy teljesednek ki a kisgyűjtemények, az iskolatörténeti gyűjtemények, a kisvárosok, falvak értékes helytörténeti gyűjteményei. Ezekre
nekünk is van rálátásunk, mert szakmai kérdésekkel bizalommal fordulnak hozzánk,
mi pedig örömmel segítünk. Mivel az emberekben mindenféle politikától függetlenül
van igény arra, hogy legyenek múzeumok, ezért lesznek is.
– A harmadik évezred küszöbén hogyan látja a múzeumok jövőjét, mit gondol, hogyan
változik meg a szerepük?
– A múzeum ma tudományos műhely, és azoknak az embereknek a találkozóhelye, akik a művészet és a tudomány iránt érdeklődnek. Ugyanakkor egy olyan iskola is, ahol a gyerekek rengeteget tanulhatnak. A múzeum egyszerre szórakoztat,
gyönyörködtet és tanít, persze azt is jól tudjuk, hogy nem mindenki számára egyformán fontos, hiszen csak egy bizonyos réteg tekinthető rendszeres látogatónak. Ennek
ellenére sokkal több ember tartja fontosnak a működését, azt, hogy megőrizze mindazt, amire esetleg csak egy évszázad múlva lesznek kíváncsiak az utódaink. A muzeológusok óriási felelőssége, hogy a múlt megőrzésre érdemesnek tartott hiteles tárgyi és
szellemi maradványait összegyűjtsék, dokumentálják és fennmaradását biztosítsák.
Mert hiába lesz általánosan elterjedt a számítógép, az Internet, a CD-lemez, bármilyen
új technikai eszköz, a tárgyaknak meg kell maradniuk, hiszen csak azok az igazán
hitelesek. Természetesen mi is haladunk a korral, egymás után olyan számítógépes
pályázatokat nyerünk, amelyek segítségével több programot is elindíthatunk. Elkészült és folyamatosan bővül a honlapunk az Interneten, amelyre az egész múzeumi
szervezetünk felkerült. Rajtunk kívül eddig egyetlen megye tudta ezt megcsinálni.
Tavaly öt és fél millió forintot nyertünk hálózatépítésre, amiből számítógépeket is
vásároltunk, így ma már jól el vagyunk látva korszerű eszközökkel. Jövőre a megye
összes múzeumának számítógépeit össze fogjuk kapcsolni, így ha kíváncsi vagyok
például arra, hogy milyen római fibulákat lehet találni a szentesi gyűjteményben, akkor nem kell odamennem, hanem a számítógépes rendszeren keresztül el tudom érni
az adatbázist. Ez óriási előrelépés lesz, hiszen nemcsak pénzt, időt, energiát takarítunk
meg, hanem kíméljük a műtárgyainkat is. Olyan nyilvántartásokat fogunk vezetni,
amelyek lehetővé teszik a távkutatást is. Ezzel a programmal országosan is élen járunk.
Jövőre szeretnénk létrehozni a virtuális múzeumot, hogy látogatóink olyan technikai
csodákkal is találkozzanak, mint amilyenek például a Természettudományi Múzeumban működnek. Jövő májusban, a múzeumi világnapra számítógépes informatikai kiállítást rendezünk, ugyanis van Szegeden egy országosan is egyedülálló gyűjtemény,
amely a kezdetektől bemutatja a számítástechnika fejlődését. Szeretnénk ezzel a kiállítással is hozzájárulni, hogy megoldódjon a gyűjtemény sorsa. Bennünket, muzeológusokat sokan kicsit furcsa, bogaras embereknek tartanak, akik csupa ósággal foglalkoznak, holott mi is benne élünk a mai magyar valóságban.

Hollósi Zsolt

112

tiszatáj

Tiszatáj-díj 2000
A Tiszatáj Alapítvány Kuratóriuma 2000-ben Görömbei András irodalomtörténésznek és Juhász Ferenc költőnek ítélte meg a Tiszatáj-díjat. Görömbei András első
írása 1970-ben jelent meg folyóiratunkban, azóta közel félszáz tanulmányt és kritikát
közölt nálunk. Juhász Ferenc az utóbbi években hat jelentős művel emelte lapunk
színvonalát. A megyeházán március 31-én megrendezett ünnepségen dr. Frank József,
a Csongrád Megyei Közgyűlés elnöke adta át a díjakat. Görömbei Andrásról Olasz
Sándor, Juhász Ferencről Kass János mondott laudációt. Délután a Juhász Gyula Művelődési Központban író-olvasó találkozó volt a díjazottak részvételével. Közreműködött Vámossy Éva operaénekes, akit zongorán Oberfrank Péter kísért. (B. Nagy Balázs
Ferenc felvételei a díjátadási ünnepségen készültek.)

JUHÁSZ FERENC
költő

GÖRÖMBEI ANDRÁS
irodalomtörténész

Huszonhat évig szolgálta Annus József a Tiszatájt. 1970-től olvasószerkesztőként,
1972-től 1986-ig főszerkesztőhelyettesként, 1989-től 1996-ig főszerkesztőként dolgozott lapunknál. Annus József most hatvan éves. Szeretettel köszöntjük és jó egészséget
kívánunk neki!
*
Gyuris György, a Somogyi-könyvtár igazgatója, a Tiszatáj Alapítvány Kuratóriumának elnöke hatvan éves. Szeretettel köszöntjük! Vekerdi László-bibliográfiájáról
e számunkban Bényei Miklós írását közöljük. Gyuris György legújabb munkája az
SZTE jogász professzorának, Ruszoly Józsefnek az életművét mutatja be.
*
Április 5-én szerkesztőségünkbe látogatott Ludvík Vaculík. A kiváló cseh író a Grand
Café „Bohémia hét” c. rendezvénysorozatára érkezett Szegedre. Vaculík az 1968-ban
közzétett Kétezer szó c. kiáltványával a prágai események egyik vezéralakja lett. Cseh
álmoskönyv c. nagysikerű naplóregényét a pozsonyi Kalligram adta ki nemrég.
*
A kultúraköziség dilemmái (Interkulturális tanulmányok Vajda György Mihály 85. születésnapjára) címmel – Fried István és Kürtösi Katalin szerkesztésében – jelent meg az
Összehasonlító Irodalomtudományi Tanszék legújabb kiadványa. A kötetben Pál József, Szili József, Bókay Antal, Thomka Beáta, Bányai János, Szörényi László,
Szegedy-Maszák Mihály, Szabolcsi Miklós, Fabiny Tibor, Sirató Ildikó, Kürtösi Katalin, Goretity József, Szőke Katalin, Bagi Ibolya, Wenner Éva, Kelemen Zoltán,
Martonyi Éva, Ferenczi László és Fried István írása olvasható.
*
A hódmezővásárhelyi József Attila Általános Iskola előtti téren április 11-én avatták
föl Cséri Lajos József Attila-portréját. Avatóbeszédet Olasz Sándor, a Tiszatáj főszerkesztője mondott.
*
Április 12-én vendégünk volt Roberto Ruspanti professzor, a magyar irodalom jeles
olasz fordítója. Eddig tizennégy könyve jelent meg, s többek között a János vitézt is
az ő tolmácsolásában ismerték meg Olaszországban. Legújabb fordítása Kós Károly
Erdély c. munkája.
*
Néhány szerzőnkről: GRECSÓ KRISZTIÁN a szegedi egyetem hallgatója, több kötete jelent meg, a Bárka c. folyóirat szerkesztője. BALÁZS IMRE JÓZSEF költő a Korunk
munkatársa. LATRÁN IBOLYA Miskolcon él, a debreceni egyetem PhD-hallgatója.
SÁNTA GÁBOR a szegedi főiskolai kar irodalom tanszékén tanársegéd.
Júniusi számunk tartalmából:
„Honnan jövünk? Mik vagyunk? Hová megyünk?”
(Albert Gábor, Balla D. Károly, Barna Gábor, Beke György, Csaba László,
Csatári Bálint, Gál Sándor, Határ Győző, Heiszler Vilmos, Kaltenbach Jenő,
Mészáros Rezső, Nagy Károly, Rákos Péter, Tőzsér Árpád írása.)

