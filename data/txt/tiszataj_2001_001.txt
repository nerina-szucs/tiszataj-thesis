u

i j

vonf

u

tiszatáj

v

2001. JANUÁR * 55. ÉVF.

1

B H H 1 1 1 1 K ? <3 5B
á v

Juhász Ferenc, Borbély Szilárd,
Gömöri György, Kiss Benedek,
i Szöllbsi Zoltán, Vári Attila versei
Grendel Lajos regénye
Lászlóffy Aladár, Sándor Iván esszéje
Kabdebó Lóránt Kodolányi Jánosról
Görömbei András Nagy Gáspárról
Diákmelléklet:
Csáth Géza novelláiról

tiszatáj
IRODALMI FOLYÓIRAT

Főszerkesztő:
O L A S Z SÁNDOR
Szerkesztő:

HÁsz RÓBERT
A szerkesztőség tagjai:
ANNUS GÁBOR
(művészeti szerkesztő)
D O M Á N Y H Á Z I EDIT
(nyelvi lektor)
H A J Ó S JÓZSEFNÉ
(szerkesztőségi titkár)

tiszatáj
Megjelenteti a Tiszatáj Alapítvány Kuratóriuma
a Csongrád Megyei Önkormányzat, Szeged Megyei Jogú Város Önkormányzata,
a József Attila Alapítvány és
f
a Nemzeti Kulturális Örökség Minisztériuma
Yy, j y f f
Nemzeti Kulturális Alapprogram
i"""**támogatásával.
NKMZKfl Kl.!|.n KÁI.IS ftttöKSÉC
MiMSZTfmiMA
Felelős kiadó: Tiszatáj Alapítvány.
Szedés, tördelés: Tiszatáj Alapítvány.
A lapot nyomja: Officina Tannyomda, Szeged.
Felelős vezető: Dr. Kékes Tiborné.
Szerkesztőség: 6741 Szeged, Rákóczi tér 1. Tel. és fax: (62) 421-549. Levélcím: 6701 Szeged, Pf. 149.
Terjeszti a HÍRKER Rt. és az N H Rt. Előfizethető a hírlapkézbesítőknél és a Hírlapelőfizetési
Irodában (Budapest, XHI. Lehel u. 10/A, levélcím: HELER, Budapest 1900), ezen kívül Budapesten a Magyar Posta Rt. Levél- és Hírlapüzletági Igazgatósága kerületi ügyfélszolgálati irodáin,
vidéken a postahivatalokban; közvetlenül vagy postautalványon, valamint átutalással a Postabank Rt. 11991102-02102799-00000000 pénzforgalmi jelzőszámra.
Egyes szám ára: 120 forint.
Előfizetési díj: negyedévre 360, fél évre 720, egész évre 1440 forint.
ISSN 0133 1167

Tartalom
LV. ÉVFOLYAM, 1. SZÁM
2001. JANUÁR
JUHÁSZ FERENC: Együgyű máglya; Csontváz a pokolban
KISS BENEDEK: Télvégi variációk; Kutyaálom; Tiszavirág;
Rossz fog; Magyarázkodás; Duhaj strófa ......................
SÁNDOR IVÁN: A történelem (regény)beszédes némasága
BOGDÁN LÁSZLÓ: átiratok múzeuma (Erdei képek; hetedik: a jósmadár; Nyolcadik: vadászdal; Kilencedik: búcsú) ............................................................................

VÁRI ATTILA: Születésnapi kiszámolós; Tiltott illat ..........
LÁSZLÓFFY CSABA: Kiválasztottak (bibliai vázlat); Könyvjelző ..........................................................................
GRENDEL LAJOS: Nálunk, New Hontban (részlet) ...........
SZÖLLŐSI ZOLTÁN: Fönt hideg csönd; Sárban lángoló;
Február van ...............................................................
GÖMÖRI GYÖRGY: Egy tudományos folyóirat margójára;
Romlott mártás ..........................................................
MIRNICS GYULA: A szerelem vége ..................................
SILAY FERENC: Apám utolsó leveléből ............................
BORBÉLY SZILÁRD: Berlin, Heidelberger Platz .................
SIMAI MIHÁLY: Sólymot röptet a sámán; Testenkívüli pillanat ..........................................................................
LÁSZLÓFFY ALADÁR: Októberi himnuszok .................
MÓSER ZOLTÁN: Hol, mikor… (A 80 éves Mészöly Miklóst köszöntő sorok) ..................................................

4
8
10

23
30
32
36
49
52
53
62
63
64
66
72

TANULMÁNY
KABDEBÓ LÓRÁNT: Az egymást átjáró hangnemek polifóniája (A cselekvés és önfelépítés korrekciós narrációja
Kodolányi János Vízöntő című regényében) .................

73

NÉZÕ
GÖRÖMBEI ANDRÁS: Félelmen túli tartományban (Nagy
Gáspár: Húsz év a kétezerből) ..................................... 90
OROSZ JUDIT: A helyettesítés poétikája (Borbély Szilárd:
Ami helyet) ................................................................ 97
HELTAI JÁNOS: Balázs Mihály: Teológia és irodalom (Az
Erdélyen kívüli antitrinitarizmus kezdetei) .................. 102

Szerkesztői asztal ........................................... a belső borítón

ILLUSZTRÁCIÓ
MAURITS FERENC rajzai a 31., 35., 48., 61., 69.
és a 108. oldalon
MÓSER ZOLTÁN fotói a 70. és a 72. oldalon

DIÁKMELLÉKLET
BORDÁS SÁNDOR: „…»árnyék« rajtunk és bennünk”
(A mesehagyomány szerepe Csáth Géza prózájában)

JUHÁSZ FERENC

Együgyû máglya
Minden elmúlt nappal az élet-nap kevesebb.
Menedéket múltban, jövőben nem keresek.
Nem rejtőzöm kőbe, fába, égitestekbe,
tengerbe nem bújok: a tenyészet-istenbe.
Így kelek, így fekszem, a jelenre hagyatva,
amíg el nem nyúlok koporsó-alj-hanyattra.
Így dolgozom, élek, lángom: benned-vigasszal,
amíg el nem éget a sír-mélye föld-asztal.
Fülem a költészet mellkasára tapasztva
hallom szívverésed szivem habzó tavasza:
gyöngyvirág-függőkert, világ-szemhéj, színarany
kezű Csokonai, Berzsenyi, Ady, Arany.
Téged Vörösmarty, téged Petőfi Sándor:
Hiteddel etettél, fiókát madárszájból:
mint madár-apa csőr-szorgalma legyet a fán,
s a lágy csomag szája füst-méhű vértulipán.
És téged nádas-árny tavon: Vajda, Tóth Árpád,
Babits, Kosztolányi, Juhász Gyula: köd-hárfád.
Téged Illyés Gyula, szénagyűjtő fény-villa.
S tüzed, csontod, sírod űrlomb József Attila.
Téged bánat-dzsungel, titok-föld Galapagos:
sárkányok: gyöngy-tornyok, tűzliliom-illatos
egylábon álló kék, mirigyszakáll-madarak,
-szeráf-tojás teknőc-tonnák, toll-szökőkutak.

4

tiszatáj
Árny-test magatokból együgyű máglyát raktam,
s nedves az ág, a fű, a fenyőtű alattam,
mint öreg favágó jegesesőben harag
téli erdő alján, testem jéghernyó-harang.
Gőzöl hajam, ruhám, fehér kéreg arcomon,
kezemen jég-kesztyű, s lángba csöpög iszonyom.
S őz néz, bagoly, róka, varjú, szarvas, cinege,
s fönt tű-örvény zúgás, s jégvíz világ-köpenye.
Hegedűm húrjai, jégcérna-híd, jégcsipke
csúcsfeszülés hangszer fa-címerre feszítve.
Tenyerem alatt láng-kosár, mint kígyófészek,
fázom, hát átadom marásnak, sziszegésnek.
Együgyű én máglyát raktam szavaitokból:
rózsaliliomból, gyászbűnből, lét-titokból.
Néz a minden engem: a világ-gömb vak óra,
én meg az egészre: fény-kristály koporsóra.
Együgyü szavakból máglyát raktam végtelen
szemgolyódban világ, egyszerűség, s rejtelem.
Sorsom arany-pontok gyűrt permet-társulása,
s a bomlás fagy-űrben mindenség tágulása.

Csontváz a pokolban
Hőség. Aszalt minden:
fű, kő, falevél, föld.
A lomb: rom-földszinten
réztoll, cseréptető.
Egyik sírgödörtől
a másikig járok.
Port lángol a sírföld:
a gyászra szivárog.

2001. január

5
Könnyekre hullt szemcsék:
szemgolyó-víz alkony!
Virágpor szüzesség
a por darázs-arcon.
A sírásók, mint a
kőcsiszolók vastag
por-ruhában. Lent a
koporsó földtől vak.
Kőcsiszoló fehér
eleven por-szobrok
a sírásók. Kövér
víz a lisztes homlok.
Nézem a halottat,
pedig nem is látom.
Gallyról madár: tollak
burka szó-magányom.
Szárnyam zománcosan
a hátamba szőve.
Így vagyok dal-magam
halállal benőve.
Szivemben nagy árok,
higany-ősgyík abban,
alszik, mint árny-lángok
tó-alja ladikban.
Mint tószéli vízbe
süllyesztett bárkában
nyír-rezgés ezüstje:
kés, rongy, rög sík nyálban.
Zöld moszat-szakállak,
hínárfelhő kúpok
közt békák ugrálnak:
köd-rügy vigyor-csúcsok.

6

tiszatáj
Mint kitömött madár
ülök lakk-csönd ágon,
szemem üveg-kosár
csőr-arc tollpajzs-tálon.
Szemem üveg-parázs
koszorú, pupilla
közepén fény-vonás
zár, nincs kulcsa, titka.
Szemem üveg-varázs
szőr-kráter fény-gömbje.
Bennem az elmúlás
kóc, fű száraz tömbje.
Élek a halálban,
mint zománctojásban.
Reményem, se vágyam
nincs: föltámadásban.
Hitemben magasság,
vágyamban űr-mélység.
Nincs róka-ravaszság!
Erdőm: őz-szelídség.
Ragadozó-nézés
nincs merengésemben,
pupillás arany-kés
lét-tekintetemben.
Osonás, csúszkálás,
szarvasbogár-csontág
nincs bennem, ezüst-rács
börtön-atombombák.
Élek hűség-erdő
világ-vadonában.
Fölöttem zöld felhő,
árny-kazlat fog vállam.

2001. január

7
S pont-köd lesz az egyből:
csontváz a pokolban!
Csillag-gyémánthegyből
púppá nőtt sár-kútban.
Amely, mint púpos pók
világűr-rácsgondban.
Fején szempetty-bimbók
szőr-sír kazettákban.
Pedig láng-gomolyban
tőr-pontból születtünk
s a világ-anyagban
teremtő szerelmünk.
Végül is korhadó
szemétté hullunk szét,
elfövünk olvadó
habos dög-szappanként.
Leszünk, mint beszűkült
szén-öreg pupilla:
látás-vak tér-eskük,
égi tó-vak kínja.
Élünk, míg kihűlve
forr létünk víz-zsírja!
S sír néz halál-űrre,
halál-űr a sírra.
Akár tó a holdra,
akár hold a tóra.
Az Öröklét Pokla
a holt Földgolyóra.

8

tiszatáj

KISS BENEDEK

Télvégi variációk
1.
Ahol a nagy fa
elágazik: mint fészek,
maradék hó ül.
2.
Nagy fák nyergében
maradék hófolt lovagol.
Csüggeteg vágta.

Kutyaálom
Sóváran néz
a felröppenő
madarak után
Tallér, a kutyám.
Mi a tüdő!
Csak nemhogy ő is
repülne tán?!

Tiszavirág
Tiszavirág, te,
élsz a világban, s mit tudsz
te a világról?

2001. január

9

Rossz fog
Addig tátottam a szám
fogorvosomnál,
hogy már
csodák verme örökre.

Magyarázkodás
Ha én egyszer fád lennék,
tüzedre rossz fát tennék,
te meg
engem égetnél tovább,
mert mint mondtam:
én lennék a fád.

Duhaj strófa
Tegnap borocska,
holnap Baracska,
ma meg a fejfájás…
Életünk
örökös
megbánás.

10

tiszatáj

SÁNDOR IVÁN

A történelem (regény)beszédes némasága*
1.
A regény már a huszadik század elején a veszendő személyiség nyomába eredt, de
fél évszázad is eltelt, amíg felismerései átmentek a köztudatba. Korszakunk felgyorsulásában rövidebb idő is elég lesz ahhoz, hogy tudatosodjon a századvég regényírásának
felismerése: az Én veszendősége után, a történelem veszendősége.
„Kínzó gondolat: egy bizonyos időponttól kezdve a történelem többé nem valódi.
Anélkül, hogy észrevette volna, az emberiség egészében véve elhagyta a valóságot; ami
azóta történt, egyáltalán nem valóságos; ám ezt már észre sem tudjuk venni.”
Canetti gondolatához hozzátenném: valóban, a valóságos történelem helyére egy
nem valóságos lépett, ám ez a maszkos karnevál mégis egyének és nemzetek közös,
mindennapos élethelyszíne. Hamissága, üressége valóságos minőség, tartalma van. Annak oka, hogy a metamorfózis valóságát (valóban) észre sem vesszük, talán az lehet,
hogy a történeti tudat helyére is valami más került. A történelem formaváltozataival
együtt haladva a szellem formaváltozata: az informatikai tudat. A változással együtt
jár, hogy a történelem évszázadokon át használt fogalma érvényét veszti, azáltal, hogy
alakíthatóságának esélye, majd értelmének illúziója is szétfoszlik.
Ez következményekkel jár a regény formaváltozataira, regény és történelem regény
és történet viszonyára. Az egyik változás az, hogy a történelem nem múltként jelenik
meg, de nem is jelenként, hanem egymástól elválaszthatatlanul. Ha a múltba visz, akkor
is a jelen csapásain, ha a jelenben játszódik, akkor is múlt árnyékában lépked.
Nem mindig volt ez így. Köztudott, hogy Walter Scott (nálunk Jósika Miklós) történelmi regényírása idején szétvált a jelen és a múlt. Amikor a scotti történelmi regény
bűvöletébe vonta ez európai regényírást, az író a történész által feltárt „álló” múlt
mozzanataiból alakította ki regénye meséjét. Ma éppen egy történész, Hayden White
mutat rá arra, hogy az objektivitásfogalom, a kronológiai keret, a tudományos linearitás vitakérdései mellett milyen jelentős a történettudós munkájában a művészi elem,
a megszokott időrendi megközelítések helyett a szerkezetek, a szervező metaforák
használata, a jelen és a múlt közötti tetszetős folyamatok helyett a diszkontinuitások,
vagyis a művészi elemek alkalmazása, az egyetlen igazságnak való alárendeltség hiábavalósága.
Mindez megrázkódtatással jár a történettudomány számára is, a regény számára is.

2.
Hasonló megrázkódtatás volt, amikor több mint egy évszázada, szembenézve a történelemmel, a művészet riadtan kérdezte: de hát mi ez?

*

Sándor Iván a Tiszatáj Könyvek sorozatban megjelenő történelmi esszéinek bevezető írása.

2001. január

11

A tizenkilencedik század nyolcvanas évei: hosszan elnyúló formaváltás az európai
történelemben és kultúrában. A látszólagos nyugalomban minden erjed, 1914-ben kirobban. Hermann Broch beszél Hofmannstahl-esszéjében arról, mi van a felszín alatt.
A maszkok mögé pillantó tekintet döbbenetét számomra Cézanne Mardi-Gras
című 1888-as festménye fejezi ki.
A Húshagyó kedd olyan hatást tett rám, mint Daumier Rocinante képe, amit a regény útonlétének metaforájaként néztem. A színes függöny éppen csak fellebben. A fehér ruhás, csúcsos sipkájú Pierot és a napóleonsapkás, kárókockás öltözetű Harlekin
előlép. A tapsokat köszönve a mosolygó arcra fagyó vonásokból megformálódó maszkok. Minek a látványát festette meg Cézanne a fennkölt és bábszerű mozdulatban,
a merev fejtartásban, Harlekin csodálkozó-mérlegelő, Pierot megértő-visszahőkölő pillantásában?
Tudjuk, úgy festett, hogy kiválasztotta a motívumot, aztán megvalósította a róla
alkotott vizuális felfogását, könyörtelenül rámutatva a lemeztelenített alapformákra.
A Mardi-Gras Nietzsche kinyilatkoztatása és T. S. Eliot Átokföldje között születik. Az
egyiket mintha fölszívná, a másikat mintha megelőlegezné, amikor Harlekin és Pierot
tekintete a megérthetetlenre való rácsodálkozást rögzíti.
Nézzük az ide vezető történetet. A kiindulás: a világmegértés lehetősége, az „egész”
megismerésének igénybejelentése, a személyiség önfelfedezésének, az Én egybetartottságának korszaka a tizenhetedik század elején. A másik pont: az „egész” megismerhetőségébe vetett remény kudarcának, a személyiség veszendőségének világállapota a huszadik század végén.
Négy Pierot-Harlekin ábrázolás. Kettő a Mardi-Gras előtt, kettő utána.
A Lear király Bolondja mindent megért, mindent kimond. Az összefüggések áttekinthetők, talán Lear is észhez tér, a helyzet nem rózsás, a Bolond azonban magabiztos és reményteli, a színpadtól így búcsúzik: „És oly idő jön, aki még megéri, / Hogy
fődivat lesz lábbal mendegélni.”
Watteau nagy Gillese szomorú. Rendelkezik elődje után egy évszázaddal némi tapasztalattal, érzi a változást. Tekintetében a korhoz illő szentimentalizmus az újabb
felismeréseket kifejező világszomorúsággá konvertálódik.
Itt lép be a sorba a Mardi-Gras szereppárosa. A váltás könyörtelenül mutatja magát.
Látjuk majd, a regényben, a regénynek a történelemhez, a történethez való viszonyában is.
A másik két ábrázolás. Az egyik a huszadik század közepén. Már „minden világos”,
de mégis: hol az a végső szalmaszál? Estragonnak és Vladimírnak ugyan már nincs
mibe kapaszkodni, azért még várnak. Utolsó tettük az egy helyben maradás, aminek
minősége van: tehetetlenek, ám nem adják fel.
Jovánovics György bohóca: posztamensen elhelyezett zsáknadrág, zsák felsőrész.
Pierot-Harlekin kellékei Pierot-Harlekin nélkül. Maradt: a maszk. Az ember eltűnt.
A zsáknadrágban, a zsák felsőrészben „meghúzódó” ürességbe legfeljebb beleképzelhetők a test kontúrjai.
Öt változat:
Bölcsesség – reménység.
Lemondás – szomorúság.
Felismerés – mosolyráfagyás.
A végjáték virtuális vállalkozásaként: megkapaszkodás.
A maszk mögötti üresség, mint az utániság stációja.

12

tiszatáj

Huszonöt éven át írtam történeti esszéket. Jótékony talány, hogy az első annak az
évtizednek az eseménysorozatáról beszél, amelyikben a Mardi-Gras megszületett, az
utóbbiak pedig a Jovánovics művét követő negyedszázad történelmi formaváltozásairól. Az esszék azokon a pontokon metszenek bele a históriába, ahol olyan szerkezeti
elemeket pillantanak meg, amelyekből hosszabb távon is talán hasznavehető metaforák konstituálódnak. Elmondhatom, hogy ezek az írások végső soron az élethez, a regényanyagomhoz, a mindennapi munkámhoz való viszonyom egy formáját jelentik.

3.
Sokan próbálták a történelemben játszódó regényt elválasztani a nem történelmi
témájú regénytől. Ezek a törekvések nem járhattak eredménnyel.
Leheti hivatkozni arra, hogy Walter Scott kialakította, útjára indította mint ősmintát a történelmi regényt. Valóban, fél évszázadon át, néhol még tovább is, igen erős hatása volt. De jóval korábban is megjelent már a történelem az európai regényírásban.
Mondhatjuk-e, hogy Swiftnél, Rabelais-nél, Sterne-nél nincs jelen a história? Igaz, nem
mint színes kaland. Hanem mint tapasztalat és konzekvencia, mint az életnek a formában megmutatkozó szerkezete, a mindent megfejteni próbáló ész helyén a (kétséges)
válaszokba bele nem nyugvó bölcsesség. Állíthatjuk-e, hogy Swift víziója nem históriai
tapasztalatból született? És Rabelais módszerében, amellyel minden mozzanatot minden lehetséges nézőpontból megvizsgálva sem jut tételes végeredményre, vajon nincsenek-e benne a történelem menetéből nyerhető intések?
A történelem és a regény kapcsolatának formai arzenálját radikálisan megújító Virginia Woolf hívja fel a figyelmet arra, hogy a Tristram Shandy írója a cselekmény megszakításával és azzal, hogy felhagyott az események ok-okozati sorra való redukálásával, szembefordult korának regényideáljával. Vajon Sterne az epikai formák változatainak megújításával nem a történelem mélyebb erőmozgását fejezte ki száz évvel Walter
Scott előtt?
Ugyanezt látjuk a huszadik század végi regényírásában. Böll, Garcia Marquez, Saramago, Ransmayr műveit, szóljanak történelmi vagy nem történelmi témáról, vajon
nem a históriának a formában koncentrált tapasztalatai, szerkezete, a róla alkotott írói
víziók alakítják?
Több, mint fél évszázadon át hatott a scotti történelmi regény mintája (a magyar
irodalomban még tovább). De Stendhal a történelmi témában mégis a sorsok talányait
írta meg, nem a történelem színes eseménysorát. Regényei az ember és a história viszonyáról szólnak. A sokszor emlegetett példa: hőse a waterlooi csatatéren bolyongva
semmit sem tud arról, hogy a történelem menetét eldöntő színtéren van. Julien Sorel
sem egy (a scotti minta szerinti) kalandregény alakja, a sorsa arról beszél, hogy egy
adott korszak karakterére való ráhangolódás mivé formálja a személyiséget. A Háború
és béke sem csak a háborúról és a békéről szól, hanem az alullevők és a felüllevők nagy,
metaforikus kapcsolódásának, a történelem nagy mozgásainak és a mindennapi emberi
szituációknak a viszonyáról.
A regény bölcsessége és a tudomány megközelítései Arisztotelész óta közismerten
különbözőek. Be kellett ismernem a kudarcaimat, amikor évtizedekkel ezelőtt „önmagában” próbáltam keresni a történelmi regényírás lehetőségeit. Ezzel nem állítom,
hogy bárki nem találhat figyelemreméltó szempontokat, ha kísérletet tesz erre. Azt
sem mondom, hogy a regényről való beszélgetés szellemének ébrentartásában nem le-

2001. január

13

het szerepük a legkülönbözőbb megközelítéseknek. De számomra gyümölcsözőbbek
az olyan értelmezések, amelyek feltárják, hogy a történelmi témájú regény egy-egy
művel, egy-egy korpillanatban mivel járult hozzá a regény formaváltozásaihoz.
A történelem akkor jelenik meg tematikusan is, amikor a tizennyolcadik század
végén kialakul a történelmi tudat fogalma. Akkor változik a regény, amikor a huszadik század elejének gondolkodásában megjelenik az a felismerés, hogy a történelem az
élő szellem önismerete. Korunk kérdése: mit jelent a huszadik-huszonegyedik század
fordulóján a regény számára az, hogy a történelmi tudat helyére az információs tudat
kerül, és a történelem veszendősége mint tapasztalat uralja a jelent?

4.
A tizenkilencedik század történettudománya sokféle nézőpont és rendezőelv szerint kereste a választ ara, hogy mi a történelem. A tizenkilencedik század regényei arra
találtak válaszokat, hogy mit jelent a történelem az ember számára.
Öt jellegadó változat:
Walter Scott aprólékosan tárgyszerű a múlt megelevenítésében, és a korszaknak
megfelelően szentimentálisan naiv az elmúlt idők embereinek megrajzolásában. Éppen
csak megragadja a kelléktárában, máris elveszíti lényegiségében a történelmet. A história: mint mese és illúzió. A regényforma: a színes kalandregény.
Stendhal középpontba állítja a kor történéseiben sodródó hőst, a diadalmast és tragikust, megrajzolja a történelemben elfoglalt helyzetét. Mi a történelem? A diadal eszköze? A bukás elkerülhetetlensége? A história: mint karrier és kudarc. A regényforma:
a színes nagy történetben érvényesülő lélektani-érzelmi realizmus.
Flaubert többet ismer a talányokból. A Salambóban már menekül a múltba: „Kevesen fogják kitalálni, milyen szomorúság kellett ahhoz, hogy valaki újjáélessze Karthágót. Thebais sivatagába való menekülés ez, ahová a modern élettől való undorom hajtott.” Programszerűen kelti életre a régiséget és helyezi el benne a korszerű lélekrajzot.
Tudjuk, a kettő elválik egymástól. A mitizált, lefesthető és a pszichologizáló között
a szakadás áthidalhatatlan. A história: mint menekülésre késztető erő és mint menekülési szintér, kudarchelyszín. A regényforma: a külső egzotikum és a belső korszerű ábrázolás kibékülhetetlensége.
Meyernél összecsap a valóságos történelem iránya és a benne élő ember törekvése;
a szándék és a históriai erőmozgás; a történelem formálásának igénye és lehetetlensége.
De találkozni tud a korszerű lélekrajz és a történelmi alaphelyzet. A história: átláthatatlanság és otthontalanság az individuum számára. A regényforma: a személyiségre
szűkített kamaradráma epikaváltozata.
Tolsztoj a Háború és békében összekapcsolja egyén és tömegek sorsában a történelem értelemvesztését. A história: mint mindent felemésztő mechanizmus. A regényforma: a külső és belső világokat még összekapcsoló nagytörténet.
Az európai gondolkodásban a „mi a történelem?” kérdése éppen csak megszületett,
a regényben nyolcvan év alatt eljut az illúzión, a mesén, a színes nagykalandon át
a múlt és a jelen külön entitásként való kezelésétől a kimenekülésig, a kelepcehelyzetig, a história értelemvesztéséig.
Amikor Croce a huszadik század elején azt mondja, hogy a történelem az élő szellem önismerete, olyan alapvetést fogalmaz meg a tudomány felől, amelyhez a tizenkilencedik századi regény rendkívüli tapasztalatot halmozott fel.

14

tiszatáj
5.

Arról, amiről Croce úgy vélekedett, hogy az élő szellem önismerete, háromnegyed
századdal később Hayden White úgy nyilatkozott, hogy ha nem találjuk a belső értelmet, szakítanunk kell az álommal, hogy elbeszélhető.
A történelemről alkotott fogalmak az első világháborút megelőző évek borzongásában változtak. Nietzsche még azt hangoztatta, hogy a történelem megrontja az ösztönöket. Joyce már kijelentette, hogy a történelem rémálom, amelyből fel kellene ébredni. Amiként a Mardi-Grast alkotó Cézanne életműve Picasso felé mutat, a regény is
arra törekszik, hogy szerkezeteire bontsa a „látványt”. Meg kell ezt tennie, hogy az
élet formaváltozásainak mélyére hatolhasson. Újdonság, hogy a történelmi múltról
„otthagyása” nélkül a jelenből beszél. Együtt látja a históriát és a mindennapokat. Az
emlékek előhívásával emocionális úton építi be az egykorit az éppen történőbe.
A múlt nem a saját előtörténetének tükrözése (habár Lukács György is még így gondolta). A történelem nem a haladás útvonala, nem lineáris sorozat, hanem metafizikai
dimenzió. Az Idő átértelmezendő, a múlt és a jelen egymásba fonódva formálja az emberi Én útjának-veszendőségének regényterét.
A világ modernista tapasztalata és a korábbi realista irodalomból örökölt regénytapasztalatok ellentétét ezek a felismerések radikálisan kiélezik. De nem a történelmi
szüzséjű regények hajtják végre a fordulatot. Miközben Prousttal és Joyce-szal, majd
Virginia Woolffal és Kafkával a regény új formák arzenálját teremti meg, a történelem
mibenlétével kapcsolatos, a történelmi szüzsében is érvényesülő újabb epikai nézőpontok, beszédmódok és regényváltozatok is megszületnek.
Ernst H. Gombrich, akinek rendkívüli érzéke volt a történelemszemléletében a művészi elem érvényre juttatásához és a művészeti teljesítményekben a történelem mindent átható értelemvesztésének felismeréséhez, mondta fél évszázaddal később, hogy
a történelemnek a tudomány számára is felhasználható szemlélete leginkább a regényben valósult meg.
Változatok:
Virginia Woolf Orlandója végigéli az angol történelmet, változtatja nemét, megérkezik a jelenbe. Múlt és jelen elválaszthatatlan tudatáramlásokon, különböző illékony, tartós, fantasztikus, álomszerű benyomásokon át együtt rögzítődik. Virginia
Woolf azon meggyőződése, hogy „minden anyag lehet sajátos prózai nyersanyag, minden érzés és gondolat”, miközben korábban soha nem látott módon kitágítja a regény
formai arzenálját, bevonja a tudat- és érzelemvillódzásba a történelem motívumait. Az
ember belső világa magába szippantja a históriát, amely ily módon organikusan van ott
„múlt voltában” is a mindennapokban. A regényforma az egyidejűségek és tudatáramlások mentén rendeződik át.
Broch Vergiliusa a mítosz „elnyeléséig” megy vissza. A történelem eltűnik, annyira
meghatározó, hogy a regényhős teljességgel azonosul az üzeneteivel. Mintegy maga
testesíti meg a múlt szimbolikáját, jelene néhány órájának „lenni vagy nem lenni” dinamikájába olvasztva. A tét: a történelem felülmúlása; a felülmúlás lehetősége: a mű.
Így a mű megsemmisítésének vagy megőrzésének dilemmája a történelmi időbe szorított ember erkölcsi-szellemi-önismereti dilemmája. Az univerzális epikai világteremtés
korábban ismeretlen nyelvi-formai regényfelfedezésekhez vezet.
Bulgakov A Mester és Margaritájának mitikus-históriai-jelenidejű-álomszerű rétegeiben a „mi hát ez?”-re (történelem? élet? múlt? jövő?) vetett pillantás együtt látja a masz-

2001. január

15

kot és a mögötte rejtőzőt, az ismétlődések eltérő jelentés- és alakzatváltozatait. A mindennap kelepcéi elől kivonulót a história kelepcéi tartják fogva, a történelemből menekülőt az irracionalizmus univerzális helyzetei. Helytartó és Művész, Woland és Margarita együtt „működik”, mintha Cézanne Pierot-ja és Harlekinje egy varázspálca mozdulatára mozgásba lendülnének, ledobnák maszkjukat, s eljátszanák a metamorfózist
elbeszélő regényformához illő kitágított epikai időtérben, hogy mit pillantottak meg
a „mi ez?” felkiáltás nyomán.
Bulat Okudzsava tizennyolcadik századi alakjai az értelmet vesztett, már az érzelmeket-kapcsolatokat felmorzsoló történelem dilettánsai. Dilettanciájuk abban nyilvánul meg, hogy próbálnak mindent, másképpen leélni, gondolni, csinálni. Ironikus helyzet? A történet: a hálóba fogott, a hálóban vergődő személyiség felmorzsolódásának
útja. A történelem megfontolt műveletsorozattal mindent feltrancsíroz. A regényforma az osztódó, széthasadó, tulajdonságát vesztő személyiség fokozatainak megfelelően sok nézőpontú, több irányból indított belső monológ, amelyet a szerzői narráció,
a dokumentatív és áldokumentatív töredékek egészítenek ki.
Claude Simonnál a nyelv fűzi egymásba a történelmi múlt monumentális és a hétköznapi jelen alig észrevehető mozzanatait. A természet többnyire sártengerré vagy jégmezővé absztrahált víziója, a gomolygó, felfoghatatlan univerzum, seregek vonulásának
hangjaival, sóhajokkal, emlékfoszlányokkal, a tárgyak homályba vesző formáival telítődik. A történelem nemcsak az emberből, önmagából is csak talányos nyomokat hagy.
Garcia Marquez mágikus regényvilágában egy, a valóságost átrendező-ironizáló-kifordító történelembe helyezi az epikai téridőt. Kivonul a nem élhető históriából, másikat teremt, hogy az átlényegítettséggel mint opponálással megalkotott regényvilágban
ugyanazok az értelemhiányos, embert felmorzsoló erők működjenek. A történelem:
„tárgyalóképtelen”. A helyét a mágikus rekvizitumok foglalják el. A személyiség közöttük járja végig útját a felszívódásig. A regényforma átírja a történelmi tudat kialakulása
előtti korok gyönyörűséges rémtörténeteit, ember-história-történet-regény viszonyrendszerét.

6.
Ha a századelő fontos gondolatának tekintjük, hogy a történelem a jelen önismerete, akkor századvég felismerései hiteles összefoglalásának gondolhatjuk Peter Burger
metaforáját: a jelen nem szikla többé, ahonnan tájolópontokat lehet találni.
Amikor az foglalkoztat, hogy találkozhatunk-e olyan Gilles-ábrázolással (Jovánovics munkája óta három és fél évtized telt el), amely az ürességet új minőségként, belakandó históriai időtérként értelmezi, akkor felmerül bennem: a vizualitás találhat-e
formát ennek a kifejezésére.
A regénynek is ez ma az egyik dilemmája.
Az információs tudat térhódításában nemcsak a történelmi tudat pusztul el, de
a benne korszakokon át éber önismereti készség is. Az újabb nemzedékek ezt a veszendőséget már nem hiányként élik át.
„…anélkül, hogy észrevette volna, elhagyta a valóságot…”
Az információs tudat a história tanulságaival sem szembesít. A Másolat-Személyiséget nem érinti meg az elhagyott valóság.
Az élet megváltozott mélyszerkezetét, a történelem értelemvesztését felismerő regény a korábbiaknál teljesebb formai arzenálját mozgósítja. A modernitás és poszt-

16

tiszatáj

modernitás legkülönbözőbb poétikai elemeit átfogó, az elemeknek új „helyi értéket”
biztosító kombinatorikában a regényíró egyaránt felhasználja a modernitás két fő irányából (Proust, Joyce) meríthető tapasztalatok évszázados variációit és a posztmodern
regény időtálló tapasztalatait.
A poétikai szótárak komplexicitása még közelebb hozza a történeti és nem történeti témájú regényt. Megkockáztatom: a regény formaváltozásai struktúrájukban hasonlóak ahhoz, amikor hajdan a pásztori-lovag-pikareszk regény poétikai kelléktárából
megszületett a Don Ouijote. Persze semmiképpen sem egy szintézist biztosító új regénykorszak előttinek gondolom a közelmúltat. De megjelentek már a palettán azok
a regények, amelyek egyaránt merítenek a klasszikus modernitás és a posztmodernitás
szemlélet- és formakészletéből (amiként a Don Quijote is merített a lovag- és a pikareszk regények variációiból).
A jelenre és a múltra együtt rányitó írói látásmód és poétikai kombinatorika hozza
magával a históriai téma áttűnését a legváltozatosabb tematikákba. Nem probléma már
a Salambo, a Háború és béke vagy akár a Frandriai út dilemmája. A regény megtalálta
a nyelvi-formai eszközöket arra, hogy a múlt történéseibe mai lélektani motivációt vigyen bele, hogy a történéseket a nem-történések vákuumában jelenítse meg, az ürességet, a körkörösséget, az utolsó világokban születő első világok emberi helyzeteit leírja.
A történelmi és nem történelmi téma elkülöníthetőségének felszámolása mögött
a jelennek mint szilárd nézőpontnak a megingása, és a múltnak mint a tudatból „kihulló” elveszettségnek az együttes korélménye áll. A regény abból a felismerésből indul
ki, hogy a história nem visszanyerhető tények halmaza, hanem a felidézés megkísérlésének és kudarcának, az emlékezés töredékességének és hitelvesztésének összjátékában
formálódik. Magának az egykorinak a megtörténte is a kétséges és megőrzött mozzanatok dialógusában sűrűsödik. A személyes és közösségi felidézésformák, a patologikus
emlékezésstruktúrák, a most realitásaiban beszélnek az egykor voltról, a traumatizált
múlt folyamatos jelenben kel életre, miközben kezdet és vég hatályon kívül helyeződik.
A nyolcvanas-kilencvenes évek regényteljesítményeinek forgatagából (számomra)
figyelemreméltó Saramago és Ransmayr teljesítménye. Két külön regényvilág szemléletben, nyelvben, formamegoldásokban. Abban egyeznek, hogy miközben a klasszikus
modernitást meghaladó nézőpontokról látnak egy történeti világot, mindketten olyan
módon klasszicizálják már a posztmodern átmenet nyelvi-formai eredményeit, ami lehetővé teszi számukra az újabb utániság komplex kombinatorikáját.
Ha együtt olvasom Ransmayr Az utolsó világát és A Kitahara kórját Saramago A kolostor regénye és a Vakság című művével, nem könnyű eldönteni, hogy melyik a történelmi regény és a nem történelmi. Cotta Ovidius-szövegének nyomában járó bolyongása kétségtelenül a régmúltba vezet, ám a színterek, a nyelvi teljesítmény, a szintaktikai irónia, az ovidiusiakra rímelő utódfigurák ezredvégisége a lét szöveggé válása és
a szöveg, a nyelv léthez hasonlítható végső semmivé tűnése jelen idejű korélmény. Ha
mai, nem történelmi regénynek olvasom A Kitahara kórt, akkor megtalálom azokat
a motívumokat és belső emberképeket, amelyek körülöttünk kavarognak, ám közben
olyan egykor volt világ dimenzióit is, amelyben a történelem értelemvesztéséről, az Én
leépüléséről „begyűjthető” históriai tapasztalat talál epikai formát.
A kolostor regényének története a históriában játszódik. Csakhogy a nyelv, a szövegszerveződés, a barokkos formaelemek utalástartománya ugyanilyen vitathatatlanul
gyűjtik magukba a huszadik századi létélményeket. A történet a szintaktikai teljesítményen, a filozofikus nézőpont érvényesülésén át igazán könnyedséggel varázsolja re-

2001. január

17

gényuniverzummá azt a históriai időteret, amelyet a helyszínéül választ. A Vakság
a mában játszódik. De azzal az ítélettel, amelyet a regényben ábrázolt életről mond,
azokkal a motívumokkal, amelyekkel visszaváltoztatja embereit egyfelől a mitikusan
vegetatív, másfelől a mitikusan hősies szintre, olyan tág epikai téridőt teremt, amelyben történelminek és jelenbelinek az együttállása a látásvesztés közös esszencialitásában
kapja meg végső epikai formáját. Ami Saramagónál és Ransmayrnél egyaránt regénycím is, a Vakság, A Kitahara kór utal arra, ami már nem látható, csak a lepusztult másolatokon át érzékelhető, utal arra is, aki már nem lát.

7.
Az „üresség”-érzet mint a veszendőség időtere másfél évszázada megjelent a magyar
gondolkodás történetében. Mindenekelőtt az irodalom felismeréseiben. A történelem
értelemvesztésének a mindennapi élménye Katona Józseftől jelen van.
Balassa Péter Vörösmartyt értelmezve gondolkodik azon, hogy a félelem az emberi
katasztrófától, a nemzethaláltól a tizenkilencedik században létrehozta a szorongásosvisszatartásos hárítási effektust, amely örökösen elodázta a szembenézést azzal, amiről
persze mindenki tudott, „de senki nem hitt a megfogalmazhatóságában, vagyis a megértésében, felfoghatóságában, netán elviselhetőségének igényében vagy próbájában…
(Vörösmarty) valamivel szembetalálkozott, amiről sokan úgy gondolták, a továbbiakban nem lehet szembenézni, ám ennek, vagyis tudatosítás és elfojtás ugyanazon dimenzióban felerősödő ambivalenciájának ára volt: az önbeteljesítő előszorongás felemás tabuvá tétele éppenséggel a nem kívántnak a bekövetkezését siettette.”
Ennek is szerepe van abban, hogy a magyar történelmi regény letér az európai útvonalról. Mások a születéskörülményei, a formakészlete, másképpen kapcsolódik
benne a história, mint a folyamatos nemzeti gondnak és kibeszélhetetlenségnek az
eseménye és az elbeszélés, mint ezt a dilemmát ostromló történet. Mások a tétjei.
Mindezt felerősíti megkésettsége is.
Ez az oka talán annak is, hogy (az emlékirat-irodalmat nem számítva most) a történelmi regénynek ezzel a sajátos alakzatával indul a mérvadó magyar regényírás Jósikával, Keménnyel, Eötvössel. A történelmi és a nem történelmi regény nálunk elválaszthatatlan. Ez alapot is jelenthetne, ha nem volnának olyan magányosak. Valójában miközben a műfajt indítják, történelem-sors-léleklátásban Katona, Vörösmarty irodalmi
rokonkörében maradnak. Tovább írják, amit a Bánk bán, a Vörösmarty-költészet teremtett a személyiség megtöretettségéről, összeroppanásáról. Keménynek, Eötvösnek
nincsenek regényírói előzményei, de van szellemi környezete: Berzsenyi, Kölcsey,
Széchenyi. Ők szembenéznek azzal, amivel a korszak nem tud, nem mer szembenézni,
az üresség-, a megoldhatatlanség-élménnyel. Nagy egyéniségek, illetve nagy írók, egyúttal akár egy Stendhal-, Meyer-, Tolsztoj-regény hősei-elbukói lehetnének.
Jósikánál még takarnak a színes scotti függönyök. Keménynél a régiség már nem
annyira múlt, mint atmoszféra, a lélek elsötétülése. Regényírása a kibékíthetetlenségek
formakeresése: élet és ábránd, elfojtás és kitörésvágy. A végpont a belső (lelki) és a külső
(történelmi) katasztrófa. Szerb Antal mondja: eleme a lelki zsákutca, „önkínzó gyönyörűséggel tudja felfejteni a gondolat és szenvedély minden szálát, utánamenni minden gyötrő lehetőségnek, ami a pusztulás felé visz”.
Kemény regényírása Bibó száz évvel későbbi fogalmainak is előbeszéde. Regényírásának históriai beágyazottságát erősítik esszéi, amelyekben két alapvető lehetetlenülés-

18

tiszatáj

sel néz szembe. Az egyik a demokrácia és nacionalizmus egysége helyett annak ellentéte, a másik az, ami a tradíció nélküli demokrácia és a demokrácia nélküli tradíció következménye, mondja erről Poszler György.
Erre a „végsemmiség”-re (Katona), erre a „Kietlen, csendes, lény nem lakta Éj”-re
(Vörösmarty) sugárzik rá Jókai illúzióvilágának napfénye. Ez a dichotómia a magyar
történelmi regény egyik sajátos színe marad. Márton László is hivatkozik rá, hogy ami
Keménynél sorsanalízis, az Jókainál a meseszövés kellemessége, és Gárdonyinál majd
kiszínezett leckefelmondás. Eötvös az ötvenes évek elején még reméli, hogy meg lehet
szabadulni az ábrándoktól: „Talán az utóbbi idők minden szenvedésére, minden fájdalmas kiábrándulására volt szükségünk, hogy azon meggyőződésre jussunk, miszerint
hibás az ösvény, melyet a tudomány és politika századokon át követett; de éppen
e meggyőződés az első lépés egy jobb jövő felé.” Ugyanakkor mondja Kemény: „Ne
kívánjunk csolnakázni a délibáb tengerén.” Innen vezet az út a Nagyidáig és a Hübele
Balázsig. Keménnyel megadatik a magyar történelmi regény számára, hogy egy villanásnyi időre együtt haladjon az európai gondolkodás, az európai regény felismerésével
arról, hogy a história nem az értelemmel megközelíthető események sorozata. A század végére ez az esély szétfoszlik.
Bibó István vissza- és (ma már látjuk, 2000-re is) előrepillantva szerkeszti meg az
európai három zóna évszázados sajátosságának struktúráját a dinamikus nyugatiasság
és a dermedt keletiesség köztességéről, történelem és gondolkodás elszakadásáról, amikor „semmi sem az, ami”, amikor a törések áthidalhatatlanok, ám nem kizárólag a keleties uralmi törekvés és a nyugatias érdektelenség, hanem a magunk hibái miatt is.
A jókais-gárdonyis pillantás idegen a Mardi-Gras bohóspárosáétól. Az európai történeti regény már régen továbblép, amikor a magyar az ábránd, a leckefelmondás változataiban kap szerepet a közgondolkodás, az irodalmi tudat, a poétikák alakításában.
A forma visszaigazolja a szemléletet.
Láttuk: a Proust, Joyce, Kafka, Virginia Woolf utáni európai regény mögött ott
a történelem értelemvesztésének, az Én veszendőségének élménye; a történelmi emlékezet a jelenen át nyilvánul meg; az Idő új epikai értelmezésén, a regény formaváltozásain át jelenik meg annak a hitnek az összeomlása, amely szerint valamiféle teljességet,
lineárisan kifejlődő egészt lehetséges birtokolni.
A magyar regény ütemvesztése abban is folytatódik, hogy miközben az európai regényben egymásra simul a történelmi idő és a jelen, a felidézett és az átélt, a magyar
regényben ellentétes ez az irányultság. Ami Keménynél, Eötvösnél még összetartott,
az Jókai, majd Mikszáth és Gárdonyi nyomán széttart: élesen osztódik a társadalmi regény és a történelmi regény, süketen arra, amit Croce felismert és az európai regény
már hasznosított. A magyar történelmi regény számára a história: múzeum. Mögötte
annak a hamis tudata, hogy a múlt a jelen előtörténete, a história lineárisan fejlődő
haladásfolyamat. Ez a szemlélet felszámolja a Katona-Vörösmarty-Kemény-Eötvös-tradícióit. Kosztolányi, Krúdy, Márai, Pap Károly egy-egy regénye ellene játszik a domináns alakzatnak, de a „gárdonyizó” (Márton László találó terminusa) történelmi regény adja a korszak divatját. A kivétel elementáris írói erejének valóságérzékével: Móricz Zsigmond. Hosszú idő telik el, amíg a történelmi regényírás megkísérli, hogy
visszavegyen valamit a tizenkilencedik század odaveszett tradíciójából. A hatvanas
években Sánta Ferenc és Cseres Tibor felbontja a hagyományos regény idő-teret. Belemetszenek az egysíkú, lineáris eseménysorba. Kísérleteznek a gondolkodástörténeti
sémák lazításával. Az árulót, Az ötödik pecsétet, Sánta regényeit lecövekeli az (örökö-

2001. január

19

sen) alul és felül lévők közötti sematizáltan egyirányú kapcsolat, az „egyszerű”-nek kizárólagos makulátlanságként fantomizált illúziója. A Hideg napokban Cseresnél már
formát talál egy olyan plurális nézőpont, osztott forma, amely ajánlat az önismereti
szemlélet megjelenítésére.
Az átütő fordulat Mészöly Miklós sokszor elemzett Saulusa. Amikor Spiró György
a Kerengővel, Dobai Péter a Csontmolnárokkal jelentkezik, még csak az látható, hogy
az (akkor) fiatal regényírás a történeti témával, a horizont história felé való tágításával
lép tovább. Kezdetét veszi a leszámolás azzal is, hogy a múlt mintegy a jelen előtörténete, azzal is, hogy bármiféle elrendező értelem szólhat a jelentől távoli történelemből.
Megjelenik – több mint fél évszázados lemaradással – a história személyiséget roncsoló
dinamikája, az egyben tartott színes nagytörténet, az iskolás leckefelmondás gondolkodástörténeti, regénypoétikai meghaladásával. Aminek sokáig legjelentősebb teljesítménye aztán Spiró második regénye, Az Ikszek.

8.
A kötet esszéit úgy válogattam össze, hogy kirajzolják viszonyomat ahhoz, amit
Haydn White a történelem terhének nevez. Azokat a nézőpontokat kerestem, amelyekkel évtizedek-évszázadok óta érvényesülő megkövesedett sémákat lehet szétbontani.
Mindazt, amit az eddigiekben Cézanne Mardi-Grasáról elmondtam, bizonyára befolyásolta az a felismerésem, hogy a történelem menetében különböző pontokon bemetszve átjárt a „mi ez? mi van itt?” érzése. Ennek szerepe volt abban, hogy kerestem
a történelmi tárgyú regényeim változó epikai kombinációit.
Egy idő után felhagytam azoknak a tapasztalatoknak a kizárólagos alkalmazásával,
amelyekről Flaubert a Salambót előkészítő anyaggyűjtésről szólva Naplójában beszámol. Nem jelentette ez, hogy feleslegesnek tartottam események megismerését, dokumentumok kutatását, a korszak „körülolvasását”. De más kapcsolatoknak kellett
mindenekelőtt érvényt szereznem.
Amikor leültem a tiszaeszlári réten a kisiskolásokkal beszélgetni arról, hogy mit
hallottak szüleiktől, nagyszüleiktől az (akkor) kilencven év előtti perről, abban a jelenben éltem át a múltat. Jóval később olvastam Borges gondolatát: az írjon le egy
szót, aki azt megélte. (Borges látomásvilága félreérthetetlenül kivonja ezt a gondolatot
egy szimpla analógiás kontextusból.)
Nem szerepel – a hely korlátozottsága miatt – a kötetben több olyan írás, amely
a történelem eseményvilágának és az epikai forma kapcsolatának összefüggéseihez is
hozzászól. Ilyen a Vukovich-emlékiratokról, illetve Az élet méltóságának esélye című,
a '48-as szabadságharc egyik abrudbányai arcvonalparancsnokáról szóló esszé. Azért
voltak fontosak a számomra, mert szerepük volt abban a felismerésben, hogy a történelem egy-egy eseménysora milyen sok nézőpontból közelíthető meg. Hozzájárult ez
A futárnak a szabadságharc más regényeitől élesen elütő történésvilágának alakulásához, és a később írt Századvégi történetben a plurális nézőpontok, az egymásra rétegezettségek alkalmazásához. Nem hagyhatom figyelmen kívül, hogy, bár mindkét esetben – és történeti témájú regényeimben később is – szívesen végeztem hosszú, alapos
kutatómunkát, de mindig jelenidejű impulzusok „találtatták ki” a regény világát. A futárnál néhány mondatnyi dokumentáció volt rám olyan hatással, amely szinte akkori
részvevőként vezetett vissza százötven év messzeségébe. Az eset, amelyről a dokumentációt megtaláltam, 1848. március 15-én játszódott le, ám mintha a jelenlétemben,
mintha velem is történt volna, annyira megtaláltam benne saját életem tapasztalatait.

20

tiszatáj

Temesvárott a pesti március 15-e híreinek hatására a hazafias tömeg a főtér négy sarkán a négy felekezet ünnepi sátrai közül a zsidó felekezetét hazafias felbuzdulásból lerombolta. A Századvégi történet egész históriai anyagát a Clara-figurát megteremtő jelen idejű élmény segített epikai formába rendezni.
Nem műhelynaplóként, még csak nem is alkotás-lélektani mozzanatként tettem ezt
a kitérőt. Regény-történelem-történet paradigmaváltozásaihoz próbáltam közelebb
férkőzni. Ahhoz, amit D. Carpp mond arról, hogy a mindennapi emberi tapasztalatok
narratív jellegűek, az elbeszélés előbb tapasztalat, s csak azután irodalom.
Nem szerepel a kötetben a Gondolkodó magyarok húsz év előtti sorozata kapcsán
írt esszém sem, amely a magyar gondolkodástörténet teljesítményeivel, karakterével,
folyamatossághiányaival, küzdelmeivel foglalkozik. Azzal a törésekkel teli vonulattal,
amelyben mindig mindent elölről kellett-kell kezdeni.
Az európai kultúra alapjai fölszámolódásának következményeiről szépen írja Földényi F. László: „A huszadik század vége ahelyett, hogy segített volna Európának viszszatalálni önmagához, a médiumok segítségével fölszámolta az önreflexió és önismeret
lehetőségét… Aki ma Európát keresi, az Európa-eszme helyett magára hagyatott szituációk milliójával találkozik, jelentés nélküli történések tömegével, szimultán események
végtelen halmazával, amelyeket nem köt össze semmilyen mélyebb átható értelem. A szituációknak ez a magára hagyatottsága: igazi, a szó eredeti értelmében vett idiotizmus.”
Hayden White a történész terhének azt látja, hogy a kutatások méltóságát helyreállítva vegyen részt a jelennek a történelem terhe alól való felszabadításában. De a történész, folytatja, csak akkor juthat szóhoz a kulturális párbeszédben, ha komolyan veszi kora tudományos és művészi eredményeit, vagyis készséget kell mutatnia arra,
hogy megkérdőjelezzen korábbi tudományos és művészi fogalmakat, s ezért minden
pillanatban kétségbe kell vonnia a világot, tisztáznia kell, mi a különbség aközött, aminek lennie kellene és aközött, ami van.
Nem állítanám, hogy ez a program önmagában és feltétlenül megoldásokhoz vezethet egy olyan korszakban, amikor a történelem már önmagában is felszámolódott,
amikor a White által még megtisztítottnak és működőnek tekintett történelmi tudat is
a magára hagyott szituációkra osztódott európai életnek az információs tudat által irányított másolatképzeteiben infantilizálódik.
A regényírónak azonban nincs más útja, mint hogy maga is megkérdőjelezze a korábbi epikai formaváltozatokat, amelyek sokáig alkalmasak voltak az élet homályba
merülő tapasztalatainak kifejezésére.

9.
A múlt, a történelem mint a megpillantás determinált sokfélesége, a legkülönbözőbb
változatokban kúszik elő, mosódik el a művészet horizontján. Ez a plurális instabilitás
a regény időtere, történelmi és nem történelmi téma ezen a metafizikai színtéren keres
formát; a história nyomai jelen idejű bejárásokban olvashatók. Az emléket az emlékezés
hívja elő, az emlékezés jelen idejű, ám az elbeszéléssel emlékké válik. Ez felfüggeszti
a linearitást. De amiként a múlttá szublimálódó jelen nem szűnik meg, hanem formaváltozáson megy át, az esemény is az epikai alakzat részeként az elemek kombinatorikájában metamorfizálódik. A klasszikus modernitást felülbíráló posztmodernnek és a posztmodernet meghaladó újabb UTÁNISÁG regényírásának ez a közös kérdése.
A történetről beszélek, a história-regény-szüzsé kontextusában. Azért közelítem meg
a kérdéskört az episztemológia felől, mert számomra ez a nézőpont használható leg-

2001. január

21

inkább a regényírás mindennapjaiban elém kerülő poétikai kérdések mérlegeléséhez.
A korszak jellegadó vonása az üresség, és az érdekel, hogy mit jelent ez a regényírás(om)ban, mit jelent a történet szempontjából. A történet úgynevezett „visszaállításáról” ma divat vitákat folytatni. Elhagyás? Visszavétel? Nem ez a kérdés, hanem az,
hogy a regény számontarthatatlanul gazdag epikai elemeinek kontextusában milyen új
helyi értéket nyerhet a történet.
Megkerülhetetlennek gondolom azt, amivel a posztmodern gazdagította a regényírást a történet elhagyásával, átírásával, széttördelésével, eltüntetésével. A százötven
éves alakulástrend végjátékaként azt gondolta mindezzel tovább, ami valamikor még
a tizenkilencedik század közepén a színes nagytörténet felfüggesztésével kezdődött el.
Ehhez hozzáteszem, hogy az, amit a posztmodern teljesítményeiből megkerülhetetlennek tartok, ott érvényesült (a világirodalomban az elmúlt negyven, nálunk az elmúlt húsz évben), ahol episztemológiai, illetőleg filozófiai magja is volt a posztmodern
regényíró nyelvi-formai találmányainak. S ez semmiképpen sem jelent kizárólagosan
csak tudatos elemet, hiszen az ismeretelméleti minőség a regényíró ráérzéseiben,
nyelvművészetében, formakultúrájában „zsigerileg” is érvényesül(het).
Amikor a történet új, még a korábbitól eltérő formáiról-lehetőségeiről gondolkozunk, az epikai elemek kontextusába helyezett egyik elemként érdemes a szerepét mérlegelni. Akként, ami az epikai elemek arányai, egymáshoz való kapcsolódásuk jellege,
vagyis a poétikai mozzanatok egyszerre laza és rugalmas szabadsághierarchiájában érvényesül, a létezésről alkotott felfogásnak a regényírói nézőpontban, a „végighordozott”
tekintetben, a nyelvben való formatalálásában. Talán nem megyek túl messzire, ha azt
mondom, hogy a regény – a bevezetőben említett – bölcsessége az a tulajdonsága, hogy
(mivel az ismeretlenben jár) többet, legalábbis mást tud nemcsak a korszakban érvényesülő tudásnál, hanem a regényírónál is, és ez abban is kifejezésre jut, hogy a poétikai elemek hierarchiájában melyik a regénykompozíció terhét leginkább viselő szerkezeti elem.
Lehet akármelyik, amelyet a klasszikus modernitásból a posztmodern látásmód és
a posztmodernből a (mondjuk így) utániság látásmódja erre alkalmasnak talál, a regény
írójának ítélete szerint. Mondanom nem kell, hogy milyen távol van ez attól a linearitástól, amely mögött még a felidézhetőség teljességébe, a haladáselméletekbe, a nevelődési szekvenciákba vetett bizalom állt.
Az episztemológiai megközelítés (számomra) azt is mondja, hogy a korszak „üressége” mint léthelyzet nem jelenti a jelentéstől való megszabadítottságát. Az üresség a történelemben, a gondolkodástörténetben, az irodalomban a korábbiaktól eltérő más minőség. Maga is folyamat. Története van. Az ismeretlen tartalmának keresése a regény
számára mindig formát konstituál. Az új minőség koordinátái mentén a (témánk esetében történelmi) események elbeszélhetőségére kérdez rá; a mindennapokban jelenlévő
emlékezés-felejtés-őrzés-őrzésképtelenség együttes játékba hozásának lehetőségeire; az
újrafelhasználás-helyreállítás (recycling) epikai módozataiban a történelem elvesztésének, a tudat ürességének mint új létminőségnek regényalakzataira. Függetlenül attól,
hogy a különböző írói világokban (és az írónál többet tudó regényvilágokban) ez az új
minőség jelen és történelem kapcsolatainak milyen fokozatában érlelődik.
Az is tisztázandó, hogy a történet korántsem a klasszikus modernitás kizárólagos
epikai alakzata. Megélte (és túlélte) a Cervantestől a modernitásig vezető legkülönbözőbb regénykorszakokat. A tizenkilencedik század közepétől, amikor a látványos
elem, a nagy mozgások visszaszorultak, átmenetileg eltűntek a történelemből, változott a szerepe a formaelemek kontextusában. Balzac és Flaubert körül visszahúzódott

22

tiszatáj

a külső világból a belsőbe. Thomas Mann és Martin du Gard tájékán a társadalmit és
a gondolatit egymásba olvasztotta, de ugyanakkor felszámolta a linearitást, másképpen
Proustnál és Joyce-nál, másképpen Woolfnál és Huxley-nél, Hessénél és Böllnél. Bjelijnél, Bulgakovnál, Céline-nél, Camus-nál. A francia új regény képviselői sem tudták
a múzeumi tárgyak közé sorolni, Claude Simon a század végére új lehetőségeket talált
benne, Nathalie Sarraute nemrégiben történésközpontú önéletrajzi regényt írt. Garcia
Marqueznél nyüzsögnek a (mágikus) történések, Ransmayr Cottája történettöredékekben kutatja a szavak, a nyelv vesztendőségének történetét, Saramago vakjai ugyan nem
láthatják, mégis átélik a korszak vakságát leíró történeteket.
Nem egyszerűen a korábbi elbeszélői eljárások iránti figyelemről van tehát szó, hanem arról, hogy a korszak másféle emberi helyzeteit, azok ürességét mint jelentésteliséggel megváltozott minőséget kutatva a posztmodern is elérkezik a maga klasszicizálódásához és keresi a posztutániság regényformációiban a történetmondás új epikai jelként használható kombinációit.
Rocinante további ösvényeken halad, és ezen az útvonalon ott vannak a történelmi
regény írhatóságának, újraírhatóságának formaváltozásai is. Bombitz Attila, aki a legfiatalabb irodalomtudós nemzedékből az elsők között érezte meg annak igényét, hogy
gondolkozni kell a posztmodern-utániság változó poétikai kérdéseiről, megemlíti,
hogy az újabb magyar történelmi regényekben vegyülnek az „egész” átlátásának igényei a poszt epikai szótárának felhasználásával, fabularizálódnak a regények metanarrációi és a szövegek töredékességeikben, hiányosságaikban is világi romokra emlékeztetnek. Joggal foglalkoztatja őt is és másokat (például Bényei Tamást), hogy a világirodalom regényírása már olyan működőképes modelleket mutat fel, amelyeket a történeti diskurzusukban meg sem közelítenek az új magyar művek. A fiatalabb nemzedék
történelmi regényei figyelemreméltó, sikeres, színvonalas munkák, írja, „mintha az
úgynevezett régi magyar irodalmat szimulálnák, mások XIX. századi textusokra írnak
rá… (ami) csupán teoretizálható intertexusoknak és virtuális dialógusoknak ad szabad
teret, miközben a poétikai rendszerek megbízhatóságára és hitelességére már kevesebb
figyelmet szentel”, pedig a történelem nem egyszerűen a hangsúlyozottságában, rájátszásában, intertextusában, témájában kell jelen legyen, „a paradigma fiatalabb szerzőinek cserélhető díszleteihez képest magától értetődöttségében és esszenciális mivoltában
generálja a regénycselekményt”.
A „régi magyar” ügyek helyreállíthatóságának a nyelvi-formai elemek új kontextusain túl meggyőződésem szerint van egy ismeretelméleti megközelítése is, ami Katonánál, Vörösmartynál, Keménynél formálódott ki; ám aztán mint ismereti-önismereti
feltétel megszakadt: a személyiség kivérzése, az üresség-szakadék élmény, a történelem
mint labirintus, önmaga terhe.
A korszak ürességének mint jelentésnek, mint új minőségnek egyik vonása, hogy
maga a tekintet is eltűnhet, amellyel Cézanne Pierot-ja és Harlekinje még megkérdezte:
mi ez?, ám Jovánovics kompozícióján már nem is látható.
Nincs, aki nézzen?
A történelem minden értelemmel való megközelítésre némasággal felel. A tudomány rögzíti ezt. A regény megszólítja a némaságot. A bölcsessége mindig az volt, hogy
a hamis, a másolatokként terjedő tudatformák, a maszkok mögé nézett. Ehhez hordanának e kötet esszéi terheket a múltról és a máról. Azzal a tervvel, amely korábbi írásaimban is vezetett, hogy segítsenek ébren tartani a regényről való beszélgetés szellemét.

2001. január

23

BOGDÁN LÁSZLÓ

átiratok múzeuma
ERDEI KÉPEK
Robert Schumann: Waldszenen, op. 82

hetedik: a jósmadár
ahol az erdő végetér
kastélyából a pipitér
kidugja nullásra nyírt fejét
tükre a tó tükre az ég
ahol az erdő végetér
vadászok mennek a menet
kísérője a rémület
gondolják ők mert ostoba
minden vadász egy gondola
repül a tavon gondolás
vadászokat néz fuvoláz
és blokflőtéz és oboáz
avarsíp harsan a menet
erdő homályába tűnik.
az évek között eltűnik
de megszólal a rémület
kísérője a jósmadár
ha nincs rémület nincs madár
dob elhalkul a trombita
torkába reked a vita
és a vadászkürt bereked
hallgatnak hajtók gyerekek
vadászok szarvasok kutyák
és elhallgat a gondolás
tűnik a tóról ó csodás
az eltűnés kálnoky antal

24

tiszatáj
tehenei a domboldalról
szétfoszlanak semmivé esnek
okozói a rémületnek
a vadászok is elsüllyednek
hajtók vadak vadászmesék
gyerekek kígyók csak az ég
tündököl kéken és tovább
csak a virágok a mohák
fák bokrok és csihányvitézek
tündökölnek tovább tovább
eltűnik a kakukk az óra
és tűnik ábránd és való
tűnik a rossz tűnik a jó
jósmadár rikolt a sorok
közt odvas monostorok
rejtőznek fülkéikben laknak
bölcs koboldok régi képek
faragott kövek közt enyészet
szól a jósmadár virradóra
ugorj! és ébredj a valóra!
a jelen sose rossz se jó
a való nem ábránd VALÓ!
ezerhétszázhatvankettőben
kálnoky antal tehenei
legeltek erdőn túl egy dombon
én láttam őket ez a dolgom
és túl meséken és hegyormon
sosemvolt üveg- betonházban
vadászok reggeliztek fázva
és kutyák ugattak vadászkürtök
rikoltottak dehát eltűntök
mindannyian csak a mohák
a bölcsek maradnak tovább
csak a kankalin csak a mályva
csak a csihányok konoksága
csak a harangvirág dala
csak víz csak ég csak pipitér

2001. január

25

Nyolcadik: vadászdal
pataknál vad vízesésnél
vadonba húz az ösvény
bodvaji ősrengetegnél
jobbat ne is keressél
civilizációnk tűntén
foszlik a bűntudat önkény
málik rossztól válik a jó
keveredik álom való
holli-holla hó
ha hiányoznék követnél?
mélybe rángat az ösvény
vak szakadékba kövessél
engem engem szeressél!
süllyed a világ mint bűntény
mered ránk grimasz örvény
káprázatokkal bájoló
villan szemünkbe a hó
holli-holla hó
vadászni fogunk kedvesem
vaddisznóra vízióra
hazudhatsz is én elhiszem
túl némafilmen színeken
ébredj! rettenj a valóra!
nem kell iránytű vízióra
zrínyit is megbosszulandó
hull a kan legendás disznó
holli-holla hó
teteme fölött elvtelen
járjuk el vadásztáncunk
túl vízmosáson kételyen
érdemes volt én azt hiszem
e pillanatra várnunk!

26

tiszatáj
kapaszkodj belém! szálljunk!
libben ruhád elszálló
inged rebbenő zászló
holli-holla hó
és itt is állunk meztelen
ölelj a virradatban
szívünk felé a félelem
lopakszik sunyin nesztelen
tizenkilenc alakban
fogadj magadba lassan
felgyorsulunk hisz az a jó
röpít a hun szárnyashajó
holli-holla hó
egy pillanat s megláthatod
szülőföldünk felülről
hogy velem vagy megbánhatod
csörgősipkámat rázhatod
kétely? düh? harag őröl?
gyere! kezdjük elölről!
mégis meghalni volna jó?
álom ez már? még lét? való?
holli-holla hó
egyszer vége lesz ennek is!
magához emel az isten
így táncolt hajdan artemisz
neándervölgyi ősöm is
tapodjunk rajta ketten
lábunk alatt a tetem
nem szól tévé se rádió
barbár ünnep ez! dáridó!
holli-holla hó

2001. január

27

Kilencedik: búcsú
fújhat már tájfun
passzát bóra misztrál
míg a tájra ráunt
orkán ministrál
és szelek dáridója
vet keresztet a hóra
ő is megérkezik
tegnapra virradóra
aláereszkedik
átlátszó buborékban
árnyéka átlósan vetül ránk
nem élhet nélkülünk
itt az utazó! itt van újra
(dehát velünk se élhet
nem hallgat csendre szóra!)
hirtelen feléled
semmi el nem sodorja
körégyülnek a csillagok
a táj már nem fáj! még ragyog!
a reménykedők a házak
a vesztesek is rávárnak
várja meg-megtörő liturgia
mániánknak vet ágyat
hazátlan hazáknak
hazajáró fia
fújhatja tájfun
passzát bóra misztrál
amíg a szél
keresztet vet a hóra
ránk ő nem un
csak nézelődik
szemhéjig buborékban
itt az utazó itt van újra!

28

tiszatáj
egy eszkavátort bámul
s az omló templom faláról
ráhull a vakolat
meg nem érintheti
noha még szól a zsoltár
szétesőben az oltár
a gyülekezet a másvilágról
türelmetlenül átszól
tolmácsuk maga a pap
jöhetnek immár? még várjanak?
feltámad a szél
víziók tömbházak mállanak
esztendőket tükröket
lótetemeket
sodor az áradat
IDŐD BETELT URAM!
S NEM VOLT NYARAD!
de ő csak ül
ül a buborékban
nem válaszol nem kérdez fáradt
mögötte porrá omlanak
kaszárnyák álmok betonkártyavárak
toronycsárdás
hotelmazurka
polkázó felhőkakukkvárak
találkozunk
majd egyszer lenn a porban
és a makkászok hullanak
a tökfilkókat a vihar elsodorja
eldöntendő
misztrál? tájfun? bóra?
s míg ő a huzatban lebeg
kifut a táj alóla
grimászkodik az ipar hányadéka
csövek vastraverzek vezetékek
süllyednek hírhedett temetők

2001. január

29
erdők mezők
metropolisok
az utazó tovább tántorog
szalonok fölött száll
tizenkét virágdáma
harangozó krinolinban
szerencséjét várja
kötőtűk vezénylik a tavaszt
indulhat világot látni
ácsi!
néhány elvtárs mulat? néhány paraszt?
bankók a cigány homlokán
lesz visszaút? talán?
és ő csak lebeg
lebeg a buborékban
megtart? elveszít a hagyomány?
ez már a német erdő
sodorja orkán sátán kerengő
wotan thor a germán istenek
hívják magukkal mélán integet
siegfried kardja most eltakarja
és eltűnik
képzelgésig buborékban

30

tiszatáj

VÁRI ATTILA

Születésnapi kiszámolós
én tíz évet éltem tavaszban
és tízet őszben
tízet nyárban
és vasárnapokból majd' öt év gyűlt
egy hóbortos magán naptárba
gyűlnek mögöttem alvó évek
hónapjai az ébredésnek
tán fél év volt a szerelem
nem számoltam – nem perelem magam
mert más-más felperes
kérhetné számon
hány hét-átok
bugyogott számon
és hogy bánom a sok év hétfőt
rengeteg keddet
vajon hány évig hittek bennem???

Tiltott illat
Az életem az illatom,
liheg lilán a nőszirom.
Hazug, mert nincs is illata,
s az élete egy pillanat.
Nem is lila, a színe sárga,
be van a bimbójába zárva,
mint magába a költemény,
mely azt hiszi, hogy kőkemény,

2001. január

31
de csámcsog benne rím és ritmus,
költőt zabál a kényszerpálya,
A naptár szörnyű algoritmus,
Nekem csak fogy és nincs dagálya.
Az életem a tartalom,
Liheg a talmi alkalom,
És pillanatra pillanat
Ragad,
a múlt már hangtalan.

32

tiszatáj

LÁSZLÓFFY CSABA

Kiválasztottak
(BIBLIAI VÁZLAT)
„A szeretet nevében elkövetett
becstelenségek az ember művei.”
(Ingmar Bergman)

A háttérben dús lombok –
kissé vérmes
(másnapos vagy harmadnapja virrasztó
szemfehérjéhez hasonló) napnyugta
után…
„Vigyázzatok! Te is, te is!”
– mutat elnyúlva pihenő társaira
Péter (közülük csak egy térdepel).
Ki ajkába harap; kinek a válla
rázkódik meg, üres gyomrából felfut
az epe és nyállal keveredik.
S velük együtt – fojtott, pinceszagú
magányában – egy egész, lusta
és alaktalan tömeg felriad.
Csüggedés, félelem vesz erőt rajtuk:
a sötétlő odú szája előtt
ülőkön. Görcsbe merevedő ujjak;
poharukban a nedű kotlós, savanyú
(szomjat szító inkább, nem oltó, mintha
szürcsölnék ecetbe mártott szivacson át).
Kik ők? – röpködő babonák alkonyege alatt, oázis nélkül?!
A tanítványok… Egyik-másik közülük
arany háttér elé képzelte már a

2001. január

33
Kálváriát, és látni vélte, hogy
a kereszt lábánál (mely ágat hajtott
és kivirágzott!) koponya s lábszárcsont
fehérlik – amit később: egy és fél ezer
esztendő múlva valahol egy felvidéki
városunkban M. S. mester fantáziája
úgy láta és láttata, hogy Jézus
halála pillanatában a föld
meghasadt és kivetette magából
Ádám atyánknak maradványait…
„Van-e más lehetőség?” – kérdi Péter
(már nem dadog). – „Nincs egyebünk…
nincs más ige. Csak az, hogy: szeretet.”
(Éppen ő mondja, gondolják, aki
háromszor tagadta meg mesterét!)
*
Felfoghatatlan, hogy tulajdonképpen
mi is történt ott akkor, mi ment végbe
tizenegyükben. (Júdással, ki egykor
Jézus tanítványa volt tán,
végzett a lelkiismeret: felakasztotta
magát! – a kétkedőknek szóljon ez, akik
valamit is természet szerént tudnak,
miként az okság nélkül való állatok,
azokban rohadnak meg… Jaj, nekik, mert
az Káin útán indultak el, és a
bérnek csalárdsága miatt, mellyel megcsalattatott volt Bálám, elszakadnak…)*
„Nincs szánalmasabb annál, mint akik
most vagyunk…” – így folytatta Péter; s Jákob
mintha már Krisztus ágyékkötőjébe

*

Júdás apostol levele, 10–11. (Károlyi Gáspár fordítása)

34

tiszatáj
törölné verejtékes homlokát.
„Lapulók, meghunyászkodók! Mint ürge
s rétiegér, kiéhezetten várjuk,
hogy rajtunk ütve megcsúfoljanak;
meg is kínozhatnak kedvük szerint…
De hogyha rám néz és nevemen szólít!”
Mindenki érzi. De ki dönti el?” –
(egy hang; már el is nyelte a mocorgás.
A sebzett talpú volt, vagy a sáskanyelő?)
„Mindegy, hogy ő választott ki bennünket.
Vagy magunk döntünk…” – Péter szédeleg;
e vakmerőségtől szakadék nyílhat. –
„…s továbbadva a tanítást, azáltal
lehetünk kiválasztottak akár.”
*
A szabadságnak ára van.
Nincs bűn, mit ne követhetnénk el.
Vele. Általa. Nélküle.
1997. IX. 7.

Könyvjelzõ
Lazíts! – mondja a sokadik éj,
s te ösztönösen a nemlétre gondolsz.
Lazíts, ha tudsz. De nem enged
a pillanat, mely képtelen
lemondani a boldogságról.
Mit a boldogságról! – legfeljebb
az illúziójáról. A legillúziótlanabb
életkorban és viszonyok között,

2001. január

35
a tegnapok utáni sóvárgásban,
amelybe egy elveszett könyv
egy haldokló arc is belefér,
hunyt szemed mögött nagyra nő
valami, amit csak Isten láthat
és fáradhatatlanná gyúrja benned
a fáradtságot. S már érzed: te gyenge
s gyámoltalan nem lehetsz.
Ordítani tudnál: „Nincs mentség
mulasztásaimra!”
Pedig az idő felmentene.

36

tiszatáj

GRENDEL LAJOS

Nálunk, New Hontban
(RÉSZLET)
Persze ha a polgármester polgármester lett volna még, előkeríti a vásott
kölykeit, s úgy megmossa a fejüket, hogy holtukig nem felejtik el. Mert a polgármester, bár nagyon jámbor és béketűrő ember volt, a pajzánságokat még
annyira sem szenvedhette, mint a papok, akik hivatásukból eredően erkölcscsőszök. A polgármester azonban nem volt már polgármester, s bár abban
mindenki egyetértett New Hontban, hogy emberemlékezet óta ő volt a város
legkiválóbb polgármestere, senki sem kívánta vissza. Mindenki nagyon tisztelte, de mindenki nagyon megkönnyebbült, amikor lemondott. A New
Hontiak egy napon ráébredtek, hogy nekik mégiscsak az olyan polgármester
felel meg jobban, aki észrevétlenül kormányozza a várost, mintha nem is lenne
polgármester.
– Nálunk, New Hontban csak az ilyen embert kedvelik – mondta Bárány
Pista. – Azért kedvelik, mert nincs semmi tekintélye, tehát nem kell fölnézni
rá vagy szégyenkezni előtte. Paradox módon az ilyen embernek annál nagyobb
a „tekintélye”, minél kevésbé tekintélyes.
Ezzel szemben a polgármestert, az igazit, a legkiválóbbat annál nagyobb tekintély övezte, minél kevésbé követelt tekintélytiszteletet a személye iránt.
Bárány Pista szerint is rejtély, hogyan juthatott a polgármester ilyen faramuci
helyzetbe, de hát így történt; a közvélekedés alakulása kifürkészhetetlen,
olyan, mint az árvíz vagy a lavina, ha egyszer a közvélekedésben elindul egy
folyamat, azt senki és semmi nem tartóztathatja fel többé. A polgármester is
hiába hadakozott a személye felé sugárzó túlzott tisztelet ellen, az ettől csak
még tovább dagadt, egészen az elviselhetőség határáig. A polgármester számára
a New Hontiak mértéktelen tisztelete vált terhessé, a New Hontiak számára
pedig az volt elviselhetetlen, hogy a polgármester minduntalan alábecsüli a saját jelentőségét, s ezzel mintha azt akarná a derék New Hontiaknak sulykolni,
hogy azoknak úgy látszik, a maradék eszük is elment, amikor elkezdték őt
ilyen mértéktelenül tisztelni. Pedig ha a polgármester csak egy kicsit körültekintőbben gazdálkodott volna a tehetségével és a jóindulatával, sok bajtól
megkímélte volna magát is és a várost is.
A nagy földcsuszamlás, vagy talán helyesebb lenne azt mondani: a polgármester felmagasztosulása akkor vette kezdetét, amikor híre ment, hogy a polgármester reggelente gondolkodik. Mert ki hallott már olyat, hogy egy pol-

2001. január

37

gármester gondolkodjék? Ilyen New Hontban eddig nem volt még. A polgármester elődei nemhogy reggel, de délben és este sem gondolkodtak, aztán valahogy mégis működött minden, igaz, zökkenőkkel, sok-sok vesződéssel, de
akkor is… Mindenkinek volt állása, csekélyke bére, az üzletekben volt árú,
voltak szórakozóhelyek, volt majális és más népünnepély, a fiatalok nem vándoroltak el a városból, a kutyát sem érdekelte, hogy a polgármester mit csinál.
Az idősebb és megfontoltabb New Hont-i polgárok azonban úgy vélekedtek, nem baj, ha a polgármester gondolkodik, inkább gondolkozzék, mintsem
igyon vagy szoknyák után futkosson, változik a világ, változnak a szokások.
Telepítsen New Hontba ipart, fejezze be a város közművesítését, csinosítsa ki
az utcákat és a főteret, hozassa rendbe az elhanyagolt csatornahálózatot, vezesse be az ebadót, gondoskodjék az elesettebbek szociális segélyezéséről. Ehhez pénz kell, sok-sok pénz. Ha tehát azon gondolkodik, hogy mindezekhez
a fejlesztésekhez honnan teremtse elő a szükséges pénzt, akkor bizony főhet
a feje. Ámde a polgármester messzebbre tekintett. Mert az sem maradt sokáig
titok, hogy a polgármester a város „eszméjét” keresi, amely a közelmúlt történelmének a forgatagában elveszett valahol, s nagy kérdés, hogy meg lehet-e
találni.
A New Hontiak többsége ekkor értesült először arról, hogy a városnak eszméje is volt valaha, és most nem tudták eldönteni, hogy büszkék legyenek-e rá,
avagy szégyenkezzenek-e amiatt, hogy hagyták az eszmét elkallódni. A polgármesterben mindenesetre megbíztak, s elhitték, hogy megtalálta minden bajuk
gyökerét. Ettől kezdve növekvő tisztelettel néztek fel a polgármesterre, s valami nagy dolgot vártak tőle. Pontosan nem tudták, hogy mit, de hát ezt a polgármester sem tudta még. Akadtak azonban néhányan, akik szkeptikusak voltak a polgármester erőfeszítéseinek végső kimenetelét illetően. Mint a mindig
mindennel elégedetlen McLaczi is. Ő kerekperec kimondta, amire mások csak
félve és szégyenlősen gondoltak.
– Befektetők kellenek ide. Máskülönben a város elöregszik és elsorvad.
A polgármester úr minden véleményt meghallgatott, a szókimondó McLaczit pedig különösképpen kedvelte. A beruházások gondolatától ő sem idegenkedett, sőt! Alig várja, mondta McLaczinak, hogy ennek eljöjjön az ideje.
Jóslásokba azonban nem merne belebocsátkozni, mondta, az biztos, hogy ez
az idő nem holnap jön el, de talán hamarosan eljön. Jelenleg azonban a beruházások erőltetése nem időszerű. A beruházásokhoz ugyanis befektetők kellenének, vagyis befektetések, s ő csak úgy közbevetőleg jegyzi meg, hogy
benne már maga a befektetés szó is kellemetlen képzettársításokat kelt, olyasmiket, hogy befektetnek valakit a kórházba, vagy elfektetik a halaszthatatlan
ügyeket, meg ilyesmi. De nem is ez a fontos, ezek szubjektív szempontok.
Hanem, hogy ki fog itt befektetni? Kinek van annyi pénze? New Hont-i lakosnak biztosan nincs. Mint befektetők csak idegenek jöhetnek szóba. Azok

38

tiszatáj

meg hoznák magukkal az idegen sleppjüket, az idegen slepp az idegen szokásokat, attól meg óvja meg az Isten New Hontot, hogy megtelepedjen benne
a nemzetközi karvalytőke. McLaczi hallgatott, s lelki szemeivel látta, amint az
égbolton köröző karvalytőke egy óvatlan pillanatban lecsap a városra. S ahol
az megveti a lábát, ott hamarosan felüli a fejét a bűnözés, a kábítószer-kereskedelem, a prostitúció, az elidegenedés. Sőt! Megjelennek a kínai vendéglősök,
s azok, higgye el, kedves McLaczi, nem kukoricáznak. A polgármester úr,
látva, hogy McLaczi egyre jobban elszontyolodik, megpróbált gyorsan lelket
önteni belé.
– Kezdetben megtenné egy bicikligyár is – mondta megfontoltan. – Errefelé
minden második ember biciklin közlekedik. És a sok használattól a biciklik
hamar elkopnak. Nálunk, New Hontban és a környéken biciklik iránt folyamatosan lesz kereslet. Ezt garantálom – állította a polgármester úr nagy meggyőződéssel.
Viszont azt még a kelekótya Bütyök sem hihette, hogy tíz, száz, ezer vagy
tízezer biciklivel pótolni lehet az elveszett eszmét. Hiába fog minden New
Hont-i polgár új biciklin karikázni fel és alá a városban, ettől az elkallódott
eszme nem kerül elő, s ahol nincs eszme, ott a perspektíva is hiánycikk, ahol
nincs perspektíva, ott jövő sincs, s ahol hiányzik a megbízható, lelkesítő jövőkép, ott az emberek csak egyik napról a másikra tengetik az életüket, maguk
sem tudják, miért. Ettől kezdve a polgármestert még jobban gyötörte a lelkiismerete, s minél jobban gyötörte, annál inkább látszódtak belső tusakodásának nyomai a viselkedésén, a modorán, a gesztusain. Az emberek azt is észrevették, hogy az idő múlásával a polgármester úr mind szófukarabb és mélabúsabb lesz, s ettől New Hontban csak tovább nőtt a tekintélye. Lelkiismeretfurdalása, amelyet most már bűntudat is színezett, átragadt előbb a közeli
munkatársaira, onnan azok családtagjaira, róluk pedig lassan az egész városra.
Egy idő után mindenki szenvedett New Hontban, bár nem tudta, miért. Az
emberek már kora reggel lehajtott fejjel kóvályogtak az utcán, szomorúan sóhajtoztak a munkahelyükön (ha volt még munkahelyük), bús ábrázattal merengtek a korsó sörük fölött, örömtelenül szeretkeztek és a szeretkezés után
minden ok nélkül sírva fakadtak. Csak McLaczi maradt ki a ragályos elbúsulásból, s megüzente a polgármesternek, hogy csináljon sürgősen valamit, mert
mindenki olyan szomorú, hogy az embereknek már étvágyuk sincs, és ha ez
így folytatódik, ő hamarosan tönkremegy.
A polgármester úr, értesülvén a szomorúságnak nagy mértékű elburjánzásáról az azelőtt oly vidám New Hontban, vakmerő, önfeláldozó tettre szánta el
magát: a városi kábeltévé képernyőjéről szózatot intézett New Hont lakosaihoz. Szófukarságához híven röviden, de velőtrázón hirdette meg új programját.

2001. január

39

– Nehéz időket élünk – mondta. – De túléltünk már nehezebb időket is.
Nincsen az a hosszú éjszaka, amelyre ne következne virradat. Azt mondom
ezért nektek, kedves híveim és polgártársaim, és nektek is, édes ellenségeim,
fogadjuk meg, hogy mától fogva vidámak leszünk. Félre a búsulással, félre
a gyásszal, örüljünk az életnek, mert csak egyszer élünk.
A polgármester úr felhívásának azonban aligha lett foganatja. Ennek oka az
volt, hogy a polgármester úr elfelejtette fölfedni annak titkát, hogy miképpen
lehet az ember olyankor vidám, ha éppen szomorú. Néhányan megpróbálkoztak az önszuggesztióval. Vidám vagyok, vidám vagyok, hajtogatták ezek eszelősen, és közben potyogott a könnyük. Nincsen munkám, de vidám vagyok,
nincsen munkám, de vidám vagyok – így próbálkoztak mások. Meg így: vidám
vagyok, vidám leszek, egy hordó bort bevedelek. Vagy így: te se búsulj sosem,
pajtás, lelkedben már nő új hajtás. Esetleg így: New Hontban születtem, New
Hont a hazám, pénzem nincs, hát élek lazán. A lokálpatrióta prostituáltak pedig néhány napig így kurjongattak: ha vidám vagy, ingyen adom, ha szomorú,
megtagadom.
Az örökké okvetetlenkedő McLaczi azonban újra üzent a polgármesternek.
Azt üzente, hogy most már néhány napja mindenki vidám a városban, a baj
csak az, hogy ez senkin sem látszik, s éttermében a vendégek most sem fogyasztanak többet, mint amikor még szomorúak voltak. A polgármestert nagyon leverte a rossz hír, de akaratát nem törte meg, hanem újabb vakmerő és
önfeláldozó tettre sarkallta. Az önkormányzat soron következő ülésén fontos
bejelentést tett.
– Ezentúl mindennap inspekciózni fogok – mondta keményen. – Elviszem
a béke, a vigasz és a remény olajágát minden otthonba.
A városatyák eleinte nem értették, hogy a polgármester miféle inspekcióra
gondol, és mit akar azzal az olajággal. De nem kérdezősködtek, mert a polgármester úrnak akkorra már olyan nagyra nőtt a tekintélye, hogy az ilyesmi
valahogy nem illett volna. Gondolja, ahogy akarja, gondolták, úgyis biztos jól
gondolja. A polgármester pedig másnap megtudakolta, kié a legtöbb gyermekes család a városban, és hol lakik az illető?
És délután a polgármester fölkerekedett… Útközben vásárolt öt fogkefét,
mert a családi tűzhelynél, ahová tartott, öt gyermek melegedett, három fiú és
két leány. A kicsit lepusztult Borcsa-házban, amely a város szélén, a vasútállomás szomszédságában látott valaha szebb napokat, nagy izgalmakat kavart
a polgármester előre be nem jelentett vizitje. A család éppen vacsorához készülődött, amikor a magas rangú vendég, derült égből villámcsapásként, betoppant. Borcsáné úgy meglepődött, hogy nagy zavarában megkérdezte a polgármestertől, nem tévesztette-e el a címet, s biztos-e abban, hogy jó helyen jár.
A polgármester megnyugtatta, hogy nem, nem, dehogyis tévedt el, majd Borcsáné még nagyobb ámulatára, szétosztotta a fogkeféket a megszeppent gyere-

40

tiszatáj

kek között. Borcsáné és férje, Borcsa László, leszázalékolt autóbuszsofőr, végképp nem értette, mi történik, elvégre nem volt Mikulás-nap, sem ünnep vagy
évforduló, és egyáltalán: miféle dolog az, hogy a város első embere fogkefékkel
házal, ahelyett, hogy a város ügyes-bajos dolgait intézné. Valaki nyilván megrágalmazta őket. Hogy a gyerekeik koszosak, nem mosnak fogat, és ők olyan
szegények, hogy még fogkefére sem telik a jövedelmükből. A polgármesternek
sok fáradságába került, amíg eloszlatta a félreértéseket, s megérttette Borcsáékkal, hogy jövetele mögött semmiféle hátsó szándék nem lappang, hogy, mint
mondotta, csupán „inspekciózik”, ami egyébként azt jelenti, hogy meglátogatja
a város különböző rendű és rangú polgárait, s meghallgatja a tanácsaikat és
a panaszaikat. Azért, hogy segítsen azokon, akik segítségre szorulnak, és lelket
öntsön azokba, akik csüggedtek. S hogy mennyire komolyan gondolja, amit
mond, azt tüstént be is bizonyította.
– Jövetelemnek semmi más célja nincs – mondta kissé kenetesen –, mint az,
hogy megkérdezzem, hogy vannak, Borcsa uramék?
– Szarul – felelte Borcsa László, mert kedvelte az egyenes beszédet, s a polgármester úr biccentett, mert ő is mindig az egyenes beszéd híve volt.
Ezután a polgármester a legidősebb fiúhoz, a már kamaszodó Zolikához
fordult, s megkérdezte, vajon megtanulta-e már a holnapi házi feladatokat.
– A biológiát még tanulom – felelte a kissé ijedős gyerek.
– Na és miről tanultok mostanában a biológiaórákon? – vette elő legnyájasabb hangját a polgármester.
– A tetvekről – mondta a gyerek.
A polgármester úr újfent biccentett.
– Helyes – mondta. – És mit tudnál nekem a tetvekről mondani? – kérdezte.
– A tetvek – kezdett el hadarni a gyerek –, latinul Pediculus, a szipókás félfedelűek rendjébe tartozó rovarok. Lehetnek állati és növényi tetvek. Az állati
tetvek szárnyatlanok, rövid behúzható szívó és szúró szipókával vagy durványos rágó szájrészekkel rendelkeznek…
– Helyes – bólintott a polgármester, mire a gyerek elhallgatott. A másik
négy gyereknek tátva maradt a szája. A két szülő kővé meredt. – Eszes gyerek
– mondta még a polgármester, és szedelődzködni kezdett. – Majd máskor is eljövök. – Ezt is mondta még, mielőtt szertefoszlott volna Borcsáék szeme előtt,
mint valami látomás.
A következő napon a polgármester egy igen sánta öregasszonyt látogatott
meg, egy mozdonyvezető özvegyét, aki nagyon csekély nyugdíjból tengődött.
Neki lábkenőcsöt vitt ajándékba. A harmadik napon a plébános került sorra,
a negyediken az egyik hivatali beosztottja, aki délutánonként elaludt az íróasztala fölött, az ötödik napon meglátogatta a vágóhidat. Azt kezdték suttogni
a városban, hogy előbb-utóbb mindenkire sor kerül, s nemcsak magánszemé-

2001. január

41

lyekre, hanem, mint azután vágóhídi vizit példája is mutatta, közintézményekre is. Csak a sorrendet nem tudta megjósolni senki sem. A polgármester
úr gondosan ügyelt rá, hogy mindenhová bejelentetlenül érkezzék, látogatása
felkészületlenül érje a célszemélyt, mint valami rövidzárlat vagy áramkimaradás. A polgármester kiszámíthatatlansága áldásos következményekkel járt. Mivel nem lehetett előre tudni, hogy jön-e vagy sem, minden lakásban mindennap kitakarítottak, süteményt és bort készítettek az asztalra, mindenki rendes
ruhába bújt és kifényesítette a cipőjét. És persze mindenkit furdalt a kíváncsiság, milyen ajándékkal lepi meg a jóindulatából kifogyhatatlan polgármester
úr. A polgármester az egyik helyre körömollót vitt, a másikra bicikliláncot,
megint máshová lopótököt, rovarirtót, golyóstollat, kalitkában papagájt, ruhaszárító csipeszt, befőttesgumit, tamagocsit – csupán, inkább szimbolikusnak,
mint értékesnek nevezhető csekélységet, amelyet azonban nem közpénzből,
hanem a saját erszényéből vásárolt. Ajándékosztás után a polgármester mindenhol föltette az obligát kérdést, hogy hát hogy vagyunk X. vagy Y. uramék?
A válasz a legtöbb helyen tapintatos volt, nem úgy, mint Borcsáéknál. Ilyesmi:
– Volt már rosszabb is.
Vagy:
– Amíg ilyen derék polgármesterünk van, nem félünk a jövőtől.
Vagy:
– Csak egészségesek legyünk, a többi nem számít.
A polgármester nagy együttérzéssel hallgatta meg a válaszokat, és sírás szorította össze a torkát.
– Higgyék el, nekem sem könnyű – mondta mindenhol és minden alkalommal, megkóstolta a süteményeket, megivott egy pohár bort a házigazda egészségére, aztán ugyanolyan szerényen, ahogy jött, eltávozott. Távozását minden
házban megkönnyebbülés kísérte: na holnap végre nem kell takarítani.
Az olajág azonban nagyon hamar elszáradt. Nemsokára a polgármester kénytelen volt belátni, hogy inspekciózásai nem hozták meg a kívánt eredményt.
Látogatásait követően a New Hont-iak kedélyállapota ahelyett, hogy felderült
volna, csak még tovább romlott. Miután magukhoz tértek megilletődöttségükből, már nemcsak magukat, hanem a polgármestert is sajnálták, aki lám, mindnyájuk keresztjét cipeli, s félő, hogy ez a sok kereszt egy napon agyonnyomja.
S a polgármesternek, mintha nem lett volna amúgy is épp elég baja, az ellenségei is szervezkedni kezdtek, összeesküvéseket szőttek ellene, eltökélték, hogy
a legközelebbi helyhatósági választásokon úgy kiakolbólítják hivatalából, hogy
szégyenében világgá fut. Ám ehhez előbb meg kellett volna tépázniuk a tekintélyét, amely, amióta még sajnálatnak is örvendett, végképp rendíthetetlennek
látszott. A cselszövők tudták, hogy durva rágalmakkal nem sokra vinnék.
Mert ilyen a világ, ilyen hülye az ember – akit megszeretett egyszer, annak
mindent megbocsát.

42

tiszatáj

Éppen ezért a felbujtók finomabb eszközökhöz nyúltak. Elhíresztelték,
hogy a polgármester újabban reggeltől estig Jókai-regényeket olvas, ahelyett
hogy intézkedne vagy gondolkodna. Hogy bár a legtisztességesebb, legbecsületesebb, legjószívűbb ember New Hontban, de azért mégiscsak egy javíthatatlan
álmodozó. A polgármester úr hívei eleinte hümmögtek, tanakodtak, s végül
azt hozták fel a polgármester mentségére, hogy bizonyára a város elkallódott
eszméjét keresi a Jókai-regényekben. Ekkor a suttogó propaganda elterjesztette
róla, hogy beteg. Valami különös, álnok, identifikálhatatlan kór gyötri, ami
emlékezetkiesést és lábremegést okoz. Ettől kezdve néhány hétig, akárhová
ment, akárhol jelent meg, mindenki a polgármester úr lábát nézte és emlékezetét tesztelte, olyasféleképpen, hogy: „Emlékszik, polgármester úr, amikor…?”
S a polgármester úr emlékezett, és szilárdan állt a lábán, mint a mártír Nehéz
Gyula szobra a főtéren.
Ellenségei ármánykodásainak a híre, természetesen, a polgármester úr fülébe is eljutott.
– Hiába, ők is csak emberek – tért napirendre a komiszságuk fölött a polgármester nagyvonalúan.
Bárány Pista itt mély lélegzetet vett, s olyan súlyos aggodalommal pillantott
rám, mint a vízből felmerülő nehézbúvár, aki világrengető bejelentésre készül.
Aki nagy titoknak jutott a birtokába. Aki ezt a titkot elvihetné magával a sírba.
Aki azonban az emberiség boldogulásáért roppant felelősséget érez. S ez
a felelősség arra kötelezi, hogy titkát megossza a kíváncsiságtól reszkető újságírókkal, nyerészkedésre éhes üzletemberekkel, besavanyodott tudósokkal, hatalomra és vérre szomjazó politikusokkal, magányos világmegváltókkal, a klerikális reakcióval és a szocializmus kényszerképzetei között tévelygő baloldaliakkal. Azzal a gyülevész, bámész népséggel, amely mindig és mindenütt ott
van, ahol egyébként semmi keresnivalója sem lenne.
– A polgármester úr talán nem is tudta, milyen igaza van – mondta New
Hont messze földön híres szobrásza. – Nem sejthette, hogy ugyanez okozza
majd az ő vesztét is. Az, hogy ő is csak ember.
A polgármester úr végzete a húsvét előtti nagyhéten érkezhetett meg New
Hontba, észrevétlenül és láthatatlanul, amint az mindenütt a világon szokása.
Nagycsütörtökön már reggel óta a polgármester úr nyomában ólálkodhatott,
s csak a kedvező pillanatra várt. A kedvező pillanat ebéd után jött el számára.
A polgármester úr aznap McLaczinál költötte el ebédjét, amely, McLaczi emlékezete szerint, köménymagos levesből állt, valamint lencsefőzelékből tükörtojással, mivel, a közelgő ünnepre tekintettel, húsételt a polgármester úr már
napok óta nem fogyasztott. A polgármester úr két jeles férfi társaságában ebédelt. Az egyik Horňáček úr volt, Konečný úr, akinek vezetéknevét a polgármester úr tréfás jóindulattal Végállomás úrra magyarította. A három férfi kedélyes hangulatban ebédelt meg, s már a forró kávét szürcsölgették, amikor

2001. január

43

a sarokban lapuló végzet elszánta magát a cselekvésre, s egy végzetes mondatot
adott Horňáček úr szájába. A végzetes mondat így hangzott:
– Tegnap a főtérre is kiültettem az árvácskákat.
A hír ugyan nem rázta meg polgármester urat, de kellemesen lephette meg,
mert rögtön azt felelte:
– Megnézem.
Az ezt követő fejleményeket Horňáček úr mesélte el Bárány Pistának, beszámolóját sűrű fejcsóválásokkal illusztrálva. Eszerint sütött a nap, de az
Akasztó-hegy felől minduntalan hűvös széllökések támadtak a rügyező hársfák
ágaira, s egy ilyen erősebb széllökés lesodorta a polgármester úr kalapját a polgármester úr tisztességben megőszült fejéről, s úgy gurította a virágágyások
között, mint valami huncut futballista a bőrlabdát az ellenfél tohonya védőinek gyűrűjében. Végül begurította a bokrok közé, ahol a polgármester úr
végre beérte, s már nyúlt volna, hogy felemelje, amikor megelőzte egy varas,
összekarmolt kéz. A varas kéz átnyújtotta az üldözött, frusztrált kalapot a polgármesternek. A polgármester úr föltette a kalapot az őt megillető helyére,
s körülnézett. Körülnézett, s amit látott, arról megállapította, hogy ilyet ő még
nem látott. Legalábbis New Hontban nem, csak külföldi filmeken.
A bokrok egymásba gabalyodó ágaiból megformált sátorból három torzonborz figura meredt rá, kíváncsian, de nem ellenségesen. Bozontos szakálluk
volt, mint a barlangi remetéknek, hajukat emberemlékezet óta nem szánthatta
fésű. Koszosak voltak és rongyosak. A három csodabogár sört ivott üvegből.
Az egyik kekszet harapdált a sörhöz, a másik cigarettázott, a harmadik pedig
csask úgy elterült a hideg földön, s a füle botját sem mozdította, mintha süketnéma volna.
– Kik maguk, és mit csinálnak itt? – kérdezte a polgármester úr, nagy lélekjelenlétről téve tanúságot.
– Állást keresünk – felelte a szolgálatkész, varas kezű csavargó, aki afféle
szellemi vezérük és szóvivőjük is lehetett.
– Itt? – kérdezte megütközve a polgármester úr.
A csavargók szellemi vezére és szóvivője zavartan heherészett.
– Dehogyis. Itt csak lakunk.
– Laknak? – ámult el a polgármester úr. – Hogyhogy laknak? Mért nem
otthon laknak? Nálunk, New Hontban mindenki otthon lakik.
– Mi nem vagyunk idevalósiak. Csak tegnap este érkeztünk.
A polgármester úr egyik ámulatból a másikba esett.
– Érkeztek? És honnan érkeztek?
– Mindenfelől – tájékoztatta a szóvivő.
– És mért nem a szállodában laknak? – kérdezte a polgármester úr. – Nálunk, New Hontban, szálloda is van. Méghozzá kihasználatlan.

44

tiszatáj

Erre már a harmadik csavargó is felült, s nagyon csúnya pillantással illette
a polgármestert. A szóvivő is elkomorodott, s összevissza vonogatta a vállát
meg tekergette a nyakát.
– Értem – mondta a polgármester úr.
Horňáček úrnak nem tetszett, ahogy a dolgok alakulnak. „már akkor sejtette, mondta Bárány Pistának, hogy a polgármester úr, határtalan jószívűségének köszönhetően, valami irdatlan baromságra vetemedik. Már az, hogy
egyáltalán szóba áll ilyen alakokkal! Sajnos azonban a polgármester úr gondolatait a polgármester úron kívül senki más nem ismerhette. S az köztudott,
hogy a polgármester úr másképpen gondolkodik. Nagyon másképpen!
– Én a polgármester vagyok – mondta ekkor váratlanul a polgármester úr.
– Jó napot! – felelte zavarában a szóvivő, és felállt. Példáját a másik kettő is
követte, ámbár, Horňáček úr szerint, vonakodva.
– Ebédeltek már? – kérdezte a polgármester, talán csak udvariasságból, hiszen a választ előre tudhatta. – Értem – mondta aztán. – Éhgyomorra sört inni
egészségtelen dolog. Ezért hát most szépen megebédelnek. Az én költségemre.
Aztán fölkeresnek a városházán.
McLaczi azt hitte, álmodik, amikor a három toprongyos jómadár, mint álruhába bújt bankigazgatók, beállított a vendéglőjébe, a polgármester, a főkertész és a takarékpénztári igazgató díszkíséretében. Tudta, hogy a polgármester
úr hóbortos ember, de ez több volt a soknál. McLaczi azonban nem szólt
semmit, hanem csak gondolta a magáét. Azt, hogy a polgármester megháborodott. Először amikor úgy mutatta be a három rossz arcú idegent, mint messziről jött vándorlegényeket. Másodszor, amikor közölte vele, hogy a három
vándorlegény a vendége. Segélykérőn pillantott a főkertészre és Koňečný úrra,
de azok pókerarcot vágtak, s annyit sem voltak hajlandók nyilatkozni, hogy
mukk. A három gusztustalan csavargó pedig úgy nézett körül az étteremben,
mintha máris abban sántikálnának, hogy elemeljenek valamit.
– Éreztem, hogy ebből még nagy baj lesz – mondta később McLaczi büszkén Bárány Pistának.
A polgármester úr ezután üdvözült mosollyal az arcán elhagyta McLaczi
konyháját, és elindult a hivatalába. Horňáček úr emlékezete szerint a szokottnál szaporábban lépdelt, ő és a takarékpénztári igazgató alig bírtak lépést tartani vele. Majd a városháza kapujához érve megállt, állát a tenyerébe fektette,
e ekképpen tűnődve, egy darabig szélsebesen fel-alá járkált a városháza ódon
homlokzata előtt. Horňáček úr és Koňečňý úr pedig tanácstalanul várakoztak.
Már éppen elköszöntek volna a polgármester úrtól, amikor az nagyon határozottan odalépett hozzájuk, kidüllesztette a mellét, s fojtott, de a büszkeségtől
remegő hangon fontos bejelentést tett.
– Megvan! – Ezt mondta, s a két elképedt úriember szinte egyszerre kérdezte:

2001. január

45

– Mi van meg?
– Az eszme! – mondta a polgármester úr még mindig fojtott hangon. –
A város eszméje. Megtaláltam!
Horňáček úr elárulta Bárány Pistának, hogy akkor ő és a takarékpénztár
igazgatója ugyanazt gondolták, s amit gondoltak, az ugyanaz volt, amit néhány
perccel korábban McLaczi gondolt. Tehát, hogy a polgármester úrnak valami
baja esett. Na nem a szó fizikai értelmében. A fejében esett valami baj, ott legbelül, azon a hatalmas, többszintű rendező-pályaudvaron, ahol elég csak egy
váltót hibásan átállítani, s mindjárt megvan a katasztrófa. Magyarán: az volt
a benyomásuk, hogy a polgármester úr fejében, minden menetrendet felborítva, összevissza közlekednek a vonatok, s ki tudja, ebből mi lesz még?
A polgármester úr azonban mit sem sejtett a fejében készülődő közlekedési
kollapszusról, hanem minden hivatali tekintélyét latba vetve, felszólította az
urakat, köztük saját magát is.
– Menjünk a dolgunkra! Nem azért kapjuk a fizetésünket, hogy munkaidőben az utcán ácsorogjunk.
A későbbi történetről a főkertész és a takarékpénztár igazgatója is már csak
másodkézből értesült, a városházán dolgozó, különböző beosztású, rendű és
rangú tisztviselők és a személyzet pletykáiból. Ezekből a pletykákból nem sütött rosszindulat, minden tény önmagáért beszélt, kommentárokra nem volt
szükség.
Eszerint a három jóllakott csavargó délután két óra tájban osont be a városháza ódon falai közé, hogy megköszönje a polgármester úr nagylelkűségét.
A polgármester már türelmetlenül várta őket. El volt szánva rá, hogy ha újsütetű barátai elmulasztanák a vizitet, rendőrökkel állíttatja elő őket. Ezért hát
nagyon megkönnyebbült, hogy nem kell erőszakhoz folyamodnia. A polgármester titkárságát és a folyosót pillanatok alatt ellepték a kíváncsiskodó beosztottak.
– Jöjjenek csak, jöjjenek mind – invitálta beosztottait a polgármester úr
mézédes hangon. – Most egy kicsit tanulni fogunk – folytatta. – Ezektől az
uraktól itt – mutatott bozontos ügyfeleire.
Megbízhatónak tekinthető források szerint ekkor olyan csönd lett hirtelen,
mintha a polgármester úr New Hont fővárossá avanzsálását készülne bejelenteni. Minden tekintet a három jómadárra szegeztetett, akiket ez a nagy érdeklődés egyáltalán nem feszélyezett. Ellenkezőleg, valami szemtelen magabiztosság uralkodott el rajtuk. Kuncogtak, grimaszokat vágtak, lökdösték egymást –
úgy viselkedtek, mint a pubertás kölykök, ellenérzéseket keltve a megbízható
forrásokban. A kíváncsiságtól duzzadó csöndet újfent a polgármester úr törte
meg.
Hozzanak ide egy sámlit. – Ezt mondta síri hangon.

46

tiszatáj

Rögvest kiderült, hogy sámli, bizony, a New Hont-i városházán egy sincs.
Valahogy nem volt rá eddig szükség. Meg aztán nem is lenne illő, hogy a városatyák sámlin ülve tanácskozzák meg New Hont ügyes-bajos dolgait. A polgármester úr azonban ragaszkodott a sámlihoz, székről vagy karosszékről hallani sem akart. Szerencsére, valakinek eszébe jutott, hogy Bözsi néni tart a trafikjában egy sámlit, arra szokott felállni, ha valamit a felső polcokról kell levennie. Azt a sámlit kölcsön lehetne kérni. A polgármester úr biccentett,
s mindenki megkönnyebbült. Úgy látszik, ha lesz sámli, a többi menni fog
már, mint a karikacsapás. A három csavargó ezalatt sem zavartatta magát. Tovább idétlenkedtek, McLaczinál, úgy látszik, nemcsak bezabáltak, hanem a garatjukat is megöntözték. Jókedvüknek csak akkor szakadt vége, amikor a polgármester úr, könnyeivel küszködve, rájuk parancsolt:
– Vegyék le a nadrágjukat!
A csavargók rögtön megkukultak, nyilván azt hitték, amit a megbízható
források is – hogy rosszul hallanak. Vagy a polgármester úr tévedésből egy más
alkalomra tartogatott mondatot tákolt össze lenyűgözően gazdag szókincséből.
Vagy hogy a polgármester úr annyira előre gondolkodik, hogy nála már
este van.
– Na mi lesz? – sürgette őket a polgármester. – Mindjárt hozzák a sámlit.
De ez már a csavargók önérzetes szóvivőjének és szellemi vezérének is sok
volt.
– Kérem szépen, nőszemélyek előtt?
A polgármester úr azonban szigorú hangon rendre utasította.
– Itt nincsenek semmilyen nőszemélyek. Itt emberek vannak, függetlenül
attól, hogy milyen a nemük. Szégyellőségnek tehát semmi helye.
A szóvivő nyelt egy keserveset, akkorát, hogy még a folyosón is hallani lehetett, aztán lassan, de nagyon lassan, lefejtette lábáról ragacsos nadrágját. A másik kettő azonban dacoskodott egy keveset, míg a szóvivőjük rájuk nem mordult, hogy: „Gyerünk, Bandi, az Isten bassza meg!” De a polgármester úr így
sem volt elégedett, hanem csak tovább követelődzött.
– A zoknikat is!
Megtörtént. A sámli azonban még nem ért ide. Hogy addig is, amíg a várva
várt sámli megérkezik, ne unatkozzanak, a polgármester úr rövid, de frappáns
és buzdító beszédet rögtönzött. Elmondta, hogy ebéd után meg szerette volna
tekinteni Horňáček úr árvácskáit, s mit tesz Isten, három igazi árvácskára
bukkant, mert ők az igazi árvák, szegény, kitaszított, megvetett vándoremberek, akiknek fedél sem jutott, miközben mindenféle trógerok autókon furikáznak. Mindig vannak emberek, akikhez a sors mostoha és igazságtalan.
Hozzájuk, ha már segíteni nem tudunk rajtuk, alázattal és szeretettel kell közelednünk. Attól, hogy nekünk mobiltelefonunk is van, még nem leszünk különb emberek. Megbízható források szerint a polgármester úr még sok ezek-

2001. január

47

hez hasonló magvas és fennkölt gondolatot hömpölyögtetett hallgatósága elé,
s a három lókötő megilletődve bólogatott. Legföljebb azt nem érthették, mért
kell ezt a megható üzenetet gatyára vetkőzve hallgatniuk. De ezt a megbízható
források sem értették.
Akkor végre meghozták a sámlit.
– Most pedig hozzanak egy lavór vizet – adta ki az újabb utasítást a polgármester, és leült a sámlira. – És szappant is hozzanak!
A többit már ki lehet találni. A polgármester úr szent alázattal mosta és törölte meg a megdöbbenéstől teljesen elkábult csavargók lábát, majd adakozásra
szólította fel beosztottait. Ő maga egy ezerkoronás bankjegyet húzott elő
a pénztárcájából. Megbízható források szerint a csavargók ekkor már pisszenni
sem mertek, nehogy elrontsanak valamit, és a polgármester meggondolja
magát.
– Ennyi biztos elég lesz a szállodai számla kifizetéséhez – mondta a nagylelkű polgármester úr, amikor átnyújtotta a pénzadományt a mohó szóvivőnek. – Aztán holnap menjenek innen Isten hírével – mondta még, és sírva
fakadt.
A polgármester úr ezt követően bezárkózott hivatali szobájába, s titkárnőjének a lelkére kötötte, hogy senki se zavarja. Így a megbízható források itt elapadtak. Hacsak nem tekinthetjük megbízható forrásnak Juci nénit, a takarítónőt, aki fél hétkor nyitotta rá az ajtót a még mindig a városházán rostokoló
polgármesterre. A polgármester úr felhúzott térdekkel az egyik bőrfotelban
kuporgott, és csendben sírdogált. Juci néni nagyon megrémült, s megkérdezte
a polgármester úrtól, hogy nincs-e valami baja. A polgármester úr abbahagyta
a sírdogálást, s meglehetősen ridegen felelte, hogy semmi baja sincs. Aztán
hóna alá kapta az aktatáskáját, és köszönés nélkül elviharzott.
Az utolsó szemtanú, akivel a polgármester úr szót váltott, a hotelportás
volt. A hotelportás szerint a polgármester úr este tíz óra után érkezett meg
a szálloda halljába. Kapatos volt, ami a polgármester úrra ritkán jellemző, de
ezen kívül a portás semmi különöset nem észlelt a viselkedésén. Később azonban a polgármester levette a kalapját, s arról kezdett beszélni, hogy vesz egy új
kalapot, ezt pedig a városra hagyja, mert ennek a kalapnak nemcsak ő, hanem
a város is sokat köszönhet. Ez a kalap segített visszaszerezni mindnyájuk önérzetét. A portás eleinte ebben sem talált semmi kivetnivalót. A polgármester
úr és a polgármester úr kalapja közötti felfokozott érzelmi köteléket is a polgármester úr kapatosságának a számlájára írta. Ezután a polgármester úr a védencei felől érdeklődött. Hogy beköltöztek-e már? Hogy nyugovóra tértek-e
már? Hogy nem követtek-e el csendháborítást? A portás azonban semmilyen
védencekről nem tudott. Itt ugyan egész nap senki sem járt! Mire a polgármester úr nagyon elszontyolodott, a fejét csóválta, és többször is elmotyogta, hogy:
– Lókötők! És az ilyeneknek tegyél te szívességet!

48

tiszatáj

Aztán elment. Nemsokára a portás segélykérő kiáltásokra lett figyelmes,
amelyek a tér túlsó felének irányából érkeztek. Mindjárt sejtette, hogy odakint
rendbontás történhet, és értesítette a rendőrséget. Hacsak egy kicsit is késlekedik, lehet, hogy a polgármester úr már nem él. Így csak két bordája tört el meg
az orrcsontja.
Néhány nappal később Bárány Pista fölkereste lábadozó jótevőjét és atyai
barátját, a polgármester urat a kórházban. Szomorú látvány fogadta, de nem is
ez döbbentette meg, hanem az a megvető közöny, amellyel a polgármester a látogatását fogadta. A főorvos azonban megvigasztalta, hogy a polgármester úr
senkivel sem beszél, csak alszik, vagy néz kifejezéstelen tekintettel maga elé.
Még a rendőrökkel sem hajlandó együttműködni. Időközben a csavargók szóvivőjével interjút készített a New Hont-i kábeltévé riportere. A szóvivő égreföldre esküdözött, hogy ők nem akarták megverni a polgármester urat, de nem
tehettek mást. Nem elég, hogy a polgármester nyilvánosan megalázta őket, az
egész városháza szeme láttára, hanem este még a téren is leteremtette és inzultálta őket.

2001. január

49

SZÖLLÕSI ZOLTÁN

Fönt hideg csönd
Huszadik század éje,
fönt hideg csönd, fenyegetés,
hullik a lélek mélyre,
és földre az égi vetés,
fönt hideg csönd, fenyegetés.
Itt élek Budapesten,
félelmek derékszögében,
hazugságok közt resten,
szívemben acsargó szégyen,
félelmek derékszögében.
Rokonok, ismerősök
elárvult tanyákon, Nyíren
s délen, ti bácskai ősök,
őshaza-messze innen –
elárvult tanyákon, Nyíren.

Sárban lángoló
semmi semmi de semmi sem
mondd hát mi igaz
kerítésen csillag rácsán
átnőtt a hitem
fonnyad leszárad nincs vigasz
ennyi ennyi csak
hát ki éber Isten álmán
itt vagy akárhol
kezdettől sárban lángoló

50

tiszatáj
Föld-napraforgón
de nem én valaki más itt
ki Istent korhol
versem máris bezáródik
fehér Nap horkol
varjú száll az alvó tájon
s kedves mind e szó
hóval teli mint az álom
ágyba olvadó
fordítom izzadt paplanom
párnámban lódobaj
semmi baj semmi semmi baj
ébressz csittítgass
fonnyad leszárad nincs vigasz
ennyi ennyi csak
nézem a fát míly lagymatag
alatta rongya
tarka és vastag lomb dagad
mégis csak mondja
mondja mondaná integet
kaparja szived
hord alám fiú semmidet
verd föl sátradat
hát meddig álom az álom
meddig alhatunk
hát meddig lábon az álom
megint Karácsony
kabátok alatt kabátom
szárnyak a szárnyon

2001. január

51
szerelmünk húszéves ágon
csillagba görcsült
tapogatván sötét lépcsőt
minek tuszkolunk
pincébe le és föl bölcsőt
széthull félúton
hadd meneküljek hadd meneküljek
Jézusarcú hazát földet
sírva cigányul tengerbe
hadd hegedüljek

Február van
Barlangjából a medve
kilépked, február van,
havon a felkelt lélek
megáll barna bundában.
Süt a Nap, talpam fázik,
lelkek nyoma a hóban,
zúzmarás ágak között
fémmadár pendül: jól van,
jól van, jól van.

52

tiszatáj

GÖMÖRI GYÖRGY

Egy tudományos folyóirat margójára
Sztárfotózzák a tudománytmutatja duzzadó bicepszét,
mosolyra nyitja fogsorát.
Ez igen! Mellette sápadt és sovány,
nyeszlett minden vallás, bármilyen
színt ölt, bármennyi üdvöt is igér,
(talán csak még az Izlám, a telthúsú
rezgeti keblét, s kinálja mennyei farát,
hogy mártírjait dzsihádra ajzza)igen, hát szép is a tudomány,
de akik imádják s tisztelik,
azok sem igazán boldogok:
jönnek vonzóbb teóriák, a tudósok
öregszenek, s mihamar történelmi adattá
foszlik a jelen címlap-szenzációja.

Romlott mártás
Nemrégiben egy oxfordi kollégium diákjai
tömeges ételmérgezésen estek át:
bár mindenkinek ízlett a lazac,
amit vacsorára adtak, de a szósz,
a mártás romlott volt, mérgezett.
Példaértékű ez az eset, hisz
hogyha korunk legjobb irodalmát
tekintjük lazacnak, akkor a szósz,
amelyben a kritikusok tálalják,
ez a műszavakból habart nyelvezet,
ez a fennkölten németes kotyvalék
az, amitől hasgörcsöt kap a jámbor olvasó.

2001. január

53

MIRNICS GYULA

A szerelem vége*
I. Arnold

A háború utáni első szerkesztőségi ülésre Dávid végre elhozta az Író című
festményét, azt a képet, mely a Júlia fedőlapját oly sikeressé és a kritikusok
szemében művészivé tette, s bizony a külcsín ilyes jóindulatú megítélése sokban hozzájárult a Júliában írottak pozitív prekoncepciókkal való értelmezéséhez, mondhatnám, a könyvem sikerét nem kis részben ennek a festménynek és
természetesen Dávidnak köszönhetem, nem csoda hát, hogy évek óta sóvárgom a kép után, nem csoda hát, hogy úgy megörültem Dávid barátom ajándékának, hogy rögvest meginvitáltam egy világoskék abszintra a leszkováci
csevapsütő éttermében, s hát régen láttuk egymást a cimborámmal, lecsúszott
még egy-két világoskék abszint, aztán szerbiai lucpálcán kisütött pácolt báránycombot rendeltünk, egy-két sert is leöntöttünk és folytattuk a világoskék
abszintok egyre mértéktelenebb konzumálását, nem csoda hát, hogy részeg baráti szeretettel nosztalgiáztunk búcsúzáskor a dóm előtti buszmegállóban, miközben a dóm 7900 kilogrammos harangjának zúgása felidézte bennünk kölni
kirándulásunkat, mikor találtunk egy hangulatos pincekocsmát, mely előtt egy
rendőrautó parkolt, ez a rendőrautó biztonságérzést keltett bennünk, ahogyan
egy német turista is nagyobb bizodalommal tér be egy rendőrautóval szignált
magyar kocsmába, meg sem fordult a fejünkben, hogy a rendőrök rendfenntartanak a kocsmában, miként nem is volt okunk ilyet feltételezni: tisztes dojcsok kockás ingben söreiket szopogatták, a rendőrök a pultnál dohányoztak,
mi meglepően olcsón kaptuk a kölni narancssárga abszintot, minek következtében később a kölni dóm előtt, a kölni dóm a mi városunkénál négyszer nagyobb és százszor öblösebb hangú harangjainak kongására harsányan küldözgetni kezdtük a labancokat vissza az anyjukba, amire felfigyelt egy éber járőr
és csendháborítás címén vastagon pénzbírságoltatott, ahogy Dávid találóan
megjegyezte, nem is volt olyan olcsó ez a narancssárga lötty, a német kocsmárosok összedolgoznak a rendőrséggel, mondta, a jugoszláv kocsmárosok nem
dolgoznak össze a rendőrséggel, gondolom én, merthogy hazánkban a mocskos rendszer nyilvános bírálásának egyetlen fóruma a kocsma; meg a világoskék abszintot sem mérik olyan olcsón, hogy kollaborációra kéne gyanakodni,
semmi sem lehet drága, ha ezt a becses ajándékot ünnepeljük, mondtam Dávid
*

A Tiszatáj novellapályázatára beérkezett alkotás.

54

tiszatáj

barátomnak a buszmegállóban, miközben a harangok kölni emlékeket kongtak, én meg a hónom alatt az Író című festményt szorongattam. Nem az abszint, a barátság forrósága tette oly meghitté azt a kézfogást, mikor Dávid felszállt a buszra, nem az abszint, a festményem tette oly boldoggá lépteimet
kertvárosi albérletemig.
Az Író 60x100-as, préselt lemezen olajjal készült festmény. Dávid annak
a fővárosi kollégiumnak a festőtermében festette, melyben egy évet töltöttünk
még az egyetemi tanulmányaink kezdetén, ahol megismerkedtünk és életre
szóló barátságot kötöttünk, két művészlélek, lézengve a durvalelkű kollégisták
között, akik furcsának, őszintén szólva ütődöttnek tartottak minket, ugyanakkor irigykedtek is ránk, a kollégista nők körében aratott sikereink miatt, bár
nem csak a múzsa csókjával fertőzöttek összetartása és nem is csak a közös ellenség, a kollégium többi lakója iránt érzett fennkölt megvetésünk tartott
bennünket össze, hanem a sarjadó férfibarátság bűvölete kötötte igazán szorosra kapcsolatunk gordiuszi szövevényét: Hemingway szerint háborúban ismerszik meg a barát, hát Dávid és én közösen vívtuk meg a felnőtté válás csatáját. A kép egy verőfényes tavaszi délutánon készült, hasunkban kellemesen
bomlott elemeire az ebédre fogyasztott roston sült nyelvhal, melyet egy
égettolaj-szagú görög vendéglőben fogyasztottunk ebédre, bőségesen megöntözve jóféle Demesticával, Dávid hunyorogva festett, én meg meztelen felsőtesttel, keresztbe tett lábbal, a kezemben tartott fehér papírra a Júlia kezdő történetét fogalmaztam: ez volt a póz. Az elkészült festmény Dávid mindezidáig
legjobb munkája, nem ok nélkül állították ki a székváros egyik galériájában
másfél évig — többek között ez volt az oka, hogy csak most kaphattam el, annak ellenére, hogy szoros barátságunkhoz képest az illedelmesnél többször is
kértem már Dávidtól, pénzt is ajánlottam érte, de könyvborítónak kölcsönadta, örökbe azonban nem kaphattam meg, valahogy úgy féltette, mint anyák
a felnőtté váló lányukat, mint apák a bevonuló egykét. Már le is mondtam
a festményről, gondoltam, készíttettek róla egy műtermi felvételt, valahogy ott
kell hogy legyen a falamon, sokat jelent nekem ez a kép, és nem csak a könyvem fedőlapja miatt. Azon a verőfényes tavaszi pózoláson ismerkedtem meg
Júliával, csak úgy benézett a műterembe, aztán ott ragadt, térd fölé ért a szoknyája, göndör a haja, sárga és gránátalma-illatú a bőre, akkor kezdődött a szerelmünk, amely érzés bódulata mára eltűnt, ahogy eltűnik az ablaküvegre lihegett foltba rajzolt szív is, ha kisüt odakint a Nap. Mindez rajta van az Írón:
Dávid hunyorgása, a kollégisták otromba, trák nevetése, a később megírott
könyvem első sorai, Júliám sárga bőre, a felnőtt férfibarátság melegsége és biztonsága, a nyelvhal, a bor és a görög konyha sültolajszaga.

2001. január

55

A tengerimalacka akváriuma fölé akasztottam. Így ébredéskor az első pillantásom a mellettem fekvő drága Júliára esik, tekintetem átsiklik göndörségének örvénylő látványán, ott a tengerimalac a friss forgácsalmon, lecsekkelem,
hogy megvan-e még, nem zabálta-e magát halálra sárgarépával amíg aludtunk,
aztán felnézek és ott az Író, a térdén fehér papírlapot tartó félmeztelen figura
keresztbetett lábakkal, így édes kéj lesz ezután minden ébredés, sőt: fél órával
előre állítom az ébresztőórát, hogy kigyönyörködhessem magam, mielőtt egy
újabb nap göcsörtös, korhadt fájába vágnám egyre csorbább fejszémet. A festmény megváltoztatta az életem. Naphosszat el tudtam volna nézni, de csak kis
adagokban engedélyeztem magamnak ezt az élvezetet, egy-egy röpke, véletlen
pillantást vetettem a falra, nem is a képre, hagytam, hogy magától vonzza a tekintetemet, hogy elrabolja a lelkemet, hogy bilincsbe verje a szemem és művészi erejének atombombájával porig rombolja a világ mesterkélt valóságát. Ihletet adott, már másnap reggel, a világoskék abszinttól cseppet harangozó fejjel
írni kezdtem és csak ömlött belőlem az irodalom, mintha egy hosszantartó
hasgörcs után jó sokat sikerülne szarnom.
Egy új regénybe kezdtem. Egy íróról szól, aki egy háborúsújtotta országban
él. A régi osztályfőnöke temetésén találkozik a középiskolai barátaival és meghívást kap tőlük a szomszédos, mérsékelten demokratikus, de legalább nem
vérengző hatalom által irányított ország fővárosába. Az egyik barát sikeres
festő lett, tágas műtermében a plafonról lógnak a képei, a műterem egyik fala
hatalmas üvegtábla, melyen át elemi erővel ront be a napfény. Az írót megszédíti a sikeres, gazdag élet látványa, sötétzöld abszintot isznak és kurvákat hívatnak. A festő rábeszéli az írót, hogy próbálják ki a kábítószert, a mámoros
éjszaka megigézte az írót és ő is tűt enged a karjába. Behunyt szemmel egy vérvörös utazásba kezd a képzelete szárnyán. Másnap rádöbben, hogy a festő-barát világa művi és boldogsága felszínes, csendben kilopózik és elmegy a másik
baráthoz. A másik barát egy vallási kommunában él, egész nap zavaros imákat
mormol és nem akar hallani a történelem iszonyatos vérzivataráról. Az ő élete
is csupán önáltatás. Az író hazautazik, íróasztala fiókjából kiemeli az apjától
örökölt mordályt és a homlokához szorítja. Lőni vagy nem lőni, gondolkodik.
Tűrjem a balsors minden nyűgét és nyilát, vagy szálljak ki ebből az értelem
nélkül kacskaringózó ringispílből?
Valahogy megakadtam a befejezésnél, nem akartam lemészárolni a főszereplőmet önkeze által, de ahhoz sem volt szívem, hogy leengedjük azt a pisztolyt
és visszadobjam őt az életbe. A regényem válsága sorvasztani kezdett, kétségbeesetten bámultam a festményemet, megoldást vártam. Este zavaros fejjel
megpróbáltam kicsit dörgölőzni Júliához, fel akartam kelteni benne a nőt. Hidegen, mereven feküdt mellettem, nem reagált a szokásos nonverbális szexuális

56

tiszatáj

kommunikációnkra. Megfordítottam, rátapasztottam ajkaimat az övére. Jéghideg volt. Aludjunk, mondta. Gondterhelten erőltettem magamra alvást.
Másnap újra a szövegszerkesztő fölé görnyedtem, de nem tudtam befejezni
a regényt, nem találtam egyetlen érvet sem az életben maradás mellett. Elgondolkodva a tekintetem az Íróra tévedt. Valami változást éreztem a képen. Közelebb mentem, szemügyre vettem a jól ismert ecsetvonásokat. Mintha a térden tartott papírlapon kis fekete pontok lennének. Légyszar, rendeztem el
magamban, de nem tudtam belenyugodni: ahhoz túl szabályosak a pici foltok.
Nagyítót vettem elő és újra vizsgálni kezdtem a képet. A lencse alatt apró betűk bontakoztak ki. De nagyszerű, gondoltam, Dávid egy titkos verset írt ide.
Olvasni kezdtem.
„A féltékenység a magányos író betegsége. A magányos író kedvest képzel
el magának, aki ugyan nincs mellette, de akár lehetne is. Csakhogy most éppen valahol máshol van. Talán valaki másnak a karjában. Merthogy vele
nincsen, ez tény, hogy valaki mással van, nem szükségszerű, de lehetséges.”
Érdekes gondolat, gondoltam, és pászol is a képhez, kimásoltam egy papírlapra és félretettem, hogy majd megmutatom Júliának. Vacsorára penészes sajttal töltött tárkonyos pulykamellet készítettem, de hiába vártam Júliára, nem
jött a munkahelyéről. Megvacsoráztam egyedül és idegesen görcsölő gyomorral olvasgattam egy hároméves színes magazint. Későn jött meg, jóval éjfél után.
– Aggódtam érted – öleltem meg – hol voltál ilyen sokáig?
– Bent kellett maradni a munkahelyen – mondta Júlia. – Lehet, hogy többször is lesz ilyen egy ideig, lemaradtunk egy kicsit a munkában. Ne aggódj miattam. Álmos vagyok, lefekszem.
Bement a hálóba és lefeküdt. Mire levetkőztem és hozzábújtam, már szabályosan szuszogva, fáradtan, mélyen aludt. Szegény kicsim, simogattam meg
göndör, puha haját, sokat kell dolgoznod.
Másnap újra gyötrődtem a szövegszerkesztő előtt, megpróbáltam egy női
szereplőt bevonni a történetbe, szerelmi szál, az megold mindent. Valakit, akihez érdemes visszatérnie az írónak, akivel aztán közösen új életet kezdenek és
csinálnak nekem egy hepiendet. De valahogy nem tudtam az én írómat megszerelmesíteni, nem olyan típus ő. Magányos író, kedves nélkül. Tanácstalanul
mászkáltam le-föl a szobámban. A kép előtt megint furcsa érzés fogott el.
Mintha valami történt volna a kis maszatokkal a papírlapon. Nagyítót fogtam
és újra megvizsgáltam. Meglepődve vettem észre, hogy Dávid aforizmája eltűnt, helyette egy verssor van odaírva:
„Már mások élvezik a nyálad,
Szaggatnak, tépnek, mint egy
Megvadult állat.”

2001. január

57

Furcsa, misztikus dolog ez. Vagy valaki szórakozik velem? Ki lehet az? És
miért tenné? Az előző üzenet, a féltékenységről, most ez a vers… Talán Júlia?
Féltékennyé akar tenni?
Megint későn ért haza, fáradtan. Megpróbáltam neki elmondani ezt a festményügyet, de egyből megcélozta az ágyat és pár másodperc múlva mély
álomba merült. Magamra maradtam a festmény szellemével.
Másnap reggel az ébredés utáni első pillantásom a festményre esett. Nem
éreztem felőle semmi furcsát, bár ilyen messziről nem láthattam az apró jeleket. Nem volt kedvem felkelni, nagyítót fogni, vizsgálódni, megrémülni, ha
megint változott. Nem volt kedvem a szövegszerkesztő egykedvű zúgását sem
hallgatni, ma sem jön az ihlet, tudtam. Júlia nem volt mellettem, már elment
a munkahelyére, biztosan megint későn jön. Mások élvezik a nyálad… hülyeség.
Hiányzik a teste. Morning wood – így hívják az angolok ezt a reggeli férfidolgot. Kartávolságban volt a három éves színes magazin, odalapoztam ahhoz
a szimpatikus filippínó lányhoz és megtettem azt, amihez amúgy Júlia kell.
Ijesztő volt. Lihegve fejeztem be, éreztem a kezemben a forró, ragacsos férfinedűt. Hihetetlen magány tört rám. Mintha egy laboratóriumi fehér egér lennék, vizsla szemüveglencsék alatt. A festményre néztem, kellemetlen érzés tört
rám. Megint üzen valamit. Kezemben nagyító, a festményen új szöveg:
„tűvel átdöfött fallosza himbál
láthatja bárki aki csak kint áll
minemű lény ő ha szája habzik
ha magáért hevül ha önmagával bagzik”
A szövegszerkesztő elé ültem és befejeztem a regényemet. Hatalmasat durran a mordály, lőporos lendülete szilánkokra hasítja az író fejét, agyveleje
spermaként olvad árva nyakára.
Júlia megint későn jött. Már aludtam. És korán elment. Amikor felkeltem,
már nem volt mellettem. Az ébredés utáni első pillantásom a festményre esett.
Változást éreztem: új üzenetem érkezett. A tekintetem ezután lesiklott a tengerimalac akváriumára. Egy hatalmas répát rágcsált. Nagyobb volt, mint ő.
II. Júlia

Júlia már-már eldobta a nehéz dobozt. Mindjárt otthon vagyok, sziszegte
magának és új fogást keresett a dobozon. Legszívesebben intett volna egy taxinak, de csak kinevették volna, senki sem vállal fuvart tíz méterre, Júliának
ennyi hiányzott még a bejáratig. A dobozban másfél pár zokni, egy bugyi, egy
kétkötetes irodalomtörténet, nyelvészeti jegyzetek kilói, egy üres fényképalbum, egy testápoló és egy babapúder, egy hosszabbító-elosztó, egy piros
színű kisolló, egy karikás szemű néger nő cédéje, egy hordozható tengeri-

58

tiszatáj

malac-akvárium és egy súlyos rézplakett volt bedobálva rendszertelenül, a plakett arról tanúskodik, hogy Júlia volt két évvel ezelőtt az ország legtehetségesebb fiatal költője. Megpróbálta elterelni gondolatait a dobozról és Viktor illatos hajára gondolt, kisfiús, követelőző csókjára, kesernyés dohányízű ajkaira.
Testét kellemes bizsergés öntötte el, a bűnös, tiltott szerelem kéjes élvezete.
Már csak pár méter hiányzott a tízemeletes panelház bejáratáig, amikor egy
üvöltő férfi botlott Júlia lábai elé és hasára szorított kezén át sűrű, brokátszínű
vér spriccelt Júlia dobozára és világoskék, arany holdacskákkal díszített rövid
ruhájára. Júlia sikított egy horrorfilmbe valót, eldobta a dobozt, szerte-szét
röppentek a doboz tárgyai. Uramisten, uramisten, sikította. A férfi hörgött és
a kezei közül fémesszürke hurkák tolultak ki. Uramisten, uramisten, sikította
Júlia, azok a belei!
Valamit tennie kell, fogta fel az ijedtség ködén keresztül, felkapta a bugyiját, ami az előbb esett ki a dobozból, letérdelt a férfi mellé és megpróbálta
a sebre tenni az életmentő alsóneműt. A férfi röhögni kezdett. Júlia megkövülten bámulta, ahogy elveszi a kezét a hasáról és egy művérrel félig telt zacskó és
pár méter fényes hurka tűnik fel kezeiben. Ha-ha-ha, röhögte a férfi, ez a Kandi
Kamera! Ha-ha! Nézz csak oda, mutatott egy hátratolható fedelű szemeteskuka
felé, ott az operatőr! Ha-ha! Júlia még mindig nem tért magához, egyre csak az
egyik Márquez regényjelenet jár a fejében, amikor a megkéselt fiatalember kiöntött belei szarszagot árasztanak. Mélyet szippantott a levegőbe. A friss, tavaszi illatokon kívül csak saját cipekedéstől megizzadt testét érezte. A férfi
még mindig a hasát fogta a röhögéstől. Júlia összeszedte minden erejét, koncentrált és öklével egy hatalmas csapást mért a férfi orrára. Az összetört orrból
vér spriccelt Júlia ruhájára, a lassan halványuló művér folt mellé.
Amikor végre felért a lakásába, lerogyott a kanapéra, rágyújtott egy hosszú
és vékony cigarettára és csüggedten nézte a dobozt. Vége hát. Ezek a tárgyak
maradtak Arnoldnál a szakítás után, most nincs tárgyfüggőség sem. Nincs Arnold! Ez a faktum némiképp jókedvre hangolta, behelyezte a CD-lejátszóba
a karikás szemű néger nő cédéjét és felhívta Viktort.
Szeretkezés után Viktor elaludt, Júlia pedig kiült a konyhába és verset próbált írni. Megpróbálta újra átélni az Arnoldtól elszenvedett sérelmeket, a sok
fájdalmat, amit a jóképű, sikeres író okozott neki. De most valahogy nem jöttek a csúnya gondolatok, ez pedig baj, mert Júlia ars poeticája szerint a szenvedés a művészet melegágya. Arról az esetről akart írni, amikor egyszer a tengerparton egyedül kellett visszasétálnia a partról a hotelbe, mert Arnold és egy
újdonsült dalmát ismerőse cracket szívtak a strandon. Útközben nekiugrott
egy szatír és megmarkolta a melleit. Amikor ezt elmesélte a még bódult Arnoldnak, ő csak nevetett és azt mondta, hogy még szerencse, hogy nem néz ki
jobban, mert akkor nem úszta volna meg ennyivel. Később, kijózanodás után
már megértő volt és segített megemészteni Júliának az emberi durvaság eme

2001. január

59

brutális támadását, de Júlia soha nem felejtette el Arnold kábítószertől összeszűkült szemhéjai mögött tátongó idegen pupilláit.
Mennyivel egyszerűbb lett volna minden, ha csak ilyen élmények mardosták volna. De Arnold nem csak ez a felelőtlen, távoli, kegyetlen társ volt, hanem a legőszintébb, legérzelmesebb, legmegértőbb szerető is. Júliának nem
kellett soha egyedül gondolkodnia a versein, mert Arnold mindig melléült, ha
támadott az alkotói válság, segített megrágni a gondolatokat, megkeresni a legmegfelelőbb nyelvi eszközöket és mindeközben Júlia nem érezte úgy, hogy betör az alkotói magányába, Arnold úgy tudott tanácsot adni, ahogyan egy rajongó közli az imádott sztárral apró észrevételeit. Fázni kezdett a talpa, ideges
lett. Nem akart emlékezni Arnoldra. Ahogy sírva térdelt előtte és kérte, hogy
térjen vissza hozzá, hogy minden meg fog változni, habár azt sem tudja, hogy
minek kell megváltoznia. Ahogy véres szemekkel rátámadott Viktorra egy
egyetemi klubban és addig döngölte szegény fiú fejét, amíg a kidobók le nem
ütötték. Ahogy hosszan csókolózott a novellapályázat díjátadásán egy szép
szőke lánnyal, közben pedig Júlia szemébe akasztotta a tekintetét és szemrehányón, fájdalmasan nézték egymást. Egy mocsok szemét volt, mondta félhangosan és belopózott a nappaliba a versvázlataiért. Az én két állatom, gondolta. Viktor és a tengerimalac. A tengerimalacot Arnold egyik barátjától
kapta születésnapjára, soha nem barátkoztak igazán össze, Júliában körülbelül
annyi érzelmet ébresztett, mint az autók visszapillantó tükrén lógó plüssállatok, a különbség annyi, hogy a malacnak kell reggelente répát adni, minél nagyobbat, annál jobb. Arnoldnak sikerült megértetnie magát a buta kis állattal,
mindig pitiztette a répáért és füttyszóra elő tudta hívni a szekrény mögül. Ha
Júlia elengedte a malacot, az bemászott a leglehetetlenebb helyekre és Viktorral órákig küszködtek, mire be tudták cserkészni. Valószínűleg félt tőle az állatka, mert több tucatnyi apró malackakit hagyott maga után ilyenkor. Júlia
megkocogtatta az akváriumot, de a tengerimalac nem fordította felé a fejét.
Alvást színlelt, mint az unokák a nagymama előtt, ha titokban magukhoz
nyúltak az avas szagú dunyha alatt. Megállt az ágy mellett, megsimogatta az
egyenletesen, önelégülten szuszogó Viktort. A fiatal, üresagyú gitáros még
egyetlen versét sem olvasta, és ez jó is így, Júlia nem akart neki más lenni, mint
egy széparcú, keménymellű, jóseggű nő, aki hangosan sikoltozik, amikor elélvez. Júlia testét csak Arnold értette meg, ez rémítette is a lányt, mert néha
úgy érezte, hogy Arnold tud kommunikálni a testével az ő akaratán kívül is,
például amikor veszekedés után hidegen hátat fordított a férfinak, nem akarta
viszonozni annak simításait, de a testét nem tudta kontroll alatt tartani, mellbimbói kibújtak barlangjukból és bizseregni kezdtek, ágyékából forró lavinák
indultak és lágyan nyalogatni kezdték a haragját, és már szeretkeztek is, Júlia
odaadón, szenvedélyesen élvezett, elfeledkezve magáról és mérges indulatairól.
Ilyenkor szeretkeztek legjobbakat, de ahogy szaporodtak a veszekedések,

60

tiszatáj

egyre kisebb örömmel adta oda magát, az utolsó alkalommal már úgy érezte,
hogy Arnold így győzi le őt, uralja a szenvedélyeit, az ösztöneit és alattomosan
szinte a tudatalattiján keresztül irányítja. Viktor nem érezte Júliát, hangosan
hörgött és kiáltozott miközben saját testének formáitól elszédülten húzogatta
a nőt a farkán. Minden szexuális tabu és gátlás, melyet Arnolddal éjszakákon
keresztül próbált megbeszélni, egyszeriben leomlott, mikor Viktor magától értetődő természetességgel kent testápolót a legféltettebb tájékra és éles fájdalmat
okozva mélyen behatolt, vagy amikor erős, szétfeszíthetetlen kezeivel az ágyékára szorította Júlia fejét és a lány akaratától függetlenül az ejakulációig a szájában maradt. És ez így volt jó: nem megértés és gyengédség kellett Júliának,
hanem öröm nélküli és megalázó baszás. Ezt Arnold nem érthette meg, ő csak
azt látta, hogy Júlia nem szereti a saját testét és segíteni akart neki az önmagára
találásban. De Júliát az önutálata éltette, aki változtatni akart ezen, maga is
a gyűlölet tárgyává vált.
A versvázlatok mellé rakta az irodalmi plakettjét. A tenyérnyi nagyságú,
ovális, nehéz rézlemez tetejére egy ráncos szemű, bajuszos író fejét gravírozták, róla nevezték el ezt az elismerést, de Júlia még semmit sem olvasott tőle.
A plakett nem illeszkedik pontosan a belülről zöld kordbársonnyal bevont vörös bőrtokba, mint Júlia megtudta, harmincegy évvel az ő díjazása előtt harminc plakettet készítettek, de a díj túlélte kitalálói terveit és Júliának már újat
kellett gyártani, amely nem illett bele pontosan a szabványtokba. Régi szép
idők, gondolta Júlia, ki gondolkodik mai napság harminc díjra előre… A díj aljára Júlia nevét és az évszámát vésték. Olyan üres volt ez az elismerés most,
amikor úgy érezte, hogy kiégett, nem tud írni. Felmarkolta a vázlatokat és
a plakettet, kiment a konyhába, töltött magának házipálinkát, rágyújtott és
vizsgálni kezdte összefüggéstelen verskezdeményeit, lelke lemondó segélykiáltásait. Mélyet szívott a hosszú, vékony cigarettába és írni kezdett:
Fanyar füst ömlik az Arcodból
Mint megszállottból az okádék
A sátánnal kötöttél szövetséget
És én vagyok neki az Ajándék
Arnold az előszoba kövén térdel és rimánkodik. Arnold karikás, kialvatlan
szemekkel száll fel a villamosra, Júlia hátra húzódik, hogy észrevétlen maradjon és leszáll a következő megállónál. Arnold száz szál rózsa giccses esdeklésével csönget az ajtó előtt, míg Viktor keményen harapdálja a mellbimbóit.
Hűtlen csókok mint lepra
Fekélye torzítják el ajkaid
Szerelemtől megfosztottan
Érted sírok hajnalig

2001. január

61

Júlia elszántan megmarkolja a plakettet és Viktorhoz megy. A fiú nyitott
szájjal hortyog, apró habfolt jelenik meg a szája sarkában, kiugrik lila nyelve és
lenyalja. Júlia először a homlokára üt. Felpattannak Viktor szemei, de tekintetét eltakarja a szemeire ömlő súlyos vér. Júlia üti a fejét, a plakettre hosszú,
göndör hajszálak tapadnak, csuklóig véres a keze. Viktor nyikkanás nélkül hal
meg. Nem tudsz engemet szeretni, suttogja Júlia a véres masszának. Senki sem
tud szeretni. Mindenki csak őt szereti bennem. Óvatosan kiemeli a tengerimalacot az akváriumból, a bal kezével fogja a kíváncsi kis állatkát, aki máris
indulna felderíteni a lakást és bepiszkítani a legnehezebben takarítható helyekre, jobb kezével pedig belemélyeszti a plakettet az apró gombszemek közé.
A tengerimalacnak elég lenne az első csapás, számolatlanul kap. Egyik lába leválik a testéről. Az utolsó versszakot Viktor és a malacka vegyes vérével írja fel
a konyhaablak üvegére:
Fehér vér ömlik fullánkomból
Sárga potrohhal lábad előtt heverek
Rátiporsz értelmét vesztett testemre
És nyalogatod duzzadt sebedet
A hetedik emeletről hosszan tart a zuhanás a kemény járdáig. Kicsavarodott
kezében véres plakett, véres szívében kicsavarodott fájdalom.

62

tiszatáj

SILAY FERENC

Apám utolsó levelébõl
…ujjaim görbék, egész életemben
e földet markolták: gyökerekké váltak
a Fénybe és a Sötétbe,
akár a Székely kapuk szív fölötti íve,
mely néha az öntelt mennyet is kifordítja,
hogy láttassuk föltámadásunk kegyes oltalmazóját
vigyáz-e ránk a fenséges ég
vagy netán hazug a lakója?!
Vagy fölszívnak minket, ahogy velünk fölitatva
ülepedik a trianoni seance: megalázó salak,
ciános vízben Remény úszóikkal fuldokló halak.
Fölszívnak minket, föl, fölszívják hajunk
ezt az európai gyászlobogót,
csontjaink külön-külön összetöretve
só-tükör levelekkel fényezve koponyánkat,
belénk eresztve féltett gyökereink kirekesztettségét
minek ez a nagy kapaszkodás
ahogyan mi kapaszkodunk.
Mások körme alá véste be a Megmaradás magát,
másoknak termett gazdagságot a világosi gyász,
s míg fölsántikál a huszonegyedik század,
üszkös mezőkön hajtanak a csorda után,
és mi fújtató orrlikakkal követjük
az egyetlen pislantó csillag nyomot
karmolva a túlvilágon rokoni bölcsőt, vértanú fát,
minek ez a nagy kapaszkodás
ahogyan mi kapaszkodunk, Fiam…

2001. január

63

BORBÉLY SZILÁRD

Berlin, Heidelberger Platz
Egy idő után kezdtem megkedvelni a másfajta
utcatáblákat, az eltérő hangsúlyokat a hangosbemondókban. Az ajtózárás előtti jelzés hangsorát,
azt a futamot, amely futásra ösztönzött sokszor,
hogy le ne késsem az utolsó járatot. Egyedül
a Heidelberger Platzon nem kellett sietni. Itt mindig
kevesen voltak, és ha Krumme Lanke vagy ha
a belváros felől érkeztem, akkor a földalattiról a
szálltam át a magasvasútra. A földalatti megállója
még a birodalmi időkben készülhetett, mindig
ezt gondoltam róla. Túlméretezett volt, egy hatalmas
boltíves várterem, arányai idegennek, de mégis ízlésesnek
tűntek. Szerettem ezt a helyet, de babonásan féltem tőle,
olyan érzésem volt, mintha gyilkosság történt volna
itt. Mintha még mindig benne volna a levegőben
azoknak a félelme, akiket a rettegés és a kétségbeesés
közül a halál mentett ki. Ha becsukom a szemem,
látom a város vázlatos közlekedési térképét. A gyorsvasutak és földalatti vonalak hálózatának színeit.
Egyszer, amikor sok időm volt, kíváncsi
lettem magára a térre. Fölmentem a felszínre.
Gyönyörű őszi idő volt, körbesétáltam hát,
de csalódást okozott. Egy jelentéktelen kisváros
néptelen útkereszteződését láttam, a magasvasutat
tartó betonoszlopsor húzódott a fák között, amelyek
diszkréten elrejtették. Távolabb egy gyógyszertár.
Középszerű emberek mentek valahová, tompa,
visszafogott gyűlölettel nézték a tébláboló idegent.
És gyönyörű, színes levelek a fákon még ilyenkor is.

64

tiszatáj

SIMAI MIHÁLY

Sólymot röptet a sámán
Silay Ferencnek

bércek fia
és síkság gyermeke
– oly távol
oly közel –
világok választanak el
s világok fűznek mégis össze
sólymok
lovak
virágba-borult százszorszent magyar szavak
álmot röptet a sólyom
sólymot röptet a sámán
magát álomba sírja
száz csakazértis-ábránd
erdőket zúgat Hargita-ének
patakot zenget sziklacsönd
házsongárdi harmat
lelket keresztel
– és nem ereszt el
– – sohasem ereszt el!
mint szárnyametszett sólyom hangja száll
az ének – benne minden visszafáj
tegnap-sebektől kivérzik a Ma
zokogtat egy -talan, -telen haza

2001. január

65
honTALAN házak erdélyTELEN erdők
írnak Verssé – s nincs távol nincs közel
nem TE énekled sorsodat
a SORS az
ki TÉGED énekel
álmokat röptet a sólyom
sólymokat röptet az ábránd
dacos álmait égre fölírja
csillagremegéssel a sámán

Testenkívüli pillanat
megmaradás részeg reményeként
száll egy madárdal
– – hirtelen szakad
félbe
testenkívüli pillanat

66

tiszatáj

LÁSZLÓFFY ALADÁR

Októberi himnuszok*
„A múltat még Isten sem tudja megváltoztatni.” Ezt már Arisztotelész is idézetként
veszi át az előtte élt Agathontól. Emberi kísérletek ugyan történtek és történni fognak
míg a világ, annak a hervadt áligazságnak a nevében, amit a közbölcsesség már kitudja
hányadik török, Habsburg, kuruc, labanc, forradalmi vagy ellenforradalmi rezsimváltás előtt fogalmazott viccé, szokásos szakállas jelszóvá: „Ezután minden másképp
volt!…”
Hűvös reggel lehetett 1848. október 6-án. Azok számára, akiket a Gondviselés örök
főszereplőkké nevezett ki, bizonyára a lelki megpróbáltatás mellett a hideg is ott kísértett a szekéren, az osztrák őrség sorfala közt néma menetben a vesztőhelyre vonulóban. De a tiszti uniformison túl, ki hallott felhajtott galléros kiskabátban ballagó elítéltekről. Talán később a világháborúk poklaiban is ezt követően, új kivégzési világdivatok idején. Mert másképpen őrzi meg méltóságát a lovagiasan pusztán hazájától, életétől, szeretteitől való megfosztásra ítélt fogoly, mint akit előzőleg péppé vertek. Mondják, hogy 1794-ben Párizs előbbi forradalmár polgármestere, Bailly is sorra került egy
januári reggelen s mikor egykori elvbarátja gúnyolódott, hogy most bezzeg reszket,
csak annyit válaszolt, hogy a hidegtől van, nem a félelemtől.
Annyi mindent megőrzött róluk mégis az utókor; a mi aradi vagy pesti, kolozsvári
és más szürke börtönerődök udvarán kivégzett vértanúinkról efféle lényegtelen, bár
emberi momentumot csak a restauráló, a beleérző képzelet tartalmaz. Valamint azokat
az ugyancsak kizárólag eszmei értéket képviselő statisztikákat, hogy milyen arányban
voltak köztük akár olyanok is, akik az eszmét szolgálták, viszont a nyelvet sem tudták. Mi számon tartjuk, akár egy büszke aránynak is tekinthetjük, hogy csak Aradon
a 13-ból kettő: Kiss Ernő és Lázár Vilmos örmények voltak. Magyar örmények.
Szép deputáció megy az Úristenhez a magyarok ügyében” mondta állítólag egyikük. Ha igaz, ha nem, mi mai átgondolók itt foghatjuk rajta egyszerre a történelmen
való szépelgés pátoszát és jellegtelenségét: a magyarok ügyében ők nem intézhettek
már semmit, akkor már nem. „Magyar sorskockákon ez ígyen döntődött” – mondja ki
később Ady Endre. Azelőtt bizony évszázadokig intézték az efféle kisebb nagyobb delegációk a haza sorsát, például Zrínyi és Frangepán meg Nádasdy, és azóta is hányszor!
A kérdés mindig ez, hogy a nagy alkalmak idején a lehető legtöbbet kell megpróbálni, tárgyilagos alapon, avagy a tömegek erejével ostromolni meg a jövendőt. Ám
a történelem tanúsága szerint a torok-vihar elültével lehet, csak könny és pernye marad, nem haladás. Egyiket Széchenyi, másikat Kossuth nevével hozzuk mindörökre
kapcsolatba. A tények mindkét irányzatot érvényesnek fogják tekinteni, míg helyüket
kereső emberi társadalmak lesznek a földön. És nincs olyan nemzeti jellem, nemzeti
nyelven kifejezhető eszmény a világon, mely elutasítaná a szabadságot.
Emberek, akiknek fejében csak annyi feszült valaha, amennyit a zsoltárok elsorolnak, már szembe mertek feszülni Rómával, császáraival, Pilátusaival és légióival, meg
*

Elhangzott a magyar örmények budapesti, háromnapos értekezletén, szeptember 30-án.

2001. január

67

vadállatokkal tele cirkuszaival. A harc tartalma alig változik, a kivégző osztagok az
igazán változatosak.
Mindezen dolgok, folyamatok, törvényszerűségek közül sok csakis később, madártávlatból válik láthatóvá, ott közel átélőik ezen nyilvánvalósága nélküli tudatban halnak ki, szakadnak, szoknak bele.
Az „Akasszátok fel a királyokat”… radikális plebejussága még az előző század végén a Batsányi-féle „Jertek, hogy sorsotok előre nézzétek – Vigyázó szemetek Párizsra
vessétek” programjára felel, miszerint „Ti is kiknek vérét a természet kéri: hív jobbágyitoknak felszentelt hóhéri…” Ez akkor egyetemes európai találmány volt. Eurokonform, ahogy ma mondanánk, mely az Aranybullától, Bánk bános tagadó toporzékolástól, Koncz, a kemény vitéz vérpadi szerepétől jóval a XX. század közepén túl, ott van
történelmünkben is. Az Úr e programjához a világdemokrácia apostolaként egy költőt, Petőfi Sándort küldte ki nevünkben!
1848–49-ben ezzel is egy világcsúcsra adott alkalmat számunkra: mit ér az eszme,
a poézis, a kultúra hordereje és motorja: a költő. Türtaioszt Athén egy hadsereg helyett kölcsönözte a megszorult Spártának. A Don Quijote szerzőjéről van egy anekdota, miszerint II. Fülöp (lám egy király) egyszercsak arra figyelt fel, hogy egy deák
egy könyvet olvas és hol felkacag, hol elérzékenyül. Rövid töprengés után rájön: ez
a diák vagy bolond, vagy Cervantest olvassa.
Petőfitól Tőzsér Árpádig (aki szerint bizony mi éppen a homokóra nyakába méltóztattunk telepedni annakidején) nagyobb versországon királyok a magyar költők,
mint ami testüket, lelküket körülállhatná. Bartókunk egyenesen Amerikából Tihanylik vissza.
Csakhát minden fokozatos változás, fokozatos elszakadás. Isten tudja az okát: október ötödike mívesnap, október hetedike újra az. Közéjük Ő maga állította a vázát.
Ezekért az október hatodikákért személyesen az öregisten felel, mint magáról megfeledkezett Haynau.
Toltékok, aztékok, maják, inkák, dzsungelharcosok, Mauglik, nagy kultúrák romjelképei elégikusan őrzik a régi nagyságot. A Tejút, Csaba királyfi és a Dán Holger
szinte hasonló legenda-forgatókönyv szerint hajlandó visszajárni. Pedig nem valamennyien hősi Trója, vagy Masszada vagy Egervár vívásában estek áldozatul, mikor
„kő kövön nem maradt”. De visszavárásukban, mint az ezertornyú ANI esetében is,
mely nagyrészt mint a görögök Akropolisza földrengésben pusztult el, a legfontosabb
mozzanatként emberkéz pro és kontra hősiessége, valami balladás, historikus, eposzba
illő van beleépítve. Az élet, a jövő Szezám-tárulj jelszava, a kiút ígérete.
Ősnépek nagy masszájából a Nagy Fazekas egy-egy csuporravalót leszakít. A magyarok is így szakadtak ki. Az örmények is; hogy még hány nép, annak a lengyel,
szerb, horvát, német nevű őseink a megmondhatói, szerelem és más egyedembegyedem szerint párosítva. És feltétlenül mindig van egy pont, egy pillanat, egy fázis, amikor még egy elég erős vonzás határán vissza lehetett volna fordulni a sok Fordulj lovam, fordulj Lengyelország felé, a sok Hosszú útra megyek, meg a sok „híres szép Erdélyországból” való elindulás, a sok Elment a rózsám Délamerikába közepette, mielőtt
azokká váltunk, akikről József Attila higgadtan beírja a rubrikába, hogy „mai magyarok”.
Innen, ebből maradt az örök elképzelés egyetlen egy nyelv (mely sosem létezett
csak szép bábelek és gyönyörű káoszok) csodatévő hatásáról. Minden kultúra egy más

68

tiszatáj

helyszín és kommunikáció köré alakult és keletkezett. Szenvedve és boldogan, mint
a gyerekszülés.
Sajnos épp a modern korokban jött el a haladás felszíni vagy felszínes hódítása, mint
új történés, de lehet, mint valami hanyatlás megnyilvánulása. Az átmenetek új kínjaiba
legalább annyi nehéz időket átvészelt etnikum, árnyalatot hordozó és mentő kis közösség pusztul bele, mint amennyi a történelem korábbi kohófázisaiban elég gyorsan
egymásba olvadt. Hol vannak a gepidák, a longobárdok, az avarok, a besenyők, a kunok? De a magyarok örményként is itt vannak és az örmények magyarként is.
Tér van a mi 48–49-ünk körül. Legegyszerűbben arra célozhatnánk, hogy „Hős
vértől pirosult gyásztér”… de ez több annál, ez már a XIX. század közepének valami
visszasütő történelmi naptól minden népek és nemzetek számára lassan kultúrtájjá változó tere. És egyaránt büszkék lehetünk arra, hogyan vonzottuk más nemzetek fiait
magunkhoz a kezdeményező bátorságunkkal, hogyan lettünk maga a Forradalom, hogyan lettünk nemzeti ügyként nemzetközi üggyé, és büszkék lehetünk arra, amiben
már felzárkóztunk, újra csatlakozhattunk az élen gondolkodókhoz és cselekvőkhöz,
arra amiben a ma oly divatossá és ridegen kizárólagossá váló Európához való csatlakozást mérik. „Ne ily mércét adj, Istenem!” – kiáltana fel a mindig heves, a mindig türelmetlen, de mindig igazságos poéta, ha a közélet annyit adna még az Írás jegyeire,
mint a banknak az ő jegyeire. De ott van a nagy tér, a korok egyik legfontosabb kiöblösödése 48–49 körül. Felvonulásra, hadiszemlére, számbavételre, összeesküvésre,
egyeztetésre a világéval. Ott van a Garibaldi Itáliájáé, a franciáké és németeké, lengyeleké, a Némo-kapitányok és Edisonok szellemében hirtelen megugró Amerikáé.
A „hős vértől pirosult” arra a „nemzeti nagylét” tere. És Czecz Jánosaink, Türr Istvánjaink, Telekijeink és névtelen emigránsaink révén ott van a miénk is, mert mindig
a jobbik oldalán álltunk. Jókai egy százarcú, ezer származású Magyarországról adja
kézbe azt a jellemképet, melyet az ezer év elején Szent István tudatosan és öntudatosan
már Intelmekbe foglalt.
Maga az emberiség sem áll végestelen végig a maga legjobb szintjén. A haza sem.
Mint önző szülők – önző hazák is zsarnokoskodhatnak fiaikon. Avagy letargiába sülylyedhetnek egy-egy középszerű nemzedéktől; hiába várják a megváltást.
Elveszített jog nincs, csak feladott jogok vannak – figyelmeztetett Deák Ferenc. És
szemben vele van az önbizalom-túltengés, az önérzet inerciája, viszketegsége. A világon mindenütt mindenki átesett ezeken a betegségeken. A szerencsések hamarabb felépülnek belőlük. Árnyalat vagy agresszivitás követelni, remélni olyan jogokat, melyeket már-már puszta létünk újabb fordulataival feladtunk? Egyes népek, a mindegyre
például említett „mívelt nyugaton” is már angolul vagy spanyolul fognak hozzá kisebbségi követeléseik megfogalmazásához mostoha nyelvvesztő, kihaló, beolvasztó
századok után. A mai baszkok 30% beszél baszk nyelven, de azok nem baszk eredetűek, hanem a nagy iparosodás korszakában odagyűlt nyomorgók utódai. És bizony
Verespatakon, nem kis mértékben 1848–49 következményeképpen ma egy százfőnyi
unitárius, magyar neveket viselő gyülekezetből senki se tud már magyarul. Viszont
a közel 2000 éves kopt egyház, a látszólag mindent kibírás után, most vezeti be kopt
vallási szövegeibe, ősi keresztény énekei helyett az arab nyelvűt.
Borzongató reggelük volt október 6-án. Az elsőn. Ők bizonyították a legszentebb
dolgot: a hazaszeretetet. Ennek a nemzedéknek sikerült összhangba kerülni és összhangban maradni a legfontosabb és legtisztább eszményekkel. Ezért ennek a nemzedéknek minden himnikus.

2001. január

69

A mai, kései, az élet újabb, meg újabb színfalával elszigetelt utódok, a mai metrón
utazók, ugyanolyan borzongató reggeleken az ország folytonossága dolgában, az élet
folytonossága dolgában igyekvő sorsközössége már legfennebb a korán elvesztett, valahol a világháborúkban eltűnt nagyapákhoz hasonlóan viszonyulhat csak hozzájuk.
De viszonyuljon. De emlékezzék. De éljen, ne tengjen és tűrjön csupán. Soha ne
mondjon igent többé arra, amire ők életükkel nemet mondtak. Ellenkezőjére a nyomás, a kényszer lehetett magyarázat mindaddig, amíg idegen katonaság állomásozott
egyes kaszárnyákban és egyes fejekben. Most látszólag egyes fejek is elvonultak
„máskéntgondolkodni”. Egy új erkölcsi érzékért kell síkraszállni tervezés és koszorúzás címén egyaránt, mely ne legyen megint elkötelezettebb valami elegáns megfoghatatlanság iránt, mint a kezünkből kiejthető legtörékenyebb dolog: tulajdon sorsunk
iránt. Ma még annyi minden irányból érkezve és annyi minden ellenére magyarok vagyunk valamennyire, valamennyien valamennyi környező régi szállásterületünkön és
a világ távoli tájain. Ne majdani Juliánus barátok jogi, pénzügyi, demográfiai, vámügyi
rubrikáiból bukkanjanak fel valaha a most, a ma sürgető megoldások. Szép őszi nap
október hatodika, lehet soha többé nem lesz borzongató Aradon, Mohácson sem.
Többek közt azért, mert volt az a néhány nagy nemzedék, melyeknek minden gesztusa himnikus mára. Annyira, hogy talán elég volna ballagni tovább a történelmen azzal az egyetlen képre épülő halk, csendes, pátoszmentes himnusszal, programmal, fogadalommal, hogy „Fa leszek, ha fának vagy virága…” Bizony, hazám. De ha mégis te
vagy a pokol –, hogy egyesüljünk, én elkárhozom…

70

tiszatáj

Hol, mikor…
A 80 ÉVES MÉSZÖLY MIKLÓST KÖSZÖNTÕ SOROK
„Legszívesebben nem is magunkról írnék, hanem
tárgyakról, tájakról, de olyan aprólékosan, ahogy
ma is bennem élnek – amilyenné a mi odaérkezésünk változtatta őket…”

Szép volt az idei ősz, nagyon szép. Amikor szeptember végén Kisvárdán jártam fotózni, és ragyogó fények fogadtak, már akkor hálálkodtam. Aztán amikor kimentem
Kisorosziba Mészöly Miklóst fotózni, nagyon jó volt, hogy végig kint lehettünk és
együtt örülhettünk a napsütésnek és a csendes ősznek. Október vége volt, reggel fagyott is, amikor elindultunk a Királyhágón túlra, a Kolozs és Bihar vármegye határán
emelkedő Vlegyászára. Aztán kisütött a nap, mindent elárasztott a fény: igen, ajándék
volt ez a nap. (Azt is megkockáztatom, hogy megérdemelt ajándék, hisz megszolgáltam.)
Több mint egy évtizede készülődöm, de csak az idén jutottam el ide. Részletes autótérképpel indultunk el, de ez nem segített, mert itt véget ér az út – már-már véget ér
itt a világ is. Kérdezni kell, tanácsolták. Szerencsénkre velünk volt Cs., aki kérdezni is
tudott, merthogy ideáti. (Mi lett volna, ha nincs itt? Még ma is ott állnánk, ebben biztos vagyok.) Tehát volt, aki kérdezett, s néha jött valaki, akitől kérdezni lehetett. Hol
van, merre kell menni (autóval)… Gyalog erre, mert az úgy közelebb, autóval pedig
arra, meg arra, aztán megint arra kell fordulni. A harmadik megállás és kérdezősködés
után, mert volt rálátásunk (igen, mint a repülőn, hisz 1870 méteres csúcs felé tartottunk,) azt is észrevettük, hogy másfél óra alatt alig haladtunk valamit. A legvégén derült ki, hogy gyalogosan valóban egyszerűbb lett volna: egy órányi út vezet arra
a helyre, ahová több órás autózással érhetünk el. S azt is láttuk, hogy majd’ mindenki
a legbonyolultabb (kerülő)utat magyarázta el, s két egyforma útmutató nem volt.

2001. január

71

Mindenki máshová küldött! – mondtam a telefonba. Szokták ezt csinálni – válaszolta Alaine. Tapasztalatból tudta, hisz velük is ez történt. Csak akkor éjszaka lévén
tájékozódni még nehezebb volt. Mégis nekem volt az egyetlen helyes iránymutatóm:
egy (a regényben olvasott) különös bolyongás alapján rekonstruált (tér)kép. Ez alapján
kerestem és véltem megtalálni azt a helyet, azt a sziklát és azt a rétet.
Volt a kabana fölött egy szikla, onnét különösen lelepleződött minden, még az
Égettkő völgye is – de ezt csak utólag tudtam meg. Sokszor elnéztem onnét ennek
a völgygerincnek az oválisát. Olyan volt, mint egy óriási kráterperem. A stadionok
legfelső üléssora rajzol ki ilyen formát – a prágai meg a helsinki vagy a melbourne-i,
ami még el sem készült. Egyszer ott ültünk Bálinttal, és mutattam neki ezt a távoli
„kráter”-t. De akkor se mondott mást, csak azt: „Mielőtt hazautazunk Pestre, majd
elsétálunk oda.” De egy szót se arról, hogy ez a völgy az…
Az első nap, amikor öt óra gyaloglás után megérkeztünk a rogozseli platóra…
már esett az eső, amikor ide értünk, nem is láttuk a ködtől a Vlegyászát, de itt a fennsíkon olyan volt a táj, mintha rejtett világítás járná át: a felhők alacsonyra ereszkedtek fölöttünk, de ugyanakkor a sárgás égalj vette körül a falut, s mi magunk is sárgának láttuk egymást. Ebben a világításban már egyáltalán nem számított, hogy
lucskosra ázunk-e; hogy állunk vagy lépkedünk. A szamarunk, a fiúval, jó háromszáz méterre járt előttünk; de gondolhattuk azt is, hogy mi járunk előtte háromszáz
méterre. Bálintot már akkor is felvillanyozta a távolságoknak ez az elbizonytalanodása. Pedig ez még nem is volt az igazi – hanem amikor éjszaka itt bolyongtunk!
A szekércsapás, amely átlósan szelte át a platót, sötétben is jól vezette az embert; és
mégse vezetett sehová. Pedig a fiú errefelé tűnt el, a lucbokros lejtőn, Rogozsel irányába. Először azt hittük, hogy lejjebb valahol megvár, és a kalauzunk lesz – de többet nem találkoztunk. Mindenesetre igyekeztünk mi is azt az irányt tartani, amerre
ő eltűnt. A nagy csöndben ütemesen ütődött lábunkhoz a ritkás fű – mintha valaki
sarlóval suhingatott volna a hátunk mögött. Hátra is néztem többször. Még láttam
a kabana fehér falát; de bent már Rogozsel szétszórt házai is feltűntek, mint valami
óriási tálcán. Csupa csúcsos tetejű ház, és mind kék. Nappal nagyon kéknek látszottak, most azok is fehérre sápadtak a holdfényben. Többször is hátra néztem – de Bálint nem. Sőt, egyre gyorsította az iramot.
– Miért rohansz úgy? Hiszen odaérünk…
– De hátha lefeküsznek addig.
– Kik?
– Hát akik hívtak… Hátha valami mulatságra hívtak! – nevetett. – Akkor biztos nem ússzuk meg pálinkázás nélkül. De azért mégis jó, hogy felzörgettek… Az is
lehet, hogy valami ünnep van máma… valami szentnek az ünnepe. Majd segíts ki,
ha imádkozni is kell.
– Majd súgok – ígértem meg.
– Ha jól érezzük magunkat, tulajdonképpen itt is maradhatnánk – folytatta.
– Hol? – lepődtem meg.
– Rogozselben.
– Itt…?”

72

tiszatáj

– Azt gondoltuk akkor, hogy fél évig Budapesten, és fél évig Bukarestben, vagy itt
fogunk élni. De egy év múlva minden megváltozott, a határok bezárultak – mondta
Alaine, amikor felhívott, és érdeklődött, hogy megtaláltuk-e azt a helyet.
Megtaláltuk. Ezt mutatják a képek is, ez a kis összeállítás.
*
Mivel is zárhatnám ezt a képes beszámolót, ezt az ünnepinek készült kis írást? „Azt
hiszem, Rogozsel faluról kellene még írnom befejezésül, hogy teljes legyen a kép” –
olvashatjuk Az atléta halála című regény egyik bekezdésében. Azt hiszem sem Rogozselről, sem Vlegyászáról, (sem Vízaknáról, sem Szekszárdról) nem kell írnom, hisz
ezt már mind megírta Mészöly Miklós, aki 80 évvel ezelőtt született.

Móser Zoltán

TANULMÁNY
KABDEBÓ L ÓRÁNT

Az egymást átjáró hangnemek polifóniája
A CSELEKVÉS ÉS ÖNFELÉPÍTÉS KORREKCIÓS NARRÁCIÓJA
KODOLÁNYI JÁNOS VÍZÖNTÕ CÍMÛ REGÉNYÉBEN*
Világok keresztezési pontján, számtalan egymás ellenében ágaskodó messiánisztikus várakozás és hívő elszántság csalódásba fordulásának pillanatában – amikor az
újabb nemzedék pályaképe az iménti hibák és bűnök ismétlődésének ijesztő lehetőségét mutatja: megjelennek a művek, amelyek narrációjukban éppen a cselekvés során
elvetélődött elszántságok szatíráját szándékoznak figyelmeztetésül hanggá formálni.
Egymástól távoli és nagyon is különböző írószemélyiségek szándéka cseng össze, említsem a kései Thomas Mannt, Huxleyt és Orwellt, Camus-t vagy a memoárjaiban hozzájuk mérhető poétikai teljesítményt teremtő Churchillt, a magyarok közül Márait,
Szentkuthyt, Határ Győzőt. És természetesen aki születésének ma centenáriumát ünnepeljük, – Kodolányit. A figyelmeztetésül megszólaltatott szatíra mindnyájuk írói retorikájában egyidejűen metamorfózison esik át, a reménytelenség a szatíra mélypontján patetikus hangnemet szül: a megválthatatlan világ tényei a személyes felelősség
horizontját rajzoltatják meg. A századközép irodalma a horizontösszeolvadás helyett
a horizont szétválás lehetőségét adja meg: egyfajta polifón poétikai helyzetet teremtve.
Szétválasztva és egybelátva egyazon szövegformálás során a cselekvések zsákutcáit és
a személyes megtisztulások világot formálható esélyét. Amit a költészet ekkorra a kései Yeats, Ezra Pound, T. S. Eliot, József Attila, Szabó Lőrinc dialogikus szöveghangnemében az összeférhetetlenségig sarkítva és összefonva felszínre hozott, az a prózaírók narrációjában a bibliai kétségbeesettség gúnykacajának és az alvilágjártak angelicus-hangoltságú reménykedésének személyesre lebontott pátoszában ölt szövegtestet.
Ha ezt a századközépi narrációs hangnem-polifóniát a világ a Doktor Faustus hullámzásában ismerhette meg, hadd emlékeztessem magunkat egy már-már elfeledett magyar
remekműre itt, ez ünnepi alkalommal, Kodolányi János mitikus témájú regényeinek
ciklusnyitó darabjára, – tudatosan vállalva az első megjelenés címváltozatát – a Vízöntő
című meseregényre.
Számomra mintha a Kodolányi-regény mottóját olvasnám Yeats The Gyres című
versében (megnyugtató magyar fordításáról nincsen tudomásom):
Hector is dead and there's a light in Troy;
We that look on but laugh in tragic joy.
De Kodolányi barátjának, József Attilának egyik utolsó ép versében a „Költőnk és
Kora” címűben is a Vízöntő majdani látomása sugárzik:
*

Elhangzott a Magyar Írószövetség és a Mundus Magyar Egyetemi Kiadó szervezésében rendezett Kodolányi János helye és szerepe a magyar irodalomban. Kodolányi János születésének 100.
évfordulóján című konferencián, 1999. március 25-én, csütörtökön; előadásomat széki gróf
Teleki Pál egyetemi tanár emlékének ajánlottam.

74

tiszatáj
Piros vérben áll a tarló
s ameddig a lanka nyúl,
kéken alvad. Sír az apró
gyenge gyep és lekonyúl.
Lágyan ülnek ki a boldog
halmokon a hullafoltok.
Alkonyúl.

A Mágusok utazásának utolsó versszaka pedig mintha előre készítené a regény szinopszisát:
All this was a long time ago, I remember,
And I would do it again, but set down
This set down
This: were we led all that way for
Birth or Death? There was a Birth, certainly,
We had evidence and no doubt. I head seen birth and death,
But had thought they were different; this Birth was
Hard and bitter agony for us, like Death, our death.
We returned to our places, these Kingdoms,
But no longer at ease here, in the old dispensation,
With an aline people cluthing their gods.
I should be glad of another death.
Az 1927-es vers sok szép magyar fordítása közül idézzem a második világháború
után keletkezett Szabó Lőrincét:
Mindez nagyon rég volt, emlékszem,
és akár másodszor is megtenném, de mondjátok meg,
mondjátok meg azt,
azt, hogy: mihez vezettek bennünket azon a nagy úton,
Születéshez vagy Halálhoz? Volt ott születés, határozottan,
meggyőződtünk róla, és semmi kétség. Láttam én már születést és halált,
de azt hittem, hogy különböznek; ez a Születés
kemény és keserű haldoklás volt számunkra, amilyen a Halál, a halálunk.
Visszatértünk a helyeinkre, ezekbe a Királyságokba,
de többé nem igen fértünk össze, a régi rendben,
az idegen néppel, amely két kézzel kapaszkodik az isteneibe.
Másik halált szeretnék.
*
A Vízözön Kodolányi életpályáján, de a magyar regényirodalom történetében is keresztezési ponton áll. Az irodalomtörtenetírás ezt – ellentétben a sokban hasonló Tücsökzene Szabó Lőrinc pályáján elfoglalt kimagasló helyzetével – még nem méltatta
kellő figyelemre. Írtam ezt évtizeddel ezelőtt, de a helyzet azóta sem változott. A két
mű tanulságai pedig több tekintetben hasonlóak, bárha találunk alapvető különbségeket is. Mindkettő szervesen épül a pálya egészének ívébe, s az 1945-ös történelmi földrengés nélkül is létrejöttek volna. Szabó Lőrinc az 1943-as Összes versei óta önéletrajzi

2001. január

75

visszaemlékezéseket ír, és létbölcseleti villanásokat él át készülő újabb, kisebb verseiben: tehát a Tücsökzene két fő ihletője már jóval a mű keletkezése előtt is működik.
Kodolányi a harmincas évektől érzi a történelmi veszélyhelyzetet, a közép-európai
nyomasztó szorítást és az ebből a magyarságra sújtó megsemmisítő támadás lehetőségét. Az íróban kezdetektől élő és munkáló szociális elégedetlenség továbbra is érzékelteti a közösségi szerkezet bizonytalan voltát, ekkortól pedig átérzi ugyanennek a közösségnek felkészületlenségét a külső veszélyeztetettséggel szemben is. A Vas fiaitól kezdődően olyan témákat kezd feldolgozni, amelyek modell értékűek, erősíthetik a közösség történelmi öntudatát, de egyben tanulságos figyelmeztetést is jelenthetnek a jelen számára.
Nem elfordulást mutatnak ezek a regények, nem a korábbi szociális tematikájú
próza feladását. Kodolányi inkább – a Te meg a világot író Szabó Lőrinchez hasonlóan –
azt érzékeli, hogy a csak szociális lázongás kifejezése nem elégséges egyetemes érvényű
problematikát hordozó irodalom létrehozásához. A szociális tematika önmagában legfeljebb indulatokat fejezhet ki, gesztusokat fogalmazhat meg – poétikailag ugyanakkor
mindezt tágabb összefüggésbe kell helyezni. Tovább él persze pályáján a korai művek
közvetlen társadalmi érdekeltsége is: drámáiban és kiteljesedő – élete végéig újra és
újra, más-más szempontok szerint ismétlődően elkezdett – önéletrajzi történeteiben.
Csakhogy míg Szabó Lőrincnél az önéletrajzi vonzás egy fokon és egy fokig egyesíthető lett a létbölcseleti ihlettel, addig Kodolányi esetében éppen ez lehetetlenné válik. Szabó Lőrincnek ugyanis az egyes ember nevelődési regényének évszázados hagyományát kellett végiggondolnia ahhoz, hogy a poétikai cselekvés számára lehetséges
formájában, a költőlétben fedezze fel az ember társas meghatározottságát, valamint
a személyes meghatározottságon túli létezésnek az alkotói retorikával átélhető sejtelmét. Az életrajzban megtagadott kötődések a poétikában kivirágzanak: a szexualitás
a személyiség kiteljesedésévé lényegül át, a verbális megfogalmazásban mesévé lefokozott Evangélium pedig költői apokrif létrehozásának lesz biztatója és ihletője Az Árny
keze és Az elképzelt halál című versekben.
Szabó Lőrinc számára így az életrajz átlényegül személyiségrajzzá, a politikai gesztusokat, szavakat, magánemberi megnyilvánulásokat mint esetlegeset kizárhatja poétikailag érvényesülő életrajzából. Amit vállal: az esztétikum területén megvalósuló létbölcselethez vezető mozzanatok íve. A megszületett életrajz: a megteremtett létbölcselet.
Kodolányi önéletrajzi személyisége ezzel ellentétben éppen a közösségi cselekvést
vállalja sajátjaként. Így azután olyan modell-értékű témát kell keresnie, amelyben
a cselekvő ember esélyét vizsgálhatja. Egyesítenie kellett a kétfajta regényírói tematikát: a történelmi regényt és az önéletrajzi vizsgálódást.
A történelmi regényben a tatárjáráskori trilógia után a honfoglalás előtti, mitikus
világba vájta magát, a hazát keresés és a nemzetté válás fázisait kereste. A téma számára
mégis elveszíthette érdekességét, mert amikor a Pogány tüzek sorozat utolsó elkészült
darabjának kéziratát a bevonuló katonák Akarattyán feltüzelték, semmi indíttatást
nem érzett a téma újra- vagy továbbírására.
Hiszen a történelem túllépett témáján: a katasztrófára való figyelmeztetés (tatárjárás-trilógia) és az ellenében elemzett nemzettudat (Pogány tüzek) a jelen valóságos katasztrófájában a sejtelem stádiumából átélt szenvedéssé és nemzeti bukássá konkretizálódott. A veszélyeket sejtő és hangosan előre hirdető valahai próféta pedig – egyik pillanatról a másikra – majd minden fórumon kiközösítetté vált.

76

tiszatáj

Szabó Lőrinc nem megtagadva negligálta gesztusait, a lényeget vállalta önmagából:
a vétlen poétát. Kodolányinak a politikai cselekvő ember szerepkörét kellett megvizsgálnia. A háború utáni indulatokkal teljes fantomkép a költő esetében elhanyagolható
volt, az írónak azonban a létét kérdőjelezte meg: neki a műveiben megrajzolódó szerepkörrel kellett a változott világban szembesülnie. Szabó Lőrinc a magánember tetteit
összefoglalhatta rövid emlékiratban, a Bírákhoz és barátokhoz címzett és két igazolási
alkalommal felolvasott védőbeszédben; Kodolányi nem írhatott csak ennyit, életrajzi
regényét efelé nem terjeszthette: vitairat lett volna belőle, mely még inkább elsülylyeszti.
A kihívásra csakis egy újabb modellel válaszolhatott. Megtette ezt ismét az író, – világirodalmi szinten: négy regényben.
Mindjárt az első, a Vízöntő benne volt már Kodolányi pályatervében, két ágon is.
A történelmi szorítás ihlette regény-ciklus (a tatárjárás-trilógia) után a magyar előidőkbe lépve máris mitikus világ felé fordult (Pogány tüzek). Innen a világ mitikus előidejébe tervezte a vissza-előrelépést. Ennek a mítoszi előképeket óhajtó írói növéstervnek a beteljesítéséhez a bekövetkezett katasztrófa konkrét ihlete adhatott közvetlen lökést. Olyan témával találkozott, amelyben a világ összes népeinek mítoszai találkoznak, benne egy valóságos archetípus ölt testet. A vízözön, amely része a Bibliának,
a sumér Gilgames-eposznak, egyiptomi közvetítéssel Platón egy följegyzésének és indián mondáknak úgyszintén. Sőt Kodolányi azonosítja a János Jelenéseiben leírt leendő
katasztrófával is. Regénye olyan jövendő, amely a visszaemlékezés motívumaiból rajzolódik ki.
A katasztrófát váró Kodolányi felkészült a világ népei által – saját meséik elemeivel
színezetten – előadott pusztulás-történet poétikai átélésére. Csakhogy a várható vihar
átsöpört a jelenen máris a túléltség képletét alakítva. Ezért az író megduplázta a történetet: az özönvízmondát megelőzi egy világháború-történet, amely történelmi okként
vezeti fel a büntetésként jelentkező természeti katasztrófát.
Kodolányi tehát az archetípus (bűnös emberiség–vízözön-pusztulás) magyarázatára
betétként kreál egy világháborús szituációt, egy oda-vissza pusztító történetet kohol,
amely a Moszkváig-Berlinig hullámzó háború paródiájaként „megokolja” az emberiség
egészére váró büntetést, a természeti katasztrófát. Ez a betét egyben a regény szerkezetét is meghatározza: maga a vízözön-történet a 45. fejezettel kezdődik, amely az első
fejezet folytatása. Ez a mítoszokból elegyített monda az archetípus átélése úgy, hogy
mindegyik mítosz létjogosultságát is fenntartja. (Hiszen feltételez más hajókat is, mint
az Utnapistimé, sőt hegyekre menekült pásztorokról is ír, köztük a himnuszköltő
Namziról.) De nem is a vízözön izgatja írói fantáziáját, ez inkább a keret, kissé elnagyolva is, és benne inkább a katasztrófa szörnyűsége hangsúlyozódik. Az előtörténet, a bűn mibenléte az izgató számára, a háború és a Világtorony – ezt a kettőt szervíti könyvéhez megelőző betétként. Ez a történelem vakítja meg Utnapistimet, hogy
kinyíljon a belső látása a másfajta világra. Ez a betét a számvetés könyve és a magatartás-váltás kényszerének indoklása. Egyben az író válasza a feje felett átcsapó eseményekre.
Kétféle cselekvéstípus szembesítődik ezáltal. A betét: a beavatkozás, a főcselekmény: a kivonulás. Csakhogy ez a kettő sincs végletes ellentétben egymással. Az új parancs nem az, hogy mentsd meg az életed!, hanem az, hogy mentsd meg az életet!
Utnapistim ismét küldetést vállal, cselekszik. Ha nem menthette meg Erechet, aztán
a feldúsult Szurippakot, az óvilág városállamait, most Noé vagy Lóth küldetésével kell

2001. január

77

megbirkóznia. Ám ezzel többet vállal, mint eddig, mert most már az élet továbbvitele
lesz a feladata. Határhelyzet, amikor nem egy város, nem egy nép vagy földrész, hanem az élő világ sorsa bízatik rá.
Pontosan jelöli a regény a különbséget a kivonulás és az elvonulás között.
*
Egyszerre magatartások szembesítése és az elvesztett önéletrajz helyében egy ideális
életrajz-modell felépítése.
Maga a betét két történetet foglal magában. Egy kicsinyes világháborúét és a Világtorony építéséét. Két elhibázott cselekvéssorozatot, amely kihívja és kiváltja a büntetést, Nannar pusztító hatását, a mind gyorsabban közeledő Égi Sárkány veszélyét. És
ugyanebben a pillanatban születik az új kor gyermeke, Gilgames, aki majd az „új ég, új
föld” királya lesz, már a bűnük miatt elpusztultak utáni új nemzedék tagja. Két történet áll egymással szemben: a regény története: a büntetés, a pusztulás leírása, és a büntetés egyetlen oppozíciója: a kivonulás, a bárka. A betét története: a kollektív megmenekülés esélyének elszalasztása.
A regény narrációja két szálon szerveződik: hogyan süllyednek a vízözön előtti városok a bűn állapotába és hogyan kapcsolódik Utnapistim alakjához az oppozíció.
A kettő összekapcsolódik és a regény indításában egyszerre kap magyarázatot: Utnapistim valaha törvényhozó volt, aki olyan rendet teremtett, amely mentes volt a bűntől. Az imigyen megszervezett jól prosperáló világból azután kivonult, immár csak önmaga tökéletességének beteljesítésével törődően. Kipróbálta a nagy emberi esélyt: lássuk a rendet, ahol a közösség működését nem valamely nagy egyéniség hatalma irányítja, hanem a szabályosan működő gépezetben minden egyed a maga tökéletesedésén
munkálkodva lenne együtthatója az összhangnak; ahol a mind tökéletesebb egyének
össze munkálnak a közös jó érdekében. De a bűn éppen ezáltal következett el: a magára maradt közösség képtelen volt önmagát összhangban tartani, harmónia helyett
a politika határozta meg történetüket: erőszakos háborúk és igazságtalan békék sűrű
váltakozása. Az önmaga tökéletességének elérésére törekvő – tehát a Tücsökzene eszményét követni akaró – Utnapistim képtelen példázatával féken tartani a politikába vesző
közéletet. A valahai nagyhatalmú törvényhozó a regénybeli betét politikai viharaiban
még, a büntetés-regény elkövetkezésekor pedig már csak epizódfigura; hasonlóan
a 'csak' bölcshöz, Samas-súm-iddinhez, aki – ellentétben a közben a politikát ismét vállaló Utnapistimmel – kezdetektől, következetesen elvált a politikába süllyedő közösségtől, csak a büntetést vállalja velük együtt, levonva a végkövetkeztetést: Babits szavával, „bűnösök közt cinkos, aki néma”. Az ősbűn következménye: ha az emberiség
nem menthető meg a büntetéstől, az egyes sem méltó a kivételre.
Utnapistim első kiválása tehát eredménytelen lett, ezért kénytelen a betét során
újra bekapcsolódni a politikai életbe. A Tücsökzene-modell helyett a Németh László-i
hős-képzetet követve: oppozícióval hatni a közösségre, önmaga emeltebb eszményiségéhez vonni a többség politikai esendőségét.
Ebből a szempontból éppen a betét a könyv legértékesebb része. Egyrészt végigkövethetjük a kívülálló (Utnapistim) ismételt belekeveredését – hiába! – az összes bűnös cselekvésbe, másrészt megismerhetjük a politika mechanizmusát, megismerhetjük
azokat a figurákat, akik Utnapistim valahai kiválása után a politikába süllyedt népek
vezetői lesznek. Szembesül az ideális és a torz, de nem csak az idő mitikus szétbontásával, hanem éppenhogy a torzba keveredő ideális tehetetlenségének megrajzolása által:

78

tiszatáj

Utnapistim asszisztál saját rendszere felbomlasztásában, részesévé válik a bűn megformálódásának.
A primitívebb szint a világháborút indító Azag-Aja, Erech főpapkirálya, aki „nem
születik újjá […] az örök istenek behajítják őt az alvilágba, ahol port eszik, és szomjazik mindörökre. Nem értette, mi történt vele […]” Élete: érthetetlen, abszurd. Ő, aki
nem ért semmit, csak végrehajt: háborút indít, isteneket ifjak és szűzlányok feláldozásával ősi barbár szertartások erőltetésével akar békíteni; bűnt bűnre halmoz, bűnnel
akar jóvátenni bűnt. Csak háborúban és csak áldozatban tud gondolkozni. Pragmatikus és fanatikus. Érték nincs a szemében, csak siker – a sikertelenség élete paradox értelmetlenségére döbbenti rá.
Sokkal nagyvonalúbb figura Lugal, Szurippak királya. Azag-Aja csak a politika részese, Lugal Utnapistim ellentettje. Mindazt tudja, amit Utnapistim, csak másképp
akarja kivédeni a büntetést. Ők partnerek lehetnének.
Lugal a legkiválóbb a bűnösök között. Diktátori, vezéri törekvése a nép megszervezése és megmentése. Nem a bűnt szándékozik kiküszöbölni – azaz a demokratikus
harmóniát helyreállítani – hanem a büntetés ellen szervezi a népet. Éppen ezért mindazt a politikai praktikát vállalja, amelynek kiszolgálója Azag-Aja is, csakhogy ő mindezt eszköznek tartja: a legyőzöttekből egységes birodalmat szeretne egyensúlyozni
a Világtorony építéséhez, a büntetés kivédésére.
Kodolányi Lugal jellemzéséhez két, párhuzamos jelenetet alakít ki könyvében. Az
egyik, amikor Utnapistimmel megidézik egymást: ugyanazt a beszélgetést kétféle értelmezésben játszatja le. Lugal a gyakorlati életre hivatkozva a politika szavait mondja:
„A háború az idő pillanatainak dolga. Meg sem értenék tehát, ha azt kívánnók tőlük,
hogy hagyják abba. A harc: az idő. A szerződések: az idő. A romlás, csakúgy, mint az
építkezés: az idő. A nyelvek: az idő. Az átok és a rontás: az idő. A varázserő: az idő.
A béke pedig a lemondás: az időtlenség. Hogyan érthetnék meg tehát kívánságaidat, ó,
bölcs Utnapistim?”
Utnapistim a hatalom szervezte rend ellen érvel: „Megmenteni a halandókat? […]
Szeretheted. Sajnálhatod. Imádkozhatsz értük. Föláldozhatod magad a lelkükért. De
megmentened – nem lehet. Ki-ki csak magát mentheti meg […] Számon akarod tartani
a tenger fodrozódó, fölcsapó s megint eltűnő hullámait? A folyó elfutó fodrát? Meg
akarod őrizni a szivárványos habot az elpattanástól? […] El akarod rendelni, hogy
a hullámok, a vízfodrok, a buborékok álljanak meg, merevedjenek meg mindörökre?
Ülsz az időtlenség mozdulatlan partján, s mozdulatlanná akarod tenni az elfutó időt?”
Lugal kezében „hatalom, erő, törvény, fegyver”, szava: „el akarom rendelni”. Utnapistim „szomorúan mosolyog”.
A diktátor és az egyes ember „megidézheti” egymást, szeretheti is, értheti is – de
meg nem értheti. Utuknak szét kell válnia. Rendkívül jellemző, mikor és hol válik el
Utnapistim és Lugal útja. Pontosabban: együttmunkálkodása. Mert útjuk kezdettől
különbözik. Ez bebizonyosodik az egymást megidéző tükörjelenetben. Amikor Utnapistim a háborút is meg akarja akadályozni, Lugal pedig a háborút is eszköznek
tekinti. Itt és ekkor mégis a sajnálaton alapuló kölcsönös rokonszenv erősödik meg. Ez
a rokonszenv menti át kapcsolatukat a második tükörjeleneten, ami közvetlenül a háború eseményeihez kapcsolódik. Először Erech győz, és Lugalt ítélik szemkiszúrásra
és szívkitépésre. Ekkor az Erechi Vének és Beavatottak tanácskozásán Utnapistim kér
kegyelmet Lugalnak. Egymásra néznek, „szeretettel, szánakozással” az egyik, „szeretettel, megbocsátással” a másik. A partnert akarja megmenteni Utnapistim. Aztán hirte-

2001. január

79

len változik a helyzet, Szurippak győz, most már Azag-Aja áll a bírák előtt, Utnapistim pedig a győztes Lugal megbecsült barátjaként szólal meg. Nem az értelmetlenül
pusztuló vezért menti, hanem ismét Lugalt akarja a bűn ellenébe kormányozni: „Jaj
a legyőzötteknek, százszor inkább jaj a győzőnek, ha nem győzi le önmagát!” Tudja
ezt Lugal is, késleltetné a kivégzést, végül mégis elszánja magát: a politikai gyakorlat
erre készteti. Amikor majd a végkatasztrófa pillanatában öngyilkos lesz, elsőként
„Azag-Aja szívéért” áldozza elégtételül magát, „áhítatosan sóhajtva”. Aztán „Erechért
és Eriduért”.
Utnapistim mégsem a háborúért és a háborút követő gyilkosságokért szakít vele.
Pedig a betét háborús részének zárásakor az író már jelzi szétváltságukat.
A kivégzést vezető Lugal és a távolban füleit elzáró Utnapistim tudja csak, hogy az
össznépi diadal: újabb lépcső a bukás felé. „És a templom környékét s az egész várost
örömordítás töltötte be. A nép leborult, mint a sarlóval levágott gabona.” Az írói elbeszélő mód jelzi a bűn-büntetés újabb fázisát.
Utnapistim mégsem lép ki a hatalom köréből, csak a bűnös ünnepből rekeszti ki
magát. Perdöntő ez a körülmény. Mert hogyan lehetséges egyszerre a megtorló gyilkos
barátsága és a hatalmat elutasító istenség békessége? Miért nem ekkor szakít Utnapistim?
Mert tudja: Lugal is tudja, hogy bűnös. A kivégzés előtt a két bölcs, Lugal és Utnapistim szópárbajában ott az egyetértés is: mindketten választhatnák Samas-súm-iddin
sorsát, az elfordulást a politikától, a vérengző politikai hagyomány megtörését. De az
egyik (Lugal) a Világtoronyért, a büntetés ellen kierőszakolandó védelemért, a másik
(Utnapistim) az emberiségért vállalják még az összetartozást.
A diktatúra kérdésénél vagyunk. Kodolányi regényében egyértelmű, hogy az ősbűn a harmonikus együttélés elvének, a demokráciának a megsértése. Kérdés, ha a bűn
már fennáll, meddig lehet szolgálni a bűnös rendet.
Itt lép be az Utnapistim-történetbe a Biblia mint mértékadó példázat. Utnapistim
a Lugallal való szakításig vállalja a király-próféta viszonyt. Mindaddig, amíg Lugal a népért vállalja a politika gyakorlati bűneit. „Ugyanaz az Isten lakott bennük, ugyanúgy
látták a jövendőt, s ugyanúgy aggódtak az emberiségért s az isteni tudományért mind
a ketten.” Amikor pedig szakít a betét végén, amikor már a büntetés elszenvedése, a regény valódi témája, a katasztrófa következhet csak: „S bár mindezt igen jól látta az
okos Lugal, tehetetlen volt. Valami földöntúli erő kényszerítette, hogy tovább, egyre
tovább menjen az úton, bár hogy miért indult el – az emberiség és az isteni tudományok megmentéséért – már alig-alig jutott eszébe.” Amikor a cél fölébe nő a közösségnek, az eszme nem szolgál, de megaláz, a rend kényszerré alakul, a mechanizmus bürokráciává és harácsolássá silányul. Amikor a diktátor eszménye a termeszek hangyaállama lesz. Ez a pillanat az, amikor az együttműködés lehetetlenné válik. A romlás
magányosságában, az összeomló Világtoronyban öngyilkos Lugal végül is bűnlajstroma zárásaként nyögte elhaló hangon: „A Világtoronyért”.
A közép-európai dilemma fogalmazódik meg Lugal és Utnapistim kapcsolatában.
A felvilágosult abszolutizmus embertelensége és cinizmusa. Az az eszmény, amely
a Varázsfuvola és a Fidelio hitét táplálja. Kodolányi műve ebből a szempontból kétarcú. Egyfelől vállalja a hagyományos illúziókat, másfelől viszont visszamenőleges érvénnyel hatálytalanítja azokat. Hasonlóan Bergman Sarastro-ábrázolásához és Nádas
Péter Fidelio-interpretációjához. Csakhogy teszi ezt 1945–46-ban, Sztálin fénykorában.
Azag-Aja, a hagyományos véres diktátor bukásán túl a rendszerépítő diktátor létét is

80

tiszatáj

bűnnek minősíti, akinek léte végül is az emberiség megmentése helyett pusztulásának
kihívásához vezet. Sőt ez minősül főbűnné: ennek ellenében kell a bárkát elkészíteni.
A bűn súlya ekkor és ezzel teszi folytathatatlanná az emberiség kisiklását: „új ég, új
föld” kell, hogy újrakezdhesse történetét az emberiség.
Csakhogy: az új emberiség is bűnben fogant. Gilgames, az „új ég, új föld” királya
maga is „Nannar gyermeke, egyidőben fogant a bűnnel és a büntetéssel s ezt hordozza
élete során. Hiába Utnapistim fogadott fia és hiába Samas-súm-iddin tanítványa: Lugal
Világtornyát akarja építeni, és majd ő lesz Uruk királya. Benne megújul a Vízöntő kérdése: a diktátor és az önmagát kiteljesítő ember kettőssége. Most már nem Lugal és
Utnapistim kettőssége, de a halandó ember ellentétes végletei gyanánt. A szerepvállaló
és az önmagát tökéletesítő emberi kettősség robbantja fel Gilgames személyiségét.
Mert ahol nincs meg a közösség demokratikus önfenntartó egyensúlya, ott mindig újrakezdődik a király és az egyes ember konfliktusa. Az eredendő bűn.
Lugal-Utnapistim és Gilgames tragédiáját azután még két, bibliai személyiség sorsát
átélve próbálja feloldani Kodolányi. Jézus-regénye Utnapistim útját követi, és Gilgames vágyakozását akarja beteljesíteni. A halhatatlanságot a halandó világ ellenében. De
Utnapistim mellé mindig odakéredzkedik Lugal, Jézus mellé meg kellett írnia a Mózesregényt is. A népet teremtő diktátort. Gilgames fordítottját: Gilgames a király-szerepből kibontakozva kérdez rá az ember létbölcseleti sorsára, Mózes a metafizikai létezésből kényszerül a népvezér szerepébe. És a probléma továbbizgatta az írót: Dávid-regényre is készült.
Utnapistim, Jézus, a halhatatlanságra vágyó Gilgames és az Istennel szövetséges beavatott, Mózes a példaképe, a szíve szerinti hős, mégis Lugallal, Gilgames királlyal,
a népvezér Mózessel, sőt Jehuda bar Simonnal, az árulóval kell számot vetnie, hiszen
ez a mindig visszatérő történelmi adottság. Erről szól a Vízöntő története; királyok és
próféták szembeszegülő harca a Biblia; Jézus az erőszak áldozata lesz, világháborúk és
diktatúrák határozzák meg az író életét, népének létét is. Egyetlen katasztrófa – a nácizmus provokálta világháború – ihlethette művét, de megoldásába beleszólt a történelem teljességének tanulsága. Mint közvetlen változást (1945) követő adottságok rendszere.
*
Ha Szabó Lőrinc a Tücsökzenében konkrét önéletrajzból építkezik, Kodolányi
a Vízöntőben éppen ettől szakad el (Süllyedő világ), hogy felépítsen egy ideális életrajzot. Mert a Vízöntő nemcsak egy történelmi bűn és büntetés, a nagy katasztrófa története, hanem egy ember-modell átgondolása is: a kezdet és a vég szembesítése; Gilgames
és Utnapistim; az útja elején álló ifjú (az Érlelő diákévek megfelelője) és az örök életre
megérett tökéletesség (a Tücsökzene életmagyarázó verseinek testvérvilága), a keresés és
a célbatalálás egymásra vetítve, egymás sorsában tükröztetve.
Ahogy a magatartásképletek viszonyítási pontokkal, modell-értékű történetekben
való jelenléttel fejeződtek ki (tehát a lineáris elbeszélést kihasználó, mégis e konvenciótól részben eltávolodó részletekben: betét –vízözön történet), az ideális életrajz is kilép
a lineáris történetből, annak az egészében állandóan jelenlevő tényező. A szöveg linearitásához legfeljebb annyiban van köze, hogy a katasztrófa-cselekmény indítása egyben
az életrajzi rétegezettség tudatosításával esik egybe: Utnapistim becsukódása a külvilág
számára és nyitottsága a magasabb világok, síkok felé (megvakulása); illetőleg a betétcselekmény kezdetén (a szövegszerű linearitásban, tehát ezzel szinte egyszerre) Gilga-

2001. január

81

mes megszületése, aki magában hordozza a szöveg folyamán ugyanennek az Utnapistim-létnek az alsóbb fokozatait. Ezáltal kap értelmet a Vízöntő szövegében az ifjú
sokat hangoztatott egyharmad ember-kétharmad isten jellege és az, hogy 'kiképzése'
során nem léphet a Hetedik Házba, „az élet és a halál titkaiba”: ő valóságosnak lát mindent, a létezés felsőbb síkjai bezáródnak előtte, ő ott végződik, ahol Utnapistim kezdődik. Kettőjük közös létezésében van jelen a szöveg egészében a misztikus emberi létezés. Kodolányi ugyanis az emberi kiteljesedést nem cselekmény által beteljesedő nevelődés útján, térben és időben tételezi fel, – hanem a tér és idő kikapcsolásával, megszüntetésével, a létezés síkjainak misztikus átélésével.
Kiindulását e szemlélet alakításában Kennsbert Károly Misztika mint világnézet
című, 1941-ben megjelent kompilációja jelenti. Ez a könyv az indiai és a keresztény
szemlélődést egyezteti, és a létezés misztikus értelmezésű hét síkját írja le.
A Kennsbert-könyv a személyiség helyzetét e síkok által meghatározott világban
így fogalmazza meg: „A sok ál-én, a sok személyes öntudat csak a személytelen, az
igazi Én-nek változatos megnyilatkozása, mint ahogyan a színes mozaikablakon átvilágító napfény sokféleképpen színeződik […] a sokféle személy valójában ugyanannak az egyetemes Én-nek részese. Minthogy az emberek általában nem ismerik önmagukat, az egyetemes Én-t sem ismerik, és így egyéni különállóságuk tévedésében élnek. De amint a sok elkülönült személy öntudata elhagyja a szubjektivitás forrását,
a személyiséget, tehát személytelenné válik, abban a percben megszűnik minden elhatároltság […] Az objektív megismerés akadálya, a szubjektív tényező, a személyben
gyökerezik s ettől elválaszthatatlan. A személyiség azonban, mint az anyagi világ része,
mulandó, s vele együtt a szubjektív megismerésnek minden tartalma, úgy a személyes
öntudat is, elenyészik. Az öntudatnak tehát, ha nem akar a személyiség sorsára jutni,
menekülnie kell. Számunkra a lét annyi, mint öntudat s ha lenni akarunk, öntudatunkat ki kell emelnünk a halálraítélt személyünkből, hogy részese legyen a személytelen
lét örökkévalóságának, az életnek. A személytelen lét, az egyetemes Én tudata az az állapot, amelynek tartalma mindaz, ami valójában van. Csak ez az én van, öröktől fogva
és örökké.”
Ennek az elmélyülésnek négy fokozata van: koncentráció, meditáció, kontempláció és a legvégső állapot; az unio mistica, a hindu szamadi. „A koncentrálás tulajdonképpen öntudatos ébrenlét, a meditálás öntudatos félálom, a kontempláció öntudatos
álom, a szamadi pedig a legmélyebb alvás öntudatos formája; ha ez az állapot állandósul és az anyagi világhoz fűződő minden vágy kialudt, az öntudat abba az állapotba kerül, amelyet az ind filozófia felszabadulás (móksa) vagy nirvána (kialvás) névvel jelöl.”
(Borbély Ervin emlékezése szerint Kodolányi azt mondta, hogy háromszor jutott el
a szamadi állapotába.)
Ezek a síkok hullámzanak a Vízöntő szövegében, Gilgames (és Lugal), illetőleg
Utnapistim (és Samas-súm-iddin) történetének elbeszélése során, és az elmélyülésnek
ezek a fokozatai jelentkeznek az említett szereplők létállapotaként. Természetesen – és
főként a Vízöntő esetében – nem ilyen teoretikusan, rendszerelvűen. Inkább a cselekményszövés mozzanataiként, a szereplők jellemzésének végleteiként.
Ahogy az író később benneragad a mítoszi tematikában, úgy épül majd ki, alapozódik mindinkább a szemlélete. A Vízöntő értelmezésénél még elégséges a Kennsbertkönyv (persze a Biblia ismeretével és Várkonyi könyvével, a Sziriát oszlopaival kiegészítve), utóbb már így nyilatkozik róla: „afféle ábécés könyv azok számára, akik az
alapfogalmakkal meg akarnak ismerkedni” (írja egy ifjú prózaírójelöltnek, 1952. július

82

tiszatáj

30-i levelében). Ugyancsak Szabó Istvánnak írja 1952. július 30-án, de hasonlóképp sorolja az olvasnivalókat Koren Emilnek, az íróvó válás számára tanácsokért hozzá forduló evangélikus papnak írt levelében is: „csak néhány, ismertebb állomásra hívom föl
a figyelmedet, ami ma is az európai kultúra szerves része. Íme: Pythagoras, Empedoklész, Hérakleitosz, Platón, Szent Ágoston, Ignatius, Plotinos, Alexandriai Clemens,
a középkori Eckhart, Aquinói Szent Tamás, Assisi Szent Ferenc, Sienai Szent Katalin,
nagy szent Teréz, majd Giordano Bruno, Spinoza, Berkeley, s már itt vagyunk a mában; Böhme, Angelus Silesius, Descartes, Fichte s így tovább […] Dosztojevszkij is
misztikus volt, noha realistának vallotta magát, de hozzátette, hogy ez a realizmus magában foglalja a nem érzékelhető világ valóságát is. Misztikus Rabindranat Tagore. És
nem ok nélkül mondják misztikusnak a marxisták a mai nyugati természettudományt,
mert Eddington, Einstein bátran misztikusnak nevezhetők.” Majd augusztus 30-án
folytatja: „Látni fogod, hogy az emberi faj filozófiája és vallása mindig minden korban
s minden történelmi fázisban egy volt, csak a formái változtak. Meg fogod érteni nagy
kultúrkorszakok keletkezését egy-egy hatalmas méretű misztikus élményből, továbbgyűrűzését, formákba alakulását, kifejlődését írásban, építészetben, szobrászatban stb.,
megmerevedését, aztán a bomlás fázisait, a realizmust, végül a naturalizmust, a teljes
széthullás állapotát. De ugyanakkor az új, friss misztikus élményt s egy új kultúrkorszak születését is. Ezek a hullámgyűrűzések csodálatosak és tanulságosak. Végezetül
azt is megérted, hogy tudomány is csak egy van, mint az emberi faj őstudásának korszerű megfogalmazása.”
Akarattyai magányában így válik majd rendszerré benne az ötlet, amelyet a Vízöntő írásakor gondol át. Akkorra a bűn-büntetés elve a misztikus egység meglétének,
illetőleg bomlásának stádiumai szerint alakul.
A Vízöntő idején az egyik véglet: „Az emberek élnek, munkálkodnak s meghalnak.
Az időben élnek. És az idő törvényének engedelmeskednek. Az időtlenség eseményeit
csak mi látjuk, a világ isteni számait, az örökkévaló törvényeket csak mi ismerjük. Ha
a tenger beljebb zúdul a szárazföldre, ők is beljebb vonulnak. Ha a földeket elárasztják
a vadvizek, a dombokra mennek. Ha a csatornák és a zsilipek megromlanak, szidalmazzák a mérnököket és lázadnak, de beletörődnek. Ami következik, nem tartozik rájuk, hanem a fiaikra, unokáikra és dédunokáikra, mint ahogy az ő dolguk sem tartozott a nagyapáikra, őseikre. S azt hiszik, hogy a pillanat, amelyben élnek, örökkévaló.
Csak mi látjuk, ó, Utnapistim, hogy az örökkévalóságuk: pillanat.”
A másik véglet: „Utnapistim korszakokon esett át, többször újjászületett”. Maga
a betét története is, a „kettősórák népének” mértékével mérve: „Legokosabb, ha visszalépünk néhány ezredévvel, vagy még többel is, abba az időbe, amikor Atra Hasis, azaz
Nagyeszű, vidéki birtokán tartózkodott.” Ez a 'visszalépés' adja ki a betét történetét.
És itt említhetjük a regény nagy jelenetét, amikor térből és időből kiválva, anyagtalanul idézheti a két főhős egymást maga elé a háború legvéresebb, legelkeserítőbb pillanataiban szinte 'csúcstalálkozóra'. Tükörjelenet: ugyanakkor hívja Lugal Utnapistimet, mikor végre Utnapistim is úgy dönt, hogy meghívja Lugalt. Kodolányi elképzelésében misztikus erő segítségével idézi a két oldal legsúlyosabb személyisége egymás
asztráltestét: tárgyalnák meg a vérontás megszüntetését, a bűn fékezését, mert elközelgett a büntetés ideje. Így jöhet létre a magas szintű megértés és a fájdalmas, tehetetlen
meg nem értés. Így válik nyilvánvalóvá a regényben a misztikus kapcsolat és a politikai
elkülönbözés.

2001. január

83

De a kiválasztottak és a „kettősórák népe” között nemcsak térrel és idővel fejezhető ki a különbség. A 'visszalépés' nemcsak cselekményszerkezeti elem, hanem a világ számára megvakuló (tehát a bűntől végleg elforduló) Utnapistim belső látásának,
tökéletességének bemutatásához vezet. Hiszen azon a vidéki tartózkodáson látta a jósjeleket, amely az egymást pusztító Erech és Szurippak ellenében érkező égi sárkány
fenyegetését adja tudtul: figyelmeztetésül a „kettősórák népé”-nek és megerősítésül az
önmaga tökéletesedését választó bölcsnek. Aki „vidéki birtokán tartózkodott”. És
ugyanide ment vissza, miután a falanszter-képzetét hajszoló Lugallal szakított. A kilépést mindkét esetben térbelileg is jelképezi az író, ezzel keretezve a betétet, melyben
a bölcs szinte földreszáll, akcióba lép, oppozíciós cselekvést vállal, hogy a népeket is
kivezesse a politikai bűnözésből, és ezáltal megmentse az emberiséget a büntetéstől, az
özönvíztől. Ő maga képes belépni a – Szabó Lőrinc metaforájával – „elképzelt halál”
állapotába: Samas-súm-iddin állandóan ezt az állapotot éli, ő ennek a beteljesültségnek
a mértéke (Utnapistim is tisztelettel közelít csak felé). Kodolányi számára mégis
Utnapistim a főhős, az ő regényét írja meg, mert Utnapistim misztikus életrajza is
megírható ezáltal a regényben. Az állandó visszalépések története. A hullámzás.
A vissza-visszatérő öntudatosító misztikus egyesülés az Istenséggel (nevezze Anu-nak,
Enlil-nek, lényegében pedig, a Biblia szavával: „Vagyok, Aki vagyok”) mindegyik
kulcsjelenetnél elkövetkezik. Utnapistim ismét és ismét meggyőződhet kiválasztottságáról. Ugyanakkor a kiválasztottság egyben küldetéstudattal is kapcsolódik esetében:
jelen kell lennie – mint már végigkövettük a cselekvéstípusok elemzésekor – a valóságos életben is. Az élet síkjainak összességét át kell egyszerre élnie. Ezáltal lehet misztikus életrajza is. Volt ő Lugal is, törvényhozó, közösségét politikusként megmentő,
volt Gilgames is, megoldásokat kereső, szenvedélyesen segíteni akaró, végül ismét paradox módon cselekvő is lesz: az emberiség egésze kivonulásának elmaradása (az önműködő demokrácia fenntartott egyensúlyának hiánya) idején a kiválasztottak kivonulását (a bárkát) kikényszeríti. A bűnből kivontakat ezáltal mentesítve a büntetés
alól. Elindítva ismét a bűntelen élet lehetőségét. (Amely természetesen megint csak illúzió lehet, hiszen éppen a megmentett Gilgames nem juthatott a tudás Hetedik Házába,
és ezáltal a megmenekülés pillanatában máris elvetve a bűn csírája: Gilgames hiúsága
nehezen fegyelmezi magát a számára csak késleltetve ígért királyság esélyét hallva.)
Kodolányi itt választja szét a nevelődési regényt (Gilgames életrajzát) a misztikus
életrajztól (Utnapistim képlete). Ugyanis itt, a regény zárásában érezteti a kettő közötti különbséget. Utnapistim és felesége végső misztikus halál-öröklét-egyesülésében
benne érezteti az élet teljességét, éppen a hasonlóság érzékeltetésével. Amikor emlékeztet az „Istár-révületére”, a szerelmi eggyéolvadásra. Amely ezáltal a cselekvés szintjéről a misztikus azonosulás szintjévé minősül. Utnapistim és Szabitum a halál pillanatában teljes életüket eggyéérzékelik, kiteljesítve a misztikus életrajzot.
Ezzel szemben Gilgames már ebben a történetben is királynak készül, azaz
Lugalnak, akinek nem teljesedhet be a misztikus életrajza. A Vízöntő zárásakor, fájó,
megalázó sérelmet érez, „szíve égett”. Ő mindez ideig valóban „érlelő diákéveket” élt
át. Tanulóéveket. Amelynek elmúlt emlékei ott úsznak vízihullává puffadva az özönvíz tengerén. Héa, meg a papnő-szerető. Ami élteti: a vágyódás, a hiány Istár szerelme
után – ahogy majd a halhatatlanságot is keresi a regény folytatásában. Mert keresnie
kell: neki nem épül a misztikus életrajza.
És ahogy Héával és a papnővel tárgyi valóságukban találkozik, éppúgy fog a következő regényben fiatalkori, özönvíz előtti szerelmes önmagukkal, az ifjú Gilgames-

84

tiszatáj

sel és Nurmával, feleségével öregen, egyedül találkozni – és nem ismernek egymásra.
Tárgyilag válik múlttá régi önmaga. Mert ő mindent valóságosnak lát. Mestere, Samassúm-iddin ítélete ezért nem engedhette a tudás Hetedik Házába. Utnapistim – jelképesen – szerelmes ifjúságát is érzékeli a halál, a meghalás teljesség-pillanatában, Gilgames
egész életét cselekményre bontja, idegen valóságokból épül az élete. Pontosabban: az
öreg Gilgames megismeri a fiatal énjét, csak a fiatal nem azonosul az öreggel. Nincs
meg élete misztikus egysége. Előre nem lát, nem érez – csak visszafelé tudatosít. Szabályos történelmi személyiség, akinek nem épülhet meg a misztikus életrajza.
Tulajdonképpen ugyanazt gondolja át Utnapistim és Gilgames kettős történetében
Kodolányi, mint Szabó Lőrinc a Tücsökzenében. Utnapistim misztikus önéletrajzának
ki- és beteljesülésében ahhoz a szuggesztióhoz jut el, amelyet Szabó Lőrinc is sejteni
enged az elképzelt halálban és az egész műre kiteljesedő létfilozófiai érzékelésben.
Ugyanakkor Gilgames történetében átéli mindazt a fájdalmas hiányt, amelyet mindegyik nevelődési regény hőse: „Gilgames sír. Hangtalanul, áradóan, reménytelenül
sír… mint aki önmagát siratja.” A halhatatlanság (vagy romantika) kék virágát. Mi maradt számára? Mint a Tücsökzene utólag írott darabjai, a Helyzetek és pillanatok: „Tudjuk, visszatért városába s még sokáig uralkodott, épített, tanított. Nurma megadó,
megértő mosolya várta a város kapujában, ő fogta kézen a fáradt vándort, s vezette végig a zegzugos utcákon otthonába, ahol élnie, önmagával harcolnia kellett.”
Kétféle életrajz, kétféle hőskép szembesítődik ezáltal Utnapistim és Gilgames rajzolatában. Tudjuk, ekkoriban adja kezébe Szabó Lőrinc Gottfried Keller Zöld Henrikjét,
amely a nevelődési regény történetének fordulópontja. A fausti embertípus itt fogalmazódik meg talán utoljára hitelesen, hogy a továbbiakban megsemmisítve önmaga
fikcióját átforduljon az esztétikumba menekülő ember képzetébe. Kodolányi számára
már ennek a kétféle életrajznak a lehetősége válik hitelesíthetővé, mindkettő a másik
világába vágyik. Gilgames a történelmet alakítja, a ráosztódó szerepekben valósul meg
– de vágyik a személyes önmegvalósulásra, a misztikus találkozásra a szerelemmel
majd a halhatatlansággal. Utnapistim a teljességben élhetne, kívül a világ önző, szerepeket vállaló, politikai esélyeknek kitett körén – mégis felelősséget érez az emberiségért, misztikus teljességét mindig le akarja fordítani a politikában élő emberek nyelvére. Elvonulása kivonulás lesz, cselekvés, amely megmenti a politikus emberiséget –
annak akarata ellenére. Hogy újra kezdődjön minden elölről: a bűn, amely magában
hordja büntetését. Lugal és Gilgames a királyok, akik a történelmet alakítják, amelyet
Utnapistim opponál. A történelemben cselekvő ember és az erkölcsi mérték szembesítése, a Biblia királyainak és prófétáinak egymást kiegészítő világa ez, amely Kodolányi
regényének szerkezetét alakítja, egyensúlyát biztosítja.
*
A misztika volt az, amely Kodolányi ember-képét hangolta; az asztrológia pedig
történelmi témaválasztását befolyásolta: Baktay Ervin Csillagfejtés könyve, valamint
Rajnai Lászlónak a Kodolányi-regényekhez fűzött magyarázatai alapján Szalai Éva foglalta össze vázlatosan azokat az asztrológiai tudnivalókat, amelyek a Kodolányi-regények megértéséhez feltétlenül szükségesek (lásd Új ég, új föld. Kodolányi mitikus témájú
ókori tárgyú regényének keletkezéstörténete, Irodalomtörténet, 1993. 4. szám, 916–949.).
A Nap minden évben kört ír le az égbolton, melynek során végighalad a 12 csillagképen. A Nap útjának négy sarkalatos pontja van: Tavaszpont (március 21.), Őszpont
(szeptember 23.), nyári és téli Napforduló (a nappálya két, legmagasabb és legmélyebb

2001. január

85

egymással szembeni pontjai). A csillagképek, amelyeken a Nap útja során végighalad,
mindig ugyanott vannak az égbolton, de a négy sarkalatos pont nem mindig ugyanoda
esik. Ez úgy történhetik, hogy az ekliptika (a nappálya) ferdeségének szöge a Föld forgástengelyének lassú elmozdulása miatt ezzel együtt változik, így a négy sarkalatos
pont is eltolódik. Ez a processzió, a Tavaszpont tovahaladása. A Föld tengelyének elmozdulása 25920 év alatt ír le egy kört, így a processzió is ennyi idő alatt halad visszafelé az ekliptikán. Egy majdnem 26 ezer éves periódus a Nagy Napév. 2160 év esik egy
jegyre, egy csillagképre, ezek a 'világhónapok', 72 esztendő pedig egy 'világnap'.
A hagyomány úgy tartja, hogy amikor a processziós mozgás következtében a Nap
a delelőponton legfelül, az Oroszlán jegyében jár, akkor van az emberiség úgynevezett
paradicsomi állapota, a tökéletes egység, a természettel való egybeolvadás. Az emberiség a világmindenség életét éli, rítusaival, szokásaival, szertartásaival ezt utánozza, ennek alapján állítja fel a maga hierarchikus társadalmi rendjét.
Az ezzel ellenkező pont az éjfélpont, ilyenkor a Nap a Vízöntő huszonkilencedik
fokára érkezik. Ez 26 ezer évenként egyszer fordul elő. Ekkor süllyed az emberiség
minden tekintetben a legmélyebbre.
Ez a két kardinális pont, amely polárisan szembehelyezkedik egymással. Ha összekötjük őket, akkor egy függőleges tengelyt kapunk, amit azonban keresztez egy vízszintes tengely. Ennek van egy úgynevezett leszálló pontja az alsó, sötét féltekére. Ez
a Bika jegyével kezdődik. A Bikát a Skorpióval összekötő vízszintes tengely választja
el a Nagy Napciklus világos félívét a Bikától a Skorpióig terjedő másik, sötét félívtől.
Az Oroszlán van tehát az ég világos felének a csúcsán, vele szemben az éjszakai félív
mélypontján a Vízöntő. Az Oroszlántól a Vízöntőig terjedő precessziós út az alászálló
félív, a Vízöntőtől az Oroszlánig tart a felemelkedő félív.
Amikor ezen a négy kardinális ponton (Oroszlán, Bika, Vízöntő, Skorpió) a Nap
keresztülhalad, akkor a hagyomány szerint katasztrófák pusztítják el a Földet, kultúrájának és lakosságának javarészét.
A Nagy Napciklusban a Nap útja: Oroszlán, Rák, Ikrek, Bika, Kos, Halak, Vízöntő, Bak, Nyilas, Skorpió, Mérleg, Szűz.
Ez az a 'világszemléleti térkép', amire Kodolányinál rákerül az epikus történet.
A regényeket úgy tekinthetjük, mint a Nagy Napév egyes 'hónapjainak' írói megjelenítését. A vízözön utáni korszak a Bika (Gilgames), ezt váltja föl a Kos (Mózes), majd
a Halak (Jézus). A regényekben mindinkább felgyűlnek az asztrológiai szimbólumok,
az író gyarapodó tudása mindinkább megköti fantáziáját.
A Vízöntő még kivétel e téren, hiszen első kiadásának címe is asztrológiai tévedés.
A regényben ábrázolt vízözön ugyanis nem a Vízöntő jegyében zajlott le, hanem annál
mintegy hatezer évvel korábban, akkor, amikor a Nap a leszálló pontra, a Bika csillagképébe került. Ez az, amikor a hagyomány, Platón Timaiosza szerint elkövetkezett Atlantis elsüllyedése. Ekkor játszódik a regény. (Az eredeti Vízöntő cím inkább az írás
jelenkorára utal, és rímel így Hamvas Béla hasonló című esszéjére.) A regény új kiadásakor meg is változtatta a címet az író: a téves asztrológiai utalás helyett magára a témára, a vízözönre utalva: Vízözön.
Kodolányi az asztrológiai kényszert az első regény idején tehát nem alkalmazta.
Ezért is fogalmazhatja meg a büntetést kiváltó bűnt is a regényben. Mert ha az asztrológiát követné, akkor a természeti katasztrófa mechanikus kényszer lenne, s a delelőponton való túljutás történelmi mechanizmussal vezetne a fokozatos süllyedéshez, az

86

tiszatáj

ideális paradicsomi állapot bomlásához. Az emberiség akkor nem lenne felelőssé tehető bűneiért, és a katasztrófa elkerülhetetlen lenne.
Kodolányi regényében azonban az asztrológiai következetességgel beteljesedő katasztrófa ellenében az emberi szabad akarat győzelméért 'drukkol'. Fantáziája ekkori
kettős ihletőjéből a misztika diadalát reméli az asztrológia felett.
Csakhogy éppen jelenbeli ihletője, a világháborúk és diktatúrák rendszere az, ami
ezt a kettős ihletést reálissá teszi: a pusztulás tényei az asztrológiával indokolt büntetés
eleve elrendeltségét idézik látomássá számára. Ugyanakkor belső megrendültsége a szabad akarat erejére hívja fel a figyelmét: a pusztulást ellenpontozó emberi magatartás
keresését, kiküzdésének fontosságát hangsúlyozza.
Átélt katasztrófa után újabb katasztrofális rendszer alakulásakor: a betét két történetének keresztpontján áll a regény keletkezésének saját világa. A történet a jelenben
nem lezárt: a személyes állásfoglalás még változtathat, elodázhatja a büntetést. A regény lebegtető szemléleti pillanata: az Utnapistim-Lugal beszélgetés Azag-Aja kivégzését megelőzően. Utnapistim misztikus szabad akarata csillan fel, Lugal a közösség üdvére akar cselekedni. A Világtorony ekkor még nem falanszterként tűnik fel. Az író
asztrológiája és misztikája a regény írásának pillanatában, az új Vízözön-történet szövődésekor ezen a keresztúton áll.
A történelem a Vízözön-jövendölést azután valósággá változtatta: az író a narráció
kiépítésével a személyes szabad akarat általános diadala helyett az asztrológiai kényszer
eleve elrendelését kénytelen elfogadni. Ami a Vízöntőben játékos ötlet, az a többi mítosz-regényben kidolgozott szerkezet lesz.
*
Akárcsak Szabó Lőrincnél, Kodolányinál is óriási a fesztáv a kiváltó ihlet és a megvalósítás tudati egyensúlya között. Az egyensúlyozás kényszere Kodolányi művében
még nagyobb alkotói feladat, mint Szabó Lőrinc esetében. A költő ugyanis a kiváltó
apropót kizárja művéből. A „rettenetes év” csak időmegjelölésként, de nem tárgyi
valóságában szerepel. Kodolányi ellenben a betét egészét kora szatírájának is tekinti.
A kiprovokált háború, a Szurippakig illetőleg vissza Erechig hullámzó világháború, az
azt követő bosszú-gyilkosságok, kivégzések; az 'engesztelésül' készülő emberáldozatok
őrült-örjöngő fékevesztett ösztönfelszabadító vadsága a világháborús és emberirtó európai valóság szatírája is. A Világtorony falanszterbe rendszeresedő álma az író saját
fiatalkori eszményeivel és barátaival való szembesülését is jelzi. Mindez a szenvedélyes
naturalista író hangnemének, mondjuk a Tavaszi fagynak a megújítása, beépítése a regénybe.
A történelem szatírája, ahogy néhány jóbarát, összegyűlve a Csillagtoronyban, átéli
és kommentálja a történteket. Mint a Tavaszi fagy Centrál kávéházi életét, úgy láthatjuk görbetükörben Kodolányi baráti ismeretségi körét. Namzi, a zsoltárköltő sok leányával Németh László, Hétil, a szerelmi dalnok Szabó Lőrinc, Úr-Ba'u, a süket könyvtáros Várkonyi Nándor, Gubbubu, a nyugati kultúrával példázódó diplomatikus viselkedésű író Márai Sándor. Kegyetlen szatírája baráti körének, egyben szembesítés is: az
értelmiség sorsa és szereplése az állandó rendszerváltozások idején (ennyiben testvére
a regény Határ Győző Heliáne, Szentkuthy Cicero, Márai Rómában történt valami
című regényeinek). De túl a szatírán, a kiszolgáltatottság és elhallgatottság előrelátása
is: a Világtornyot építő diktatúra ki sem használja őket. A termesztársadalom eszménye idején szükségtelenné válnak. Lugal észre sem veszi őket, Utnapistim pedig

2001. január

87

kénytelen beletörődni sorsukba: elfeledkezik barátairól. Nem azért, mert nem akar segíteni, hanem mert tudatában van: nem tud rajtuk segíteni. A „kettősórák népének”
elitjéhez tartoznak, akik mégis megmerülnek gyarló emberségükkel a tér-idő eseményekben. A szatíra szereplői: pusztulásra válnak méltóvá. Kivéve egyet: aki emberi
magatartásában is kapcsolódik a bennük alakuló értékhez: a műhöz. Kodolányi sajátos
nézőpontból figyeli az irodalmi életet, barátait-ellenfeleit. Mert ez a kettő szinte egyet
jelent számára. Legközelebbről írótársai életét ismeri, tehát az ő gyengéiket tudja legjobban tanulmányozni. Görbetükörből és ugyanakkor szeretettel is nézi alakjukat, körülményeiket. Hiszen a Csillagtorony társasága az igazi környezete Utnapistimnek.
Ha baj közeleg, összegyűlnek, együtt vitatják meg a tennivalókat. Együtt vannak,
amikor először rendül meg a föld végzetes figyelmeztetésként: amikor már nem a politikai történettel, de az elemek haragjával kell szembenézni. Kodolányi leánya, Júlia írja
le memoárjában a jelenetet, amely egyik példája lehetett a csillagtoronybeli tanácskozásnak: Kodolányi és barátai összegyűlnek, vitatják, mit tegyenek a közelgő ostrom
idején.
De miért is kell elpusztulniuk a Csillagtorony baráti köre tagjainak? Mert ők is úgy
viselkednek, mint a „kettősórák népe”. Helyezkedők, saját mentelmükkel törődők,
a tömeghisztériától megmámorosodók (például Hétil saját leánya feláldozásakor), minden hatalmat személyükben kiszolgálók.
Furcsa kettősséget figyel meg és épít bele regényébe Kodolányi: az írók személyes
esendőségét, 'bűnösségét' és alkotásaik, a mű halhatatlan értékét. Hiszen Hétil dalai
minden új rendszerben továbbélnek, Namzi zsoltárai szólalnak meg imaként a bárkában, Gubbubu Aztlánról szóló leírása egyiptomi papokon keresztül jut el Platónhoz,
ebből ismerjük Atlantis (vagy Gondvana?) pusztulásának történetét. Úr Ba'u könyvtárából maradnak meg könyvek, Simetán csillagászati számításai. Mindezek valamilyen
formában továbbélnek. Hogyan is zárul a bárka-út, mit tesznek a megmenekültek?
„Utnapistim pedig áldozott, sírt, leborulva imádkozott, majd énekelt. Valamennyien
sírtak, leborultak, énekeltek. Ismét Namzi egyik zsoltárát zengték. Utnapistim hangja
úgy tört ki a szabadban, mint az égi bikáé. A nők ajkán hárfahúrok zengtek, a gyermekek mintha sípokat fújtak volna. Vastagon brummogtak, zúgtak a férfiak, SurSunabu vezényléshez szokott torka rekedten kiáltott a széles mindenségbe.” Új ég, új
föld van születőben, új kozmikus napba lép az emberiség a Bika jegyében. De Namzi
zsoltárai élnek.
És mégis, hol vannak az írók? Elvesztek, mert életük nem emelkedett műveik
szintjére. Íme Simetán, a haldokló csillagász, aki legjobban tudja a vészhelyzetet, ő is
milyen önmagára gondolóan meditál azon, hogy „Utnapistim, Hetil, Ba'u, Gubbubu,
Namzi… Miért nem tudnak összefogni? Miért nem találnak ki valami mentséget? Miért nem segítik őt, hogy legalább a Csillagtorony igazgatója lehessen, s tekintélyének
latba vetésével közös véleményre hangolja a Birodalom komoly elméjét, Beavatottját,
mahhuját, bölcsét? De hát, úgy látszik, immár el kell vesznie, félrelökve, az útfélen, elfeledve… A világ, az emberiség romlásba rohan.” A halhatatlan dolgok tudója a pusztulás pillanatában is a pusztuló világ időrendjében és értékhierarchiájában gondolkozik. Még Gubbubu volt a pusztulók között a 'legsztoikusabb': „Én legalább bátran vagyok gyáva.” Mégis földi hívságokhoz ragaszkodik végső percéig: végrendelkezik,
Lugalhoz szaladna tanácsba. Végül az önkritikus mondatot is leírja: „A világ kérdőre
fog vonni bennünket, mit tettünk ezekben a szorongató időkben az emberiség jövőjéért…” Csakhogy ez a sztoikus számvetés is kevés most már, amikor az a világ, amely-

88

tiszatáj

nek normája szerint eleganciával él és hal, – értelmetlenné válik. „A világ? Mi az a világ? Hol fog felelősségre vonni? Hogyan? Mikor? Ez egyfajta zavarosság… – S az íróvéső lapos végével gondosan kisimította a fölvésett varázsjeleket.”
A művek megmaradnak, az esendő emberek fölött összecsapott a fekete áradat.
Akik személyükben: Azag-Aját vagy Lugalt (esetleg még válogatás nélkül is) kiszolgálják, az emberáldozat ellen nemhogy szavuk sincs, de mámorosan részt vesznek benne –
mulandók. Ha közben ennek ellenére képesek olyan műveket létrehozni, amelyek más
korszakokban is az emberi létezés alapképleteit fejezik ki – a művek megmaradnak.
Egyetlen barát menekül meg a büntetés elől, és az Namzi. Hogyan is magyarázza
a betét elején Utnapistim a jós-jelenetet? „Le kell mondanunk a Szurippak ellen vívott
áldatlan harcról. Le kell mondanunk az egymás ellen folytatott küzdelemről. Le kell
mondanunk városunkról, földjeinkről, hazánkról palotáinkról és templomainkról. Le
kell mondanunk varázserőnkről. Minderről le kell mondanunk, mert erőnk s hatalmunk átkozott az eljövendő Égi Gyík előtt. Ha mindenről lemondunk, meg fogjuk
hallani az Égi Atya szavát.”
Namzi az egyetlen, aki eszerint cselekszik, aki kivonja magát a politikai élet szolgálatából: általa fogalmazódik meg az értelmiségi, aki mindig kivonul, ő az, aki előre
tudja a pusztulást, ő az, aki semmilyen mozgalommal nem vállal közösséget, aki vidékre költözik és állandóan távoli menhelyekre vágyik. A regény szerkezetében Namzi
az értelmiségi művész, aki a „kettősórák népé”-ből tudomásul veszi a kényszert: el kell
hagyni a személyes szabadságot korlátozó világot, ki kell vonulni belőle, különben
a személyiség a bűn szolgálójává válik. Őbenne formálódik a mindennapi életben
gyakorlattá az Utnapistimben testet öltött misztikus életrajz. Benne megszűnik a kettősség: a napi élet és a művészi alkotás kettőssége. Őrá visszahat saját műve. Azt az
életmódot választja, amelyet művében és műve által követni szeretne. Namzi sorsában
válik gyakorlati életreceptté Utnapistim hősi és archetipikus cselekvéstípusa és misztikus életrajza, ezáltal az archetípus gyakorlati, mindennapi érvényességét bizonyítva.
A regényben éppen ezért függetlenedik Namzi sorsa Utnapistimétől. Nem a bárkában menekül meg, de saját bűnből kivetkőző élete jogán. Utnapistim tudja, Gilgames látja gyűrűjében megmenekülését. Tulajdonképpen Namzi a bárka visszaigazolása:
van ember, aki megértette a veszélyt, a politikai-háborús-zsarnoki rendszerek bűnös
voltát, és van ember, aki kilépett a bűnös körből. Az emberiség határhelyzetében elképzelhető a hatalom bűnéből kibontakozó ember. Tehát szükséges a bárka, amely „új
ég, új föld” körülményei közé visszaállítja az életet.
A szatíra így válthat át a regényben pátoszra és Kodolányi kedvelt műfajára, a didakszisra. Az oktatásra. Utnapistim csodás (vagy a műfaji meghatározás – meseregény –
szerint mesés) története Namzi áldozatos életével válik igazolhatóvá.
Ez a Namzi persze a regényben már régen elválik a baráti életből kiemelt modelljétől. Maga a szatíraíró, a legkevésbé Namzi-alkatú, könnyen hívő és haragra lobbanó
indulatos ember, aki görbetükörből nézi a politikus világot: a regény narrációja általa
alakítja a regény hangnemét. A szatíra átvált az alkotói retorikában pátoszra. A Vízöntőben János jelenéseit írja át, valójában a Passiót éli meg, „szálla alá poklokra, harmadnapra föltámadott, felszálla a mennyekbe”. A megpróbáltatásokat átélt szenvedő
ezekben, a – most már nevezzük megújított nevén: – Vízözönnel kezdődő regénysorozatban élte át az emberség feltámadását.
Az író életrajzának ismerői talán az elkövetkező években is nehéz természetű emberként jellemezhetik. Közvetlen barátságai ezután is abbamaradhatnak, néha drá-

2001. január

89

maian meg is szakadhatnak, mégis regényeinek archetipikus meghatározottságában, leveleinek a pletykákon felülemelkedő didaktikus kisugárzásában egyaránt a megbékélt
élet felé irányítja olvasóit, barátait. Nem az embertelenség elfogadására, de önmagunk
belső világának elrendezésére sarkall. Mert az igazi közösséget az önmagukban megbékélt emberek szabad együttesében keresi.
Utópia? Meseregényben gondolja mindezt végig, az emberiség eddig legnagyobb katasztrófája pillanatában, személyes sértettségének mélypontján. Mindennek ellenében.
Ezzel folytatva, majd mitikus ciklusával le is zárva a magyar epika két háború közötti korszakát. Azt a sajátos alakulatot, amely a nevelődési regény múlt századi hagyományait folytatni is szeretné, keresi is annak patetikus üdvtörténeti célképzetességét, ugyanakkor be is látja annak a huszadik században megvalósíthatatlanságát. A Halálfiaitól vezet a sor az Emberi színjátékon át Pap Károly regényeiig illetőleg Kodolányi
Égő csipkebokorjáig, körbejárva két verses változatot, a Jónás könyvét illetőleg a Tücsökzenét. A messiási-prófétai sors egyszerre patetikus és ironikus feldolgozása a jellemzője
ennek az alkotói retorikának. A Namzi–Németh László azonosítottság a regényben talán nem is az emberi példányt formázza, hanem ezt az epikus modellt. A pátosznak és
az iróniának ezt a horizont-összeolvadását, amelyet Kodolányi előtt éppen az Emberi
színjáték című Németh László-regény valósít meg a legkövetkezetesebben és a legpéldaszerűbben.
Sajátos alakulatot formáz és zár le Kodolányi. Persze minden visszatekintés feltéteti
a kérdést: a történeti leírás váltja ki az emlékezetet egyfajta múltat leltározó szándékkal, avagy egy a jelenben is figyelemre méltó alakzatra hívhatja fel a figyelmet. A magyar narráció mindenképpen szükségelte ezt a hangnemi horizont-összeolvadást, hiszen még a verses beszédben is végiggondolta (lásd a Jónás könyvét és a Tücsökzenét).
De hasonlóképpen gondolja át a Prae szerkezeti kettősségében Szentkuthy, majd pedig
a Heliáne egymásba roppantott horizontjaiban Határ Győző ugyanezt a hangnembéli
dialógust.
De egybeolvashatom mindezt Gottfried Benn két, ezidőben keletkezett versével,
a Nur zwei Dinde, és (a címbe is emelt dátumazonosíthatás okán is) az Epilog 1949 címűekkel.
Und sinkt der letzte Falter in die Tiefe,
die letzte Neige und das letzte Weh,
bleibt doch der große Chor, der weiterriefe:
die Himmel wechseln ihre Sterne – geh.
Kálnoky László fordításában:
S ha minden lepkét elnyelnek a mélyek,
minden alkonyt s minden keservedet,
a nagy kórus marad, és zeng az ének:
A csillagok változnak – ég veled.
És ha így nézem, máris a posztmodern szövegszerkesztést előkészítő nagy huszadik
századi beszédmód-vitát látom megformázva ennek a formációnak a történetében:
T. S. Eliot és Gottfried Benn egymást korrigáló-kiegészítő kettősségét.

KRITIKA

Félelmen túli tartományban
NAGY GÁSPÁR: HÚSZ ÉV A KÉTEZERBÕL
Nagy Gáspár egybegyűjtött verseit, harminc év (1968–1998) költői termését reprezentatív kötetben adta ki Szabadrabok címmel a debreceni Kossuth Egyetemi Kiadó.
Ez a szép könyv, ezredvégi költészetünk egyik jellegadó opusa, 1999-ben a költő ötvenedik születésnapjára jelent meg.
Eszméltető könyv a Szabadrabok. Harminc év magyar és kelet-közép európai történelmének látlelete egy különleges erkölcsi igényességű és gazdag formakultúrájú költészet mérlegén. E költészet karakterét a történelmi érzékenység és felelősség mellett
a hagyományokhoz kötődő értékóvó eltökéltség és az újabb művészi törekvések iránti
nagyfokú nyitottság egyszerre jellemzi.
Különleges egyensúlyt tart ez a költői világ: hangvételében szakrális áhítat és metsző irónia, látásmódjában leleplező analízis és tág horizont szembesül. Formakultúrája
a négysorosoktól a nagy kompozíciókig, az énekverstől a prózakölteményig nagyon
sok változatban mutatkozik meg mesterfokon. Versbeszéde – a puritán élőbeszédtől
a neoavantgárd és posztmodern ösztönzéseket is hasznosító ironikus többértelműségig,
a történelemidéző, meghitten archaizáló kifejezésmódtól az ironikus archaizálásig,
a törvényfogalmazó tőmondatoktól az egész versen végighajladozó dallamos dikcióig,
az egyszerű szavaktól a csak rá jellemző jelentéssűrítő, hangnemütköztető összetett
szavakig – sokféle elemből alkot összetéveszthetetlenül egyéni hangot és dallamot.
Szembetűnő sajátossága e költészetnek a költői személyiség cselekvő történelmi jelenléte, folyamatos vélemény-nyilvánítása, melyet költői, tehát egyetemes érvényre
igényt tartó felelősségtudat ösztönöz. A relativizmus és az osztott lírai én korában
ritka tünemény a költői személyiségnek ez a rendíthetetlen értéktudata, nyugalma,
a versekből sugárzó szellemi-erkölcsi ereje, belső biztonsága.
Olyan költői személyiség áll előttünk ezekben a versekben, aki minden körülmények között magára veszi a babitsi intelmet, mely szerint
az igazság szellemének ébrentartásáért az írástudók a felelősek. Ez a felelősség nem publicisztikus kitételekben nyilatkozik meg, hanem a nyelvi műalkotás rendkívül összetett, semmi mással nem helyettesíthető, sokrétű, sokféle
vonatkozást, asszociációt elevenen működtető világában.
A Húsz év a kétezerből kétszárnyú verseskönyv, kettős
metszet Nagy Gáspár költészetéből. Remek szerkesztői
ötlet megvalósulása. Az első ciklusa húsz esztendőt fog át,
a költőnek a Tiszatájban 1979 és 1999 között megjelent
hetvennyolc versét tartalmazza. A második ciklus pedig a
Szabadrabok után született új verseket (1999–2000) foglalja
Tiszatáj Könyvek
Szeged, 2000
190 oldal, 980 Ft

2001. január

91

magába, (három ezek közül is a Tiszatájban jelent meg először). Lírai történelmi folyamatrajz az egyik ciklus, jelenkori összegző pillanatkép a másik. Együtt alkotnak
egészet.
A ciklusok elé kiemelt, kézírásban közölt Vallomást az ötvenéves Tiszatájnak
küldte Nagy Gáspár 1997-ben. A kézírás a költő és folyóirat kapcsolatának bensőségességét is jelzi, miként a megszólítva jellemzést adó, emlékező-megidéző, félig játékos és
mégis nagyon komoly versbeszéd is. A játékosságot a köszöntés alkalma motiválja,
a komolyságot a számvetés, az emlékezés, az alkalom okán akaratlanul is előtolakodó
múlt, a megpróbáltatások és veszteségek sora. Nagy Gáspár szellemi otthonra talált
a Tiszatájban a hetvenes évek végén. Ez a folyóirat biztosított ekkor leginkább fórumot azoknak az íróknak, akik az irodalompolitika intelmeivel szembeszegülve a nemzeti közösség sorskérdéseit sem iktatták ki művészetükből, akik hivatásuknak tekintették azt is, hogy az internacionalizmus bűvszavával lefedett nemzeti sérelmeknek, közösségi gondoknak is hangot adjanak, öntudatra, önismeretre ébresszék a megtévesztett nemzetet, leleplezzék a nemzetvesztő megalkuvást, hitványságot. A politika is kitüntetett figyelemben részesítette a lapot, a szerkesztőség örökös zaklatások közepette,
állandóan a tűréshatáron egyensúlyozva végezte munkáját. 1986 júniusában pedig éppen Nagy Gáspár verse miatt bevonták a számot, leváltották a szerkesztőséget. Ekkor
három évig sem Nagy Gáspár, sem az addigi többi jellegadó szerző nem publikált
a Tiszatájban. A régi lap 1989-ben folytathatta csak munkáját, s adhatott otthont újra
Nagy Gáspár verseinek is. A folyóirat és a költő élete, sorsa összekapcsolódott tehát.
Közös történelem motiválta a Vallomást. A játékos chiazmussal („Iratfolyó / folyóirat”) induló vers már az első rímszóval komor hangnemre vált („hányszor / voltál /
vádirat”). A keserű játékosság különlegesen egyéni ízzel fejezi ki azt a kettősséget, azt
az abszurd szituációt, melyben a lap élt, amikor a folyóirat vádirat is volt egyben.
A „kékült zöldült / veled a táj” sorok sem csak arra utalnak, hogy a folyóirat borítója
minden hónapban más színű volt (ezt elmondhatná a vers más színek említésével is),
hanem azt is jelzi, hogy egy-egy szám egyszerre jelentett reménységet és – a másik oldalon – félelmet, dühöt is. (Gyuris György A Tiszatáj fél évszázada (1947–1997) című
könyve bőséges adalékokkal szolgál ehhez).
A Vallomásban a vádirat-motívumot erősítve és ellenpontozva jelenik meg az irodalom egykori fontosságának az emléke: „mi volt akkor / a gyönyörű / hogy tétje volt
/ mit mond a mű / vagy mit rejt el”. Az irodalom értelmének, társadalmi küldetésének kétségbevonása idején a „tét”-re figyelmeztet a vers legnagyobbjaink példájával is.
A Versek a Tiszatájban (1979–1999) ciklus darabjainak egyik fő motívumsora állandó vita azzal az irodalommal és irodalomszemlélettel, amelyik föladva az irodalom
küldetését, „a többféle megnemközelítés látványos eszközeivel kussol a lényegről”
(Távirat Kányádi Sándornak Kolozsvárra, a Horea 48-ba). Szarkasztikusan szól azokról,
„akik pl. / a szárítókötélre aggatott / szavak színének puszta sor- / rendjében vélik föltalálni / majd föltálalni végül k-iá- /rusítani (nincs jobb szavunk) / a semmi tündöklő
árnyalatait” (Nyelv-tan). Kártékonynak minősíti a sorozatgyártással készült, semmiféle
kockázatot nem vállaló, lehűtött verseket, hiszen ezek „a korszak mammut-tetemét
voltak / hivatva – bizalmilag – tartósítani” (Beismerő vallomás). A „tét” nélküli műalkotások tömeges gyártása, az irodalom létalakító, személyiség- és közösségformáló
funkciójának, küldetésének megkérdőjelezése vezetett el az eszmétlen és érzés nélküli
közömbösséghez. Ez a közömbösség pedig különlegesen jól jött annak a politikának,
amelyik éppen az eszméletétől, öntudatától, önismeretétől igyekezett megfosztani

92

tiszatáj

a magyarságot, hogy kénye-kedve szerint bánhasson vele. Nagy Gáspár szigorú ítélkezését az a meggyőződése motiválja, hogy „egy élére állított vers talán aládúcolja az
éjszakát, dőlni készülő otthonod, roskadó házadfalát, egy élére állított vers sokat tehet,
jó lesz majd erre-arra, minden helyett lesz remény, kezekben tündöklő kenyér, ha
elfogy az is: maga lesz a vér” (Benézünk majd a Múltidőbe, … ősszel). Az ő eszménye az
őszinteség, a megalkuvásnélküli önmaga-vállalás, ha kell, az „aknákon sétálgató, vízen
járó / vállalkozások izgalma”. Hittel vallja, hogy az írástudóknak „emlékezniök esküdt
kötelesség”(Benézünk majd a Múlt-időbe,… ősszel), s „míg a szem él látni kell fele-Barátaim!…”(A fiú naplójából).
Félelem nélkül emlékezni és látni – ez a két elv vezette Nagy Gáspárt. Ezért írhatta
meg mára már közismert „élére állított” verseinek sorát. Ezért lehetett a diktatúra éveiben költészete „kibiztosított beszéd”. Meg sem kísértette az a kérdés, hogy politizáljon-e a költő. „Csak” vállalta önmagát. Olyan kristálytiszta emberi minőségeszmény él
benne, amelyik nemesebb közegben is hiányérzetekkel járhatna együtt. A mi korunkban pedig egyenesen szenved azoknak a tényeknek a sokaságától, amelyekkel naponta
szembesülni kényszerül. A Tiszatáj-versek ciklusa ilyen értelemben különleges pontosságú látlelete az utóbbi két évtizedünknek. Élükre állított versek sorakoznak ebben
a ciklusban.
A nyolcvanas évekbeli versek egyik csoportja a fizikai-szellemi-lelki rabság és a megalkuvó gyávaság elleni tiltakozás jegyében fogant. Sokrétű társadalmi kórképpé állnak
össze ezek a versek. A változatok nemcsak tartalmiak. Nagy Gáspár költészetének éppen az az egyik jellegadó vonása, hogy eszme és esztétikum, gondolat és nyelv szétszálazhatatlan egységet alkot benne.
A Két nyárfa a Hódoltságban (föllelt janicsárnapló 1556/57-ből) bravúros költői lelemény: a rablét szarkasztikusan artisztikus bemutatása. A török janicsár naiv dikciója
nemcsak a rabföldet, nemcsak a rabnépséget, a „behódolt gyaurokat” mutatja be iszonyú kiszolgáltatottságukban („Muzikális fajtává sok ríással edződnek.”), hanem a rabnépet őrző janicsár sivár állapotát is. Tragikomikus az, ahogyan a janicsár szinte megelégedettséget érez abban a létállapotban, amelyikben minden emberi kvalitását föladta
a minimális jólétért. Legfőbb vágya, hogy még sokáig állhasson félelemben az őrhelyén. A cím és a címben megjelölt időpont, a vers „paratextusai” már eleve kiemelik
a történeti időből és közel hozzák ezt a „janicsárnaplót”. Ezt az áttűnést sugallja az
egész prózaköltemény, a rablét elviselhetetlenségének érzékletes költői dokumentuma.
A rablét öntudattól, önismerettől, történelmi tudattól is megfosztott, szellemileg és fizikailag egyaránt behatárolt, korlátozott lét. Az archaizáló nyelv egyfelől a fikció természetes következménye, másrészt viszont nyomatékkal fejezi ki a szituáció képtelenségét, archaikus jellegét.
Hogy nem csak a török hódoltság idejéről szól ez a vers, azt egyértelművé teszi az
ugyanabban az 1981 márciusi Tiszatájban közölt Benézünk majd a Múltidőbe, … ősszel
című prózaköltemény is. Ez a vers nemcsak vallja, hogy „egy élére állított vers sokat
tehet”, hanem be is jelenti igényét a történelmi érvényű igazságtevésre: „keresek egy
fölismerhetetlenre pofozott őszi hónapot”. Állandó motívum ekkor már Nagy Gáspár
verseiben a forradalom. Olykor távoli időt idéz meg, de egy-egy jól elhelyezett modern szó egyértelművé teszi azt, hogy közelebbi a vers ihletének forrása (Ott, Lepantónál, … (1571. okt. 7.) Kormos István „az égi karzatról” üzeni: „október vértanús lapjain
veletek / vannak a megszakadt szívűek” (Halálon túli). A vers szövetéből nyilvánvaló,
hogy nem(csak) 1849-re utalnak ezek a szavak. A Kés(lekedik) a szó tanúsága szerint

2001. január

93

a késlekedő szó kés a költő torkában – itt sem véletlen az októberi időmegjelölés –,
s a lefojtottság elviselhetetlensége vezet a „kibiztosított beszéd”-hez.
Gazdag poétikai példatárat teremt Nagy Gáspár a kimondhatatlan kimondásának
változataiból. A csupa főnévi igeneves szerkezetből épített Infinitivusok lányom olvasókönyvéből méltó párverse Domonkos István Kormányeltörésben című tudati-nyelvi
törmelékekből alkotott költeményének. Döbbenetes lét-látlelet ez is. Az azonos nyelvi
szerkezetek monoton ismétlődése iszonyú koordinátákat húz az ember köré. A lírai
szituáció nem tárja fel a hely és időelemeket, de ezzel csak növeli a vers belső feszültségét, a lírai szituáció gesztus-rétegei általános értelművé válnak. Jelentésgazdag belső játékuk van a végső elemükre meztelenített soroknak, parancsok, kényszerűségek, tehetetlenségek sorjáznak bennük. A Verhetetlenek remek négysoros: az árulás önfokozó
törvényszerűségét leplezi le szarkasztikusan. A Töredék levél-töredék formájában, többes szám első személyű vallomásban mutatja be a védtelenül magukra hagyott kisebbségi magyarok kiszolgáltatottságát. Az Ilyen világ a tiszta szellemi értékek bemocskolása, kihasználása elleni felháborodott tiltakozás. A Történelem arra eszméltet rá, hogy
a történelem kihívásai elől nem lehet kitérni, mert a kitérés, kényelmes félrehúzódás
a szolgaságot sokszorozza. A mindössze néhány soros vers éles ellenpontozással („elhúzódni /az Isten-védte / csillagokra” – „egy betömött / szájú nem!-nek / cellamocsokban / társa lenni”) minősíti a kort és „ajánlott” magatartásformáit egyaránt.
Szövetségesként, megtartó példaként jelennek meg ebben a versvilágban azok a művészek, akik a maguk belső törvénye szerint vállalták a létérdekű közösségi cselekvést
(Távirat Kányádi Sándornak Kolozsvárra, a Horea 48-ba, Három megjegyzés: egy válasz –
Kodály és Illyés ünnepére – 1982, Halálon túl, A kereső, Nyári ki(be)számoló). Ahány vers,
annyi egyéni karakterű műforma. Mindegyik vers más-más módon vall arról, hogy
Nagy Gáspár megbecsüli a küldetésüket minden körülmények közepette vállaló, a nemesebb emberi világért cselekvő alkotókat. Társul szegődik hozzájuk vagy utódjukká
válik, helyettük is vállalja árván maradt posztjukat. Mocskolódásokkal szemben is megvédi őket, miként a Kodály és Illyés ünnepére írt, a Tiszatáj Illyés-számából kicenzúrázott Három megjegyzés: egy válasz című versében:
És ha valamit hiányolnak
a hirtelen-erősek
az olykor-bátrak?…
majd figyelem őket
mikor az idő átrak vállukra is
– szívük fölé – száztonnákat!
Micsoda szemléleti tágasság és ítélkező erő szólal meg ennek a néhány sornak
a sűrű szövetében, „kibiztosított” rímelésében! A Nyári ki(be)számoló egy-egy kétsoros
strófája összegző ítélet, vallomás, „ki(be)számoló”. A politikai manipulációk sorozatát
mutatja be metsző iróniával („küldik a tömjént / ha kiszállsz önként”). Ez a látlelet
megerősíti a Nagy Lászlótól vett mottóval („fejet ajándékba nem adunk”) is érzékeltetett költői magatartást. Ennek a példának a vállalása keretezi a korképet: „Helyetted
mondom / ez lesz a gondom”.
Belső tágasságával, ellentétezésével megragadó vers a Félelmen túli… is. Első két sorában gyilkos erő veszi birtokba a világot, de a vers belső dimenzióiban hitelesen hatálytalanítja ezt az ÉNEK. Erőszak és szellem szembenállása ez. A vers lírai énje a „félelmen túli tartomány / dalokra elszánt kölyke”, túl van már a félelmen. Olyan di-

94

tiszatáj

menzióból szemléli a világot, amelyikből nézve nem az erőszak, hanem az erkölcs és
a hit határozza meg a személyiséget.
A fiú naplójából „a félelmen túli” költő történelmi számvetése a nyolcvanas évek
közepén. Az árulásra, megalkuvásra épített rendszer ironikus-szarkasztikus látlelete ez
a költemény. Mint egy vég nélküli felsorolás töredékei folynak egymásból a sorok.
A látszólagos megszakítások azt jelzik, hogy hatalmas leltárból ad itt mintákat, részleteket a vers a forradalom harmincadik évfordulóján („… és a csillagos estben ott
susog immár harminc / évgyűrűjével a drága júdásfa”). Dögszag árad mindenből: „a teletömött / gyomor békessége meg az ígéretekkel megtelt szemek / tócsafénye és fénytelen homálya…” Ebben az alvilági létben a „nyüszítve támadó gyávaság” dühöng,
s a „szegényes megalkuvások vénjei-ifjai” egyensúlyozgatnak. Az érdekközpontú, manipulált világ naplószerű számbavétele váltja ki a költői énből a szembenállás vallomását, az egyértelmű és leleplező elhatárolódást ettől a világtól:
… nem tudom még hogyan viselem tartósan a szégyent
hogy együtt néztük ugyanazt az eget folyót hangyafészket
és másképp vert a szívem másért pirultam el
másért szorult ökölbe a kezem és másképp láttam
ugyanazt a fát ezüstlő éveinkkel sújtva súlyos emlékek
alatt recsegni-ropogni-hajladozni büszkén
de ha több szégyen is társul velem akkor is csak így
mondhatom: míg a szem él látni kell fele-Barátaim!…
Ebben a néhány sorban árnyaltan jelenik meg az a tapasztalat, hogy a forradalom
elárulása, a konszolidációnak nevezett időszak erkölcsi romlottsága hogyan osztotta
meg a nemzetet, hogyan rombolta szét a nemzeti közösség létének alapfeltételeit:
a közös vélekedést a legfontosabb nemzet-önazonosító ügyekben. A harminc éven keresztül elárult forradalom védelmében jelenti itt be a költő a maga elhatároló különvéleményét mindazokkal szemben, akiket a vers első részének döbbenetes társadalomképe bemutat. A tisztán-látás felelősségére szólít az egyedül is helytálló ember eltökéltségével. Elégikus szomorúságát az idegenség- és szégyen-érzés motiválja, de ezt a szomorúságot a vállalt magatartás ítélkező bátorsága ellenpontozza. Nemcsak az olvasók,
a politikai hatalom is értette a verset. Szinte igazolta is rögtön önmaga versbe foglalt
jellemzését („nyüszítve támadó gyávaság”), s eszmélkedés, szembesülés helyett megtorlással válaszolt. Ezért van három év hiátus a Versek a Tiszatájban ciklusban.
A folytatás csak 1989 augusztusában vált lehetségessé. Jellemző Nagy Gáspár költői
karakterére, hogy a Tiszatájban ekkor közölt versei nem a szabadság felhőtlen örömének dalai. Súlyos új tapasztalatok fogják vissza a dallamot. A nagy színváltások döbbentik meg a költőt, a lírai én úgy érzi magát, mint a frontról, fogságból, félig a sírból
hazatért megcsonkított katonák: a hallgatásba foglalja a kimondhatatlant, mikor annyi
színváltó embernek megered hirtelen a nyelve. De ez a hallgatás nem titkolja el a tapasztalatok minőségét (Most visszatérünk?, Már hamuval rajzolgatok, Észrevétel). Egyetlen vers szól az örömről (Évkönny, 1989), de ezt az örömet szétfoszlatja a szabadság
szociográfiája. Az „ejtőernyősök” nagy színváltása olyan mint egy rossz álom. A látás
belső parancsa szerint ítélő költő hangja ismét szarkasztikusan keserűvé válik (Karcolat
ernyőselyemre (és rossz álomra), Békebeli kannibálok).

2001. január

95
Mint a békebeli
kannibálok
egymást zabálják
föl a barátok
mintha nem volna
már ki ellen
hurrá hajrá most
egymás ellen!

A diktatúra éveiben az elnyomás egységesítette is a szabadság szellemének védelmezőit. A közös ellenség az ellenállók közösségének kovásza is volt. Versek sorában
ad hangot Nagy Gáspár annak a döbbenetének és keserűségének, mely abból fakad,
hogy a szabadság próbáját az emberi minőség nem állta ki. Az egykori barátok „fölpiszkált hiúságuk salétromát / kéjjel beengedik az erkölcs és jellem szentélyeibe”. Nyitottság helyett kis taktikázgatásokkal „szórakoztatják” egymást (Május meddő felhői
alatt, Közelről biztos elveszítjük egymást). Ebben a szituációban az emlékező és mindent
számbavevő, mindent megfigyelő költő keserűen és fölháborodottan készíti újabb látleleteit az ezredvégről (Újszövetségi kapitányok?). Másrészt újra és újra romolhatatlan
értékekhez fordul vigaszért, szövetségért (Arccal az Égnek, Vallomás, Levél, ha hull…,
Helyzetjelentés Vörösmartynak).
Egyre gyakrabban válik versek ihletőjévé a létfilozófiai töprengés: a halállal szemközti lét tudatosítása, a végső kérdésekkel való tűnődő szembenézés. Nagy Gáspár költői világképére jellemző, hogy a halál-motívum megjelenése nem félelmet hoz a versvilágba, hanem az egyenes testtartást igazolja. A végső elszámolás nem tűr semmiféle
megtévesztést, az egyetlen élet tartalmas, tiszta élésére ösztönöz annak végessége által
is (Mielőtt még, Tudom, nagy nyári délután lesz, Más szomjúság).
Az Új versek (1999–2000) ciklusban is gyakori halál-témát Nagy Gáspár fölöttébb
gazdag emberi kapcsolatai is motiválják. Költői személyiségének kezdettől fogva fontos vonása volt a szellemi, baráti kapcsolatok ápolása, megbecsülése, az értékeket
számontartó, azok legkülönfélébb változatait értő figyelem. Ezért sok veszteségről
kényszerül számot adni. Megidézve-sirató portréi – Czine Mihályról, Kiss Ferencről,
Fodor Andrásról – a vers dikciójába menekítik a karaktert, így őrzik meg (Reménység
jegenyéje, Kiss Ferenc fejfájára, El kellett mennem Lisszabonba).
A siratókat hangulatilag ellenpontozzák a ciklusban a személyiség álomi, képzeleti
szféráit is megnyitó, finoman önironikus, finoman erotikus és játékos hangvételű versek (Illa berek, ha jön egy szép illanó álm; Hózárat nyitogattam, Májusi víg-szomorú nóta
az bolond világ sípjára).
Az új versek többségét az emlékező számvetés ihlette. Erre indították a költőt a kerek évfordulók is.
Három verssel is köszöntötte a hetvenéves Csoóri Sándort. Nagy Gáspár költészetének poétikai gazdagságát is mutatja, hogy mindhárom vers egészen más poétikai karakterű. A Lángot lapozó villanófényszerű kétsorosai remekül érzékeltetik azt az ellentétekből teremtett tágasságot, mely oly jellemző Csoóri Sándor (költői) világára. Egyegy kétsoros strófában telitalálatos portrékat ad róla:
Tiltások, nyilak záporában
kint február, de belül nyár van.

96

tiszatáj

A Ha majd az utolsó film pereg műfaji megjelölése szerint „apokrif forgatókönyvvázlat”. Csoóri Sándor életének képeit hozza elénk ez a „forgatókönyv”, a képekhez
azonban „hozzáadja” jellemzésbe foglalt minősítéseit, reflexióit is. Telitalálatos jellemzését adja Csoóri különleges nyelvi erejének („könnyű bársonyban, elegáns suhogással
lépdel: / szekérutak kaptatóin és metropolisokben edzett nyelv”), „a józsefhegyi szószékről” szóló, józanságra intő illyési intelmeket is fontolgatások nélkül félretoló
vakmerőségének, üldöztetésének és fölemelkedésének, haragjának és gyöngédségének,
gyászának és gyönyörű szerelmes verseinek, a népet nemzetté magasítani akaró törekvéseinek. A film-kép-sorok öntörvényűen peregnek, helytállnak önmagukért, de lelkiismeretünkkel szembesítő kérdésekké is válnak. A Mikor négy sorát idézem egy Csoórivers gyönyörű négy sorával keretezett vallomás a Csoóri-vers különleges karakteréről
és a „hűségében is vakmerően bátor” költőről. Hasonlóképpen értéktanúsító vallomás
a Szokolay Sándornak ajánlott A kincsről, ami van. Ez a vers is a nemzeti közösség tágabb körébe kapcsol, az önmagunk jobb lehetőségeire eszméltető művészet nemzetmegtartó erejéről vall: „mekkora kincs mikor ének / üzenhet a Mindenségnek!”
Az Új versek ciklus koronája két nagy kompozíció. Mindkettő arról tesz bizonyságot – a keresztény magyar állam ezredik évfordulójától ihletetten –, hogy a magyar
történelemben hatalmas megtartó és ösztönző emberi magatartás-értékek vannak.
Ezek tudatosításának, az új idő követelményei szerint való továbbvitelének, továbbéltetésének az igénye motiválta ezt a két kompozíciót.
A Symphonia Ungarorum – Szokolay Sándor millenniumi szimfóniájának szövegkönyve – első tétele alapszavak szigorúan megkomponált gyorsuló váltakozásával sugallatosan érzékelteti a vándorló nomád magyarság elemi létküzdelmét. Majd a második tételtől kezdődően a Szent István-i hit otthonteremtő, összefogó ereje jelenik meg
és bontakozik ki. A Szent Gellért legenda utalásos megidézése teljesíti ki ezt képet:
összekapcsolódik az „ora et labora!” és az „őrlető köveknek / pentatóniája”. Az ötödik
tétel zaklató mai kérdéseket tesz az egykori idillhez, előre jelezve a hatodik tételtől
megjelenő veszedelmeket, ellenségeskedést, történelmünk sok-sok külső és belső baját.
Majd a hetedik versszaktól biztonságot, nyugalmat árasztva szólal meg a történelmi
tapasztalatból nyert erő, az a tudat, hogy tengernyi veszedelem ellenére „megállt és
megmaradt” ez a nép. Három strófa élén is ismétlődik ez a sor (némi variációval). Ez
a jelzésszerűen, mégis nyomatékosan fölidézett történelmi tett az újrakezdés lehetőségét és szükségét sugallja:
Hódítók hordája
tovatűnt szétomolt
élő lett itt újra
a rejtező a holt
felizzó reményünk
jövőket ostromolt!
Az a mába érő üzenete ennek a kompozíciónak, hogy a legmélyebb állapotból is
föl tudott emelkedni ez a nép, van tehát esély a megváltásra csak hit és jellem kell
hozzá. „Egy eleink emlékezete által önfaggató oratórikus-szimfóniában vágytunk a múlton és jelenen át a jövőbe irányítani okulni vágyó figyelmünket” – írta Szokolay Sándor a költő és zeneszerző közös szándékáról. Ez a szándék tökéletesen megvalósult
a közös műben, mely a keresztény magyar állam fennállásának ezredik évfordulója

jOOL január
tiszteletére 2000. január 3-án hangzott el a Magyar Állami Operaház ünnepi hangversenyén.
, t »A szűkszavú, balladisztikus, sokat sejtető, keveset kimondó szöveg nem történetlr as, melynek követhető cselekménye lenne, mégis benne van szinte egész történelmünk. A látszólag lazán kapcsolódó sorokat képi utalások, rejtett összefüggések fűzik
szerves egységbe"- írta a Symphonia Ungarorumról
Eősze László. A Kőnig Róbertnek
a
^J nlott, az ő műveitől ihletett tizenkét részes kompozíció, a Hullámzó vizeken kereszt
l s történelmi számvetés. A magyar múlt képsorai a felidézés, megjelenítés és az értelmező, sugalló reflexió egységében jelennek meg benne. Költői tanúságtétel ez a kompozíció a kereszténység magyarságot megtartó értékéről. A történelmi tényekből építkező bizalom és biztatás verse. A sugallatos történelem-idézés arra is fényt vet, hogy
^ a g y Gáspár költői világának minden időben „egyenes testtartásba gazdag kulturális
e s történelmi erőforrásokkal rendelkezik.

A helyettesítés poétikája
BORBÉLY SZILÁRD: AMI HELYET

„A hely a szó /bely és szó ugyanaz (...)"
Angelus Silesius
Borbély Szilárd úgynevezett „hosszúversei" preformálnak egy olvasói elvárást és
olvasási stratégiát. Nemcsak a Hosszú nap el nagyobb - kötetnyi - lélegzetű
Verses szövegére gondolok, hanem a Mint. minden, alkalom című kötet verseire is, amev e k , bár a címek különálló létet tulajdonítanak nekik, mégis szorosan összetartoznak.
A „hosszúvers" műfajában teremtődő linearitás az értele gyben

mezésben kényszerűen fölszámolódik, a Mint.

minden,

alkalom szövegeinek olvasásmódját ugyanis a kötet belső,
intratextualitása szervezi: a megszólaló „átbeszél" egyik
szövegből a másikba, a motívumok refrénszerűen ismétlődnek, a témák mondhatni egymásnak variációi, a versek
pedig egymás referenseivé válnak. A kötetnyi szöveg körbeír és körbeér egy zárt teret, amelyben visszaérkezések
vannak és újbóli elindulások a kör kerületén: „a vissza

vissza vissza térő térbe / a vissza térbe körbe ér a tér / a kör
kerületébe vissza tér / hogy körbe ér és mégis vissza tér"
(a visszatér).
Élő Irodalom •Jelenkor Kiadó
Pécs, 1999

68 oldal

98

tiszatáj

Az újabb kötettel való találkozás azonnali kérdéseként kínálkozik, hogy a benne
foglalt szövegek elmozdulnak-e a szerző maga teremtette hagyományának kereteiben,
ugyanaz a kvázi-műfajiság jelölhető-e ki a korpusz egészére nézve. Az Ami helyet tipográfiai megoldással elkülönített, cím nélküli versei között (vagy a szecessziós vizuális jel cím maga vagy a cím helyett áll?) jelölődik, de azonnal el is bizonytalanítódik
a határ. Ezen túlmenően, a motivika és t(r)opológia szintjén, az ismétlődések, rájátszások, belső idézetek és utalások folytán megteremtődik a „hosszúvers” alineáris olvasatának, oda-vissza játékának a lehetősége. Az alakok és „alakzatok” egyik szövegből
a másikba való átvándoroltatása azt jelzi, hogy nem húzhatunk merev határt az egyes
szövegdarabok közé.
A kötetcímben – amely a versek címe helyett is áll egyben? – két értelmezés építhető, mintegy palimpszesztusszerűen, egymásra. Ha a címként szereplő szószerkezetet
a retorika négy változáskategóriája egyikének, a detractio, az elvonás műveletének eredményeképpen létrejött alakzatként olvassuk, a szóvég elhagyásával létrejött apocopéként, akkor a művelet automatikus megfordításával visszaírhatjuk, „visszahelyettesíthetjük” az eredetit. Mik az így kapott „ami helyett” szószerkezet referensei? Mi áll mi
helyett? A költészet az élet helyett? Vagy az írás aktusa funkcionál – a beszédhez képest – helyettesként, pótlékként, szupplementumként? A palimpszesztus másik rétege:
amennyiben nem hajtjuk végre ezt a visszaírást, grammatikailag, nyelvhelyességileg
deviáns jelzős szószerkezetet olvashatunk, amelynek elemei – egy főnévi vonatkozó
névmás és egy főnév – tulajdonképpen kizárják egymást, azonban kétszeresen is utalnak a nem-identikusan ismétlődő, többszörös referenciájú „hely” jelölő szöveghelyeire.
A cím és a kötet felépítése, motívumrendszere, ismétlődései kijelölnek egy lehetséges olvasási technikát, amelynek alkalmazása a kötet egyik sajátosságára világíthat rá:
az egybefüggő szöveg linearitását éppen az egyes képekhez, alakzatokhoz való visszatérések törik meg.
„milyen bizonytalan hely is”
Az egyik folytonosan visszatérő elem maga a „hely” fogalma, amely nemcsak mint
mindennapi élettér, hétköznapi események színhelye jelenik meg (a szerző írástechnikájára jellemző módon leltárszerűen halmozva: az étterem, az utca, a buszmegálló, a lakás, a város, az erdő, az INTERZÓNA), hanem ugyanakkor a vers önértelmező apparátusának válik egyik kiemelt alakzatává. Ilyenformán a hely a szó helyévé, a ház a szó
házává „allegorizálódik”: „a REBBELÉBEN hallgatása a szó helyén”; a SZÍVKIRÁLYNŐ „a szó házában lakik”; „nem tudom a neveket, / a szavak helyét”. Noha vannak szavak, „amelyek nem mozdulnak / a helyükről”, a kötet arculatát mégis éppen a helyükről
kimozduló, az egymás helyében szereplő, egymást helyettesítő szavak rajzolják meg.
A kötet belső intertextualitására jellemző, hogy egyrészt ugyanazon motívum – az angyal, a nyom, az alakzat stb. – eltérő, a jelölőnek merőben más „értelmet” tulajdonító
kontextusokban jelenik meg, másrészt pedig ugyanazon „kontextus” – nagyobb, kéthárom sornyi szövegrész – ismétlődik oly módon, hogy bennük egy-egy elem cserélődik. Ez utóbbira példa a szövegegész különböző helyeiről: (magának a technikának
mond ellent a) „Kövek, amelyek nem mozdulnak / a helyükről” – „Szavak, amelyek nem
mozdulnak / a helyükről” – „A pincérek nem mozdulnak a helyükről”. Vagy „Egy szobor
zárt alakzata. Egy kút / halkan csobogó vize, amelyből nem iszik / senki. Csak néhány galamb a peremén, / melyek újabb mondatok felé vezetnek” – „A halott angyalok az értelem

2001. január

99

peremén:” – „Egy szobor zárt tömbje. Egy díszkút / csobogó vize. Nem iszik belőle / senki.
A szobor íve, ahogy alábukik. A mozgó vonalakban a törés. Rajta / graffiti. Arabeszkké stilizált szavak / más mondatok felé vezetnek. Jelképek / a jelképek felé. Néhány galamb /
a peremén.” A kimozdított ismétlődésekben, a jelölők közti viszonyrendszer állandó destabilizálásában, amelyet alapvetően a felcserélés, felcserélhetőség, helyettesítés modalitása határoz meg, a jelölés elbizonytalanítódik, a jelölt pozíciója rögzíthetetlenné válik,
a jelölők többszörös referenciára tesznek szert, már-már areferenciálisakká válnak.
A helyettesítgetések során, a különböző kontextusokban a jelek figuratívvá válnak és
defigurálódnak, ez a folyamat azonban szintén irányíthatatlanná válik. A jelölés talányszerűségét, a poieszisz izgalmát éppen ez a kiszámíthatatlanság adja, amelynek
végső határértéke – és erre reflektál is az önmagát folyton értelmező és egyben kockáztató szöveg –, a „mindig eltűnő”, „feledésbe kerülő” értelem végleges elhalasztása, elszalasztása. A jelölésnek ebben a széttartó folyamatában a kifejezés töredezetté válik („Ismerem ezt / a töredezettséget, ahogy a léckerítés / mögött lassan elmozog a séta közeiben.”),
eluralkodik a nominális szerkesztésmód, a képek videoklippszerűen villannak gyors
egymásutánban. Ugyancsak a belső idézéstechnikának köszönhető, hogy a szöveghelyek egymást idézik, egyik a másikra játszik rá, anaforikus-kataforikus kapcsolatok
által teremtődő rendszert alkotnak, olyan olvasásmódot javasolva, amit az internetes
linkek követése során alkalmazunk, ezzel is felrúgva a linearitást.
„A szavak vajon mit jelentenek” rögeszmésen visszatérő kérdése a beszélőt a nyelvvel szemben alárendelt pozícióba kényszeríti. Szembetűnő a beszéd – nemcsak – határozatlan névmásokban kifejeződő bizonytalansága, tétovasága („csak ilyen bizonytalanul lehet elmondani”). Ki beszél a szöveg(ek)ben? A kérdésre nem kínálkozik azonnali,
kézenfekvő válasz, maga a szöveg is hasonló módon teszi fel a kérdést: „ki beszél a szó
mögött?”. Nem beszélhetünk egy rögzített pozícióról, ahonnan az én beszél, amennyiben egy szövegegységen belül, mi több, egy mondaton belül is önkényesen váltakozik
a beszélő grammatikai személye, első személyből másodikba, elsőből harmadikba. Az
automatikusan a „szerzőnek” tulajdonított hangon kívül, amely már önmagában sem
tekinthető egységesnek, ún. „lírai szereplők” – REBBELÉBEN, a SÁRGACSÁSZÁR,
a SZÍVKIRÁLYNŐ – hangjai szólalnak meg a kötetben. Az sem eldönthető, hogy vajon ezek az alakok a beszélő szubjektumnak – vagy esetleg egymásnak- alteregói. Az
eszményi beszélő azonban, úgy tűnik, nem más, mint az angyal, a kötet tulajdonképpeni „főhőse”, akinek „diszkurzusához” képest a beszélő hangja másodlagossá degradálódik. Első olvasatban mondható, hogy az angyal magának a megszólalótól függetlenedő nyelvnek a szubjektuma, azonban a szöveg, mint minden egyértelműsítésre való
törekvést, ezt is elbizonytalanítja. Az angyal egyszerre tartozik a hétköznapok realitásához, egy szecessziós-biedermeieres fantáziavilághoz, valamint egy eszményi transzcendenciához, egyszerre érkezik a múltból és a jövőből („elporladt angyal a múltból”„a jövőből visszaérkező angyal”), ugyanakkor valamiféle eredet konnotációjával bír. A jelölés folyamata nem stabil, az írás folyton átíródik, a jelölők között tételeződő viszonyok azonnali javításra szorulnak, amelynek következtében az alakzatok más alakzatokkal cserélődnek fel: „A nyelv halott angyal. Olyan, mint az angyal. / Olyan lenne,
mint egy hasonlat, amely halott.” Az angyal az, „aki a beszéd felé halad”, illetve akinek
„hasonlata lesz a beszéd”. A retorikai struktúra átrendeződik, a metafora hasonlattá,
a hasonlat metahasonlattá íródik át (a képalkotásban megfigyelhető az érzékitől a fogalmi felé való távolodás), a beszélő a jelölt pontos rögzítésére törekszik, az azonban
éppen ezen alakzatláncon keresztül csúszik ki a megragadhatóság alól. Így válik a meg-

100

tiszatáj

szólaló az angyal nyomainak olvasójává, aki érthetetlen jelek dekódolására kényszerül.
Ezek az érthetetlen jelek az egyrészt az ideális beszélő nyomai: „amelyeket / egy angyal
maga után hagy”, a nyelv másrészt víziószerűen, a pusztulás állapotában jelenítődik
meg, így a beszéd olyanná válik, mint a hulladékgyűjtés, az elidegenedett megszólaló az
INTERZÓNA az elhasználtság előrehaladott fokán lévő, elnyűtt, kiüresedett, kidobott
jelei után „kukázik”. Az INTERZÓNA képében benne van korunk „inter-” prefixummal kezdődő kedvenc szavainak tömkelege és a Tarkovszkij által megalkotott
Zóna világa egyaránt. Akár az angyal által birtokolt ideális nyelv (az ősnyelv, az
arché), akár a civilizáció torzult jeleinek perspektívájából tekintjük, a beszéd egyetlen
lehetséges megnyilvánulási formája a visszakeresés, az érem kopott felületének kitapogatása, „egy halott hal nyoma az írás jeleiben” (a szöveg ugyanakkor a jelzős szerkezet
anagrammatikus szójátékára játszik rá). Így fordul a figyelem az egyszerű, különösebb
jelentés és jelentőség nélküli dolgokra – „a kávé elkészítése, / például, ami nem jelent
semmit” –, ahol a jelölés aktusa kockázatmentesen végrehajtható. A nyűtt jelek terében
eligazodni próbáló és a rituális újramondás kényszere által meghatározott beszélőről
– vagy inkább passzív jelhasználóról – fokozatosan megfeledkezik a nyelv. Így fogalmazódik meg a vágy a szubjektumot törlésjel alá helyezni: „Ha lehetséges volna meg nem
születnem, eltörölni azt, aki voltam, ha feloldódna, átitatná / ha ezáltal a nyoma is eltörlődne” – e szöveghely egy kötetközi utalással beidézi a Mint. minden. alkalom „versbeszélőjének” öndefinícióját, aki beletűnve az íródó szöveg (el-nem-)rejtettségébe, az
„eltűnésben eltűnő”-ként határozza meg önmagát.
A hely alakzatának másik referenciája: a hely nem más, mint a hiányzó jelölt vákuumszerű, üres helye, a szavak a semmi helyén mondódnak: „Azt sem tudom mondani,
amit / kellene, szavakat, amelyek ahelyett / vannak, ami nincs.” Az írás szupplementáris
jellegűvé válik, de a derridai értelmezéstől eltérően (miszerint a szupplementum adalék, amely valami önmagában teljesnek feltételezetthez adódik), a szupplementum
a hiányt egészíti ki, a hiány helyén áll.
A kötetben beszéd és nyelv viszonya tematizálódik. A szöveg(ek) nyelvfilozófiai
töprengés-töredékeiben a beszéd túliságában – „valami beszéd, amely túl van a nyelven”
– transzcendálódik, már-már metafizikai fogalommá válik, az én pedig a nyelv és a beszéd közötti határként, elválasztó „felületként” jelenik meg. A beszéd az én kiterjesztése. A Történet / A bábu arca ikerkötetének A történet című írásában olvasható
a szerző ezzel kapcsolatos „vallomása”: „magam az állandó terjeszkedés igézetében
élek”. A beszéd a „terjeszkedés” egyik formája.
Mik az írás „alakzatai” a szövegben? Az írás, a jelekhez való közvetlen hozzáférés
hiányában, elsősorban a közvetítettség tudatosítása, amelyet a szöveg a valamely áttetsző felületen keresztül történő szemlélődésként ragad meg, ugyanakkor távolságtartás
„az elképzelt és lehetséges között”. Az írás a kisállat figyelme és a dolgok (szavak) között
való tájékozódása: „szavak és hangok közötti neszezés”. Ezenkívül, ami az énkonstrukcióban kiemelt szerepet tölt be, és ami szorosan összefügg az írás lényegével, az az emlékezés: „emlékezés olyasmire, ami nem volt soha”. Az emlékezés retrospektív és ugyanakkor prospektív irányultságú tevékenység is, a kettőt összemossa a múltból és a jövőből visszatérő angyal képe, felidézve egy soha meg nem tapasztalt múltbeli pillanatot
(déja-vu), ami talán nem más, mint annak a jövőbeli pillanatnak a felbukkanása a jelenben, amely a jelenbeli pillanatot idézi fel (presque-vu). Az emlékezésben megőrződik egyrészt az én folytonosságának illúziója – „Az emlékezés bősége vagy / szegénysége,
mindaz, ami összeköti azt, aki vagyok, / azzal, aki voltam” – másrészt hangsúlyozódik

2001. január

101

az emlékező tudat és a felidézett emlékkép közötti távolság, így épülhet be a szövegfolyamba többek között az esti imáját mormoló, elalvó kisgyermek hangja.
A Borbély Szilárd-szövegben az emlékezés ugyanúgy a felejtés felől definiálódik,
ahogyan egy Borges-esszében, ahol a negatív mozzanat hangsúlyozódik az emlékezés
meghatározásában: „Nagyrészt emlékeink alkotnak bennünket. Az emlékezés pedig
nagyrészt felejtésből áll” (Jorge-Luis Borges: Az idő). Az emlékezés nem más, mint az
önmagunktól való távollevés megtapasztalása, ez a tapasztalat teremt játékteret az írásnak. A kötetben egyrészt tematizálódik a szubjektív, kognitív értelemben vett emlékezés, másrészt működésbe lép a textuális emlékezés, ami a már szóba hozott szövegközi
utalások, belső idézések formájában konkretizálódik.
Az „alakzat”, mint egyébként az ismétlődő motívumok javarésze, többszörös referenciára tesz szert a szövegben. Jelenti a mindennapok megszokott térbeli formációit,
de retorikai értelmében is előfordul (a „kinyílt mondattal” szembehelyezkedő „zárt
alakzat” figuratív összehasonlításában például, vagy a következő szöveghelyen: „A beszéd alakzatai / elmosódva a szavak határai közt”). A jelölés az azonosság-különbség játékában formálódik, a dolgok, a szavak folytonosan elmozdulnak a helyükről, a jelölők „helyi értékei” változnak, a nevek kicserélődnek (a hal neve az angyal nevének helyére íródik, és fordítva), ami az egyik szöveghelyen kimondatik, az a következőn
vissza is vonódik. Ebben az összefüggésben „az értelem a jel mögötti szél”. A metafora
nyilván az értelem megragadhatatlanságát „ragadja meg”, de azt is kimondja, hogy ez
a kimozdítottság, a helycserékből és a jelölt tovacsúszásából származó finom elmozdulások, el-különböződések határozzák meg lényegében a jelölés aktusát. Ahogyan az
egyes (szöveg)helyek egymásra, egymás helyébe íródnak, úgy íródnak a versek is egymás helyettesítésének láncába.
A helyek, mint az énkonstrukcióban szerepet játszó események „színterei”, metaforikusan szólva, az én térképét eredményezik. A hely az én alakzatává válik, Angelus
Silesiust idézve: „Maga a tér lakozik benned, / A térben nem te laksz, a tér lakik tebenned”.
A kötet befogadásának tétje, úgy vélem, nem más, mint a helyettesítés poétikájára
való ráhangolódás, a jelölők viszonyrendszerében, az értelem nyommá szelídítése során tételeződő áthelyeződésekre való figyelés.
A mozdulat játékának nyomon követése – a lerögzítés, a tettenérés helyett.

Orosz Judit

102

tiszatáj

Balázs Mihály: Teológia és irodalom
AZ ERDÉLYEN KÍVÜLI ANTITRINITARIZMUS KEZDETEI
Teológia és irodalom Balázs Mihály könyvének címe. Nem szokatlan az utóbbi időben ez a két-három hívó szóból álló címadási típus, amely megjelöli az írás legfontosabb
témáit, eligazítja az olvasót, mit kereshet a tanulmányban. A két-három szó közé összekötő kapocsként többnyire hangsúlytalanul odakerül az és kötőszócska, de előfordul,
hogy el is marad. Teológia és irodalom. Ebben az esetben is pontosan tájékoztat a cím.
A mű első fele az erdélyi antitrinitáriusok teológiai gondolkodásának fejlődését tárgyalja egy bizonyos időszakban, vagyis az 1570-es évek elején, mintegy folytatásaként
Balázs korábbi idevágó könyvének: Az erdélyi antitrinitarizmus az 1560-as évek végén.
Mint azt megszoktuk a szerzőtől, nem csupán a kialakuló tanítások steril intellektuális
tartalmát ismerteti, hanem mély történelem- és társadalomismerettel rajzolja meg azokat a politikai viszonyokat is, amelyek között ez a tanítás kialakulhatott. Képet kapunk
arról, hogyan módosítgatta, hajlítgatta a maga érdekei szerint, ez esetben nagyon finom
és ügyesen alkalmazott politikai eszközökkel a fejedelmi hatalom a teológiai gondolatokat, és érzékletesen mutatja be a tanulmány azt a konkrét folyamatot: zsinatokat, hitvitákat, könyvkiadást, cenzúrarendeletet, szétrajzó missziók működését, amelyben és
amely által valóságosan kiformálódott, terjedt és hatott a tan. A könyv második fele pedig az irodalomról szól, azokról a műfajokról, poétikai, retorikai eljárásokról, fennmaradt művekről, amelyek igen magas színvonalon, a társadalom különböző rétegeihez
fordulva, különböző célokkal, s ezeknek megfelelően egyénileg kialakított beszédmódokkal kívánják megnyerni és meggyőzni a potenciális híveket. Amit a címben
egyedinek látunk, azt nehéz volna érzékeltetni nyomdatechnikai eszközökkel: itt hangsúlyos az és kötőszó. Méghozzá rögtön kettős funkciót tölt be: egyrészt teológia és irodalom szerves kapcsolatára, kölcsönhatására utal, másrészt kiemeli a második alkotó
elemet, vagyis a két téma közül ezúttal az irodalom a hangsúlyos, a teológia csak nélkülözhetetlen előzmény. Bár a könyv valóban teológiáról és irodalomról szól – de mivel
bemutatásuk során elsősorban a két terület egymáshoz
fűződő viszonya válik fontossá, a szöveg túl is mutat önmagán. Mindvégig megmarad ugyan a tárgyalt konkrét
problémák körében, szerzője mindvégig következetesen
tartja magát a filológia szigorú, olykor száraznak tűnő
módszereihez, de éppen ez a szigorúság, hangsúlyozott
szakmaiság szolgálja, hogy az olvasó (és nem túlzás: a magyar tudományosság) látóköre tágul, új megvilágításba
kerülnek a szűkebb teológiai témán és a vizsgált irodalmi
anyagon kívül a magyar művelődés- és kultúrtörténeti
kutatás más jelentős területei is. Ugyanez a szerény és alázatos módszeresség egyúttal hitelesíti az eredményeket.
Humanizmus és reformáció 25. – Balassi Kiadó
Budapest, 1998
242 oldal, 1200 Ft

2001. január

103

Vegyük sorra most már konkrétan, mi a teológia és mi az irodalom a műben. Természetesen számos fontos részleteredmény és folytatható, eligazító, néha provokáló
gondolatmenet található a tanulmányban. Sajnos minden ismertetés egyúttal egyszerűsítéssel, vagy a hangsúlyok néha óvatosabb, néha kevésbé tolerálható áthelyezésével
jár. Alábbi ismertetésünk sem lehet mentes ettől, azaz reflexióink irányát saját érdeklődésünk szabja meg, korántsem merítjük ki vele a tanulmány adta összes lehetőséget;
mások bizonyára másra figyelnek és másra reflektálnak majd.
Először is mellőzzük az antitrinitárius gondolkodás alakulásának részletes rajzát az
1570-es évek Magyarországán, nem követjük nyomon a radikálisabbnak tartott nonadorantizmus (azaz Krisztus imádásának tagadása) formálódását, csupán felhívjuk a figyelmet, hogy az ez irányban érdeklődők alapos és új eredményekben bővelkedő eligazítást kapnak. Egyéni érdeklődésünket inkább az antitrinitarizmus terjedésének és
terjesztésének konkrét folyamatában való elemzése ragadta meg. Különösen izgalmas
és tanulságos e folyamatban a tolerancia-eszmék alkalmazásának és a vallási tolerancia
gyakorlati érvényesítésének mozzanataira figyelni.
Az antitrinitárius gondolkodók, miután az 1560-as évek végén sikerült az erdélyi
fejedelem, János Zsigmond támogatását elnyerniük, a hetvenes évek legelején erőteljes
missziós tevékenységet indítottak a Partiumban és a Dunántúlon. A két misszió valószínűsíthetően egymástól függetlenül működött, nem egymásra, hanem mindkettő az
erdélyi központra támaszkodva munkálkodott. Módszereik majdnem azonosak. Mindkét térségben jól képzett, alapos humanista műveltséggel rendelkező, a kor teológiai
vitáit mélységükben ismerő értelmiségiek jelennek meg: Basilius István, Karádi Pál,
illetve Válaszúti György, Jászberényi György és Alvinci György az ismertebbek. Az ő
kezdeményezésükkel, részvételükkel zsinatokat tartanak, hitvitákat provokálnak, prédikálnak az unitáriusok, s próbálják megnyerni a helyi hatalmi tényezőket. Hatásuk
titka – ha eltekintünk a magukban a hirdetett teológiai gondolatokban rejlő vonzerőtől – abban áll, hogy a megelőző egy-két évtizedben gyökeret vert kálvinista egyházat
megcsontosodott, a romlott, korrupttá vált, bálványozó tanításokat hirdető, a középkori, pápás egyház helyébe nyomult szervezetnek, terpeszkedő és tespedő új hierarchiának, prédikátorait pedig a papi jövedelmekbe beült, haszonleső, tudatlan és főként
meggyőződés nélküli embereknek tüntetik föl. Ezzel szemben az antitrinitáriusokat az
evangéliumi egyszerűség, a tiszta élet, az igazságot elfedő, ravasz teológiai okoskodásokat leleplező, egyenes, racionális gondolkodás képviselőiként ábrázolják. Másrészt
eszméik terjesztéséhez egy új beszédmódot találnak, amely az elvont teológiai gondolatokat a mindennapi életből vett szemléletes, vizuális, gyakran profanizáló, sőt nem ritkán blaszfém hasonlatokkal teszi érthetővé az egyszerű emberek számára is, miközben
az ellenkező tanítások hirdetőit gazdag invencióval alkotott képekben bélyegzi meg,
teszi hiteltelenné.
Már az ilyen, felületen mozgó ismertetés is lehetővé tesz néhány reflexiót. Jóllehet
a korábbi részletkutatások fényében a szűkebb szakmai közönség előtt ismert volt az
antitrinitarizmus partiumi és dunántúli terjedése, most igazán plasztikus, minden adatot, sőt adattörmeléket értékelő, egységes képpé szerveződő modern leírását kapjuk
annak, ami a témáról tudható megszabadítva az unitárius egyháztörténet-írás korábbi
elfogultságaitól. Éppen ez világít rá arra, hogy a kálvinizmusnak milyen kemény, felkészült és sikeres vetélytársa volt az unitarizmus, hogy kettőjük küzdelme nem egyenlőtlen harc, hanem legalábbis kétesélyes mérkőzés volt. S ebben az összefüggésben ér-

104

tiszatáj

demes újra elgondolkodni az erdélyi vallási tolerancia, illetve János Zsigmond valláspolitikájának tartalmán és funkcióján.
János Zsigmond – Balázs kutatásai és megállapításai szerint – a toleráns fejedelem
képét akarta magáról kialakítani, akitől „semmi sem áll... távolabb, mint hogy vallási
nézeteik miatt háborgassa alattvalóit. Kegyes és tárgyilagos, minden körülmények között méltányos kíván maradni (...) nem közömbös ugyan alattvalói lelki üdve iránt (...)
részt vesz a megbékítés céljából rendezett hitvitákon, de tartózkodik attól, hogy ítéletet mondjon, vagy a vitatkozó felek bármelyikét megbüntesse. Tisztéhez tartozik viszont, hogy az erőszakhoz folyamodni akarókat megintse, hogy a [vallások közötti]
versengés békés és zavartalan voltát biztosítsa” (18-19. l.). Ez a toleráns kép a fejedelemről természetesen antitrinitárius kiadványokon keresztül sugalmazódik, tehát
a szentháromság-tagadókat juttatja a diszkurzust meghatározó pozícióba. De, tesszük
hozzá, részben összhangban Balázs kutatásaival, részben talán a szerző szándékával
nem teljesen azonos irányban szőve tovább gondolatait, lehetne-e János Zsigmond
szuverén vallási ügyekben, ha katolikus vagy református? Aligha! Mind a katolicizmus,
mind a reformáció „nemzetközi szervezetet” alkotnak, amelyek esetleg önálló hatalmi
tényezőkként jelenhetnek meg Erdélyben, s amelyekhez olykor kényszereket is tudomásul véve kellene igazodnia a fejedelemnek. Az unitárius egyház azonban, amely
intellektuális téren erős európai kapcsolatrendszerre támaszkodhat, de nem áll mögötte Európában számottevő politikai támogatás, minden tekintetben a fejedelemtől
függ. Másfelől, a látszólag elfogulatlanul alkalmazott tolerancia szándékai szerint kiemeli a fejedelmet a vallási viták kényszeréből, megszabadítja az egyoldalú elkötelezettség nehézségeitől, azaz a sokféle érdek között függetlenséget, egyfajta magasabb
nézőpontot teremt János Zsigmond számára. Sőt, bizonyos, a keresztyénségen belüli
döntőbírói szerepre is lehet aspirálni e pozícióból! Továbblépve: a toleránsnak feltüntetett antitrinitarizmus vonzó lehet a vallási vitáktól szaggatott Magyarország számára
is. Mint Balázs Mihály – Ritoókné Szalai Ágnes korábbi kutatásaira utalva – megállapítja, Karádi Pál a korábban keletkezett Balassi Comoedia 1569-es kiadását János Zsigmond népszerűsítésére használja föl: „... az magyarországi krónika bizoníttya, egész
Magyarország a sok pártolássért, árultatásért és idegen fejedelmek választásáért pusztula, vesze és romla, megutálván az ő tulajdon és természet szerént való kegyes fejdelmeket...” Kétségtelen, hogy e sorokkal Karádi „az ő ügyüket támogató nemzeti fejedelemhez való hűségre biztat” (20. l.).
Ebben az erőtérben érthető meg és értelmezhető számunkra az Erdélyből irányított partiumi és hódoltsági missziók lehetséges célja, funkciója. Könnyen belátható,
hogy az erdélyi központú vallás terjeszkedése automatikusan hozza magával általában
is az erdélyi kapcsolatok erősödését, Erdély befolyásának növekedését. Sztárai Mihály
Igaz papságnak tiköre című drámájában a katolikusok kérdésére („Hol ördögbe vagyon
az ti pispektök?”) a protestánsok így felelnek: „Nem ördögben, hanem Erdélyben”.
Azaz úgy tűnik, hogy korábban az ortodox protestantizmus is erdélyi mintákat követett az egyházszervezésben. Mint Balázs tanulmánya az összes idetartozó adat összegyűjtésével és mérlegre tételével tudatosítja: mind a Partiumban, mind a Dunántúlon
eljutott az unitarizmus abba a fejlődési szakaszba, amikor már felmerült az önálló püspökség szervezésének, létrehozásának gondolata. Az unitarizmus tehát, minden tanításbeli korlát fellazítása ellenére, társadalmi erőként hasonló módon viselkedett, mint
a reformáció ortodox áramlatai. Egy bizonyos fejlődési ponton rákényszerült a szervezeti hierarchia életrehívására, s úgy tűnik, ennek során módszereiben is az ortodox

2001. január

105

irányzatok által bejárt utat, felállított mintát kívánta követni. Számolni kell a reformáció történetének azzal az általánosabb törvényszerűségével is, hogy a vallási tolerancia
növekedése mindig a radikálisabb nézetek terjedésének kedvez, mint például német területen a lutheranizmussal szemben a kálvinizmusnak. János Zsigmond és a török toleráns magatartása (Balázs ez utóbbi kérdést is részletekbe menően tárgyalja) védernyő
az unitáriusoknak, amelynek oltalmában, valóban kizárólag szellemi eszközökkel,
mégis szabadon terjeszkedhetnek. Kérdéses azonban, hogy ez az expanzió, bár az intellektuális szabadság bátor gyakorlásának szép példáit is felmutatta, teljes „sikere” esetén
nem vitt volna-e a magyar társadalom végzetes vallási szétaprózódása és európai elszigetelődése felé? Nem kötötte-e volna az országot politikailag túl szorosan az oszmán
birodalomhoz? Nyilván nem véletlenül alakult ki az antitrinitarius gondolkodási
irányzatok között az az elsősorban Jacobus Paleologus nevéhez köthető, szinkretikus
teológiai elképzelés, amely a kereszténységnek a reformációval elveszett egységét a mohamedanizmus integrálásával együtt szerette volna helyreállítani.
A lutheranizmus és kálvinizmus erős nemzetközi irányzatokhoz kötődött, magyarországi térhódításuk, jóllehet a középkori vallási egységet nálunk is szétzúzta, mégis az
európai folyamatokhoz való többszálú kapcsolódást szolgálta. Az unitarizmus ebből
a szempontból kettős arculatú. Kétségtelenül újabb színfoltot jelenít meg az európai
szellemiségből, ugyanakkor politikailag növeli a distanciát Európától, vallási szempontból pedig bizonyos mértékig elszigetel a már csak számarányuknak köszönhetően is
meghatározó confessióktól. Éppen ezért kérdéses, hogy képes lett volna-e ugyanazt
a társadalmi szervező szerepet eljátszani, azt a vákumot betölteni, mint amelyet a szentháromságvalló irányzatok eljátszottak és betöltöttek a töröktől megszállt területeken.
Balázs könyve ezekben a kérdésekben természetesen nem foglal állást, pontosabban
föl sem veti őket nyíltan. Megmarad a fennmaradt adatok elemzéséből szoros logikával
következő állítások mellett. Ám éppen ezzel provokálja ki a további gondolkodást,
a bennünket is töprengésre késztető kérdések megfogalmazását. Ezekre azonban nyilván csak az ortodox irányzatok fejlődésének hasonlóan elmélyült és alapos kutatásával
lehet majd a jövőben hitelt érdemlően válaszolni.
Mint a bevezetésből kiderült, teológia és irodalom szerves kapcsolatának, kölcsönhatásának bemutatása Balázs könyvének egyik igazi újdonsága. A két terület között
a radikális szentháromságtagadó nézetek terjesztése idején a hitvita a legfontosabb öszszekötő út. A hitvitának természetesen számtalan fajtája és lehetősége van. Egyetlen
rövid ismertetés keretében nehéz volna bemutatni a különböző zsinatokon lezajlott
hitviták jegyzőkönyveinek, a róluk szóló egyéb beszámolóknak, az előkészítő és kísérő, nyomtatott és kéziratos traktátusoknak hosszú sorát, amelyek finom stilisztikai,
retorikai-poétikai elemzésével Balázs Mihály – nyugodtan állíthatjuk – új és időtálló
eredményekre jut. Bemutatásuk során ismét az iménti módszert követjük, a bennünket megragadó vagy közelebbről érdeklő témakörök kapcsán igyekszünk kiemelni és
kommentálni a tanulmány lényegesebb megállapításait.
Az elemzett vitáknak mindenek előtt két fontos funkciója ragadható meg. Bennük,
illetve általuk is formálódik maga a tanítás, az a nézetrendszer, amelynek egyúttal terjesztésére is születnek ezek az írások. Ebből következik, amint ez a könyvből kiviláglik,
hogy a hitvitákból legalább kétfelé vezet a nyelvi fejlődés útja, a nyelv lehetőségeinek
kiteljesedését legalább két irányban segítik. Először is a fegyelmezett, logikus gondolkodás felé, amely finom distinkciókkal próbálja leírni a tanítások rendszerét, meghatározni egy-egy fogalom pontos tartalmát, elkülöníteni jelentésrétegeiket. Ebben fő fegy-

106

tiszatáj

verként a Biblia-filológiát, annak ma is modernnek számító eszközeit használják az
antitrinitáriusok: tekintetbe veszik a szöveg keletkezési körülményeit, a kánon kialakulásának történeti jellegzetességeit, hagyományozódásának kérdéseit, belső összefüggéseit, más szövegekre és a valóság különböző szintjeire való vonatkozásait. Rendkívül
izgalmas (hogy Balázs egyik kedvenc szavával éljünk) az erdélyi és dunántúli antitrinitáriusok erős biblia-filológiai érdeklődésének és gondolkodásának részletes bemutatása
mellett az, amit a tervezett, vagy „némely jezsuita források szerint” el is készült bibliafordításukról megtudunk. Újabb bizonyság ez a szemléletmód arra nézve, hogy XVI–
XVII. századi bibliafordításaink értékét, szellemi helyét nem lehet meghatározni a hozzájuk kapcsolódó és igen gyakran magyar nyelven is megfogalmazott hermeneutikai
nézetek ismerete és rendszerezése nélkül. Az erazmista fordítóktól Tótfalusi 1685-i
amszterdami kiadásáig gyakorlatilag valamennyi szöveget a kiadási elveket is rögzítő,
gazdag bibliamagyarázó és nyelvtani traktátus- irodalom kísér. Azaz nem pusztán
a Biblia szövege járult hozzá igen nagy mértékben az anyanyelv fejlődéséhez, hanem
a fordítás munkája indította el magáról a magyar nyelvről való gondolkodás folyamatát, illetve a kinyomtatott bibliai szövegeknek aktuális helyzetéről, jelentőségéről, az
értelmezés kereteiről, lehetőségeiről és nehézségeiről szóló traktátusok már igen korán
kialakították a szöveg értelmezésének és kezelésének, azaz a hermeneutikának és filológiának magyar szaknyelvét. Tehát nem a teológia az egyetlen tudomány, amelynek
magyar nyelvű művelését regisztrálni lehet és kell a reformáció korában.
Igen elgondolkodtató továbbá, hogy az 1570-es években terveztek vagy el is készítettek Erdélyben egy antitrinitárius bibliafordítást. Sylvester János glottomachiáról,
a nyelvek harcáról beszél, mint Újtestamentum fordításának inspirálójáról. Vajon nem
folyt-e a confessiók is között valamiféle harc a teljes magyar bibliafordítás elkészítését
illetően? Szabó András kutatásai alapján ismert, hogy az 1590-re elkészült vizsolyi Biblia előkészítő munkálatainak már jóval előbb, az 1570-es években meg kellett indulniuk. Ráadásul Károli Gáspáréknak már az 1560-as évek végén fel kellett lépniük a korábban ugyancsak Erdélyből érkező Egri Lukács antitrinitárius tanításainak terjedése
ellen. Egri korábban Heltai Gáspár bibliafordításának volt munkatársa. A dunántúli
unitárius misszió kiemelkedő személyiségét, Alvinczi Györgyöt vendégül látó Bornemisza Péter tervei közé pedig ugyancsak beépült a magyar Biblia kinyomtatása. S igaz,
jóval később, de mégiscsak Erdélyben, erősen unitárius környezetben fogott hozzá
Káldi György a Vulgata magyarításához. Természetesen a fennmaradt adatok egyelőre
nem elegendőek arra, hogy belőlük az említett tervek, munkálatok és motivációk között bármiféle konkrét kapcsolatra lehessen következtetni; mégis, éppen az antitrinitárius Biblia-fordítás terve figyelmeztet arra, hogy a hívekért folytatott küzdelemben egyegy confessio, felekezet által elkészített kanonikus érvényű vagy hitelű, de legalább erre
törekvő anyanyelvű Biblia léte alapvetően határozza meg az illető felekezet kommunikációs helyzetét, a viták teremtette diszkurzusban elfoglalt pozícióját. Ebből a szempontból még ma sincs áttekintésünk a magyar Biblia kiadástörténetéről, de ahhoz,
hogy ilyen valaha létrejöhessen, jelentős mértékben járul hozzá Balázs Mihály könyve.
A hitviták nyitotta nyelvi lehetőségek másik ága főként a személyes összecsapásokban manifesztálódik. A vitának ezen a szintjén egy metaforizáló, néha szinte misztikus,
a szavak mágikus erejét kihasználó beszédmód fejlődik ki, amelyben a teológiai meggyőződés kifejtését egyéni szimpátiák és antipátiák befolyásolják, az argumentációt személyes indulatok telítik. A cél egymás érvelésének megsemmisítése, a másik személyiségének hiteltelenné tétele; a retorikai invenció pedig igen gazdag terepet talál erre az ellenfél

2001. január

107

külső és belső tulajdonságainak, társadalmi állásának, vagyoni helyzetének, származásának, műveltségének, erkölcseinek, egyházának, tudományának gyalázásában. A nyelvhasználatnak ebben a modusában nyomul be a hitviták tudós nyelvezetébe a népnyelv,
népi gondolkodásmód és szemlélet. Később pedig ugyanez a népszerű beszédmód meghódítja a prédikáció műfaját, elvontabb teológiai kérdések kifejtésére is vállalkozik.
Előbb az 1570-es évek magyar nyelvű kálvinista-antitrinitárius hitvitáinak anyagából
gazdag példatárat kapunk e beszédmód jelenlétéről, nyelvi erejéről, majd e beszédmód
egyik lehetséges európai mintájának, forrásvidékének és lehetséges közvetítő közegének
alapos feltárása következik. Végül megvizsgálja a tanulmány, hogy a „lelésnek” ez módja
milyen szerepet játszott olyan „nagyobb fikciós kompozíciók”, már modern értelemben is irodalmi művek kialakulásában, mint a Válaszúti komédia és a Nagyváradi komédia, vagyis azoknak a szövegeknek a létrejöttében, ahol összegződnek és teljes pompájukban ragyognak a XVI. század szellemi mozgalmainak nyelvi teljesítményei. Szinte
észrevétlenül simulnak bele ebbe a nagy ívű gondolatmenetbe olyan önmagukban is
jelentős filológiai eredmények, mint az utóbb említett mű, a Nagyváradi komédia újra
felfedezett, az eddig ismertnél teljesebb, sőt majdnem teljes szövegének közreadása, műfaji jellemzése, szerkezetének megrajzolása, eszmetörténeti helyének kijelölése.
Az európai nyelvi és irodalmi minták közvetítésében kulcsszerepe lehetett az
Észak-Itáliából Németországba emigráló olasz teológus és humanista Celio Secundo
Curione Pasquillorum tomi duo (1544) című munkájának. Curione műfajilag vegyes,
főként különböző szatirikus szövegeket tartalmazó gyűjteményének egyes darabjai nagyon különböző retorikai-poétikai hagyományokba tartoznak, de formateremtő elveik azonosak, s a tudatosan egymás mellé válogatott alkotások kölcsönösen értelmezik egymást. Összegződik bennük a korai reformáció németországi irodalmi hagyománya, amelyben egy „frissen kikristályosodott dogmatikai alapról megfogalmazódott
frontális támadás (...) a régi dogmarendszer megsemmisítésére tör, s így mellékesnek és
esetlegesnek gondolja az érzékletes konkrétumokat”, és a vágáns kultúra poétikai
szemlélete, amelyben „az érzékelhető világ kifordítása a fő szervező erő”. Ezekhez társulnak az Erasmus és Hutten által legmagasabb szintre emelt humanista szatíra hagyományai, amelynek gyökerei Lukianosig nyúlnak vissza. Meggyőzően bizonyítja
a tanulmány, hogy a pasquillusok két kötetében közölt szövegek ismertek voltak az
erdélyi antitrinitáriusok és ellenfeleik előtt. Természetesen nincs szó arról, hogy
Curione kiadványa közvetlenül hatott volna, bár ez sem zárható ki, de mindenképpen
jól reprezentálja azt a több rétegű retorikai-poétikai kultúrát, amelybe a későbbiekben
vizsgálat alá vett magyar nyelvű szövegek is beleágyazódnak. Részletes ismertetése,
elemzése – amelyet elsősorban Antonio Rotondó tanulmánya alapján és vele vitázva
végez el a szerző – tehát nemcsak indokolt, hanem sokatmondó és új távlatokat nyitó
a magyar irodalmi nyelv fejlődésének szempontjából is.
Mellőzve most az utolsó fejezetekben a Válaszúti komédia és Nagyváradi komédia
kapcsán olvasható eredmények ismertetését, Balázs fenti gondolatmenete ismét csak
megenged néhány észrevételt.
Curione gyűjteményének elemzése nyomán világosan látni kell, hogy a humanizmus és reformáció között nem csupán a profán szövegeken alkalmazott filológiai módszereknek a szent szövegekre való transzponálása jelent kapcsolatot, hanem a humanizmus által felfedezett és bejáratott, hajlékony retorikai, poétikai eszköztárat is birtokba vették és mozgósították a reformátorok hitigazságaik megfogalmazása és terjesztése érdekében. Balázs eredményeinek ismeretében az eddigieknél sokkal érthetőbbé

108

tiszatáj

válik a XVI. század magyar nyelvi fejlődése: a hirtelen páratlan erővel megjelenő,
szemléletes magyar irodalmi nyelv megszületésének folyamata. Mint Balázs nagyon találóan állapítja meg, előbb a latinban kumulálódtak azok az energiák (invenciók, kifejezéskészlet, beszédtechnikák, egyéb retorikai eljárások), amelyek szinte egyszerre
robbantak az anyanyelven. A XVI. század nyelvi, ízlésbeli változásának fő okát eddig
inkább a megváltozott közönség megváltozott igényében kerestük, azaz abban, hogy
a reformáció szélesebb közösséget szólított meg a korábbiaknál, s ezért kénytelen volt
a néphez érthető, népszerű módon beszélni. Most világosan áll előttünk az is, hogy ennek nyelvi feltételrendszere nem önmagában az élő népnyelvben volt adott, hanem
a humanizmus nyelvi, illetve tudományos eredményeinek, a középkori vágáns kultúra
világlátásának és a reformáció didaktikai erőfeszítéseinek következtében nagyrészt a latin nyelvben alakult ki, s a megváltozott latin beszédmód ismerete és birtokbavétele
tette lehetővé az anyanyelvű megszólalás minőségének szinte robbanásszerű változását.
E nyelvi-irodalmi folyamat alakulásának gazdagon illusztrált, nagy erudícióval történt
bemutatása lényegesen megkönnyíti a XVI–XVII. század irodalmának egységesebb
szemléletét. Szkhárosi Horváth András és Sztárai munkáiban mutatkozik először erőteljesen a hitviták szatirizáló kedve és eszköztára, Heltai műveiben, amint arra Balázs
most és korábbi tanulmányaiban is utalt, elsősorban a Hálóban már iskolateremtő erővel nyilatkozik meg, hogy a későbbiekben még inkább kiteljesedjék. Az előzmények
ilyen rendszeres ismerete bizonyos értelemben Pázmány és az életműve körül zajló
hitviták nyelvművészetét is újra gondoltatják majd –, de ez már mostani ismertetésünktől túlságosan messzire vezető kérdés.

Heltai János

Péter László 75 éves. Szeged város díszpolgára, a szegedi
egyetem nyugalmazott professzora január 21-én tölti be
hetvenötödik életévét. Szerteágazó munkásságának jelentős
része városunk múltjával foglalkozik. Életműsorozatának
kötetcímei is árulkodnak erről: Szegedi örökség, A szerette
Város, Szőregi délutánok, Mindörökké Szeged, Szegedi seregszámla. Januárban, a Tiszatáj Könyvekben Péter László
új könyve jelenik meg Kívül a körtöltésen címmel. A Tiszatáj első szerkesztőjének jó egészséget és további alkotókedvet kívánunk!
*
A Károlyi Palota Kulturális Központ december 12-én rendezte meg a „Honnan jövünk? Mik vagyunk? Hová megyünk?” c. kötet bemutatóját. A Tiszatáj-esten könyvünk szerzői közül Csaba László,
Csiki László, Trogmayer Ottó, Sándor Iván és Vekerdi László vettek részt a beszélgetésben. Bevezetőt Olasz Sándor főszerkesztő mondott.
*
Novemberi számunkban közöltük Nagy Gáspár Mintha csak egy régi versben… c.
költeményét, melybe – sajnálatos módon – sajtóhiba csúszott. A 7. oldal első két sora
helyesen: „Megérted mit jelent Szárszó: / háború alatti zárszó!”
*
Megdöbbenve hallottuk a hírt: 68 éves korában elhunyt Szépfalusi István, az ausztriai
magyarság kulturális életének fáradhatatlan szervezője. Evangélikus lelkész volt, több
könyve jelent meg. Tavasszal még büszkén mutatta nekünk a Bornemisza Péter Társaság történetét bemutató albumot (Találkozások Európával) és a vendégkönyv alapján összeállított kötetet (Találkozások Bécsben). Emlékét megőrizzük.
*
Néhány szerzőnkről: MIRNICS GYULA a szegedi egyetem hallgatója, a Vajdaságból települt át. Itt közölt novellája a Tiszatáj pályázatán tűnt föl. MÓSER ZOLTÁN fotóművész, íróportréi, művelődéstörténeti sorozatai több kötetben jelentek meg. OROSZ
JUDIT és BORDÁS SÁNDOR doktoranduszok a szegedi egyetemen. HELTAI JÁNOS irodalomtörténész az OSZK munkatársa.
Februári számunk tartalmából:
FALUDY GYÖRGY, HÁY JÁNOS, LÁSZLÓFFY ALADÁR, TORNAI JÓZSEF,
VERESS MIKLÓS versei
TANDORI DEZSŐ esszéje Kosztolányiról
Beszélgetés Szepesi Attilával
Diákmelléklet: elemzés Gion Nándor Virágos katona c. regényéről

