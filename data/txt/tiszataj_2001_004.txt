Juhász Ferenc: Az őrangyal és a szél
cJJ

•N

Száz éve született Németh László
Babus Antal, dr. Fenyvesi Tamás, Fűzi László,
Kristó Nagy István, Márkus Béla,
i Imre, Tüskés Tibor, Vekerdi László írása,
'

*

i

tiszatáj
IRODALMI FOLYÓIRAT

Főszerkesztő:
OLASZ SÁNDOR
Szerkesztő:

HÁsz

RÓBERT

A szerkesztőség tagjai:
ANNUS GÁBOR
(művészeti szerkesztő)
DOMÁNYHÁZI EDIT
(nyelvi lektor)
HAJÓS JÓZSEFNÉ
(szerkesztőségi titkár)

tiszatáj
Megjelenteti a Tiszatáj Alapítvány Kuratóriuma
a Csongrád Megyei Önkormányzat, Szeged Megyei Jogú Város Önkormányzata,
a József Attila Alapítvány és
a Nemzeti Kulturális Örökség Minisztériuma
yff
Nemzeti Kulturális Alapprogram
támogatásával.
VtitSWI KI tntl.uis ORÖKstó
'»AU» *
Felelős kiadó: Tiszatáj Alapítvány.
M1XIS7TÍKUMA
Szedés, tördelés: Tiszatáj Alapítvány.
A lapot nyomja: Officina Tannyomda, Szeged.
Felelős vezető: Dr. Kékes Tiborné.
Szerkesztőség: 6741 Szeged, Rákóczi tér 1. Tel. és fax: (62) 421-549. Levélcím: 6701 Szeged, Pf. H 9 :
Terjeszti a HÍRKER Rt. és az NH Rt. Előfizethető a hírlapkézbesítőknél és a Hírlapelőfizetési
Irodában (Budapest, XIII. Lehel u. 10/A, levélcím: HELIR, Budapest 1900), ezen kívül Budapesten a Magyar Posta Rt. Levél- és Hírlapüzletági Igazgatósága kerületi ügyfélszolgálati irodain,
vidéken a postahivatalokban; közvetlenül vagy postautalványon, valamint átutalással a Postabank Rt. 11991102-02102799-00000000 pénzforgalmi jelzőszámra.
Egyes szám ára: 120 íorint.
Előfizetési díj: negyedévre 360, fél évre 720, egész évre 1440 forint.
ISSN 0133 1167

Tartalom
LV. ÉVFOLYAM, 4. SZÁM
2001. ÁPRILIS
JUHÁSZ FERENC: Az őrangyal és a szél ........................

3

Száz éve született Németh László
NAGY GÁSPÁR: Éjszakáimban lámpafény .................... 32
VEKERDI LÁSZLÓ: Egy régi regény „hiánya, szükséglete és feladatai” ....................................................... 34
KRISTÓ NAGY ISTVÁN: A szorongó Németh László 42
FÜZI LÁSZLÓ: Az Irgalom (Németh László utolsó regénye) ....................................................................... 43
MONOSTORI IMRE: A Németh László-recepció történetéből ..................................................................... 61
TÜSKÉS TIBOR: A levélíró Németh László ................... 80
BABUS ANTAL: Németh László ismeretlen ifjúkori
verse ......................................................................... 91
DR. FENYVESI TAMÁS: Németh László hipertónialevelei ....................................................................... 98
MÁRKUS BÉLA: Domokos Mátyás: Írósors .................. 104
MÓSER ZOLTÁN: Németh László, a görög .................. 109
A Németh László Társaság felhívása ............................ 112

Szerkesztői asztal ........................................... a belső borítón

ILLUSZTRÁCIÓ
Művészek munkái Németh Lászlóról a 41., 60., 79.
és a 90. oldalon

DIÁKMELLÉKLET
VADAI ISTVÁN: Megkétszerezett magány
(Ady Endre két versének összehasonlító elemzése)

JUHÁSZ FERENC

Az õrangyal és a szél
„Az őrangyal mindig ott áll a hátad mögött” –
mondta anyám.
„Vigyáz rád!”
Bár most is hallanám!
És most is hallom, mint gyermekkoromban.
És én naponta többször hátranéztem
nyakam tekerve jobbra, balra,
düh-erővel, százszor,
mint ahogy akasztáskor
a fejet tenyérrel csavarja
a csigolyatörésig a hóhér,
sárga kéz-esernyővel a kivégző-árny,
de sehol a hósivatag-szárny,
az üveghúson, a magzati belső-túlsón
áttetsző érszoborban futó vér.
Az angyalt sose láttam,
se teljes lénnyel egészben, se részben,
mint egy sugártömörből épült mézanyag kristályfát,
legalább mindenütt-szem arcát,
mint a két gyöngygolyó-sisakpúp gombát
az angyal-szitakötő szivárványfejet,
legalább mindenütt-szemgolyó mellkasát:
a látás ágyékig-lógó pupillakása pajzsát,
legalább mindenütt-szem: esernyőként kinyitott szárnyait,
amelyek szemekkel-benőtt óvó tollait
rámteríti, mint zivatarban a körtefa-háromszög fű-fészkén

4

tiszatáj
a tojásain, a kékszeplős barna életgyöngyökön ülő cinke,
hogy a vízgolyós szikrázó toll-kupola
ragyogott, mint egy lángoló gyöngykorona,
s a cinke feketepettyes barna szeme
aranycsipke-mirigylánc koszorúban.
Nem volt angyal!
Védő, megőrző, óvó, vigyázó:
se szárny-szó, se csönd-szó.
Csak a ravatal-zászlós asztal,
csak a kert, a fák, a viperás kőfal,
az ecetfás kút,
csak a lefele-út,
a nádfödeles ház,
a tó, a nádas, a békakuruttyolás állati Bach-zenéje,
a tücsök-csillagszimfónia Mozart-éjjel élve,
meg a satnya krumplibokrok az agyagos veteményeskertben,
meg a trágyadomb bűzkráter nappali temető-éje,
kriptás rothadása, disznóröfögés, kukorékolás,
kacsahápogás
tyúk-kaparászás: bogár, kukac, mag, giliszta-keresés,
óriás lótetű-futás kékbársony-mellényes páncél-ingben,
szegénység-ünnep és szegénység-boldogságtemetés,
meg a hó, meg a fagy, meg a jég, meg a tavasz, meg a nyár,
meg az udvar-szederfa őszi vérbeborulása a sáron,
mint akit pikával lóhátról mellbeszúrtak,
mint Petőfi Sándort az egyszerű cár-katona Segesváron,
meg a tántorgás a szikrázó fényliszt fátyolköd idegszorongásban,
meg a kisfiú-botorkálás a rámzuhant éjjeli részegség-sziklát
cipelő depresszióban,
mint aki hóviharban tántorog és nem tudja hol van
és nem tudja mi az amit lát,
csak evickél vakon
a magány-sivatagon.
Csak az volt:
a tél, a tavasz, a nyár, az ősz
meg a tószéli sekély víz foncsorüvegében,
a tó vékony, fenékgyökér-érrendszerű ködüvegében
a tószél zöldszivacs fűvizében

2001. április

5
ácsorgó, merengő, féllábon álldogáló
gázlómadarak: a Rózsás gödény, Borzas gödény, a Bakcsó,
a Szürke gém, Vörösgém, Daru, Pártásdaru, a Gólya,
az Üstökös gém, a Kanalas gém, a Fekete gólya,
a Pásztorgém, Batla, Kis kócsag, Nagy Kócsag, Gólyatöcs,
az Énekes hattyú, Gulipán, Csigaforgató.
Úgy állt az alkonyati, hajnali tóban
egylábon ez a hosszúnyakú tollcsomag
merengés, mint elhagyott öreg temetőben
a fejfák, keresztfák, fakeresztek
piros-márvány keresztoszlopok.
És ez az alkonyi-hajnali tó:
az árva temető madártutaj-oszlopcsomó.
Árnyakkal derékszög.
És a feketebársony női magassarkú cipőhöz
hasonló óriáscsőrű büdösen károgó varjak
a kertben, a léckerítésen, a tar fákon, az égen,
a zöldmohos léckardok esőrágta hegyén,
meg a kisfiú-bukdácsolás az utcán, az iskolában,
a dunyhás szobában:
fejbúbtól talpbőrig vacogva
a zárt barna csonthéjjal benőtt bánat-dióban:
a semmi-jóban,
és mart a szégyen, mint akit hordó sósvízbe álítottak
meztelenül
és mérgezett, ölt az értem-mégse értem,
mint akit vízben oldott lúgkővel, vagy kék gyufafej-foszforcsöppekkel
itattak,
s ettől lesz halál-szivacs és világra vak,
csak ez volt,
meg a csordabőgés, a kecske-disznó-tehén csordaözönlés
a hajnali nyárban a méteres rózsaporban,
a kis horpadt réztrombita, meg a kanásztülök a rózsavárban,
disznóköröm-tehénköröm-kecskeköröm kettősök az utcalekvárban.
Meg a kisbaltás részeg ordítozás, részeg röfögés
nyálhólyagfürtöt habzó piros köhögés, röhögés,
meg a szúnyogasszony egyhangú cérna-vinnyogás:

6

tiszatáj
szitán rázott liszt-szipogás, rovarköd-jajzakatolás.
Kiskonyha fönti pokol.
Angyal nem volt sehol!
Mi maradt hát nekem?
A természet, meg a természetem.
Meg a szél, meg a szél, meg a szél, meg a szél,
Amely ha jött keletről, északról, nyugatról,
aranyfekete tajtékkal, tág vérfekete, szivacsliliom
orrlikkal dühöngő villámszarvú bivalycsordaként tolongva délről:
üveghártya hólyaghalmazaival, üvegkürtmillió-vicsorgással
és lila virágporkása lázzal és gyásszal,
áttetsző vitorlahalmaz-háborgással és fujtató patás tódulással,
tűláva szúráskötegekkel, gombostű-tűzözön-vörössel,
láthatatlan izmokból csavart viharvastag kötelekkel,
dörögve, zörögve, csörögve, zakatolva, Isten-csorda vadként
hömpölyögve, bőgve, sikítva, dünnyögve, darázsként dohogva,
hogy tántorgott és dülöngélt az ég
ropogott a táj minden tárgya, figyelme, virágszerelme, állatbokra,
rám üvegkazlakat dobva,
mintha földrengésben összedől és összetörik a felhőkarcoló-üvegváros:
az éjszaka fénydoboz házhalmaz torony-világos:
meztelenül kifeküdtem a kis zöldsziget-udvar közepére,
hanyatt az eget nézve,
bámulva a dülöngélés-mézre:
nyáron meztelenül és mindig mezítláb,
ősszel ingben és fekete klottgatyában és mindig mezítláb,
télen öreg fekete nagykabátban, a kabát alatt semmi-ing, semmi-nadrág,
csak a ruhátlan test, a bánat-szabadság,
zoknitlanúl, magasszárú fekete fűzőscipőben,
amely nyálas volt, mint hüvelymélység a nőben,
tavasszal kékcsíkos vékony pamuttrikóban, mint egy karcsú lódarázs:
a szabadság-vágy akarás
aranygyűrűsor-kitinujj-potrohával,
lóbab-szem kristályikra-uborkával:
a repüléshit vágy
és megint mezítláb,
s nyáron ha kamasz-kukacomra, mint kibomló fodros rózsabimbóra
zöld sáska ugrott, mint valami dugattyús, apró bőrbádog

2001. április

7

szárnyas űr-ugráló gép,
s uborkás potroh szelvényzacskójában az emberiség-maradék,
babérkoszorús zöld száját kanalas örvénnyel forgatva:
[ vízmerő kútvödör-kerékként,
a kisujj-koszorús salátalevél-koronakehellyel a levegőt
majszolgatva,
s csápjai, mint feketezöld rugócsipkeselyem-tornyok
mozogtak jobbra-balra,
s zöld üveghorogkoronás szájával a semmit halászta, ette, itta, harapta,
s pupillátlan szemében, a szitabab kővesében
nem tükröződtek a földi, az égi dolgok
és a boldogtalan létben csak ő volt zölden boldog:
nem iszonyodtam, nem nevettem, csak néztem a fönti habos
csillag-kendermagos tyúk-égre,
önmagamtól égve
a fönti kék égre,
a tajtékos világrészre
és ittam a tiszta szélből:
a tavaszból, a nyárból, az őszből, a télből.
Ó, a cinkék, rigók, varjak, verebek,
rózsapirókok, őszapók, zöldikék, seregélyek!
Ó, azok a néma gázlómadarak, piros, fekete, sárga csőrrel:
hosszú fej-tőrrel
a bóbita alatt,
akik úgy álltak a ködliszt-harmatpor reggel-vizen,
vagy az alvadtvérlila alkonyati tóvíz sekély tükörtüzében,
mint vékony szálkás karók, leszúrt, vízzel és sárvérrel bilincselt
lábú keskeny púpos, parafa-teve oszlopok,
tollas lándzsák, tömör penészgomba-pikák: a bölömbikák,
úgy álltak ott, mint keresztfa-erdő, mint túlvilági
alkonyati temető,
s fölöttük csak az Isten a tető, ha nem bennük a tető:
szívükben,
s árnyuk a vízliszt laposon, a síkhalmaz álomosan
mint kenyérgyürke-rücskös barna seb-hegek, hosszú
kardvágás-seben nőtt fekete varratok, kék, szárnyas jégcsapok,
úgy állt a madár-tömeg, mint a sereges lándzsák
a Csönd felkelő-paraszt-kezében,

8

tiszatáj
Dózsa György had-hordaléktömegében,
csukott fekete óriás-ollók
a tófenék sárga mocsárbársony dunyhájába szúrva
és lobogott sziszegve a nádas, lengett ringva és zokogva,
mint a láthatatlan és ismeretlen rejtelemhorda
angyalcsorda
a tavat megkopasztva szálanként szétrepülni
a pécitök hold felé, a fényt-szivárgó seb-sikoly csillagok közé.
De angyal sehol!
Én pedig az udvarra a szélbe kifeküdtem,
hogy fújjon, marjon, harapjon, cibáljon, ragadozzon,
süvöltés-fogsorával húsomba harapjon,
testembe gyúrja önmagát, hogy érezzem sikolyos láng-szavát,
mert tudta, hogy szeretem, mert tudta, hogy nem haragszom,
hogy átfújjon rajtam, mint egy sűrű könnyűszitán,
homorúvá feszített rózsás hálózatán,
hogy belémszivárogjon a fönt, meg a lent,
hogy érezzem a végtelen-ős végtelent,
hogy a Földgolyó magma-szívéig érjen befelé-tömködésem,
hogy átjussak minden tömörön és minden résen,
hogy találkozzon ragyogva érintése és érintésem,
hogy Földgolyó-világanyaggá itatódjon minden
pórusom, tömörebb anyagom és szövedék-szenvedésem,
legyek magam is a Földben a föld,
világanyagból szőtt
boldog őrület,
aki így szület,
mert csak így születhet,
még halálom előtt
a sziklagömb-mozaik fölött,
az őslekvár-paradicsomtűz fölött,
a láthatatlan csontváz-had tiprásban és taposásban,
a celofán-ménes trombitavihogásban,
a celofántrombita-mindenségteli kéve-nyihogásban,
a celofán-vadlócsorda patazuhogásban,
könnyű áttetsző lobogó taposásban,
ami mégis nehéz, mint a fölfújt, száraz, zsírhínár-eres

2001. április

9

száraz, barna iszalag-pántos marhabél,
amit fekete ólomrúd kitölt,
hogy ne törjön, ha ütve ölt,
könnyű ne legyen, mint a boldog sóhaj,
vagy az ollóval levágott ezüstboglya öreg haj,
amit higannyal, a kék alannyal kitölt az önfeledés,
hogy szúrjon, mint a tömeges üvegkés
ez a csupa lázmérő láb, ez a hőmérő üveg taposás!
Ami mégis öröm, ami mégse gyász.
Feküdtem a tavaszban, az őszben, a nyárban, a télben
a szélben, a vicsorgó nem-kevélyben,
hogy égesse belém a szél,
szívemig dúlva a ropogó, ragyogó celofán-szenvedély:
hogy csak az él, aki él.
S aki nem él, az már halott.
Kihűlt szar-gyapot!
Ha már élve nem volt halott!
Hiszen a legtöbb ember-élő, állat-élő, növény-élő
ha összegöndörödik, ha magasra nő:
már élve halott!
Apám meghalt már.
Anyám meghalt már.
Öcséim meghaltak.
Úgy ahogy nem kellett és úgy ahogy kellett.
Nem kaptak a léttől türelmet.
S akkor se volt angyal!
Se törpe, se óriás,
se titán, se gigász,
se mákszemnyi, atomnyi,
se elektronnyi,
mint a cikázó sejtelem erő-semmi,
se köd-testébe belenyúlható,
se szikrázva lebegő, mint a csillám-sziklafal függőleges hullása hó,
se anyagi, se anyagtalan,
se testi, se szellemi, mint ami van,
se fekete, se fehér, se átlátszó-üveg, se halhatatlan.
És az ámulat ott volt az akaratban.
És az akarat az ámulatban.

10
Az élet-döbbenet az elmúlás-tudatban.
És csak az nem fél, aki fél.
És mi maradt nekem?
Költő-hit kamasz-életem,
kamasz-láng, ami verssel döngicsél,
mint a tavaszi darázs,
meg a nyári harmat-újulás, lepke-düh varázs.
Csak a szél, csak a szél, csak a szél, csak a szél.
A szél-taposta meztelen szabadság,
a mégis-győzelem,
ami a kötött természetben a kötött rejtelem,
a szélcsóvaláng tiporta vihogásból vadság, kiszúrt lószemű vakság,
amit nem öntött körül az ólomláva félelem,
hisz annak nem örül az értelem
és fényes volt a fekete türelem,
mint aki suvix-kefével:
a gyors szőr-cseléddel,
ráköpött nyálú, hagymalevéllel bedörzsölt cipőt kefél.
Mert nem voltam otthon odabent.
Pedig a konyhában mindig nagy volt a rend.
A rend mégis merev és sivár volt,
mint a hold.
Gyűrten-sima, akár a rettegés, sejtelem-titok.
Hisz volt rá bőven ok!
És nem voltam otthon otthon.
Pedig csak otthon voltam otthon!
Hát kimenekültem a szél átlátszó világszívébe:
hajnal és reggel és nappal és este és éjszaka
beleragadtam a szélbe,
mint a muslica anyám szigorú, ámult, könnyes szemébe,
s ott feküdtem meztelen szívvel tetszhalott-éberül
a szél-csaholásban, a szél-ugatásban, a szél-röhögésben,
mint a gyilkosság a kisbaltában, a konyhakésben,
ott feküdtem a kis zöld udvaron,
mint egy zöld növényhab-tutajon,
mint egy selyemnyál-moszathab-tutajon,
mint egy fehér kamilla-tajték tutajon,

tiszatáj

2001. április

11

mint egy véres avar-tutajon
a szederfalevélen, diófalevélen, orgona-levélen, ecetfalevélen,
kifeszítetten is csobogva, mint az elmúlás a vérben,
ott feküdtem a sár-tutajon,
esőszál-szalmafonat víz-tutajon,
a hó-tutajon, testem, fejem hó-vályú-keresztben
kis jéggel-bőrözött zománcos fagyhártya-kereszt a tél-tutajon,
mint jéghártyával benőtt tyúklépés-nyom, libatalp-nyom
a hókristálykéreg talajon,
forró anyag a hideg anyagon,
szív-lázas vágy a pörgő Mindenség-gömbegészen,
mint a háromezer látózacskójú légyszem: a havon:
a látópontok ikrapajzsa arc-duplán, a
látó gránátalmákkal,
mint akinek arcára nőtt két pikkelyponty ezüsthal,
feküdtem a keringő Földgolyón
a virágon, a füvön, a mohán, a sáron, a száraz cickafark-lovon,
a deres rögökön, a havon, az esőn, a jégen, a fagyon,
a ringástalan és forgó és mégsem-éreztem pördület-talajon,
és nekem az mégse volt pokol!,
mint egy Földgolyóra hullt meteorit-darabka,
űrből-zuhant világanyag-titokanyag labda
a gömbtér-tágulás csillagos űr alatt.
Mint egy gyémánt-kriptában:
a pontozott fénymámor-éjszakában.
Ujjongva szorongásom és mámoromat.
De őrangyal nem volt sehol!
Csak a világgal-azonos-lét képzetem,
Mindenség-atom akaratom.
Csakhogy az legyek, ami vagyok: a világ!
Anyagból hit és hitből megmaradás-ág,
ami kinő a Semmi-törzsből zölden és virágosan
és feketén burjánzik és nem hajnalszűz-világosan,
nő a fehérben, mint egyhónapos magzat-szemgolyóban
a kapilláris piros hínár-gomoly, mint hínárfelhő a tóban,
és nem gyász és nem mosoly
csak végtelen-sűrű rubint-tűz hálócsipkelomb-szövedék,

12
ami úgy piros, hogy szinte ragyogva kék,
amiben a megtartó anyag ég:
az idegmozaik-szövedék,
a vörös tó, titokból horgolt látás-itató, látás-biztató
a fény-tudatosító
a tér-tárgy-dolog-szerkezet-látás anyaga vörös és sárga gomoly,
a gombtöltelék-fonadék világtapintó toll.
És őrangyal nem volt sehol.
Hogy képzelték ők?
Mit képzeltek ők?
A szülők,
nagyszülők
dédszülők,
ős-szülők,
a Szent Könyveket író
balgák, együgyűek, próféták, misztikusok, teológusok,
a költészet-csodaelmék, ájtatosok, szentek, filozófusok,
apostolok,
a mezítlábasok, fakéreg-lábszárasok, koldusok,
a bőrszíjkosár-sarusok, halászok, ácsok, asztalosok,
sáskaevők, magevők, halevők, lepénykenyérevők,
vízivók, borivók, vizesbort-kortyolók,
a szakállasok és szőrbokor-vándorok,
a kőhullám-csipkesivatag, homokszita lila ég vándorai,
az asszonytalanság kétlábú homok-lapjai:
hogy a nem-látható Isten és a látható ember között
azok a láthatatlan szárnyas látomás-emberalakok,
a szárnyas köd gomolyai:
a túlvilág angyalai:
a kétszárnyúak, négyszárnyúak, tizenkét-szárnyúak:
az a híd:
amin fölfelé csorog és csobog a hit,
mintha vízesés a tóból robogva fölfelé
a szirtből-forrásig folyik, az Isten felé,
vagy lefele zuhan
csattogva, szikrázva, fröcskölve a kékkristály-zöld-szédülethab,
vastag véredénnyel,

tiszatáj

2001. április

13

tűzszekér-lábú ítélet-küldeménnyel,
kezükben sárgán izzó égitest-naranccsal,
aranyfogsoruk közt lövődő Isten-paranccsal,
s ami van abban:
a Láthatatlanból a szigorú láthatatlan.
Hogy a kobrafejű óriás szúnyogok, ködszita-istensasok,
csörgőkígyó-fejű gigászi, vagy pöttöm szúnyogtehénbikák:
a mi ítéletünk, sorsunk, ember-iszonyunk lehetetlen űrhajója,
üzenet-küldő, üzenet-vivő, üzenet-hozó számítógép-madárfarkasok,
szent és parancsot-teljesítő Internet-koldusok,
hogy ők a Láthatatlan Isten Szívéhez láncolt és horgonyzott túlvilág-bója:
a Szeráfok, Kérubok,
Élet-angyalok, Halál-angyalok,
élet-őrző, bűn-előtti Titokzatosok:
a hit titok-tokjában
zsírosan ragyogva,
becsomagolva, majd kicsomagolva,
mint lárvában a selyemhernyó,
mint lárvában a fehérkristályként áttetsző lepke,
akinek még csak óriás rácspontgömb-szemgolyó a teste,
hogy ők a minket-őrző, ránk-vigyázó Sereges Hadak,
a felhősen zizegve lebegő szúnyog-alkonyat:
a túlvilágiak
vastag sziszegés-malomörlőkerék-zümmögés-oszloposan
az alkonyvér égig, Isten lábáig érő rovarrezgés bizsergés-tornyok,
ez a szúnyog-angyaláradat,
ami, mint egy gigászi selyemszita-toronyláz,
közönyös zümmögés-varázs,
fölfújt szárnyas selyemharisnya az űr lábára húzva
Isten és ember között szárnyasan tántorog,
sisteregve bolyong, dől, nő, terped és zuhog
vagy lefelé a Pokol felé,
vagy fölfelé a Menny felé
csorog,
az űrben, a levegőben,
az árnyékban és a hőben,
a naplemente-végzetidőben
a Teremtő Szívében nő zúgva vörösen a fekete alkonyatban,

14
hogy ránk világegyetem-lisztet szitáljon,
megváltó, vagy büntető hangeső szitatornyot, ami álom.
Egy alakban és milliárd alakban.
És mi a megnyugvás és mi a öröm abban?
Akár a zöld tószéli sás,
ami tényével nem a tagadás,
de a kétélű zöld-suhogás,
zöld merengés-állítás,
a foncsor-mozaik vízben a zöld biztatás,
ami mert van:
angyaltalan!
Angyalok! Angyalok! Áttetsző Hadak!
Ó, az a ködselyem-zuhatag,
az a selyemút,
az a selyemköd-létra
szárnyasan tolongó láthatatlan áradat,
mely csipkésen, tollpillaszőrösen fehér vízesésként zuhog,
akár a tél-kevés
hóesés,
és a szitasejtekből fény lövődik, az özönsejtek űr-celláiból,
akár a csillagokból,
mintha izzó égitestekből lenne horgolva a lényük,
tébolyuk-fény nem-nélküliségük!
És mindenütt szemek!
A tollazatot, a fejet, a csőrt, a szemhéjakat,
a szárnyakat, apró selyemcsiga-fülüregeket,
a lábakat, lábszárakat, combokat, a hátat, a nyakat, a hasat,
a hónaljakat, combközöket,
kézujjközöket, lábujjközöket,
herezacskót, péniszt,
a karokat, vállakat, csuklókat, kézhátakat, ujjakat,
tenyereket, a nincs-is-talán ánuszlukat
beborítók, benövők,
hogy lényük borostyán-eres zöld ribizlifürtök
zöld bokraként izzik, viaszosan ragyog.

tiszatáj

2001. április

15

Ó, Angyalok.
Képzelet-nemzette, képzelet-szülte Szörnyek és Szépek.
Örökös Miértek!
Ti Szem-burjánzás Vagytok-e Szellemek.
Ti Szem-dagadvány Látás-Millió Buborék-kazlak, Gombaerdő-zsákok!
Lényetek a Fényszűz Eltorzult Büszkeség:
mint a gén-manipulált légy,
a kétszárnyas zümmögés, dongás, dörrenés, a Szem-hegyvidék:
akinek homlokán, tarkóján, tor-hátán, potrohán alul és felül,
lemezdonga-hasán, farcsúcsán, a szárny-hónaljak alatt,
a kitinsonka-combokon, a kitin-drót lábszárakon,
az izelt-csukló térdeken, golyvaként a toka-véseten,
a száj szívó-dugattyúján, a szájszélek kitin-ollóércein,
a mellső lábak között, mint a tehéntőgy, kecsketőgy, a feketepettyes,
és magán a két óriás-napraforgó összetett szemen,
a szűkpánt arcvason, a homloklemezen, drótcsipke-páfránylevél-talpain,
óriás légyszemek nőttek, mint szappanhab-fürt hártyasziklák,
[ osztott rács gomba-pontdugók,
mintha szappanhab lemezhártyás buborékhegye lenne,
óriás áttetsző-szivárvány eprek, sejtes gombatelep-erdők,
óriás terpedő herpeszek,
buborékdomb-látásdiók,
a potrohvég szivárványbuborék-herezsákok
szappanhabszakáll-szőlőfürtök,
tányér mézbe öntött kukorica, főtten, mákszemhegy a buborékbödönben,
gigászi eprek, titáni málnafejek
a szemek,
hogy az egész lény, mint egy elrákosodott
Szem-költemény,
Légy-költemény szem-daganatokkal rákosan benőve,
torz szem-ragyogás Légy-alakú pihés és erezett szárnyú állat-kereszten
s így 30-40-50-100 ezer pontszem nézett lógva, dagadva, herpeszesen
[ rücskölődve,
s mindez millió látópálcika-látórudacska üvegtrombita kürtvödre, hegye,
[ dombja,
s ragyog az egész szemekkel benőtt Idióta és virágoskert-szem-szédült
Légy-Egész:

16

tiszatáj

mint a szem-varázslat gyümölcsöskertje, ortopéd látás-galaxisvonulat
[ Nem-Szenvedés,
mint a parázsfürt egerekkel cincogó szembimbó-virágzás habsivatag,
s odabent a fénytörés szem-mélye, idegedényén a szivárványmillió,
mint a színes hó.
Mint egy lézersugárral átvilágított
Kozmosz-nagy Kristály.
Ó, a Szem!
A celofánszárnyakon is pontszemekből összetett óriás légyszemek!
Mint a szárnyak tevepúpjai, zebu-nyakpúpok!
A szárnyerek sík borostyán-gallyait befedve,
a szárnycellák mozaikhártyáit betakarva,
mint szappanbuborékhalmaz-keménykalap, szappanosvízhártya-cilinder,
szappanbuborékpiramis-felhőgömb.
S a légy-ajak szívófallosza végén, mint egy vastagabb fallosz:
habfürt-szeder pontszemgyűjtemény lógott feszesen, szivárványosan.
S úgy áll ez a szemekkel benőtt Égi Horda Angyal-Borulat
az égen, ez a Szem-özön-légycsorda-látásdaganat Rák-Hódolat,
mintha egy titáni üvegteknőből a fürtöző szappanhab kidagadna,
s a szappansír-habdagadáshegyben csontváz heverne
óriás koponyával.
Mindenütt-szárnnyal és seholse-szárnnyal.
De fordítva is
annak aki hisz:
mintha egymáshoz láncolt, egymásba kulcsolt és táncolt
angyaloktól lenne
függőleges függőhíd:
Istentől a Földig,
a Földtől Istenig!
Ó, Angyalok! Angyalok! Angyalok!
A Képzelt Isten Küldetés-Madarai,
A Képzelet Képzetei, a Hit Szárnyas Parancsszavai!
Kik vagytok ti, kik volnátok, ha vagytok egyáltalán?
Az elvágyódás és az őrzés embertest-alakú szárnyas lovai,
a közvetítés toll-vitorlákkal lebegő öntudatlan komor-agyai,
csupa-szem: mégis vak
Isten-ménese lovak?

2001. április

17

Angyalok! Angyalok! Angyalok!
Ítélet-Madarak!
Az ember-alakúnak képzelt és hirdetett Isten végtelen lábszárán
ugrálva fölfele futkosó,
oldalt ugráló, fejjel-lefelé ugrálva duplán pattogó
hosszú piros fejsipkás, vörösbársony koponya-tollpalás
Fekete Harkályok, Háromujjú Hőcsikek,
Fehérhátú Fakopáncsok, Züld Küllők vörös álarcsisakban,
fekete háromszögben a feketepettyes borostyánsárga lencseszemekkel,
barnaörvény Nyaktekercsek: a fejtetőn kereszttollkendő
kékcsíkos-feketecsíkos toll-párnahuzat,
s a Fehérhátú Fakopáncs háttolla rózsaszín és sárga
torok és mellényboltozat,
mint rózsaszirom és sárga levéláradat
a rózsabokor alatt, a meggyfa alatt, a bodzafa alatt:
madarak,
akik ugrálva kalapáltok és pattogva-pihenve kapáltok
a téli kerti fán, az erdei fán,
a fatörzsön, olajba-áztatott fekete villanyoszlopon:
ősztől, fagytól elbújt férget, bogarat, kukacot, lárvát,
selyemhálórács-pénzzel ajtósan befödött száraz kéregüstben
ülő száradó-nyál nyári pókot,
dermedt, tél-szunnyadású haltest-pikkelybogarat,
lárvát, ami a zorduló természetből
magát megőrizni tavaszig megmarad,
petét, rovarszarvú kitinpecsétet,
a Feltámadásra váró végtelen állatszerkezet-hadat,
jövő-kezdetet, holnap-ihletet,
hogy majd zenéljen, lobogjon, égjen
ez az eleven újszülött állati levegő-szitaáradat
a lég könnyűségét és súlyát lényszerkezete rezgés-hálójával beszőve,
szarvasbogár, hőscincér, cserebogár, katicabogár:
a kettős, barna vastag horgony-olló-fejű, a tízcentiméteres feketepettyes
ólompálcika-csápú, a sárga-hasú barna zúgó gyerekkor,
a feketepettyes piros láng-kalap, nyitott-harmonika-csápú május-fekete ostor.
Ó, Angyalok!
Ti mit kerestek?
Ti kiket kerestek,

18
hosszú sárga vas-szarú csőrrel kopogtatva az Isten-lábszáron?
Angyalkurva-férget, patás és patkós szőr-dühödt ördögbogarat,
bűn-lárvát, kétely-petét,
az elmúlás mesteri dermedés-játék-üzenetét,
pókkurva nyolcszemű istentagadót,
hazugság-bábot,
szőrös eleven alvó mirigybábot.
Mert enni csak így kaptok!
Semmi mást!
A Rejtelem elől apró pihés és zsírkristályos Rejtelem-elbúvást.
Mert ételt angyalnak az Isten nem ad!
Hát keresse meg magának! Vagy kiszárad!
Ami a Jövő, a Halál!, az Élet, a Szerelem, a Bánat!
Ó, Angyalok! Az Angyalok!
Vékony fenyőfatörzs-karomcsillagboronás
lábakkal ugrálnak a Végtelen Isten-lábszáron,
mint harkályok a fatörzseken, villanyoszlopokon,
kettős talppal pattogva előre, hátra,
fölfelé, lefele, mint gyerekek
a keresztjáték krétavonal-kockáin,
fapálcával földbe-túrt vályúkocka-kereszt négyzetlapjain.
Ó, az a kiszámolósdi!
Az ember tudja, hogy mi baja.
Áll a béka-gyémántkúp-sivatag tószélen,
mint a gyűrt vallomás.
És a bokros kákics, meg az üveg-pengeélű sűrű sás
a sekély foncsor-mocsárvíz
gyökérborostás barna mocsarából
kinőtt zöld haja.
És tudja a gyermek
A Képzelet-hajó, a Képzelet-repülő hova visz?
Az állatoknak van-e őrangyala?
A növényeknek van-e őrangyala?
A virágoknak van-e őrangyala?
A zsiráfnak, a párducnak, orrszarvú robogás-kőnek,
a lepkének és a keselyűnek, a termeszanya-nőnek,

tiszatáj

2001. április

19

a lávának és a kőzeteknek,
a gyémánt-temetőknek, csorgás-aranyrojtkendőknek a földben,
a neutronnak és az óceánvizeknek,
bálnának, polipnak, rájának, kalamájónak, csigának,
a halaknak és a tengerfenék-fényvirágzás-gyásznak
és mindenféle természet-ugyanaz alak-másnak
és alaktalan elmúlásnak, megmaradásnak,
működésnek, vonzásnak, taszításnak,
az atomnak, elektron-titoknak, neutronnak,
az elektromosságnak és mágnesességnek,
a gravitációnak és a mindenséggel-töltött vákuum-üregtérnek?
Vagy csak az ember Istenének?
A Képzelet Öröklénynek?
Vagy csak az Isten emberének?
Vagy csak agyunk titok-sejtelem Rettenetének
világvak szárnyas hangyái ők:
a lebegő felügyelet-hártyakoporsók, pikkelyes habfátyol-temetők,
rácsosan áttetsző szitaszobor-szárnyasok!
gyémánt-tűz-szekér-talpasok,
titán emberevők,
a se-férfi-se-nő gigászi fénykereszt szitakötők,
a titokzatos és emberalakú szárnyas világsziták, Isten-Szűrők,
a dzsungel-rengeteg
szövevény-párolgás nem-nélküliek?
És mért volna őrangyala
ennek a vad és szelid,
gyilkos és gyilkosan-se-gyilkos,
ártatlan, érzékeny, higannyal-töltött szappanbuborék-szemű,
buta, éhes, buja, lomha, ragadozó,
csíkos, tarajos, tüskés, csigaházas, pikkelyes, szőrös, tollas,
bőrpáncélos, fujtató, tonnákat szaró, virágpornyaló,
kocka-mintás, feketecsíkos, púpos, röhögő
majdnem-ember, de fán-fészkelő gyömölcsevő,
lomha, szagos, virágillatos,
alattomos
lélek-alatti természet-szövevénynek,
ennek a nem-én-vagyok-nem-te-vagy
anyag-szövetségnek,

20
lét-magányba gyömöszölt
vörös, kék, lila, fekete, barna, sárga, zöld
szerves és szervetlen szövedék-létegyesülésnek?
Ha vagy, magad vagy, akár a puszta föld.
Az Őrzők, a Megváltók mindig késnek.
Hagynak a Halálnak, halál-előtti Szenvedésnek!
Ó, Angyalok!
Ti kék higannyal töltött szappanhabgolyó-szeműek!
S a kék higanygolyó-töltelék köldökén
arany-vitorláshajók többárbócú aranyhártya vitorlapokkal:
az osztott dagadó sóhajokkal,
arany-repülőgépekkel, arany-űrhajókkal!
Ó, Angyalok!
Ti testetek és szárnyatok minden részén
hatalmas dagadvány-légyszemekkel:
a ponthalmaz-buborékhegyekkel,
ti milliárdszor milliárd osztott térgörbe-látású Isten-vakok,
Vagytok-e valahol?
Vagy csak ebben
az együgyű ember-képzeletben?
Mert angyal nincs sehol?
Csak a szél, csak a szél, csak a szél, csak a szél!,
amelynek átlátszó, vijjogó, vinnyogó, dörgő szívébe
feküdtem, mint frissen ásott temetői sírmélybe,
a celofánkoporsó-szenvedélybe.
S a Földgolyó végtelen-suhogású erő-hűvöse
csontvázam pórus-hálózatáig
átszőtte rajtam mérhetetlen hidegség-szitáit,
keringés-szövedék hajszál-rengetegét az örök szívásban,
s feküdtem a hideg erőgomolyban, mint gigászi parókában
és sűrű Földgolyó-keringésvonal jég-rácsozat
volt meztelen testem az ég alatt,
vágy-házamból, ihlet-héjamból kibújt csiga-testem
a kék vagy arany, vagy fekete márványfény alatt,

tiszatáj

2001. április

21

a nyári kék, a téli kék, az őszi vöröstajték, a tavaszi zöld
hatalmas, nyikorgó, láthatatlan vitorlaláng örvény-tömege alatt,
s beszőtte testembe hideg, Földgolyónyi titáni
létezés-rengetegét,
mint gyermekszívbe az anya-száj a mesét.
Hidd el, Hitem: őrangyal sehol.
És az a szélben-fekvés a megváltás volt és nem a pokol.
És se testem fölött,
se a földben, sem az égben,
a hiányban és a szükségben,
a mámorban és a szenvedésben,
a rettegésben és a szenvedélyben,
húsom-elnyomta árnyam alatt,
se szemgolyóm világerő-szikra-szárnyaiban, ahol a gyász a köd,
nem volt angyal.
És könnyű volt a Könny akár a toll
mikrosúly-bolyha,
mint meglőtt énekeshattyú véres szárnyatolla.
Csak a testem volt, meg a fű, meg a föld, meg a sár,
meg a hó, meg a jég:
a télszilánk széttört szappanbuborék,
a jég: a kristályszekér, ami négykerekű tél!,
üvegkerekű üveghintó, és négy hó-margaréta kerék,
s befogva nyerítettek a szél-lovak
és a jégvirágos üveghintóban nem volt halott.
Mulandó ember se volt, öröklét-angyal se volt.
Fölöttem izzó, csikorgó, ropogó celofán-hab.
Így nőttem a csillagok alatt!
Tudva, hogy a csillaggömb-öröklét egy pontszemére fekve:
világ a Világba esve,
nekem beszél
a szél, meg a szél, meg a szél, meg a szél.
A világhatalom!
Az őrület-selyemhajó-malom.
A vízimalom-kerekű hajó-álom, a szél!

22

tiszatáj

És most az Idő szemhéját nyomkodom,
az Idő-szemtest hatalmát és nyugalmát,
mint egy pupillás és barnaszőrű birsalmát,
héja alatt, csillogás-bőre alatt a szemvíz kemény rugalmát.
Amiben a látás fényvakon nem haldokol.
Őrangyal nem volt sehol!
S ha vannak démonok, szörnyek, ördögök,
rémek, dzsinnek, koboldok, boszorkányok,
söprűn-lovagolva szálló vihogás-ősanya-kancák,
gonosz vadak, tízezer-fejű alvilág-kutyafalkák,
szellemlény-árnyak, vijjogó árny-sereg fekete lángok:
tudtam, csak úgy leszek szabad, velük-nem-örök,
ha vállamon ülnek, mint a sasok,
a madár-ragadozók,
emberszív-evők, halálra hatalmasok,
tudtam, hogy sarlós karom-bilincs lábukat eltörve harcolok,
hogy hátamról őket fejüknél, csőrüknél fogva letépem,
s ujjaimmal a szemgolyókat kinyomva
véres lesz ujjrecém, körmöm, a madárarctoll, a csőr-szarugerinc,
s a csőr-orrlik csontszalag-szegéses babszem-ürege, rettegésem,
se szörny-könny, se madárnyak-vér, se pikkelykincs
nem bénít, mint a sárkányrepülőket a köd:
a férfit, aki vasváz-keresztbiciklin hasonfekve röpköd
óriás lepkeszárnyakkal a feje fölött,
tudtam: azzal ölöm meg őket, hogy megértem:
csak úgy leszek szabad,
ha nem hagyom
hogy karmát, csőrét belémvájja az isten-üledéke árny-alkalom,
hogy belémharapja vámpírfogát, szörny-fogsorát a bűn,
ami Istentől légyszar, fekete petty, mint üveg-rombusz tetűn,
a testközépen, a hátél tetű-üveg-élvonalán a gyomor pont-kútjai.
S fölöttem a szörnyeteg-rettenetek ejtőernyőként kilobbant titáni szárnyai!
Mert mi volt a volt?
A mindig-holt sose-holt?
Részegség, sírás, sikoly, szerelem,
én meg a békítő szorongás, vacogó türelem,

2001. április
egyszer anyámhoz vágta a kisbaltát apám a konyhában:
most megölöm, gondoltam akkor
Mert rettegve nyüszített a vacogó gyerekkor,
nyüszített, sírt, mint a tenyérrel elkapott fekete légy,
mert elég, elég, elég, elég, elég!
és ködgolyó depresszió burkolta a légy háromezer pontszemét,
és sírni kezdett a részeg hosszú fehér gatyában:
bokán máslizott slicces, barhet-ikerkályhában,
aztán hortyogás, köhögés, hurutköpés, vérköpés,
aztán a reggeli máskor, a hajnali nyögés-zápor,
a depresszió-fátyol,
amibe burkolva tántorogtam, mint a halottak föltámadáskor,
az önyilkosság-vágy a vonatkanyarban
fejest-ugrani a villanymozdony elé, akár a tóba, a sínekre,
a talpfás vasgerinc-létrasík egyenesre,
hogy a fényteli sínek közé feküdjek én is,
meg a költészet-remény is.
Mert ami halál volt: az élet volt akkor abban!
Hát karjaim szétvetve a fű-tutaj föld-keresztfán,
mint halott a gyilkos asztallap-deszkán,
mint kamasz-Krisztus:
ködásvány-lélek, eleven hús
feküdtem a kamilla-sár-fagyjég-hó űrhajón magamat kifeszítve,
mint egy szalmazsákon az ágyban
(bár nálunk kukoricacsuhéval volt a széles, slicces
tutajzsák kitömve,
keményre izzadva, vizelve, gyűrve, szilánkosra gyömve,
és szúrt, mint a krokodil mozaik-rücske, faroktaréja, körme,
mintha kőszilánk-asztalon feküdnénk apámmal:
tüdőtlen hátgödrében fejemmel, a sisakhaj-kosárral,
a fáradt lefekvéskor, mintha krokodilusokon hevernénk
és holt volt álmunk, elménk,
s nyögve ébredtünk, a csontvázig sajogva,
szédülve, ásítva szédelegve, mint akit megmart a kobra:
a gyöngytűben aranykard szemű eleven falevél).
Akárha jéggé temet az éji vánszorgásban a tél.
A hajnali nem-mennék-mennék.

23

24

tiszatáj

Ez a szegénység volt, a mára-se-már emlék.
A szegénységben a félelem, a félelemben a véres szégyen.
Hát inkább örökké ébren!
Hát lefeküdtem az udvar közepére,
hogy érezzem a Világegyetem-vihart,
amit a Mindenség a kezdet után a Földdel is akart
a megvalósuló világtest-lüktetésben.
A kialakulás-küldetésben!
Hát kifeküdtem az udvar közepére,
a kis talajszilárd tutaj-hárfára,
hogy érezzem a Földgolyó-magszíve magmatüzet,
amit a Földgolyó-belseje koponya-varratos sziklagömb-köpeny
vastag hűvöse engem fűteni nem engedett,
átfűteni, mint a kályha-vasat, cserépdoboz-virágfüggést,
hogy érezzem a sziklahideget, az ásványhideget,
a benti terpedő kristályfákat, a benti forrongó vizet,
a lázadót, a kőbe-zárt óceánokat
a kőcsövecskék edény-pókhálóiban szorongó nedvesség-szüzet,
a gravitációt, mágneses teret,
elektromágnesesség felhőgomoly szigor-szenvedélyt,
a pamutsapka titok erő-gomolyt,
a pörgés-iramot, forgás-lendületet, perdület-erőt,
a golyósűrűbe zárt gáz-tömböket, a sziklák-közt tüdőt,
a hallgatag olaj-tengereket,
a milliárdszor milliárd ősállat-csontvázat:
a gyíksárkány-csontvázhegyeket, a Dinoszaurusz-csontházat,
az ember-előtti és emberkori csontvázak millióinak
hegedű-hidegét, brácsa-tüdejét, a hangtalan ősi fényt,
az odabenti fagy-szenvedélyt,
s a talajban tenyésző mikrolények szövevény-szövetét:
a lebontó, átalakító, építő, fertőtlenítő baktérium föld-küldeményt,
az Élet-Reményt,
a Földgolyót,
amibe a szél belepréselt,
áttetsző lábakkal taposva szívemet Szívéig:

2001. április

25

a beteljesülésig,
vagy a halálig!
Amire az ember titokban sose vágyik
a megsemmisüléstől a föltámadásig.
Vagy a végtelen halálig:
ami azzal élet, hogy élet volt valaha,
s az örök elmúlásig
a vágy tárgya, természete, hite, árnya, anyaga.
Mert mi volt az az apró, nádfödeles ház
a tó fölötti faluszéli utcán,
a véres és rózsaszín és barnafekete békabrekegés, kummogás,
ümmögés, kuruttyolás víz-síkján, a sok pofa-hólyagemlő-dudás,
a sötét és gyémántosan csillogó vartyogás
varázs-szőnyege fölött lebegve
a légyszemként hólyagosan bevarrt üvegkúp-cellás hangpaplan
fölött szegénység-tisztán
a kis osztott vályogdoboz, a nádtetős,
mint egy légpárnás repülő-szerkezet,
ami légsűrítés-lábú fúvókáitól tolva
a szegénységben a szegénység fölött lebeg,
aminek korhadó, ágaskodó-gyík-hosszú kövirózsás,
moha-herpeszes nádsátra az udvarfélig leért,
mint hosszú vastag szempilla,
s télen a pillaszőrökből jéggyökerek, mirigyes jéglegyezők nőttek,
s a ház ablaka kicsi, párás, felhős és ködös,
mint fénye az ősznek,
mint a régi kétfödelű utasszállító repülőgépeké,
üvegén fehérfestékbőrt-vedlő-fakereszttel,
üvegén a holddal
és a csillaghimlős arcú éj aranyszeplős fagygolyó-szemekkel,
üvegén a ráhömpölygő téli halál-tollal.
A habszilánk vastag télszigor-gyapothomály-kristálycsipke-testtel.
Mi volt az az apró nádfödeles ház,
amiben a vágy nőtt és az értelem:
bennem és velem.
Ami történelmem volt és nem érdemem!
És amibe nem tudtam habosan behúzódni,

26
mint a négy szem-lopótök ágú csigatest a csigaházba.
Hiszen alig a vigaszba, mindig a gyászba.
A mindig-viszályba, néha-megnyugvásba.
Az a Rettenet Kürtje volt! A reménytelenség az elbúvásba.
Az alig-volt remény a csönd-megtisztulásba!
Ami volt gondom!
Most is csak mondom.
Most se panaszlom.
Fordítva, mintha alszom:
nincs belőle hasznom.
Az ott-elbúvás:
vágott akár a kés
a tyúk hátára görbített fejű nyakát
és vér volt mindenütt:
vérpetty, vérláng, vérrojt. Vér. Szenvedés.
És vér volt anyám kezén,
amikor kisbaltával
a szoknyás két térd közé szorított dulakvó,
hernyósan kihúzott nyakú
vonagló-fejű tyúk tollas fejét levágta,
vér volt a tyúk tollazatán,
a baltafejen, kisbalta-élen, a késpenge fény-erezetén,
vér volt, vér, vér, vér, vér,
kéklila pép, bársonyzöld lilakék lepedék,
lila bársonylángos, lila bársonyvánkos,
ahogy fej nélkül (ami a fűben),
fölágaskodó gyík-teste-nyakkal,
a tollassal, vagy a kopasszal,
szétterített csapkodó szárnyakkal
futott az udvaron körbe-körbe
a még-élő végfutás-csapkodás-karika, a halál-görbe
és vérgatyában tollgatyás lábai
és véres tarajcsipkehíd-koponya-álománya
és véres a csőre a sárga szaruban üresség-köd orrlikakkal,
amik körbeszegve csonthorgolás fogaskerék-diadallal
és rezgett a szemhéj mint egy vérkupa fedő,
s a kupa-üregben a pupillás szemvíz-tojások.

tiszatáj

2001. április

27

A szemgolyó pogácsa-gyászok,
amik már nem látnak az időre!
Köhögés a csillaghömpölygés közötti űrben,
mintha a megszakadt üresség kaverna-szigetcsoport
fulladással hörög
és szórta a hajnal a víz-illatú rózsaport,
krákogás a szelíd bűnetlenség-bűnben,
amiben a Mindenség szárad, aszalódik, zörög, dörög,
döbbenet-ugatás a szív pitvaraiban és kamráiban.
Ahol a Minden van. Ahol a Semmi van.
Ahol a rettenet csöndes, szelíd, pettyes üvegpára-szemű
őz-ácsorgása van.
Meg szótlan szavam.
Az aranypettyes-szívű, a bársony-émelyű, a hű.
De odakint a tavasz, meg a nyár, meg az ősz, meg a tél!
Meg a szél, meg a szél, meg a szél, meg a szél.
S lent, a tóparti ház vályog-falu könny-vödre alatt,
a tó körül, a víz körül, a sík jégkorong-szem körül
a zöld, a sárga, a barna, a lószín-fekete nádas barna szőr-címeres zuhogása,
akár egy középkori páncélos csata-sereg,
kereszteshad páncélos, bőrsisakos, szőr-sapkás, birkabundás viszály
[ és hitnek örül
kard-tenger rabló-hit vonulása.
A sár, meg a víz hömpölyeg növény-áradása
a szélben, a szélben, a szélben, a szélben,
mint szeretkezőkben a vak nyerítés,
mint szerelemben a becsukott-szemű párzás-lüktetés,
mint szerelem-csúcstüzön a villám-kisülés.
Én kifeküdtem a kis udvar közepére,
mint a sebkötés a vérre:
hús-kereszt,
diófalevéllel, szederfalevéllel behullott ember-kereszt,
dér-kereszt, hó-kereszt, jég-kereszt, sár-kereszt,
a kopár és kopasz tél-talajon: hűség-kereszt,
fű-kereszt, mályva-kereszt, cickafarok-kereszt, virág-kereszt,
s tudtam: a szél nem ereszt,

28

tiszatáj

a föld nem ereszt
tőle és magamtól megszökni engem,
a hűséget nem szabad elengednem,
nem ereszt a rámégő celofán-hattyúhorda szél,
nem ereszt a húsomon átégő hidegével a Föld,
a Földgolyónyi vonzás gravitáció-párapalotája!
De a megmaradáshoz ez mind kevés.
És mégse kevés.
*
Súlyosabb, mint az elmúlás,
mint a köd-doboz párazsír ketrecrács
és könnyebb, mint az emlékezés
és párolgóbb, mint a szenvedés
és hidegebb, mint a havas sziklaszirt-csokor kőkaktusz-bokor.
És tömegvonzása kisebb, mint a türelem.
És izzása égetőbb, mint a láng, mint a parázs, mint a láz:
a megtisztulásban negyven fokos.
És mocorgó terhe édesebb, mint az asszonyé, ha állapotos.
Ahogy éltem:
akkor az volt a kor: nem a Menny, nem a Pokol.
Vastoll, kőtoll, márványtoll.
De őrangyal nem volt sehol!
Így éltem akkor.
Mint aki kormozott vasból.
Világfényből és világhabból.
És szelíd kereszt lettem a magányból kinőtt
kaktusztestű dacból.
Magány-vagy után és új magány előtt.
S élek, hisz éltem
és angyal nem jött értem,
s nincs bennem se Menny, se Pokol.
A találkozás keresztjére értem.

2001. április

29

Csak embervágy van: világmindenséggé válni a szélben.
S az ég felé hiába néztem:
árnyéktalan fénytest-árnnyal betakarva test-keresztem,
titok-szárny esernyőivel szikrázva, imbolyogva fölöttem,
hogy védjen és szeressen,
se halálfélelem, se szégyen nem ámított engem,
azt ami voltam: világanyagból
szőtt, másoktól ismeretlen
szövedék-szorongás csillaghű gyöngy-akol.
Őrangyal nem volt sehol!
Árván lettünk két sors-gyűjtemény:
a Világegyetem, meg belőle én.
Tudtam: magam vagyok, hisz magam voltam
és az leszek holtan.
Meg a szél, meg a szél, meg a szél, meg a szél:
ami, mint celofán-tankhorda rajtam zúg, zörög, nyikorog, zakatol.
És angyal sehol.
Hát hús-kereszt lettem, pehelypikkelyes gőzölgő szobor a fehér üresben:
ember-kereszt a hóvályú-keresztben.
És fagy-kereszt, szétfeszülésem téli kristálykereszt,
jégszilánkos dac-gyúrta test
és mellhártyagyulladás-kereszt: a tavasz.
És hő-kereszt: a nyár.
És láz-kereszt: az ősz.
A szél-tiporta, szél-gyilkolta földre szögezetten.
Fagyott nyál.
Deres halál-ismerős.
Növényből szőtt virágerő-ravasz.
Akaratomat a Földgolyó-szerelemmel átszőve:
a keringésünk irgalom-erejébe nőve.
Hogy legyek apró ember-világegyetem
a végtelen világegyetem egy fénytelen, kicsi
pontgömbjére vak, vad, jajgató széllel kifeszítve szögezve.
Hisz sohase azt akartam
ami a hús szenvedélye és szégyene rajtam,
de lenni szárnyas világűr-gyémántkocsi

30
élet-gyönyörrel, amit sikít az ajkam.
Lenni a kegyetlen kegyelem-világszövedék mindenség-azonosság
az ugyanaz másból, a másból a végtelen-szabadság,
hogy a Mindenséget testemmel is megértsem,
ne csak agyammal éljem.
Az volt ez: a szél-lángokban fekvő dac és őrült szabadság.
Dac: érted Világ és nem ellenem, de értem:
csodahit kozmikus kamaszgőg vadság.
Az volt az egész
gyűlölet-hiány meztelen védekezés.
Titok-bujaság, bűvölet-világvadság-hitláng.
Ami azzal van, hogy szüntelen hív
és fölfelé úszik az űrbe a szív,
mint kristály-csörgés hegyi patakban a pisztráng.
Mert tudtam: az Isten mindenütt van,
minden természeti és ismeretlen dologban, feketén, fehéren,
mint az éhség a kenyéren.
És nincs is talán és talán nincs is a Teremtő-Ahol.
És hiába néztem
és hiába kértem:
őrangyal nem volt sehol!

tiszatáj

Száz éve született Németh László

32

tiszatáj

NAGY GÁSPÁR

Éjszakáimban lámpafény
Németh László halhatatlan szellemének

A lámpafény imbolygó ködében
felforrósodtak a jégverem szobák,
s velem olvastak hajnal-reggelig
az álmos birsbefőttek mögött is
nagy álmú ember-geológiák.
Ahogy a mélység kútjai buzogtak,
azok a Németh László-éjszakák! –
az ősziek, a téliek,
amikor a hű csillagok nyomán
írók rajzottak: újak, régiek.
És micsoda nagy mondatokból
olvadt ki a magyar Géniusz
veleje-zamata,
szurok-ezüstje:
sorsverte színe-java!
De profundis szólva szót
virrasztott velem
a földim-Berzsenyi,
meg az erdélyi sziget
árva Bethlenjei.
És időben aztán egyre közelebb
Széchenyi, Kemény és Katona,
de legelől:
Ady és Móricz maga,
kiben még csodált kortársat talált a parola.

2001. április

33
Így vezetgetett engem is:
kései didergő diákot,
szemet gyötrető lámpafénynél
szólt a romolhatatlan katedráról:
fedezzem föl a világot!
Mert az agyvelő lángja
bevilágított csalános erdőt,
szűk magyar horhosokat;
zsombékban, szíken még termőt
keresett és talált is sokat.
Iránytűjének mágnesében
mindig a szellem csillag-súlya állt,
ezért az organizátor hős igyekezete,
hogy halálai közt hányszor győzi le a halált:
bizonyság rá a Tanú 17 füzete.
Egyszer memoriterként megtanultam
beköszöntőjét, sokáig betéve fújtam
ezt a csakazértis, bátor nagy lélegzetet,
ahol a lélek a mondaton túl van,
és az ész már mindennel számot vetett.
A szív meg leszámolt eleitől fogva,
idővel, bajjal, üldözőkkel:
a férfi a halál suhogó árnyékában élt,
bár igazán sose halt meg,
de azért jobb és értőbb utókort remélt!
(2001)

34

tiszatáj

VEKERDI LÁSZLÓ

Egy régi regény
„hiánya, szükséglete és feladatai”
A Bűn-t újraértelmező vagy inkább tán először igazából megértő 1993-as Tiszatájtanulmányában Domokos Mátyás szemléletes példával fejezi be a régi regényben ábrázolt eseménysorozat mai gondokra rámutató elemzését: „Ha 1993-ban kilépünk a metró
Moszkva téri épületéből, azonnal szembetaláljuk magunkat a fekete munkára leső, ezredvégi Kovács Lajosok seregével, miközben a Rózsadombon szerteszét épülő, új, kacsalábon forgó várak is ide látszanak. A regény újraolvasásának az élményét egy elgondolkodtató és szorongató déjà vu-élmény is színezi. Mintha a Bűn újból visszaváltoznék »sorsvádló« társadalmi regénnyé napjainkban.”
„Ha 2001-ben kilépünk …” ismételhetnénk meg nyolc esztendő múltán Domokos
Mátyás szavait, legfeljebb annyit téve hozzá, hogy az ezredeleji Kovács Lajosok seregében több a román mint a magyar szó, s kopottabb a gúnya. A kacsalábon forgó (és
vérebekkel őrzött) várak serege pedig messzire kiterjedt immár a Törökvészi út fölött,
fel a Gugger-hegy oldalán, el egészen a kilátóig, hatásosan cifrázva és gátolva a látványt, amiben a Bűn házépítéstől szenvedő hőse, dr. Horváth Endre még sokkal lentebbről, a Törökvészi útról gyönyörködhetett.
Kulcs-pillanat ez a regényben, és a regény értelmezésében, hosszan idézi hát Domokos Mátyás: „»Az úr a két karjával a korlátra támaszkodott s egy pillanatig dicsőséges arccal bámult a város felé. Lajosban, ahogy hátulról nézte őt, érzés emelkedett fel,
amely sem irigység, sem hódolat, sem elragadtatás nem volt, legalább egyik sem egészen. Az ő agya ezzel a szóval fordította le: az övé. Hogy mi az övé: a ház, a kilátás,
Teri, a világ, nem volt megmondva ebben az érzésben. Egyik emberfaj érzése volt ez
a másik előtt abban a pillanatban, amikor természetét egy mozdulattal elárulja. Az úr
is rajt érhette magát, mert hirtelen hátat fordított a városnak, s gyerekesen Lajosra mosolyodott: – Hát ez szép innen. Ha maga volna az ördög, most megkisérthetne…« – De
hát Lajos nem a Sátán jelképes követe a Bűnben, csak egy szegény ördög, akinek a sorsában a metafizikai pillanat: az otthontalanság tényének szociális végzete hat, az úréban pedig az erkölcsi erőfeszítés kudarca. S nem könnyű eldönteni, hogy melyik jár
brutálisabb következményekkel.”
Innen már egyenes az esszé útja – József Attila és Illyés néhány sorának találó idézésén át – a végkövetkeztetésig: „Az ezredfordulóhoz közeledve újraolvasva a harmincas évek közepén keletkezett társadalmi regényt, amelyet a közös ihlet hajszálgyökerei
kötnek össze József Attila és Illyés Gyula akkoriban írt verseivel vagy Móricz, Nagy
Lajos, Kodolányi rokon anyagú prózáival, azt kell megállapítanunk, hogy a Bűn anyagának: a társadalmi-szociális síkon megjelenő metafizikai-ontológiai problémának:
az emberi világban tömegesen jelenlévő otthontalanság és létbizonytalanság érzésének
a magyar életben, úgy tűnik, nincs tartós, történelmi érvényű megoldása.”
A metafizikai-ontológiai síkra emeléssel Domokos Mátyás cáfolhatatlanul igazolja
a Bűn-nek a maga kivételességében is – sőt éppen így – szervesen és strukturálisan az

2001. április

35

életmű egészébe tartozását és jelentőségét, hisz „az emberi világban tömegesen jelenlévő otthontalanság és létbizonytalanság-érzésének” a megfogalmazása az éppen elmúlt
század irodalmának sokféle változatban fontos feladata volt.
A Bűn ezt a világirodalmi feladatot a kor magyar irodalmával szép összhangban
a valósághű-variánsban oldja meg: „szerkezete, külső történetének a fonala mindvégig
hűségesen tapad a harmincas évek szociográfiai-társadalomtörténeti téridejéhez.” Így
„a regénynek csak az egyik, s talán nem is a legfontosabb mozgatója annak a családi kelepcének az ábrázolása, amibe – Németh László jellemzése szerint – a magát »rabnak és
árulónak érző férfi« kerül.”
Telitalálat ez is, a Kalangyá-ban 1938-ban megjelent Tanú-évek 9. része igazolja.
1934/35 teléről ír itt Németh László, amikor a vároldal egy pici kétszobás lakásába
költöztek, ahol eszméihez és terveihez illő egyszerű és szegényes körülmények közepette végre újra, mint szerelmük hajnalán, boldogan élhettek volna, ha be nem szivárog otthonukba egy szánandó bejárónő s szörnyű férfi-tartozéka formájában, s nem
döbbenti az írót lakásukból kilépve nyomban az országra nehezedő iszonyatos nyomor. „Sem a háború alatt, sem az előző években nem értünk el ilyen nyomort. A mai
viszonyok [1938] virulók ahhoz képest. S elértük már a legrosszabbat? Az ember, mint
mindenből, a környező nyomorból is annyit bír el, amennyit megszokott. Ami megrendít: nem a lét, hanem a változás. S most az egész társadalom mintha ketté akart
volna szakadni; […] az Ilona utca velünk, boldog fizetésesekkel sonkák és sajtok illatárjában szállt föl, a Batthyány utcai udvar pedig rohamosan süllyedt, zuhant lakóival lejjebb és lejjebb. A két szétvált világ között már csak néhány bejáróné kalimpált, mint
a miénk is, egy rossz mosogatórongyon függve. Engem az a rohamosan nyomorodó
nyomor kezdett megviselni. A szociális nagylelkűsködést mindig megvetettem. Azt az
okoskodást sem fogadtam el, hogy mert sok a szűkölködő, nekem is le kellett tennem
a magam szerszámát – s küzdenem a szűkölködőkért. A társadalmon mindenki ott segíthet csak, ahova a képességei állították; s ha a Tanú egy emberin érző, nagy látókörű
elitet teremt, az a szűkölködőknek is nagyobb haszon, mintha én beiratkozom valamelyik népmentő cégér alá. Ez a sebes, vízárszerű nyomor azonban más volt. Ha pályámból nem is vetett ki, megnövesztette fogékonyságom minden iránt, ami a közcsapásra segítség, s tőlem sem egészen idegen. Az önképzés építőanyagaiból mind többet
voltam kész a mozgalom lángjába vetni.
S a mozgalom, mintha neki is a válság csinált volna szelet, egyre több alkalmat kínált az áldozatra. …”
A Bűn írásának idejére (1936 nyara) Németh már szakított a mozgalommal; a Tanu
1935. évi második számában (június) megjelent San Remo-i napló összegezi leszámolásának történetét (vagy meta-történetét?) reményeivel. De „a rohamosan nyomorodó
nyomor” ébresztette megviseltséget és a személyesen vállalt felelősséget hordozta tovább.
1935 november 1-én „a Németh család beköltözik a Törökvész út 41. szám alatti
még alig kész villába. A részben kölcsönpénzből épült ház nemcsak a kölcsönfizetés
anyagi felelőssége miatt, hanem azért is irritálja Németh Lászlót, hogy a kert-Magyarország, a minőségszocializmus terve helyett – amit a Kecskeméten kapott kis telken
akart elkezdeni – a középosztályba süllyedt. A Bűn című regényének ez az építkezés,
ez a problémakör az indítéka. A család, a gyermekek viszont végre elfogadható, állandó lakhelyhez jutnak.” (Lakatos-Kronológia I, 141.)

36

tiszatáj

A Kronológia hűvös szavai tán még jobban kiemelik azt a személyességet, ahogyan
Németh László a növekvő nyomor miatti megviseltséget felelősségként, saját bűneként
vállalta. A regény korabeli kritikái több-kevesebb értetlenségükkel azt mutatják, hogy
kevesen követték. Talán csak Fülep Lajos fogható hozzá, aki Kner Imrével folytatott
levelezésében ismételten visszatér a személyes felelősség kérdésére. Fülep a nyomor elleni szenvedélyes felháborodásában egészen odáig elment, hogy – akaratlanul – majdnem megbántotta barátját, aki okos gazdasági érvekkel – s úgyszintén személyesen vállalt felelősségből – a tőke tisztességes működtetését vélte és védte – ahogyan ma mondanánk – a „fenntartható fejlődés” egyetlen reális útjaként. Két malomban őrölnek,
összegezte végül vitájukat Fülep. A gazdasághoz nem ért, ahhoz nem szól hozzá, barátját – két-három egyikét azokban a nehéz években – pedig nem mint „tőkést” becsüli és
szereti, hanem mint a mai világban kivételesen ritka tisztességes és jó embert. S épp az
lehetne a megoldás, ha mindenki, vagy legalább a többség, a maga helyén úgy cselekedne, mint ő. „Hiszen ha minden vállalkozó – írja 1938. V. 4-én – vagy munkáltató
úgy tett volna, mint Ön s Önök, akkor szociális kérdés, osztályharc stb. ma ismeretlen
fogalmak volnának.
De hát minderre én nem gondoltam s különben nem az Önök viszonyában munkásaikhoz stb. Számomra egész másról van itt szó.
Mikor én 3 millió proletárt említek, akkor Ön a »szocializmus« szót írja le. Én
nem vagyok szocialista és nincs semmiféle szociális teóriám. Azért nem értjük meg
egymást, mert két különféle szférában beszélünk: Ön gazdasági kategóriákban, én ember-kategóriában. Én csak azt nézem, hogy 3 millió nyomorgó van és senki se tette
meg értük a tőle telhetőt. Senki – és itt aztán nincs kivétel, se Ön, se én – nem tettünk
meg mindent, amire képesek lettünk volna, persze nem béremeléssel stb., hanem egészen másképp. Az evangéliumban az van: »Aki jobban szereti nálam apját, anyját, családját …« stb. – erről van szó! S nekünk mindnyájunknak volt valamink, ami közelebb
esett hozzánk, mint azok a nyomorgók.”
„Ha azt érzi levelemben – válaszol Kner Imre V. 9-én, hogy lelkiismeret-furdalásom van, abban igaza van. Olyan értelemben, ahogy Ön írja, igenis teljes felelősséget
érzek magamban azért a három millióért, amellyel mindig szolidárisnak éreztem magam mint ember, mint kortárs és mint állampolgár is. – Most újra átolvasva hosszú levelemet, csak azt látom, hogy talán ezredszer felsorakoztattam magamban annak
a számtalan kísérletnek az emlékét, amely éppen arra irányult, hogy kivegyem a részem az értük való munkából.
A félreértés másutt van közöttünk. Ön csakugyan próféta, én pedig nem vagyok
sem közgazdász, sem szociológus, sem politikus, hanem dolgozó polgár, aki kisgyerek[kora] óta harcol a realitásokkal, – de amellett a saját érzelmeivel is. – És egy életnyi
keserves kísérlet és kínos tanulság árán kellett rájönni arra, hogy a legridegebb közgazdaságtudománynak van itt is igaza. Senkinek sem lehet adni semmit, mert minden csak
annyi van a világon, amennyit egy-egy társadalom megtermel magának. És akit megterhelnek azzal, hogy ellenérték nélkül kell adnia, annak erején felül kell dolgoznia,
érdemtelen akadályokkal és terhekkel. Akit pedig megnyomorítanak azzal, hogy adnak neki, anélkül, hogy ezért ellenértéket kelljen adnia, attól elveszik az emberségét,
megalázzák és a végén életképtelenné teszik. […] Az az érzésem, hogy a szocialistáktól
a legjobboldalibb pártokig mindenki az Ön igazságát és az én igazságomat kerülgetik,
– s most, amikor a kétségtelen számok, tények, adatok bizonyítják, hogy a gazdasági

2001. április

37

helyzet, sőt ama három millió egy részének helyzete is erősen javult, – az izgalom azért
fokozódik, mert sokan nem akarnak még szembenézni ezzel az igazsággal. –
Nem adni kell ennek a három milliónak, nem »segíteni« kell rajtuk, hanem meg
kell találni annak a megoldását, hogy állandóan csereértéket előállító, hasznosan dolgozó tagjai legyenek a nemzeti szervezetnek, – akik meg tudják szerezni az ehhez
szükséges kulturális javakat, megvetvén alapját a további folytonos fejlődésnek. Amíg
ez meg nem történik, addig a nemzet története sem igazi története a nemzetnek, mert
az egész nemzeti élet csonka élet.”
Kner levelére Fülep – személyes találkozásukat remélve – csak XII. 1-jén válaszolt.
„Az újabb állapotok – mint előre látható volt – megromlottak, mint ahogy, nézetem
szerint még romlani fognak. Gyakran és nagy szorongva gondolok Önökre, akik a sok
tehetségtelenségért és gonoszságért a legfőbb kvalitás birtokában s a legártatlanabbul
szenvednek. Egyébként, amint már írtam, mindnyájunkra sor fog kerülni, ránk is.
Levelének egyébként minden elvi szempontjával ellentétben állok (a személyiekkel
tökéletesen egyetértek), különben mikor Ön felháborodik azon, hogy a nincstelenek
ingyen, munka nélkül kapjanak valamit. És aki beleszületik, aki örököl? Vagy – vagy!
Vagy mindenki, vagy senki! De idetartozik a tanulás lehetősége is, amit legtöbben ingyen kapnak – és nagyon sokan sose szolgálnak meg.
Ha semmi gyakorlati haszna, sajnos, nincs is az én barátságomnak, szeretném, ha
megérezné, hogy ha lehet még jobban Önökkel vagyok, mint valaha.”
Kner Imre nyomban (XII. 3.) válaszol, s az országot, s őket mint „megzsidótörvényezetteket” külön is sújtó gondok és félelmek rövid, objektív sorolása közben vitájukra is kitér: „Íme: világosan látható, hogy miként kergeti el az extenzív mezőgazdasági és az ipari mellékkereset hiánya erről a legmagyarabb vidékről az embert, miként
csinál belőle városi gyülevészproletárt. És akkor bennünket, akik a legnehezebb viszonyok között, a legsúlyosabb személyi áldozattal is megmaradtunk a faluban, éppen
úgy elér a végzet, mint mindenki mást. Kivételes elbánást nem is igényeltem soha. De
meg vagyok győződve, hogy a pusztítás teljesen irracionális, a kezdeményező erő,
a vállalkozás végzetes pusztulására fog vezetni s ha az állami szervek esetleg egyet s mást
pótolnak is, nemgazdaságos termelésükkel, rossz bérpolitikájukkal, állandó, közpénzekből pótlandó deficitjükkel csak az ország további elszegényedését fogják okozni.”
Fülep Lajos is hamar (XII. 6.) válaszol: „… azt hiszem, a dolog lényegében aligha
vagyunk ellentétes nézeten. Nekem eszem ágában sincs az ipar, kereskedelem stb. államosítása. Az én elvem csak az, hogy itt mindenki megélhessen a munkájából, ami
szerintem nagyon is megoldható, s ebben nem holmi »érzelmi álláspont« vezet, hanem
a legreálisabb meggondolás és benne az is, hogy legalább életemben nem óhajtok Hitler
úr alattvalója lenni, amitől a mai ország nem tud megvédeni, de egy gazdaságilag megerősödött ország, s egy testben és lélekben megerősödött nép talán igen. Nem él ma
senki, aki a nemzetiségi és felekezeti elfogultságtól, a nacionalizmustól (= imperializmus) nálamnál szabadabb – a kapitalizmus nem véd meg tőlük, de a nyomorult, éhező
tömeg szintén nem: dolgozó, élni akaró tömegek kellenek, akiknek a gondjuk a munkára legyen, ne a rombolásra, akkor talán még megmenekedhetünk. Enélkül bizonyosan elveszünk, tutti quanti.”
A levelezés a gyorsan sötétülő politikai atmoszférában földközelibb, Kneréket
közvetlenül létükben fenyegető gondokra fordul, de Kner Imre még így is, még most
is barátja gazdasági felvilágosítására gondol: „milyen fontos volna az, hogy az Önfajta
emberek tisztán lássanak gazdasági dolgokban s tudják, mit és milyen módszerekkel

38

tiszatáj

lehet csakugyan realizálni is.” (XII. 9.) S a következő „fordulóban” újra visszatér a kérdésre; az újabb, második zsidótörvény előrelátható gazdasági hatásaival összefüggésben. „Nem akarom Önt tovább izgatni ezekkel a dolgokkal, de fenntartom magamnak, hogy később egyszer, ha lesz rá még idő és lehetőség, írjak egy hosszabb, kimerítő
levelet. Higyje el, hogy mindig őszintén és igazán voltam magyar, hogy mindig, őszintén és igazán jót akartam, hogy mindig és igazán csak eszköznek tekintettem a pénzt
általam nagyon komolynak tartott és érzett célok érdekében, s hogy kis gyerek korom
óta ugyanúgy és ugyanazt láttam kivezető útnak, amit Bonn is kifejt, (az ő könyvét
küldte el Fülepnek nemrégiben): mennél több önálló munkára képes embert, önálló
munkakörben, mennél szabadabb és emberségesebb társadalmat, s azoknak, akiket
a tőkekoncentráció, a feladatok természete, a saját képességeik bérmunkára kényszerítenek, mennél szabályozottabb és biztosabb munkafeltételek, amelyek egyenletesen emelkedő módon nyitják meg számukra a fogyasztás és választásuk szerint emberséges életmód lehetőségét. Szerintem csak ez a megoldás lehetősége és útja és csak ezen az úton
kellett volna elindulni már 1900-ban vagy 1910-ben, ha nem sokkal előbb, de az az érzésem, hogy most már helyrehozhatatlanul késő van s minden, ami történik, éppen
ennek ellenkezője irányában történik. Még akkor is, amikor ezt akarja csinálni, s bomlottan csavargatja a gépezet csavarjait, mert nem ért hozzá.” (1938. XII. 19.)
Ez is ide látszik a rózsadombi villák mögül Domokos Mátyás Moszkva téri kilátójából.
1938-ra tovább bővül a bűn. A három millió koldus mellé kezdenek felsorakoztatni
sokszázezer zsidóként kiközösített magyart. „Kezdenek”, írom bizonytalanul, mert
kellő társadalmi egyetértés vagy legalább közöny híján a hatalom egymagában aligha
tudta volna a zsidótörvények és a munkaszolgálat embertelen rendszerét megteremteni. És ennek az újabb bűnnek akkor már krónikása sem akadt. A lehető, legszerencsétlenebb történelmi szituációban realizálódó revíziós törekvések és németbarát kormányok az országot a földrajzi helyzete által meghatározottnál sokkal nagyobb mértékben sodorták a háborúba, újabb ártatlan százezreket követelve és vetve oda áldozatul. És megint nem kizárólag csak a hatalmat terhelte a bűn. De kortárs híradás, egy
újabb Bűn, erről a nyomorúságról, erről a másik magyar tragédiáról sem íródott
(amely különben logikus folytatása és szerves része a zsidónak minősített honfitársaink
ellen elkövetett bűnöknek).
A szókimondás és a bírálat kötelességéről azonban nem feledkezett meg az irodalom ekkor sem; elég ha emlékeztetünk itt a Jónás könyvé-re; vagy a rokon Talán a vízözön…-re; „Megengednéd-e, hogy gyermekeink / gyermekei, gonosz új iskolák / neveltjei már nevét is felejtsék / annak, ami előttünk szent ma még / s amiért annyit
küzdtenek apáink?” A késői Babits versek szinte még mintha rímelnének is valamiképpen a Bűn-re; „Bölcs koldusok a szeméttelepen / háltak s a mély szemétbe takarózva /
megfagytak… S a legborzasztóbb, hogy már a tavaszt sem / szabad kívánni! …” Németh és Babits keserű polémiája mintha feloldást nyerne ezekben a versekben. Babits
késői versei a harmincas évek társadalmát és politikáját bíráló művek – Domokos Mátyás is említ néhányat Bűn-értelmezésében – betetőzéséül tekinthetők.
A Bűn-ben mindenesetre nem elsősorban társadalombírálatról és nem is csak a nyomor bemutatásáról van szó, hanem egy igazságtalan és elfogadhatatlan társadalmi szerkezetben elfoglalt viszonylag kedvező státusz miatti rossz életérzésről, mások bűne miatt érzett és vállalt lelkifurdalásról. Amit Fülep Lajos tömören (és prófétai kíméletlenséggel) úgy fejezett ki, hogy „nem tettünk meg mindent, amire képesek lettünk volna.”

2001. április

39

Ez a „nem tettünk meg mindent” a Bűn nézőpontja, nem holmi „alulnézet”. Ebből
a nézőpontból szemléli az egész magyar világot. Nem elsőként különben a magyar
szellemi életben, hisz csoportosan valami efféle munkált a tizenkilencedik századi reform-nemzedék főuraiban s nemeseiben, s az ebből felgyülemlő és összegeződő energiáknak köszönhette aztán nem utolsó sorban szép eredményeit nagyon sokáig a század
honi politikája és gazdasága. És nem korlátozódott ez a jóféle lelkifurdalás a politika
terére. El kell csak olvasni, hogyan ír, milyen személy szerint átérzett szégyenkezéssel,
milyen magára is vonatkoztatott bűntudattal Eötvös József, amikor külföldi matematikusoktól kell tudomást szereznie – az Akadémia elnökeként – a Bolyaiak nagyságáról!
Álljunk meg itt és nézzünk körül újra Domokos Mátyás ezredvégi Moszkva-téri kilátópontjáról. Hol akad ma, az okkal-oktalanul annyit emlegetett „harmadik évezred”
elején, író vagy politikus, aki személyesen átélt és vállalt szégyent és bűntudatot tudna
érezni akár a legcsekélyebb mértékben a kiszorulók, a kiszolgáltatottak, a nyomorgók
nyilvánvalóan növekvő tömege miatt? És ami ezzel elválaszthatatlanul összefügg: a pártCsák Máték és Csák Máté-pártok pazarló grasszálása miatt? A mai dr. Horváth Endréknek és Kovács Lajiknak sincs hova fordulniuk. A társadalom „kettészakadása” persze
megállapíttatik sőt hangoztattatik, sajnálatos (és „leküzdhető”) tényként, de még ez is
többnyire csak párt-politikai tőke „gründolására” használtatik; akár a közpénzek „felzárkóztatás” ürügyén történő „allokációja”. Egyetlen felelős politikai vagy „kommunikációs” vezetőembernek se jut eszébe, hogy éppenséggel személy szerint ő is felelős lehet a kettészakadásért, ha nem másként, hát cinikus hallgatásával és „toleranciájával”;
a mindenért csak a „negyven év”-et meg az „ellenzék”-et hibáztató handabandázásával.
Egyetlen vezető ember nem akad, aki azzal kezdené, egyetlen neves író nem azzal
nyitja ki a száját, hogy „nem tettünk meg mindent, amire képesek lettünk volna”.
Hangzatos szavakban persze nincs hiány. Harsonáznak vidékfejlesztésről, mezőgazdasági eredményekről, a nyugdíjak kegyes „emeléséről”, családpolitikáról (utóbbiról nem
egészen jogtalanul). Pazar(ló) tűzijátékok ragyognak ünnepélyes alkalmakból „az ősmagyar égre”, petárdák és pezsgőspalackok puffognak, zászlók lobognak, lovasok feszítenek korhű kosztümökben, s a nép egy része szórakozik és élvezi. Többnyire azok,
akiknek a nagy kettős millenniumi panem et circenses-ből jut elég „kenyér”, persze éppen nem csak az imádságbeli „mindennapi” formájában. És nem akad író, aki releváns
műben, versben vagy regényben személyesen átélt és vállalt szégyenkezéssel szemére
hányná a „rendszernek”, ha már nem is nevesített nagyságoknak a bűnt: elnyomorodás
és túlgazdagodás egymást feltételező – vagy egyenesen megkövető – antiökonómiáját.
Mert összetartoznak, és csak ez az összetartozás magyarázhatja meg a Bűn-ben az
általános lelkifurdalás-mentességgel szembehelyezkedő írói lelkifurdalást. A regényben
ugyanis nem, még tán nem is elsősorban dr. Horváth Endre és Kovács Laji párbeszédéről van szó (mert érvényes dialógus ez; nem elbeszélnek ők egymás mellett, bár csakugyan két malomban őrölnek). Felsorakoznak a Bűnben az úri világ, a keresztény magyar társadalom polgári képviselői a nagykapitalistától el egészen a már majdnem
nyomorgó kisvállalkozókig, és megjelennek a cselédektől az „elesős emberig” a különböző rendű és rangú kiszolgáltatottak és kihullottak. Körkép tehát a magyar illetve
a fővárosi társadalom felsőbb, közepesebb, alsóbb és legalsó részeiről. Regisztrálja a Bűn
azt is, hogy a nagy kettészakadás nemcsak két részre homogenizálja a társadalmat, hanem elvégzi a maga romboló és embertelenítő hatását, fent és lent egyaránt. A fennmaradásért vívott kegyetlen küzdelem egymással fordítja szembe a szegényeket, sokszor (mint Lajit és nénjét) szándékuk és érzésük ellenére; s a nyomorúság ugyanúgy

40

tiszatáj

megtalálja a maga mentségeit és bűnözési formáit, mint a társadalom felsőbb rétegeiben a dúsgazdagság és a pazarlás. A társadalom egyetlen egész, formák és életmódok
egymásbafolyó hierarchiája; dinamizmus, ahol a szélsőbb változatok legfeljebb kicsiny
százalékban elviselhetők. Csak szélsőségektől többé-kevésbé mentes diverzitásban képzelhető el a társadalom úgy-ahogy ép funkcionálása; csak ilyen társadalomban lehet szó
hatékony társadalmi létráról, esélyegyenlőségről, ész és tisztesség kiválogatódásáról,
a változó gazdasági és politikai körülményekhez való idejekori alkalmazkodásról.
A kettészakadó társadalmakban megjelenik a korrupció, a protekcionizmus, a kontraszelekció, a klánok uralma, a maffiagazdaság és a maffiapolitika, az egymással ezer szálon szövődő előkelő és hétköznapi bűnözés. A társadalom színes sokféleségét előbbutóbb felváltja a bűn monokultúrája. Olyan ez, mint a természetes diverzitásától megfosztott ökoszisztéma, ahol a szünbiológiai történésekből és folyamatokból kihull a teremtő sokféleség, a maga sérüléseket kiigazító, stabilitást biztosító, fejlődést lehetővé
tévő hatásával.
A társadalmak „szündinamikájában” azonban még nagyobbak és nyugtalanítóbbak
a kérdőjelek, mint az ökológiai rendszerekében. Utóbbiak esetében eligazít valamelyest
a természetes szelekció, még ha inkább csak név illetve szerencsés metafora is arra a
finoman bonyolult és még távolról sem megértett populációdinamikai játékra, amely
a diverzitás talaján kialakul az individuumok sok szintre tagoltan megjelenő sokféle
kapcsolataiból, valamint kölcsönhatásaikból a környezeteikkel. Erről a teremtő sokféleségről szól Juhász-Nagy Pál életműve, és ezeknek a bonyolult folyamatoknak a megértési-értelmezési kritériumait tárgyalja Egy operatív ökológia hiánya, szükséglete és feladatai című könyve. Innét a jelen cikk címe, a „hiány”, a „szükséglet” és a „feladat” rávetítésével Németh László könyvére.
De csak eddig ér a kölcsönzés. Az ökoszisztémák, amíg az ember nagyon beléjük
nem ront, robusztos önfenntartó rendszerek, belülről vezéreltek. Az emberi közösségeket ellenben, úgy lehet már az első kezdetleges főnökségek óta, mindig kívülről és
felülről vezérli valamilyen vezető akarat. Itt csak individuumok mondhatják el magukról, s inkább csak dacos óhaj vagy panaszképpen, hogy: „Az én vezérem bensőmből vezérel!” Dehát nem épp azt a szabadságot megteremteni lenne a politika és a gazdaság feladata, amely a bensőjükből vezérelt emberek autonóm közösségeinek szűlne
rendet? Ne tetessük magunkat: nincs ilyen gazdaság és politika. A gazdaság a pénzről,
a politika pedig a hatalomról szól, állítják csaknem egybehangzóan politikusok, közgazdászok, filozófusok. Pedig nem csak arról. Szól valami egyébről is, ami nem írható le
ilyen egyszerűen, amit megnevezni is bajos, de tán olyasmi, amit Machiavelli „virtù”ként tisztel, mint az előrelátó fejedelmi gondoskodás és a sokféleségében is, sőt éppen
így az egész közösség, gazdagok és szegények javát szolgáló organizációs erő pregnáns
és sohasem (nagyon) terhes megnyilvánulását (melynek, mondani se kell, semmi köze
semmiféle „erény”-hez vagy pláne „erkölcs”-höz). Hobbes földhözragadottabban és
némi borús derűlátással nagyjából ugyanezt tárgyalja Leviathanjában, mint egymást-kiirtásuk megelőzése érdekében „benső vezérlésük” jókora részéről lemondó individuumok „kollektív autonómiáját”. Montesquieu azután a több évszázados francia törvényszéki autonómiák talaján és az Ész fényeinél jogilag is megalapozta ezt a virtù-t,
kiegészítve még valami nagyon fontossal, valamivel, amit József Attila tömören
a „bensőmből vezérel” sor után mond el: „Emberek, nem vadak – / elmék vagyunk!
Szivünk míg vágyat érlel, / nem kartoték adat. / Jöjj el, szabadság! Te szülj nekem
rendet,…”

2001. április

41

Ennek a bensőkből fakadó rendnek a hiányáról szól a Bűn: egyetlen ember állampolgárként átélt rosszérzésében tükröztetve egy egész ország „mérvadó” fölsőbb részének felelőtlenségét, és alsóbb rétegeinek fokozatokban növekvő megfosztódását a másokérti és önmagukérti felelősségvállalás lehetőségének a morzsáitól is.
Vagy ahogyan Kovács Lajos reményvesztett munkanélkülivé váltan összegez, útra
készen a megépült házból, dr. Horváth Endre sikertelen öngyilkossági kísérlete után:
„Lám egyszerre hajtotta ki őket a bűn, amelyről az úr beszélt. Őt gyalogosan, az urat
mentőautón. De a kalocsnis fiatalemberek tovább táncolnak ebben az évben is. Az Isten tudja, hány esztendőben még.
Pillanatra megállt. Egy rándítással a másik vállára is ráigazította a zsákot, s lenyalta
a szája szélén ülő nedves hópihéket.”
2001. január

SZŐNYI ISTVÁN RAJZA (1942)

42

tiszatáj

KRISTÓ NAGY ISTVÁN

A szorongó Németh László
Nem egészen új történet, hiszen Kodolányi megírta a Visszapillantó tükörben – ám
tudtommal senki nem figyelt fel rá s a részletek ismeretlenek. Ám igazolhatom, hogy
„halálosan” komoly volt az ügy. Az ötvenes évek elején (személyi, erkölcsi, politikai
okokból s írói mellőztetése miatt külön is) végsőkig elkeseredett Szabó Lőrincnek támadt az a hősi „egzisztencialista” ötlete, hogy a rendszer túlkapásai elleni tiltakozásként a legjobb magyar írók egyszerre legyenek öngyilkosok! Hamar megnyerte Némethet az elképzelésnek. Együtt fordultak Illyéshez. Ekkor már tudtam a dologról, de
hiába bíztam az ő józan „paraszti” eszében, Németh szerint lelkesedett a heroikus kiállásért. Nyilván megjátszotta az egyetértést, hogy időt nyerjen s apródonként beszélje
le őket. (Ami egy merev ellenszegüléssel nem okvetlen lett volna eredményes? Nem
tudom.) Nekem a hajam szála is égnek állt, hiszen a méreg beszerzését Németh vállalta, s nekem, a gyógyszerésznek továbbította. No, nyilván akkor sem lett volna
semmi, hogyha Kodolányi dühödten ellent nem mond az őt kapacitáló Szabónak, aki
közben még egy-két második vonalbeli írót-művészt is megnyert a tervnek. Mindegy
– ilyen gondolatokkal még kacérkodni is veszélyes volt.
Abban csakugyan mindig egyetértettünk, hogy nem a halál a legrosszabb. Németh
jobban félt a szenvedéstől, megaláztatástól, a megtörettetéstől. Hiába vigasztalta magát
Epikurosszal: „A fájdalom nem időzik szakadatlanul a húsban, hanem az éles fájdalom
csak igen rövid ideig van jelen.” A szenvedésre is készülni akart s erről is van még egy
tragikusan groteszk történetem.
Anyámtól hallottam, tehát hitelesebb, mintha magam éltem volna át, mert nekem
mindig megvolt a hajlamom az irodalmár kiszínezésre, kikerekítésre, stilizálásra. Szóval Németnek egyszer szörnyen fájt a foga. Ki kell húzatni – döntötte el, és a szomszéd
utcából áthívatta szeretetreméltó háziorvosunkat, nagy tisztelőjét, a dilettáns írót:
Tornyai Jánost. Az szabadkozott: ő nem fogorvos. Németh kötötte az ebet a karóhoz:
minden orvosnak kell tudnia fogat húzni: no meg hallotta is, hogy Tornyai húzással is
foglalkozik. Az végül szomorúan vette elő a fogóját s az injekciós fecskendőt, meg
a novocain ampullát. De Németh tiltakozott: érzéstelenítés nélkül kell! És meg is magyarázta: mi lesz, ha egyszer megkínozzák; szeretné kipróbálni, milyen a testi szenvedés. A foghúzás rossz, de nem veszélyes, rajta hát! A jámbor kolléga mit tehetett: nekiveselkedett. Igenám, de a fog betört, az íny vérzett s ők kínozták egymást; egyik
jobban sápadt, mint a másik, egyik jobbra ájult, a másik balra; szegény anyám is a fejét
fogta ilyen szörnyű cirkusz láttán.
Azt már nem tudom, miként végződött a tragikomikus kísérlet, de csak az nevessen, ha kedve van, aki az egész hátteret fel tudja idézni magában s hozzá a lelkek dúltságát, amely ilyesmire késztetett…

2001. április

43

FÜZI LÁSZLÓ

Az Irgalom
NÉMETH LÁSZLÓ UTOLSÓ REGÉNYE
Az Irgalom című regényben bemutatott történet megírása szinte egész életében foglalkoztatta Németh Lászlót. Képzeletét erősen fogva tartotta az általa nagyra tartott
apa hétéves hadifogságának regényes története, ezt a földrajzban és történelemben is
tudósként elmélyülő apa elbeszélései még rejtélyesebbé formálták, nem beszélve arról,
hogy az idősödő apa elbeszélései, majd pedig a háborúval és a hadifogságának éveivel
foglalkozó emlékirata a történteket kitörölhetetlenül a családi történelem részévé tették. De ha nem is lett volna ez így, Németh akkor is emlékezett volna mindenre, hiszen apja távolléte a kamaszkorára esett, ekkor zajlott anyja általa közelről szemlélt
„kalandja” – sajátos ráadásként pedig vegyük figyelembe azt is, hogy minderre szellemi eszmélkedése időszakában, a forradalmak és az azokat követő ellenforradalom
időszakában került sor, akkor, amikor önmaga szellemi feladatát kialakította.
A történet megírásának vágya apja hazatérésekor, a csóti táborba írt levelében merült fel benne először. A levelet az apjának való bemutatkozás, szellemi felajánlkozás
részeként írta, önmagára, a maga szellemi fejlődésére akarta vele ráirányítani a figyelmet, a család békéjét, majdhogynem derűjét – hogy ezt a regénnyel kapcsolatba hozható kifejezést használjuk, noha a hazatérő foglyot fogadó derű ugyancsak álságos volt
– a „hűségesen váró Pénelopeia” emlegetése volt hívatott jelezni. Ezt követte a nagy
elbeszélő rohamában írt Télemakhosz című elbeszélése, majd pedig, a Gyász megírását
követően, az Irgalom első változatának papírra vetése, ebből a változatból – övé a kifejezés – hetven hasáb készült el, ezeket az oldalakat nem ismerjük, mivel a háború
alatt elkallódtak. Így csak annyit tudunk, hogy ekkor már az irgalom kifejezés szerepelt a regény címeként, s hogy a főhős nőalak lett volna, harmadéves orvostanhallgató
lány, ahogy a későbbi regényben is. Németh még annyit mondott el ennek a „változatnak” a hősnőjéről, hogy a Gyász elektrai hősnőjével szemben „antigonei alak, aki
a hazatért apa iránti felelősségérzetben kap lényét kibontó feladatot”. Világának antinomikus vonásait ismerve, az akkori Irgalom hősnőjéről, nevét nem tudjuk, valóban
feltételezhető, hogy szemben állt Kurátor Zsófi büszkeségével, s hogy a nemességét kamatoztatva talált feladatot a világban.
A regény megírását nyilván a Tanu világának kiteljesedése akadályozta meg, akkor
már nem csupán Németh formálta a maga műveit, hanem azok is nyomot hagytak
rajta, s szellemi-alkotói mozgásterét is meghatározták. Ám amikor erről beszélünk,
nem feledkezhetünk el az Irgalom történetének személyes vonatkozásairól sem; így
a történet személyessége sem engedte annak megírását. Igaz, Németh kísérletet sem
tett arra, hogy a mű szellemi kihívását más környezetbe, történetbe ültesse át, ahogyan
azt számos alkalommal megtette, jó néhányszor láttuk, hogy a történelemben szinte
kereste azokat a helyzeteket, amelyekbe az őt uraló feszültségeket átültethette. Feltételezhető, hogy a történet személyessége tartotta fogva, így kívánta bemutatni szellemi
világának gazdagodását, érettségét, még inkább pedig azt, hogy az emberekkel, a világ-

44

tiszatáj

gal kapcsolatos fenntartásait, elkülönülését, az általa használt kifejezést kölcsönvéve:
iszonyát legyőzte. Annál is inkább, mert ez az iszony ebből a világból eredt. A megkésettség, a folytonos halasztódás magyarázatát az Irgalom világától különböző léthelyzetek eluralkodásában láthatjuk, Németh a műveiben nem egyszerűen történeteket írt meg, hanem önmaga emberi-gondolkodói léthelyzetét rögzítette.
Németh László édesanyja 1957. május 31-én halt meg, Németh ezt követően, már
1957. június 8-án jelezte Illés Endrének, hogy foglalkoztatja az Irgalom megírásának
terve – közös múltjuk megragadásaként is, ezzel arra utalt, hogy egy időben jártak az
orvosi egyetemre. Ettől a pillanattól kezdve az Irgalom megírásának történetét a regény regényeként látjuk magunk előtt, ám ennek a regénynek csak néhány mozzanatával tudunk foglalkozni. A „második” regénynek másik szereplője Illés Endre volt –
Németh régi barátja, számos munkájának első olvasója és a Szépirodalmi Kiadó irodalmi
vezetője. Németh az Irgalomról főképpen a hozzá írott leveleiben beszélt, ezekben a levelekben nemcsak a regény megírásának külső körülményeiről, az írással való viaskodásának különböző stádiumairól írt, hanem a regény gondolati rétegzettségéről is.
A regény írását Németh 1957. június 19-én kezdte el, gyors munkára készült, úgy
tervezte, hogy augusztus végére már a teljes regény olvasható lesz. Azzal a gyorsasággal
szerette volna tehát megírni ezt a regényét is, mint amelyikkel annyi más munkája készült, vagy ahogy a Tanu megszületett és első számai megíródtak. A regény szinopszisát még 1957 júliusában megküldte Illés Endrének, ő aztán ezt követően évről évre szerepeltette is a munkát a Szépirodalmi tervei között. Ugyancsak 1957 júliusában írta
Németh Gulyás Pálnénak: „… egy regény írásába keveredtem (Irgalom, szép téma,
a Gyász testvére), s az most sokkal nagyobb teher nekem, mint régen, úgyhogy estére,
főleg a fogalmazás, nagyon kiszipolyozza az erőm”. Akkor, amikor Németh Judit férjét, Dörnyei Józsefet letartóztatták, abbahagyta a regény írását, s az év végén pedig hiába ígérte meg Illés Endrének, hogy befejezi a munkát, az eltemetődött, szinte évekre.
A munka első hullámában a hét részből álló regény első két fejezete (Ágnes útja az
egyetemről hazafelé, beszélgetése egyetemista társaival, Máriával, Halmival és Vetésivel, megérkezése haza, ütközése az anyjával, s anyja udvarlójával, Lackoviccsal, aztán
az apja hazatéréséről szóló hír fogadása, majd a hadifoglyok, köztük az apja hazaérkezésének a leírása), s a harmadik rész (az első ütközések anyja és apja között, a tükrösi
út) fele készült el. 1962 májusában, egyik naplóbejegyzése szerint már önmagától is azt
kérdezte, hogy miért nem fejezi be ezt a regényt. „Az Irgalom méri a hanyagságom:
a legjobb regényem lehetne, s öt éve áll félbehagyva … ahhoz, hogy itthon megértsenek,
a magyarság jobb részének kell felülkerekedni, megokosodnia; ahhoz, hogy a világ
megértse, mit csinálok, a megújhodott magyarságnak kell felmutatni. Nem érdemes
hát máson dolgozni, csak ezen… Regénytémáim közül is azok vonzanak, amelyek ennek az emelkedésnek lehetnének az iskolái: az Aranykor például. Vagy ha az már nem
az én nagyságrendembe eső volument kívánna; az életrajz legalább, amelynek a nagyobb része megvan, s tanulságok poklán-purgatóriumán vinne fel – addig a szomorú
s mégis szép félgyőzelemig, amelyben most agonizálok: küzdök és haldoklok”. Ez a bejegyzés önmagában is jelezte, hogy 1957 után miért nem írta tovább a regényt: a történetből kibomló mondandó mögé nem tudott odaállni.
1962-63 telén aztán megírta a regény hátralévő részének nagyobbik felét. Domokos
Mátyás a Szépirodalmi Kiadó szerkesztőjeként 1963 márciusában már azt kérte Némethtől, hogy ha lehet, májusig fejezze be a regény írását. Ez nem történt meg, 1963
márciusában Németh arra kérte Fodor Andrást, hogy készíttessen másolatokat az

2001. április

45

1922-es újságokból, ahogy egy másik levelében olvashatjuk, 1957-ben, amikor a regény
elejét írta (ebben a részben találjuk a budaörsi csatára való utalást). Egy egész kötetnyi
újságot kölcsönöztek neki. 1963-as válsága újra elakasztotta a munkát, így a regény írását 1964-ben fejezte be, ekkor, mintegy utolsó részletként száz-százhúsz oldalt írt meg,
ahogy a hipertónia-levelekben elmondta, már csak a délelőtti másfél és a délutáni egyórás „műszakokban”. 1964 májusában, dr. Lakatos István, Németh Ágnes második
férje a számos nélkülözhetetlen adatot, összefüggést megmutató életrajzi vázlatában írt
erről. A családi Volkswagenben Ágnessel ketten szállították Sajkódról Pestre az Irgalom „elkészült részének kézirat-tömegét, amit elég gyűrött és összekevert állapotban
Németh Ella az egyik szekrény alján talált meg”. 1964 június 6-án írta Németh Illés
Endrének: „Mihelyt megint jobban lettem egy kicsit (még egy kéthetes pesti felmenekülés árán is), befejeztem az Irgalmat. A befejezés persze csak azt jelenti, hogy végigírtam – a legépeltetés, minthogy kb. 30 íves műről van szó, még órjási feladat. Azt hallottam, hogy a regény benne van a Ti jövő évi tervetekben. Valóban kiadásra kerülhete, s meddig kell átadni? A Kortárs elkérte folytatásos közlésre, ezzel kapcsolatban mi
a kiadó álláspontja, s ha ők, mint ígérik, nyolc számban le tudják hozni, mikorra kell
befejezniük?”
Ezzel új fejezet kezdődött a regény történetében, következett a gépeltetés, s az olvasása-értelmezése mindannak, amit a regényben leírt. Illés Endre jelezte, hogy a Szépirodalmi akkor is közli a regényt, ha az folytatásokban megjelenik a Kortársban (ott
végül is részletek jelentek meg), ám erre a levélre Németh csupán utalt – s akkor is
majdhogynem értetlenül – a következő levelében: „A kiadó várja az Irgalmat???! Nem
lenne annak irgalom! Különben is minden munkám az övé.” Ezt követően távolabb
került művétől. Minden munkája kapcsán megfigyelhettük ezeket a fokozatokat, így
talán kicsinyelte is a teljesítményét. Július közepén írta Illés Endrének: „Az Irgalmat
természetesen megkapod – sőt hamarább, mint remélhettem, feleségem barátnője, aki
gépelni szokott, vállalta, hogy két hétre lejön – azalatt legalább a felét lediktálom neki.
Persze különöst ne várj. Ez is nő-regény, nem jobb azoknál – s amikor elővettem (57ben), mint a legkönnyebb, erőmhöz mért témámhoz fordultam hozzá: összefoglaló
ismétlés legrégibb emlékrétegekből. Én épp ezért írom szívesen – kérdés, hogy más, főleg ha ismerős motívumokra ismer, ilyen szívesen olvassa-e? Október elején, ha valami
nagy baj nem jön közbe, nálatok lesz a kézirat.” A gépelés azonban nem haladt a tervezett gyorsasággal, a munka végül szeptember végére fejeződött be, ekkor is úgy,
hogy Judit készülő kandidátusi disszertációja ellenére átvette a kézirat olvasásának-diktálásának terhét. „Így – írta Németh Illés Endrének – a középső két negyednek csak
a javítása maradt rám (ez épp ezért rosszabb kézirat lesz, mert hisz ő mégiscsak megmegtéved a kibetűzésben)”. Ekkorra már megint elvesztette munkájába vetett hitét.
„De a sokféle külső gyötrelemnél is jobban késleltette a munkát a belső csüggedés
– írta. – Amíg írtam a regényt, s csak a célt láttam (hogy érik a nyers, fiatalos erkölcs,
egyetlen ember megmentésének a ’kafkai’ feladata belátássá – negyven esztendőm fejlődését szorítva hősnőm tíz hónapjába), nem értem rá hátranézni, a regény tökéletlenségein rágódni; a javítás, diktálás bő alkalmat teremtett rá. … Szóval, hogy ez az utolsó
munkám (mert azt határozottan érzem, hogy utolsónak kell lennie) még nagyobb
gyalázatba fog alámerülni, mint a Sajkódi esték s a Lányaim óta minden, amit írtam.
S hogy most már nincs is mentségem önmagam bepiszkítására; nem hiszem többé,
hogy nemzeti szempontból szükség lenne a munkámra, vagy hogy ebben az általános
gyors züllésben, elsivárosodásban bármit is segíthetnék vele”.

46

tiszatáj

Nemcsak a szokásos pesszimizmusa miatt írhatta le ezeket a sorokat, hanem feltehetően azért is, mert a diktálás, javítás közben a regény szövege szétesett, s így nem
láthatott benne mást, mint irdatlan betűhalmazt, melyből hiányoztak a kapcsolódási
pontok. Ráadásul még a „szöveg” sem készült el, még mindig azon tűnődött, hogy azt
a részt, ami egy elveszett füzetben lévő rész újraírása volt, nem kellene-e ismét átfogalmaznia. Domokos Mátyás írta le az Irgalom mondandójába is mélyen belevilágító
tanulmányában egy 1964-ben Sajkódon tett látogatását. Azért kereste föl Némethet,
hogy a kézirat hiányzó oldalait pótolják. Németh akkor még a regény befejező részeit
írta, s a következőket mondta az ablakpárkányon lévő kéziratkazalra mutatva: „Ezekből is kifújt mindig egy csomót a szél, valahányszor a nyáron rám nyitották az ajtót.
Sokszor egész délutánokat töltöttünk Ellával, míg összekeresgéltük a kertből a szétrepült lapokat. Olyankor is mindig újra kellett írnom néhány lapot, emlékezetből,
mert elvesztek, vagy szétáztak a nedves fűben”. Ekkor mondta Németh Domokos Mátyásnak: „Ebben a regényben birkóztam meg az emberiszonyommal.”
A regény gépelt változatát elolvasva Judit néhány, a szükségesnél talán hosszabb
részletet talált, ezt megírta apjának, Németh erre a regény megjelentetésétől is vissza
akart lépni, s csak Illés Endre meggyőző és pontosan érvelő levele után egyezett bele
a megjelentetésébe. Illés Endre ebben a levelében érintette közös múltjukat: „… kísérteties pontossággal, élességgel feltámasztottad medikus éveimet. Hiszen ugyanakkor,
ugyanazokat a padokat ültük végig, ugyanazt éltük, ugyanazt a levegőt szívtuk. Te
Tellyesneiczkyt, Budayt, Bálintot hallgattad (most az Irgalomból tudtam meg), én
Lenhossékot, Krompechert, Korányit – de például Verebély már mindkettőnk modellje és élménye. Lacikám, köszönöm ezt a varázslatot, a visszahozott időt.” Röviddel
később viszont már az egész regény ismeretében írta Némethnek: „Az Irgalom a legnagyobb, legszebb, legteljesebb regényed, a Hamleted, kegyelmezőbb, nemesebb útmutatással, hogyan is éljünk. Ilyen izgalmas, meredek útra még nem vitted olvasóidat,
az Irgalomban mindent elmondtál, ami fontos volt neked, nekem – s úgy érzem –,
mindannyiunknak.” Ehhez csupán a levél zárásakor tette hozzá: „Lacikám, és most
a ’cenzor’ kér tőled valamit. (Gyula akasztotta rám ezt a főnevet. Sőt, Cs. Szabó azóta,
legutolsó kötete előszavában ’csokornyakkendős cenzor’-nak nevezett.) Szóval a cenzor azt kéri: hagyd el a regény utolsó mondatában a sánta eszméket, csak ezt a két szót.
Attól félek, ez a két szó veszélyezteti az egész regényt. Ezzel a reális félelemmel kérem
ezt tőled. A regény – s külön az utolsó mondat – a két szó nélkül is teljesen kimondja,
amit ki akarsz mondani”. Németh belegyezett ebbe a változtatásba, úgy gondolta, maradjon ott egy hézag, s majd valamelyik kiadásba, mindig a jövőtől várta a művei teljességét biztosító lehetőségeket, beleírják ezt a kifejezést. De nem maradt hézag, Németh a Galilei pöre után most sem menekült meg a cenzúrától – miközben, látni fogjuk, a mostani második változat ugyanúgy jobbnak bizonyult, mint ahogy a Galilei
második változata is jobb lett az elsőnél.
1964 őszén, az Illés Endréhez írott leveleiben többször beszélt a munkájáról, később már nem értelmezte ezt a regényét sem – hacsak nem a pályáját összefoglaló, az
életműsorozathoz írott életrajzi vázlatában. Amikor már legyőzte a regényben való
kételkedését, így írt Illés Endrének: „A Tóbiás-interjúban idéztem az öreg Vörösmartyt. Esett, felbomló lelkű ember, s a Vén cigányt megírja még. »Ha én nem is számíthatok erre a szerencsére« – írtam ottan… De az, hogy felhoztam, azt bizonyítja:
mégiscsak számítottam. S most, ahogy ez egy epikus életben megtörténhet: a végén,
betegen én is kiemeltem a súlyt, Te legalábbis megnyugtattál felőle. Új, még nagyobb

2001. április

47

súllyal próbálkozni, nem volt értelme. Nemcsak mert nincs hozzá erő és idő… Nincs
hozzá hit se. Nemcsak ebben a most már mértani haladvány szerint hanyatló magyarságba vetett hitem, de lassan az európai civilizációban is.” Úgy gondolta, művét, teljes
életművét lezárta, a Magvetőnél készülő Kiadatlan tanulmányok című gyűjtemény
után (ez végül csak 1968-ban jelent meg) új könyvet már nem akart kiadni. Ugyanebben a levelében a Gyászt Éjnek vagy inkább Télnek, az Iszonyt Ősznek, az Égető Esztert Nyárnak, az Irgalom című regényt pedig Tavasznak nevezte. Kertész Ágnes, az Irgalom hősnője valóban Németh László legtisztább, ugyanakkor gondolkodásának frissességét, természetességét is őrző, hajnali nőalakja. Egy másik, az előbb idézettnél valamivel korábban írott levelében így értelmezte a regényét: „Az Irgalom arról szól,
hogy az élet a jóakarat számára rendkívül terhes, nehezen gázolható (mint ahogy te
említetted: kafkai) elem – írta Illés Endrének –, de a végén mégis, az elérhető valami
igen szerény eredmény, diadal, ebben a lassú, lankadatlan gázolásban. A regény bőbeszédűsége, a rengeteg kínos részlet: ezt a nehéz közegellenállást képviseli (éppúgy,
mint Kafkánál, akiért nem rajongok, a rossz álom ellenállása, – [olvashatatlan szó] –
mert minden regény egy rossz álom), s a dráma ott megy át legendába – ahol a harc
vele, szélesebb terepen folytatva, sikerré kezd válni, s ennek megfelelően a történet is
szoros szurdokból – lapályra, deltára jut. Az ötödik fejezetben ez kezdődik el: ez a szélesebb fronton megindult küzdelem, az egy emberért küzdő szeretet – egyetemes belátássá, jóakarattá válása: egy lélek magára találása az irgalomban.”
Fogalmazása nehézkes volt, írása szétesett, több olvashatatlan szót találunk az ekkor írott leveleiben – ebben az állapotban formálta, fejezte be regényét. Ám éppen ez
a küzdelem, a kifejezésért, a gondolatért, az érzésért folytatott küzdelme teremtette
meg az Irgalom hitelességét. Végül is 1964 októbere és 1965 februárja között a Kortársban jelent meg öt terjedelmes részlet, a regény, nagy elismerést kiváltva, 1965 júniusában, a Könyvhétre jelent meg, két kötetben. A megjelenést ismét csak aggodalommal
figyelte, Naplóját olvasva tudhatjuk meg, mennyire érzékenyen tapadt a rádióhoz,
amikor a regény ismertetése hangzott el.
Kertész Ágnest a regény főhősét akkor ismerjük meg, amikor diáktársaival hazafelé
indul az egyetemről. Az Üllői úton a Nagykörút felé tartanak, a város mozgása, lüktetése és topográfiája az egész regényben fontos szerephez jut majd, ám ekkor még csak
társtalanságukat, egymástól való idegenségüket érezzük. Ágnes némi irigységgel figyeli
Vetésit, az ötödéves, magabiztos fiatalembert, fenntartással barátnőjét, Máriát, s szánalommal, talán csak a minden embernek kijáró érdeklődéssel a sánta fiatalembert,
Halmi Ferit, aki félig még földije is volt, hiszen apja falujából, Tükrösről származott,
„házuk ott lapult a nagy négyholdas telek, a Kertész-porta oldalában, amelyben Ágnes
a vakációit töltötte”. A beszélgetés során szóba került a budaörsi csata, innét tudhatjuk, hogy a regény cselekménye a forradalmak után, a királypuccs időszakában játszódik. IV. Károly 1921 őszén tért vissza Magyarországra, a „nemzeti hadsereg” és a IV.
Károlyt támogató csapatok 1921 októberében csaptak össze Budaörsnél. A fiatalokat
azonban a maguk világa foglalkoztatta, Ágnes rokonszenvet, talán szerelmet is érzett
Vetési iránt, egyszer csókolóztak az Orczy-kertben, noha felszínesnek találta, sétájuk
közben már érződött, hogy Mária „elszerette” Vetési Ivánt. Halmi Feri pedig – igaz,
ezt csak sejthetjük, Ágnes iránt táplált szerelmi érzéseket. Miután Mária és Vetési elköszönt tőlük, Halmi az eddiginél is nagyobb igyekezettel kísérte Ágnest.

48

tiszatáj

Ágnes azért fogadta el Feri kíséretét, mert vele az apjáról beszélgethetett. Az apjáról, aki ekkor már hét éve hadifogságban volt, évek óta hír sem érkezett róla, s akinek
az alakját a maga gondolkodásában erősen felnövesztette, „egy barát, akit kor, illem
s a vérség kapcsa választ el tőle, s kapcsol össze mégis épp ezért”, gondolta róla. Apja
valamikor sétákra vitte, és tanulmányi kirándulásokra, merthogy tanár volt. „Most is
hogy előtte van a tükrösi nagypapáéra emlékeztető mutatóujja, amint a Jánoshegyi kilátóról, még a régi fából ácsoltról, a Pesten túli köd felé mutat, s a Naszály ’vetülését’
vagy a mogyoródi csatát magyarázza. A fiúk magyarázat közben néha rá-rásandítanak,
s ő olyan tisztává, boldoggá szítta magát ebből a tiszteletből, amelyet a kirándulást
rendező, a szigort tréfával helyettesítő tanárról őrá is átvittek.” Apja emlékébe kapaszkodott azért is, mert a mellette élő anyját nem tudta becsülni, amióta pedig fiatal udvarlót tartott, csak este járt hozzá haza, akkor is kedvetlenül.
A beszélgetés során Halmi megemlítette – Ágnes úgy érezte, csak azért tette, hogy
tovább beszélgethessenek –, hogy hallott valamit a magyar hadifogoly-tisztek hazatéréséről. Ágnes nem hitte, hogy az apja hazatérhet, bár a házukban Bölcskeyné, a házmester néni is a hadifoglyok hazatérésének hírével fogadta, sőt a Távirati Irodában dolgozó egyik lakótól még a hírt is megszerezte, igaz, a hazatérő tisztek névsorát ez a hír
nem tartalmazta. Bár Lackovics, anyja udvarlója is erről beszélt, azt, hogy az apja is
rajta van a listán, Ágnes csak másnap tudta meg az anyjától.
Apja hazatérésének híre külön feladat elé állította Ágnest, olyan családi légkört kellett teremtenie, amelyik megfelelhetett a hét év után hazatérő apa elvárásainak, s külön
elgondolkozott azon, anyja miképpen fogadja majd férjét. A tiszteket Csóton tartották
megfigyelés alatt, Ágnes levelet írt a csóti táborba, először arról írt, hogy a bölcsészet
helyett, ahova hajlamai húzták volna, az orvosi egyetemet választotta, majd pedig
a család helyzetét, hangulatát érintette, igyekezett a hazatérőben megőrizni a hitet:
„s most sincs nagyobb gondunk, s magának se legyen, mint hogy egészsége, amelyet
a sok hányódás bizonyára megviselt, minél előbb helyreálljon”. Lackovics azonban
már a pályaudvari fogadtatás során igyekezett fontossá tenni magát, anyja pedig barátságtalanul, fenntartásokkal fogadta a férjét, Tükrösre sem kísérte le, pedig Kertész Jánosnak minden vágya az volt, hogy a hagyományos Erzsébet-napra, anyja névnapjára
leutazhasson. Így Ágnes kísérte el a tükrösi rokonokhoz, a faluban találkoztak Halmi
Ferivel. Feri a beszélgetés során élénk érdeklődést mutatott az oroszországi helyzet
iránt, Kertész tanár úr viszont annak örült, hogy ismét csak hallgatóra talált, volt,
akinek hadifogoly-életének megpróbáltatásait elmesélhette. Az öregedő Kertész János
a fogságban az itthonitól eltérő élettempót sajátított el, mindenkivel szívesen szóba elegyedett, nemcsak megpróbáltatásait ecsetelte szívesen, hanem hosszas nyelvészeti eszmefuttatásokba is bocsátkozott.
Ágnes még Tükrösről levelet írt az anyjának, ebben a család régi életének helyreállítására és a megtért, beteg ember iránti figyelemre szólította fel. Hazatérésük után,
immáron a regény negyedik részében, szinte állandóvá váltak az anya és az apa közötti
súrlódások, veszekedések. Ágnes elkísérte volt iskolájába az apját, itt megint csak az
aggodalom töltötte el, mi lesz, ha ennek a beteg, az itthoni viszonyokat nem ismerő
embernek tanítania kell, miképpen tudja majd a diákok figyelmét, érdeklődését lekötni. Az otthoni élet állandósuló feszültségei miatt előbb Ágnesben merült fel az az
elképzelés, hogy apját Budára, a Horvát utcába, Frida nénihez, anyja nagynénjéhez
költözteti, erre az indok is meglett volna, így közelebb lesz majd az iskolájához, ha ta-

2001. április

49

nítania kell, majd amikor az apja is megértette az otthoni helyzetet, megértéssel fogadta az átköltözés tervét.
Úgy volt, hogy Ágnes is átköltözik Frida néni lakásába, s így teljesen magára hagyják az anyját, ám eleget tett az apja kérésének, s mégis maradt. Apja átköltözése után
Ágnes már nem tekintette otthonának a lakásukat, tanítványt keresett magának, végül
„barátnője”, Mária segítségével talált rá az ártatlan, szerencsétlen Jolánkára, ezzel megkezdődött az otthonról való elszakadásának története, egyben kezdetét vette egy másik történet is. Az egyik alkalommal az anyja egy könyvfélét nyújtott át neki, azzal,
hogy ezt is vigye át az apjának. Apja századforduló idején írott Naplója volt ez, anyja
és apja közötti kapcsolatot megvilágosító sorokkal, részletekkel. A Naplóból apja sajátos gondolkodásmódját is megismerte, elvárásait, az anyjával szembeni igényeit. Megdöbbent azon, ahogy a fiatal férfi a jövendő feleségét mustrálta, s hogy érzelmek nélkül tárgyalt leendő felesége örökségéről, pontról pontra haladva. Apja még azt is lejegyezte, hogy Irma, a felesége a fogait, száját nem tisztította eléggé.
Ágnes valójában ekkor ismerte meg apja gondolkodásmódját, ekkortól már hozzá
sem tudott a régi módon kötődni, új feladatokat és új tereket keresett magának – annál
is inkább, mert a Napló elolvasása után önmagát mélyebben akarta érteni. Megszokta,
hogy orvostanhallgatóként a tanultakat a mindennapi életben hallottakkal-olvasottakkal szembesítse – ezért apja Naplójának olvasásakor tisztán látta azt a két elemet, amiből az ő alkata formálódott. Amikor a Múzeum-kert padján ülve valaki megkérdezte
tőle, hogy mit olvas, önkéntelenül is megjegyezte: Genetikát. A Naplóban eljutott az
anyját jellemző sorokig: „Ilyen nőknek nem volna szabad férjhez menni. A nemi élvezetről úgy sincs fogalma se, anyai vágyak nem hevítik, teendőit nem bírja. Míg, nagyon jó szíve lévén, mint aggszűz vagy apácaféle, áldása lenne környezetének. Így meg
engem is elnyű. Hiszen én más életben, mint a földiben, nem hiszek. Azért őt sem tudom válással tönkretenni, sem magam egészen neki alárendelni” – ezt olvasva érezte
meg, hogy a leírtakra a maga életével kell válaszolnia. Bár Ágnes nem tudott megbocsájtani az anyjának, ettől kezdve már megértést is mutatott iránta, s – talán éppen
a Napló olvasása miatt – a vele szemben érzett fizikai iszonyodását is legyőzte. A Horvát
utcából, ahol Máriával, Halmival s apja tanártársával, Koltaival az apját ünnepelték,
hazatérve szájon csókolta az anyját, ahogy a regényben olvashatjuk: „megcsókolta
a szájat, amelynek az a szaga van”.
Ágnes innét már új utakon járt. Halmi egyik ismerőse révén „állást” szerzett neki,
ez az ismerős, Balla doktor a nagy Korányi professzor munkatársa volt, ám, vélhetően
baloldali gondolkodása miatt, eltávolították az állásából, s Cinkotán vezetett egy „elfekvőt”. Ágnes idekerült éjszakai ügyeletesnek, harmadévesként szinte orvosi állásba,
rengeteg orvosi tapasztalatra tehetett szert, s nem is csak orvosiakra… Tulajdonképpen
a világ egésze elfekvő, ez a tapasztalat itt, a gyógyíthatatlan betegeket figyelve alakult
ki benne. Halmi, majd pedig Balla politikai tájékozódása alapján arra is gondolt, hogy
baloldali összeesküvésben való részvétellel vádolhatják. A Vetési Iván és így a könynyebb, csillogóbb, természetesebb(?) élet általi megkísértetése után, erre Bözsike tükrösi esküvője teremtett alkalmat, Ágnes döntött, s Halmi Ferit, s az által képviselt világot választotta. Így jutunk el a regény utolsó mondataihoz, amikor a futó Ágnes
visszafordulva a mellére húzta és megcsókolta Halmi fejét: „S közben úgy érezte,
mintha nem is csak Ferit, de az anyját, apját, Bölcskeynét, a haldokló Katát, az egész
elfekvőt, a nagy emberiséget húzta volna mellére – a sánta emberiséget, amelynek hitet
kell adni, hogy futni tud, s a lábára is vigyázni közben, hogy sántaságába bele ne gaba-

50

tiszatáj

lyodjék.” A regényt lezáró mondat nem csupán a történetet zárta le, s összegezte a történet során lezajlott „nevelődési” folyamatot, hanem Ágnes fejlődésének is újabb állomását jelentette, a regény világát pedig kinyitotta a jövő felé.
A regény megformálásakor Németh László az őt fiatalkorában körülvevő világ újrateremtésére törekedett. Életműve összefoglalását tűzte ki célul, látni fogjuk majd, az
elkészült regény valóban szinte minden motívumával lezárta az életművet, ezt pedig
a fiatalkori világához való visszatéréssel tudta megtenni, azért, mert ez a világ hordoztateremtette meg az őt foglalkoztató dilemmákat, azt a problémát, amelyikkel a regényben meg akart küzdeni. Zárt világ volt ez, zárt családi világ, ennek megértéséhez elég ha
beleolvasunk Németh László apjának, Németh Józsefnek a Naplójába, vagy követjük
Kertész Ágnes pillantásait, azokat a pillantásokat, melyekkel az ő apjának Naplóját olvassa – a kettő ugyanis azonos, csupán a regénybe illesztő mondataiban tér el ez a „második” Napló az „elsőtől”. Szülei világát magánéleti feszültségek uralták, az iszony
jelensége ebben a világban a magánélet, a testiség területén tört felszínre, ám – így volt
ez a Németh által megteremtett világban is –, mindkét szülő magatartását társadalmi,
méghozzá egymásétól különböző társadalmi normák szabályozták. A tükrösiek –
gondolta Ágnes akkor, amikor apja Naplóját olvasta, az ő szempontjaik, előfeltevéseik
határozták meg a Pestre felkerült, tanárrá lett férfi gondolkodását. Anyja világában
a korábban polgárosuló városi réteg szempontrendszere élt tovább – ez a két világ került
a regényben, s a valóságban, Németh László világában is, szembe egymással. Lehet,
hogy azért, mert egyik világ sem nyugodott biztos talapzatokon, mindkettőt erős feszültségek uralták. Anyja világa kiüresedő volt, a kapott, vagy inkább ellesett mintákat
már nem tudta tartalommal megtölteni, apjáé pedig önmagába záruló, a maga emelkedése után már nem tudott továbblépni. Terveit a hadifogsága előtt sem tudta megvalósítani, mert az életét körülfogó keretek közül képtelen volt kilépni, életét a kor által
sugallt normáknak rendelte alá. Az iszony érzete a magánélet, a testiség közegéből átkerült a társadalmi létezés szférájába, s két önmagába zárkózó világ ütközésének a kifejezője lett.
A regényben Németh mindkét világot, az anyai és az apai világot is újrateremtette
– a maguk tárgyi környezetével, kísérő alakjaival együtt. Látjuk az örökölt házat –
Zureich-örökség, a regényben Zureich Károly szerepel anyja apjaként, megismerjük
Frida nénit, a valóságban Guszti néni volt, a maga megőrzött német eredetű polgári
kultúrájával, a másik oldalon pedig eljutunk Tükrösre is. Németh apja világának szilasi
hátterét mutatta meg a Tükrösön élő rokonság szerepeltetésével. Számos korábbi
alakja visszatér itt, a Kertész nevet is ebből a közegből vette. A „társadalmi háttér”
megteremtésének szándéka azonban a nagyvárosi környezet felvázolásában mutatkozik meg a leginkább. Az Irgalom mindenekelőtt a polgárosodó, nagyvárossá váló Budapest regénye. A városban játszódó jelenetek között egyetlen olyan sincs, amelynél
háttérként ne mutatkozna meg a város a maga új középületeivel, sugárútjaival, pályaudvaraival, sétányaival vagy akár hídjaival. A századforduló és a századelő legnagyobb
magyar teljesítménye kétségtelenül a polgári Budapest megteremtése volt, ez a város
a formálódását, épülését átélőket (közöttük volt Németh családja, s szülei mellett
a gyermek Németh László is) ugyanúgy tisztelettel töltötte el, mint az utókor emberét,
aki azt figyeli, hogy a város a maga módján még mindig képes létezni a száz évvel ezelőtt mintául vett léptékek, s az akkor kialakított keretek között. A regény topográfiája minden pontján hiteles: Ágnes első sétája alatt olvasóként is bejárjuk a várost, az

2001. április

51

Üllői útról a Körútra fordulunk, onnét pedig az új sugárúton jutunk el a Liget közelében lévő házukba. A Liget fontos színtere a regénynek, valamikor ide járt Ágnes is az
apjával a rejtélyes, arcát a csuklyájába rejtő Anonymus szobrához, s ide viszi majd sétára, beszélgetésre Ágnes is az első tanítványát, Jolánkát.
A nagyvárosi környezet megteremtése azonban nem csupán a regény hitelességéhez
járul hozzá. Az Irgalomban Németh a sajátosan huszadik századi életérzésről, a szétesettség élményéről és tapasztalatáról ír, ezt az élményt pedig a maga közvetlen tapasztalatain, az apja és az anyja közötti feszültségeken, az egyetemi lét szakadozottságán, az
elfekvőn túl a nagyváros sugallta Kertész Ágnesnek. Apját költöztetve, legnagyobb vereségének átélésekor döbbent rá a városi élet által felerősített egyetemes szétesettségre.
„A Körúton s a hídon ebben az órában volt legerősebb a forgalom, s most, hogyha
csak a járdaszélről is, az ő gyámoltalan járművük hányódásán át érzékelte, szinte félelmetesnek tűnt – olvashatjuk a regényben. – Az öreg hordárnak minden sarkon meg
kellett állnia, a mellékutcából előtülkölő autók, teherkocsik előtt megtorpanni, az
úton átvágó alakok miatt (akik az elért villamossal két-három percet akartak a hazavivő útból az otthoni életnek megspórolni) a lefékezett kocsirúddal meglöketni magát.
A szívén ülő nyomás fölött a fejét makacsul elfoglaló gondolatokon át a zaj is összemosottabb, pokolibb lett – az emberek beszéde, rohanása értelmetlenebb, távolibb.
Mit akar ez a rengeteg ide-oda cikázó ember? Nyolcszáznyolcvanegy ezer, ahogy még
az 1910-es népszámlálás után az apjától hallotta. Soha így meg nem rendült belé; micsoda tébolyult kaptár egy ilyen város? Mindenkinek megvan a maga lakása, mennek,
költöznek a maguké felé, s ami összetartja őket, lehet, hogy éppúgy csak keret, félreértés és fájdalom, mint a hármójuk összetartozása, akik bár egy család – apa, anya, lány
–, mégis háromféle szakadék van kettejük-kettejük közt. Persze, tán nem mind züllött
így szét. Vannak szerelmesek… De ahogy a szerelmesek szó kezdett konkrét párokra
szakadni: Vetési s Mária, Adél s a lovagja… egyszerre azok közt is ott látta a szakadékot. Vagy pláne az anyja és Lackovics. Vagy jó házasok… De kik? Lilli néni és Tóni
bácsi… Béla bácsiék… Bölcskey néni? Rájött, hogy jó házasok sincsenek, még György
bácsiék sem, ott is csak Juliska néni nézi olyan rabszolga tisztelettel az urát. S a gyermekek? A barátok? … Halmi és ő. Ki tudja, mit ért félre, ha magára marad a képével,
Halmi is őrajta. Mintha nemcsak az ő kis sejtjük, de az egész társadalom azért rohanna
így, hogy minél jobban széteshessen, s az ő szíve nemcsak azért fájna, mert a Horvát
utcai családot nem tudta a szívéből csöpögő gyantával összeragasztani, de erre a tébolyult szétesésre sem fogja soha magában a ragasztószert megtalálni…”
A regény világa olyannyira egységes, hogy a legapróbb mozzanatok is a mű egészét
uraló szellemi problematikához illeszkednek. Ágnes anyja például a történet indulásakor az Anna Kareninát olvassa, a Klasszikus Regénytár kötetét, mintha a családi boldogtalanság állapotának leírása miatt választotta volna ezt a regényt, bár az Anna
Kareninában, emlékezzünk csak a mű első mondatára, ezt olvashatjuk: „A boldog családok mind hasonlók egymáshoz, minden boldogtalan család a maga módja szerint
boldogtalan”.* Kertészné aztán a Bovarynét olvassa majd… Az apró utalásokat és a pontos, részletező környezetrajzot Kertész Ágnes fejlődése fogja össze, Németh számára
*

Az Anna Karenina első mondatát Ambrozovics Dezső fordításában idéztük, Németh László
ezt a mondatot a következőképpen fordította le: „A boldog családok mind hasonlók egymáshoz, minden boldogtalan család a maga módján az.” Anna Karenina, Lev Tolsztoj Művei. 6. Bp. 1966.

52

tiszatáj

ennek a fejlődésrajznak a megteremtése volt a másik fontos feladat. Ágnes kezdetben
csak arra törekedett, hogy apja körül békés, nyugodt világot teremtsen. Ezt a családi
béke megteremtésével, anyja „visszaszerzésével” akarta elérni, vagy legalább a látszat,
a családi élet látszólagos békéjének biztosítására törekedett. Ez a törekvése sem járt sikerrel, ezért költöztette át az apját Frida nénihez, ő pedig, immáron az általa járt úton
mindig újabb feladatokra talált.
Nemcsak külső, hanem a belső világát is állandó mozgások jellemzik, miközben
mindig újabb és újabb döntések elé kerül. Kertész Ágnest Németh folyamatosan köztes állapotban mutatja be – úgy, hogy egyik feladatának már eleget tett, a másikra pedig már rátalált. A hazaérkező apja körüli ténykedése, az önmagára rótt feladatban
megtalált szépség indította el fejlődésének, nevelődésének útján: „Van-e szebb, boldogítóbb annál, mint így észrevétlen, csak a magunk öntudatában találva jutalmat, óvni
azokat, akiket szeretünk” – gondolta, hogy aztán elindulhasson azon az úton, amelyre
„mindig megvolt a hajlam benne, s amely mint valami kaptatón vitte föl oda, ahová
a szerpentinen járók csak harminc-harmincöt éves korukra juthatnak”. A Napló elolvasása után, amikor már nem csupán az apjával azonosult, a gyermekkorától kialakult
érzelmeit követve, hanem anyját is megértette, kilépett a családi világból, tanítványt
keresett magának, s közben nem csupán Jolánkát, Jolánkáék világát értette meg, hanem Máriát is, aztán a betegeket és Matát, a saját világából kitörésre képtelen ápolónőt, majd pedig Halmi Ferit és az általa képviselt eszméket is, így jutott el a Ferit felszabadultságra tanító futásig – a regényt lezáró közös futásig.
Kertész Ágnes az általa megtett út során – önmaga számára sem tudatosodott ez –
etikai alapelveket alakított ki, ezekhez az elvekhez kötődve gazdagodott a világa.
Amikor anyját, apját, s mellettük még Halmi Ferit is, mégiscsak sikerült egymáshoz
kapcsolnia, úgy érezte, „mintha túl a foglalkozáson, az életre adott volna ebben a percben egyszerűnek látszó kalauzt”. „Az ember adjon s tekintse véletlennek a kapást. Ebben a vak vágyaktól, hiú versengéstől, féktelen szenvedéstől gyötört, természete szerint elfekvő világban egy szabad ember (milyen nagyszerű az is, hogy orvos lesz), ha
megvan benne a források bősége, értelmet nem is találhat szebbet, mint önteni, folyatni magát, tisztulásra és enyhületre” – gondolta ekkor. Ennek a megtalált etikai
programnak az alapján értelmezhetjük a hősnő nevét is. Ágnes, Kertész Ágnes – Németh rendkívüli tudatossággal választotta meg hősei nevét, ennek tudható be, hogy
a hősök neve és a hősök által felvállalt szerep az olvasók tudatában egymáshoz kapcsolódott. Most, amikor a hősnő tisztaságát akarta kiemelni, szinte szükségszerűen nyúlt
az Ágnes névhez. Akár ennek a névnek az eredetét nézzük, a görög hagnosz, szent,
tiszta szűzies jelentésű szóból származik, akár a népi etimológiát, amelyik az Agnus
Dei (Isten báránya) kifejezéssel hozza összefüggésbe, mindkettőt helytállónak érezzük
a mai, értsd, hatvanas évekbeli, szakralitásától megfosztott modern szent neveként.
A Kertész vezetéknév Ágnes és édesapja emberi kapcsolatokat ápoló természetére utal.
Ha a regényt záró, Ferivel közös futásra gondolunk, akkor érezzük, hogy az Ágnes
által képviselt etikai program is lekötődik abban.
Ágnes „nevelődésének” folyamata mellett a regényben egy másik folyamatot is végigkövethetünk, ez pedig az iszony legyőzésének folyamata. A Napló elolvasása után
Ágnes nem csupán apját látta másképpen, s nem is csak a családjából lépett ki új feladatokat keresve, hanem önmagát is tisztábban, pontosabban értette, azt, amiből lett, s azt
is, amivé szeretett volna lenni – immáron a Németh által megfogalmazott etikai elvet
követve. „Nemződni nem elég, meg is kell csinálni magunkat”, olvashattuk A „vallá-

2001. április

53

sos” nevelésről című tanulmányban, s Ágnes is feladatszerűen küzdött meg az őt jellemző „emberiszonnyal”. Anyja érdeklődése az orvostudomány iránt számára is azt
bizonyította, amit az apja leírt: „az indulatokkal befutott természet mélyén ott volt az
aggszűz vagy apáca, aki csakugyan áldása lehetne környezetének.” Ekkor, gondolkodásának ezen a pontján hasított Ágnesbe a kérdés: „S nincs-e ott benne magában is? Nem
erre vall-e az a mély öröm, melyet a síró Mária megnyugvó zokogása fölött érzett,
a láthatatlan, alig-alig méltányolt gondoskodás, mellyel az apja körül szőtte az otthont;
az édes elégtétel, hogy fáradtságát leküzdve Jolánkának az esti séta örömét megszerezte. De született apáca, aggszűz-e ezért?”
Kertész Ágnes alakját megformálva Németh László azokba a mélységekbe világított bele, amelyekkel először az Emberi színjáték megírásakor találkozott. Boda Zoltán
a tanítókisasszony fölé hajolva rettent meg a testiségtől – önüdvözülésének mítosza
erre az idegenségérzetre alapozódott. A Boda Zoltán örökébe lépő Németh-hősöket
szintén jellemezte ez az érzés, láttuk, Németh ezzel a képzettel fejezte ki a maga történeti és antropológiai értelemben vett idegenség-érzetét az Iszonyban. Kertész Ágnes
azonban azt is érezte, hogy ezt az anyjára fogott iszonyodást a férfiönzés is teremthette
– „akit nem idomíthatnak a maguk nemi igényéhez, az szörny – a természet tévedése”.
S ekkor már azt is tudta, hogy „az ’apácai segítőkedv’ s a ’nemiség’, még a ’nemi élvezet’ is, amit az apja emleget – ezt biztosan érezte – nem zárja ki egymást.”
Ha az Iszony világát egyetlen mozdulat hívta elő, az a mozdulat, amellyel az önelégült férfi ebéd utáni ejtőzése közben paskolta meg „nemesebb szövésű”, „idegenkedéssel küzdő” élettársát, akkor az Irgalom is a mozdulatok regénye, csakhogy ezt a regényt a közeledés, a vonzódás és az ölelés egymásba átnövő apró gesztusai jellemzik.
Németh láthatóan nagy súlyt helyezett ezeknek a az érzékeltetésére, merthogy a hősnőnek a világhoz való viszonyulását is kifejezik, miközben az én, az egyéniség felépítésének egymásra épülő állomásait jelzik. Ágnes az apját jelképes értelemben vett „szép,
megindult mozdulattal” próbálta érdeklődése körébe bevonni, mikor barátnőjével az
általa természetesnek tartott emberi kapcsolatba került, az belekarolt, végül pedig mikorra az önmagával folytatott küzdelmét lezárta, beteg, rossz lábú barátját vonta maga
mellé, így következett be a már többször említett, Halmi Ferivel való közös futása.
Annak a véletlenül meglátott, s az emlékfoszlányokat előhívó mozdulatnak, amelyből
az Iszony kinőtt, itt, ezzel az öleléssel, s futással zárul a története, a két mozdulat, az
elhúzódás és az ölelés mozdulata közötti különbözőség jelzi a Németh László világában végbement változásokat.
Ebben a világban a tisztaság kifejezéseként, az egyén önállóságának, világtól való
elzárkózásának evidenciájaként jelent meg a szexuális jellegű hidegség, s az ebből kinövő szoborszerűség. A Németh-hősnőknek a maguk szexuális hidegségét is le kellett
győzniük ahhoz, hogy a világgal való kapcsolatuk megteremtődhessen. Ágnes gondolkodásában és az őt körülvevőkkel folytatott beszélgetéseiben is számos alkalommal
megjelent az őt a világtól jelképesen elválasztó szűzhártya képzete. A nemiség vállalásának következményei választották el jó ideig Halmi Feritől is. Gondoljunk például
arra, hogyan pirult el, amikor az elfekvőben Mata célzást tett erre. „Ágnes örült a sötétnek – jegyzi meg Németh –, hogy nem láthatják a pirulását. Nem amire célzott.
A Verebély-órán különbeket hallott, s közben mindenki őket, lányokat nézte. De hogy
Mata épp ahhoz a képzethez ért (coxitises láb, annak a szerepe annál az aktusnál), amitől úgy kilúdbőrzött a viszony továbbgondolása közben a háta.”

54

tiszatáj

Láttuk, Németh Lászlónak régi törekvése volt a maga embersége és a világ közötti
kapcsolat megteremtése. A kérdésre, lehetséges-e az egyén legjobb törekvéseit az egyénen kívüli világ hasznára fordítani, hosszas viaskodás után igenlő választ adott. Az,
hogy a regénynek két csúcspontja van, éppen ebből a küzdelemből, az értelmi és az érzelmi élet különbözőségéből származik. Az egyik „csúcspont” a Tükrösön lezajlott
„hármas” beszélgetés Ágnes, Vetési és Halmi között, Ágnes ekkor értelmileg már felkészült Halmi Feri elfogadására, megértésére, ám a coxitises lábbal kapcsolatos iszonyérzetét nem tudta legyőzni, ahhoz újabb emelkedésre volt szüksége – az értelmi megértést követte az érzelmi azonosulás, így vállalta fel Kertész Ágnes Halmi Ferit, s a világ sántaságát a másik „csúcspontban” a már többször említett közös futásban.
Időzzünk ezek után még mindig a regény utolsó mondatánál. Idézem újra: „S közben úgy érezte, mintha nem is csak Ferit, de az anyját, apját, Bölcskeynét, a haldokló
Katát, az egész elfekvőt, a nagy emberiséget húzta volna mellére – a sánta emberiséget,
amelynek hitet kell adni, hogy futni tud, s a lábára is vigyázni közben, hogy sántaságába bele ne gabalyodjék.” Illés Endre Németh Lászlóhoz írott leveléből tudjuk, idéztem a levelet, hogy a sánta emberiség helyén a regény kéziratában a sánta eszmék kifejezés állt. Ez az első változat megfelelt a regény szövetéből kibomló jelképiségnek,
Halmi Feri a szocialista eszmékben hitt, eszerint a sánta eszmék kifejezés a szocializmusra vonatkozott. Németh valóban törődött ennek az olvasatnak a kialakításával,
Halmi Feri a szocializmus Németh által megnemesíteni vágyott eszméit képviselte,
a regényt záró közös futás azt mutatta meg, hogy a kétféle szocializmus-felfogás között,
Németh hatvanas évekbeli gondolkodásából fakadóan, mégiscsak megteremthető az
összhang. Ez az olvasat helytálló – a mondat második, általunk is idézett változata
azonban mégis szerencsésebbnek, jobbnak tűnik. Ez a kifejezés az előzőnél természetesebben illeszkedik a regény és a mondat szövetéhez, láthattuk, a mondatban már történt utalás az emberiségre, így az ismétlés erősebben aláhúzta a megteremteni vágyott
kapcsolatot. Németh mindig egyén és közösség, ember és emberiség közötti szakadásról beszélt, így Ágnes a maga önkéntelen mozdulatával, mintegy Németh hőseinek
képviselőjeként, feloldotta a közöttük lévő szakadást. Ehhez kapcsolódik az is, hogy
a szinte egész életében eszmei alapon álló és ideológiákat teremtő Németh László az Irgalomban az életet az eszméknél mélyebben értette meg. Ágnes Korányi professzor
óráján a circulus vitiosus kifejezésre figyelt fel. „Ez a circulus vitiosus, ez volt az a pont,
ahol Ágnesen az a gyönyör vagy riadalom vett erőt, a nagy gondolatoké, amelyeknek
a horderejét abban a pillanatban fel sem tudjuk fogni, de azt érezzük már, hogy gondolkozásunkat s tán az életünket át fogja rendezni.” A példa a betegségekre vonatkozott, de Ágnesben az életre vonatkozóan rezdítette meg az „összefüggések sokkal finomabb szövetét”, ez a felismerés minden eszme vagy idea követését az élet törvényeit
megismerő szándék mögé helyezte gondolkodásában. Nemcsak a Halmi Feri által képviselt eszme, hanem minden eszme, idea „sánta eszmévé” változott, s náluknál fontosabbá vált az élet megélése.
Az Irgalomban Németh László még önmagához viszonyítva is szokatlan gondossággal teremtette meg azt a világot, amelyikben az életről, emberekről, eszmékről, ideákról alkotott képét elhelyezhette. Ebben a világban pontosan meghatározott helye
volt minden mozdulatnak, egyetlen előkészítetlenül hagyott mozzanattal sem találkozunk, nem beszélve arról, hogy a történéseket az emelkedések és süllyedések, a beszélgetések és hallgatások, a mozgások és megpihenések, az ölelések és taszítások rendkívül
gazdag, már-már kifinomultan szövött hálója fogja össze. Az Irgalom, mint valójában

2001. április

55

minden nagy regény, a szakadások és a kötődések regénye, Németh azonban itt megint csak eszközként használta ezeknek a szakadásoknak és kötődéseknek a leírását.
Akár előző regényeiben is, már az Emberi színjátékra is gondolhatunk, aztán a Gyászra,
az Iszonyra, az Utolsó kísérletre pedig főképpen, nemcsak a kiindulópontjai voltak biztosak, hanem annak is tudatában volt, hogy hova fog elérkezni a művel, aztán vagy
oda érkezett el, vagy nem, ideologikus regényeinél többnyire pontosan megjelenítette
a már létező alaprajzot. Az Irgalom újdonsága azonban éppen az, hogy bár a történet
formálásakor pontosan követte a kialakított jel- és motívumrendszerét, s a történet őrzi
a jelképességet, mindez a regény szövetét mégsem érintette károsan. Bár a történet az
előre megformált mederben halad, mégsem érezzük az előre kialakított kötöttségeket.
Ha a műveknek létezik titkuk, akkor az Irgalom titka ebben áll, a „titok” magyarázatát pedig nemcsak abban találjuk meg, hogy Németh számára a történet elmondása önmagában is nehezen teljesíthető feladatot jelentett (láttuk, mennyit küszködött a regény világának megteremtésével), hanem abban is, s itt utalok vissza a Domokos Mátyás által felidézett szavakra, hogy ebben a munkájában küzdött meg emberiszonyával.
A történet elmondása nélkül a regény mondandóját sem tudta volna kifejteni. Ám ha
még mindezek után is „ideologikus” indíttatásúnak tűnne az Irgalom, akkor meg kell
éreznünk a regény minden alakját átvilágító derűt, a regény eszmeisége végső soron
ebben a derűben oldódik fel, a derű jelenléte teremt egységes világot a regényben. A kiszámítottsághoz, a jelképességhez a regény eszmeiségét hordozó életérzés társult,
az Irgalom ennek a harmóniát sugárzó életérzésnek a regénye, s hiába minden kiszámítottság, pontos kimértség, a motívumok előre kialakított rendje, a tudatosan megformált motívumok feloldódnak a mű világát bevilágító derűben és egy nagy emberi világ
összetevőivé válnak. Ez a derű, s a mögötte álló, a remény és a reménytelenség küzdelméből fölfakadó hit, vegyük észre, a már többször is idézett utolsó mondat kulcskifejezését: „hitet kell adni” – értelmezi a regény sokat vitatott záró jelenetét. „Az Irgalom derűjében – írta Vekerdi László – régi szép magyar szigetek emléke mosolyog és
vártak reménye – reménytelen, de lehetséges reménye – nyílik. Mert a regény ideje
nemcsak a történés ideje, azaz a húszas évek elejének nyomorúságos Magyarországa.
Az Irgalom – egyébként a maga módján az Iszony is – több idejű; Németh épp ezzel
a többidejűséggel hívja elő az olvasó saját-idejét, akár a népmese. … Németh … a parciális
szintekre szakadozottságtól talált vissza regényírásában a népmese egyetemes idejéhez,
ami – mondani se kell – nem azonos az emlegetni szokott ’időtlenséggel’. A konkrét
időben játszódó történet a népmesében mindig megtörténhet, bár sohasem fog megtörténni, tudjuk jól. Nem fog megtörténni, mert nem a megtörténés az értelme, hanem
a helyzetértelmezés. Éspedig majdnem kivétel nélkül olyan helyzetértelmezés, amely
nem zárja ki eleve a reményt: Tündér Ilona ugyan nem fogja soha nagy bajából kirántani a királyfit, mint ahogyan Kertész Ágnes se fogja futni tanítani Halmi Ferit, tudjuk
jól. De a sánta emberiség itteni pici darabjának az adott időben igenis hirdeti a reményt, hogy ennyi sántaságtól még lehet futni, ha bicegve, ha ’rohanj, János’ módjára
is. A remény az egyetemes időből átsugárzik a konkrét helyi időbe és megteremti
a jövő – a jövőnk – jelenét. Vagy illúzióját?” Meglehet, csak illúzióját, ám mégis sokszor
érezzük úgy, lehet, hogy csak azért, mert már majdnem fél évszázaddal a regény első
sorainak leírása után olvassuk a regényt, hogy azzal az alapossággal, tudatossággal, az
előkészítések apró kis jeleivel, mellyel Németh ezt a regényét megteremtette, talán
már nem is lehet regényt írni.

56

tiszatáj

Ha ezek után arra a kérdésre akarunk válaszolni, hogy hol a helye az Irgalomnak
Németh László írói-gondolkodói világában, akkor ismét Vekerdi Lászlóhoz kell fordulnunk. „Kertész Ágnest – írta miután Kárász Nellit, majd Égető Esztert, Németh
harmóniateremtő hősnőit jellemezte – lehetetlen meg nem szeretni már az első pillanatban, amint a csatakos őszi estében negyedmagával jön az egyetemről rossz télikabátjában, apja régóta várt hazatértéről álmodozva. Pedig amúgy a három nőben rengeteg a
közös. … Mégis a három nőalak merőben másféle ember; azt mondhatnánk, hogy még
azonosságuk is éppen másféleségükből derül ki, azonosságuk nem is létezik másféleségükön kívül.” Vekerdi László a hősnők másságát a regények másságából vezette le,
ahogyan mondta, a három regény „vevőköreik hullámhosszában” különbözik egymástól. Értelmezése szerint az Iszony a „második világháború magyarországi hullámhoszszán kódolt üzenet”, azaz a regényben Németh a „paraszt Széchenyik” világát, azt a világot, amelyiktől a magyar élet megújhodását várta, temette el kényszerű módon,
végső soron pedig a háború elfogadhatatlan, mert embertelen világát utasította el
benne. Az Égető Eszter – ha az Iszony Camus Közöny-ével mutatott rokon vonásokat,
akkor faulkner-i vonás ez –, „Németh pusztuló Dél-jének védelme”, a rengeteg értéket
és számos emberi vonást őrző bennszülött világ pusztulásának leírása. Az Irgalom ebben az összefüggésrendszerben a jövő regénye, ahogyan Vekerdi László írta: „Az Irgalom Németh regény-trilógiájában a jövő, amit még jobban kiemel, hogy az első világháború utáni félmúltban játszódik; félmúltban, amiről tudjuk jól, hogy szorító gondjai
immár a tegnapéi, bár emléke máig ható. … Kertész Ágnes szigete valahogyan mégis
biztonságosabb talajon látszik állani, mint az Égető Eszteré. Kertész Ágnes alakjából
afféle befejezettség sugárzik, mint a Kárász Nelliéből az Iszony utolsó oldalain, csakhogy ez a nyugodt magabiztonság nem a múltra, hanem a jövőre épül, a jövőre, amely
ennek ellenére és ezzel együtt teljességgel bizonytalan. Az Irgalom a mezőföldi novellák ifjonti élményeitől a Ha most lennék fiatal jövendőt vállalásáig ível, remény és kétségbeesés óhatatlan kettősségével…”.
Az Irgalom tehát összefoglalta és megújította Németh László világát. Összefoglalta,
mert motívumai, kezdve valóban a mezőföldi novellákban rögzített világtól egészen
a gondolatiságot rögzítő fontos motívumokig, így leginkább a világgal való kapcsolatát
kifejező taszítás és ölelés, iszonyodás és vállalás szinte folyamatosan visszatérő küzdelméig, új rendbe illeszkedve ismét megmutatták magukat. Némethnek még arra is
volt ereje, hogy egy félmondatban Halmi Ferinek arra a medikustársára utaljon, aki
Tükrösre visszatérve kuruzslóvá lett, azt már mi tudjuk, hogy Boda Zoltán alakja róla
mintázódott. A fiatalkora színhelyeihez és alapkérdéseihez való visszatéréssel, miközben erre a motívumvilágra hatvanas évekbeli szemléletmódját vetítette rá – az a biztonságosabb lábakon álló talaj, amelyet Kertész Ágnes szigete kapcsán Vekerdi László
említett, a hatvanas évek világában formálódott ki –, Németh valóban az összefoglalást
hangsúlyozta: mindaz, amit élete során a minőségről elmondott, amit a nagy ember és
a világ ütközései kapcsán regényeiben és drámáiban feltárt, az élet és az irodalom kettőse közötti folytonos vibrálása, az, ahogyan az élet megélésének módját, végül pedig
a helyesnek tartott életreceptet kereste, végül is Kertész Ágnes alakjának természetességében, etikai hangoltságú programjában („az ember adjon, s tekintse véletlennek a kapást)” oldódott fel. Mindez talán annak is köszönhető, hogy Kertész Ágnes nem csak
a regények hőseihez kötődött, hanem drámái mellékalakjaihoz is. Soruk a Villámfénynél
Satájával kezdődött, a nagyság emberi felfogását képviselték, s ezek az emberi, másképpen: természetes vonások Kertész Ágnesben is megmutatkoznak.

2001. április

57

Az Irgalom ugyanakkor a megújulás keresésének regénye. A hatvanas években, éppen a korábbinál biztosabbnak tűnő társadalmi alapok tűzték ezt napirendre, a magyar
szellemi életben is felmerült a huszadik század által megteremtett életérzéshez való viszony tisztázásának igénye. Németh, aki korábban a huszadik század vezérjelenségeit
a tizenkilencedik század felől vette szemügyre, a maga teljes ember-felfogását – merthogy
Kertész Ágnes alakjának megteremtésében ez a képzet is irányította – most az irodalom által feltárt huszadik századiság felől tette mérlegre. Hangsúlyozott volt ez a törekvése, a regény világát feltáró, Illés Endréhez írott levelében a kafkai elem jelenlétét
említette, ezt megelőzően Illés Endre Prágából küldött lapja kapcsán a Kafka mosolya
kifejezést használta, miközben tanulmányaiban mindeddig Kafka nevét talán még le
sem írta, egy másik levelében pedig a modernitás képviselőinek tanulmányozásáról
számolt be. Akkor, amikor a magyarságba és az európai civilizációba vetett hitének
pusztulásáról írt, zárójelek között így folytatta a levelet: „Annak az öt műnek a tanulmányozásába, újraolvasásába vetettem magam, amely az európai céhben a legnagyobb hatást tette: Proust, Joyce, Kafka, Musil, Faulkner. A légszomjba került szellem remekművei. Az Égető Eszter, az Irgalom hiába próbálna szembesülni vele, még
akkor is, ha az itteni elfojtó apparátus nem működne, nem [olvashatatlan szó] le oda
kinn is.”
Nem az olvashatatlan szó, hanem a széteséssel való küzdelem teszi nehezen értelmezhetővé ezt a pár sort, Németh életműve mindenesetre immáron ezzel az olvashatatlan szó által megteremtett talánnyal fog továbbélni. Azt gondolom, megjegyzése
arra vonatkozott, hogy a „légszomjba került szellem remekműveit” nehéz lenne utolérni, de még inkább a légszomjba került szellemet, még akkor is, ha az itteni, a modernitás jelenségeit és szellemi megjelenítőit eltakaró apparátus nem működött volna,
nehéz lenne műbe menteni, leginkább alighanem a szűk horizontú magyar világ miatt.
Mindezek ellenére Németh az Irgalomban a huszadik századi szétesettség-élménnyel is
szembenézett. Kertész Ágnes tapasztalatának leírása, arra a tapasztalatra gondolok itt,
amelyre – apját költöztetve – a rohanó város képét rögzítve tett szert, meglepő
hasonlóságot mutat Kafka szavaival. Jaonuch leírása szerint, ha ugyan hihetünk ennek
a leírásnak, Kafka arra az állításra, mely szerint széthullott világban élnek, így válaszolt, majdhogynem abban az időben, amelyikben Németh regénye játszódott, 1919ben: „Ez nem igaz. Ha minden széthullt volna, elérkeztünk volna már az új fejlődés
lehetőségének kiindulópontjához is. De ott még nem tartunk. Az út, melyen idáig
eljutottunk, eltűnt. Vele együtt minden eddigi közös perspektívánk is, mely jövőnkre
vonatkozhatott. Reménytelen zuhanásunk korát éljük. Pillantson ki az ablakon át,
látni fogja a világot. Hová rohannak az emberek? Mit akarnak? Képtelenek vagyunk
felismerni a dolgok személyiség feletti összekapcsolódását. A roppant nyüzsgés ellenére mindenki néma, mindenki elszigetelten él önmagában… Nem széthullt, hanem
szétzilált világ ez, amiben élünk. Minden recseg-ropog, akár egy törékeny vitorlás hajó
eresztékei…” Ebben az összefüggésben Németh regénye valóban a jövőre vonatkozott.
Ha igaz az a feltételezésünk, hogy az Irgalom világa Németh életútjának, gondolkodásának összefoglalása mellett az elhatalmasodó szétesettségre adott válaszként teremtődött meg, akkor a regény – legyen ez a filológus hipotézise – kilépett az időbe,
azért is, mert olyan kérdéseket rögzített, amelyeknek a megválaszolása időről időre
megkísérti a gondolkodókat. Ha Németh utolsó regényének világát a Kafka által megfigyelt szétziláltság jelenségére építette rá, akkor azt kell mondanunk, hogy Milan
Kundera is ráépíthette 1988-ban írott Halhatatlanság című regényének világát az Irga-

58

tiszatáj

loméra. (A feltételezés bizonyítékaként szolgálhat, hogy az Irgalom franciául már 1966ban megjelent, cseh nyelven pedig 1987-ben látott napvilágot, bár ebben az összefüggésben, úgy gondolom, jobb, ha „bizonyítékok” helyett valóban csak feltételezésekre
szorítkozunk.) A Halhatatlanság hősnőjét Kundera egyetlen mozdulatból teremtette
meg, akárcsak Németh Kertész Ágnes „előfutárát”, az Iszony hősnőjét. Agnes ő is,
akárcsak Kertész Ágnes, feltehető, hogy a névadásban a Némethéhez hasonló tudatosság vezette Kunderát is, hiszen a képzeletében formálódó nőalak neve kapcsán szükségesnek tartotta megjegyezni, immáron az ellenkező oldalról: „És felötlött bennem egy
szó: Agnes. Agnes. Ilyen nevű nőt egyet sem ismertem…” A Halhatatlanság Agnese is
azt érzi, hogy a világgal (pontosabban: az emberiséggel, mennyire Németh Lászlóra emlékeztető fogalom ez is), való kapcsolata akkor teremtődik meg, ha igaz szerelemre
lobbanna egy igaz ember iránt: „Ha csakugyan szeretne valakit, nem hagyhatná közömbösen a többi ember sorsa, mert kedvese része lenne ennek a sorsnak, függne tőle,
s akkor ő sem érezhetné úgy, hogy ami az embereket sanyargatja, aminek örülnek,
a háborúik meg a nyaralásaik, mindez nem tartozna rá.” Agnes is kolostorba vonulna,
mint Stendhal Pármai kolostorának Fabriziója – s tegyük hozzá: Németh Iszonyának
Kárász Nellije –, mondván: „Régebben olyan emberek vonultak kolostorba, akik nem
értettek egyet a világgal, és a világ szenvedéseit meg örömeit nem érezték sajátjuknak.
A mi századunk azonban megtagadja az embertől a jogot, hogy ne értsen egyet a világgal, s ezért nincsenek már olyan kolostorok, amelyekben Fabrizio menedéket találna.
Nincs már olyan menedék, mely hátat fordít a világnak és az embereknek. Csak az
emléke maradt meg, a kolostor eszményképe, álom a kolostorról. Chartreuse. Il se
retira a la chartreuse de Parme. A kolostor látomása. Ezt a látomást kergeti Agnes már
hét éve, valahányszor Svájcba utazik. A világnak hátat fordító utak kolostorát keresi.”
Agnes azonban már századvégi leszármazottja Kárász Nellinek és Kertész Ágnesnek:
mivel a maga kolostorát nem találja meg, ezért szinte beleveti magát a testiségbe, mindenfajta szexuális érzés nélkül. Az emberekkel szinte test nélküli kapcsolatot alakít ki,
a testet megfosztja szexuális tartalmától: „Agnes számára a test nem volt szexuális –
mondja Kundera. Csak rövid, kivételes pillanatokban vált azzá, amikor a gerjedelem
másodperce valószerűtlen műfénnyel ragyogta be, s kívánatossá, széppé varázsolta.
S talán éppen ezért Agnes, bár ezt jóformán senki se tudta róla, megszállottja volt a testi
szerelemnek, csüggött rajta, mert nélküle már egyetlen vészkijárata se lett volna teste
nyomorúságából, és minden elveszett volna.”. Mindezzel együtt Agnes is úgy érzi,
hogy nem tartozik az emberiséghez, nem részese annak, amit emberiségnek neveznek,
ám ő már az ideák világában sem tud létezni, mint Németh hősnői, ezért a világtól
való távolságát egyszerű, szinte triviális módon fejezi ki: a koldusoknak ad alamizsnát,
mégpedig nem azért, mert „ők is az emberiséghez tartoznak, hanem azért, mert nem
tartoznak hozzá, mert kiszorították őket, és mert feltehetően éppúgy nem szolidárisak
az emberiséggel, mint Agnes”.
Mindkét regény hősnője a maga hogyan éljek? kérdésére kereste a választ, mégpedig
úgy, hogy mindketten az adó, közösséget teremtő, de legalább az ember életében nélkülözhetetlen kapcsolatokat helyezik gondolkodásuk középpontjába. Láttuk, Németh
Lászlónak régi törekvése volt a maga embersége és a világ közötti kapcsolat megteremtése, a két pólust az életművét lezáró regényben kapcsolta össze. A kérdésre, lehetséges-e az egyén legjobb törekvéseit az egyénen kívüli világ hasznára fordítani, hosszas
viaskodás után igenlő választ adott. A Kundera által megteremtett Agnes szintén a hogyan éljek? kérdését fogalmazza át a maga számára: „Hogy éljen az ember egy olyan vi-

2001. április

59

lágban, amellyel nem ért egyet? Hogy éljen együtt a többi emberrel, amikor nem tud
azonosulni szenvedéseikkel és örömeikkel? Amikor tudja, hogy nem közülük való?”
Az ő számára a konfliktusnak két megoldása létezhet: a szeretet és a kolostor. A kolostor lehetetlenségéről már esett szó, s számára a szeretet sem hozta magával a probléma
megoldását, ezért Agnes nem akart feltámadni, holta után nem akart férjével, Paullal
együtt élni. Belefáradt az életbe, inkább a halált választotta, mint az életet.
Kertész Ágnes az adó, az emberi kapcsolatokat ápoló élet szükségességére akkor
döbbent rá, amikor apját költöztetve végigvonult a városon. Kundera Agnese Párizs
utcáit járja, miután kocsijával beállt a parkolóba, s elindult a széles sugárút felé. Modern „éttermek” – „fast foodok” – kerültek a valaha ittlévő breton vendéglők helyére,
az egyikben végtelen ásításával elfoglalt férfit vett észre, alig tudott haladni, közben
minduntalan a „rútság támadásával” találkozott, ezért vett egy szál kék nefelejcset,
hogy ellensúlyozza valamennyire az őt körülvevő világ otrombaságát. Az üzletekből
zene áradt ki, az úttestről rettenetes zaj hallatszott, nem csoda, ha arra gondolt, hogy
„a világ valamiféle határhoz érkezett; ha ezt a határt átlépi, minden őrültséggé változhat: az emberek majd nefelejccsel járnak az utcán, és lépten-nyomon gyilkolni fogják
egymást. És nem sok kell majd hozzá, egyetlen csepp víz, hogy a pohár túlcsorduljon:
mondjuk, hogy egy emberrel, egy autóval, egy decibellel több lesz az utcán. Van valamiféle mennyiségi határ, amit nem szabad átlépni, csakhogy ezt a határt senki sem
őrzi, s talán azt sem tudja senki, hogy létezik.” Agnes nem a feladatot érzi, hogy ezt
az elemeire eső világot összeragassza, hogy egyfajta harmónia képviselője legyen, mint
Kertész Ágnes, ő csak a maga kívül állását konstatálja: „Nem gyűlölhetem az efféléket,
mert nem vagyok velük összekötve; semmi közöm hozzájuk”.
Németh hőseivel szemben a Kundera által megteremtett alakok önállóak, egymás
mellett, szinte egymástól függetlenül léteznek. Valódi emberi – tehát a kölcsönösségen
alapuló – viszony csak Agnes és apja között létezett. Íme, ismét itt egy motivikus kapcsolódási pont az Irgalom és a Halhatatlanság között: az Irgalom egyik szintjén legalábbis az apa és leánya kapcsolatának a regénye. A Halhatatlanság hangsúlyozottan
századvégi, a fogyasztói és tömegtársadalmat bemutató regény, ezt a világot pedig
a nagyváros képes a leginkább képviselni. S éppen ebből a tudatosan felvállalt, s hangsúlyozott jelenidejűségből következik az Irgalom és a Halhatatlanság közötti legfőbb
különbözőség is: Kundera a tömegtársadalom felől nézi a világot, nemcsak azt vizsgálja, hogy hogyan is kell élni, s nem is csak azt, hogy a nagy és tiszta (szakrális értelemben vett, vagy szakrális vonatkozásaitól megfosztott, s a világ iránti áhítatot átélő)
szent ember miképpen találhatja meg a maga helyét a társadalomban, hanem azt hangsúlyozza, s ezt emeli ki a regény szerkezete is, hogy a halhatatlanságot biztosító élet
már nem élhető meg, azért kell meghalni, mert a halhatatlanság mámorában élőket, legyenek azok művészek, vagy egyszerűen csak a világgal „szembefordulók”, mint Agnes,
elpusztítják azok, akik a „halhatatlanság”, értsd, a mindennapin túlmutató élet iránti
fogékonyságukat is elveszítették.
Németh regénye fejlődésregény az én felépítésének folyamatát, s így lehetőségét
mutatja be. A Halhatatlanság többpólusú regény, s mint ilyen, az én elvesztésének mutatója. „Proust után a regényben sokszor, sok helyen végiggondolva és megvalósulva
a minden korábbinál erősebb külső nyomásban és belső felemésztődésben a regény ontológiai centrumában megjelennek az erodálódó Én változatai… az a ’más’, ami a regény centrumába kerül: az Osztódott Személy. Körülötte a kölcsönhatások soha nem
tapasztalt szövevénye, a kapcsolatoknak a civilizációváltás következményeként létrejött

60

tiszatáj

követhetetlen (de talán éppen a regénnyel megragadható) komplexicitása” – írta Regényregény című esszéjében Sándor Iván. Ha tetszik, Kundera regényének a regény fejlődéstörténetében való elhelyezését, s ezáltal az Irgalom regénytörténeti helyét is láthatjuk ebben a pár sorban.
A kérdés ezek után már csak az, hogy tarthatjuk-e két korszak reprezentatív regényének a szóban forgó munkákat. Németh a gondolkodását leginkább megmutató regényének tartotta az Irgalom című munkát. Kundera is erős általánosításra törekedett,
mégis azt kell mondanunk, hogy a huszadik századi művészet egyik legátfogóbb jellemzőjének a reprezentativitás eltűnése látszik, s az, hogy a reprezentativitás helyére
a változatok gazdagsága kerül, így ezeket a munkákat egyszerűen két különböző korszak regényének látjuk. Ha pedig a regényekben „az életről töprengő szellem hosszan
elnyúló változásai” mutatkoznak meg, ahogyan azt Sándor Iván mondja, akkor az Irgalom és a Halhatatlanság című regények közötti különbözőséget is megérthetjük. Míg
az Irgalom az élet értelmét hirdette, addig a Halhatatlanság az önmagán túlmutató élet
értelmetlenségéről, lehetetlenségéről, a hasznosság elvének minden mást maga alá temető uralomra jutásáról beszél. Nem véletlen, hogy Kundera Kafka „leszármazottja”,
s nemcsak azért, mert mint írta, „Prágában Kafka regényei eggyé olvadtak az élettel”,
hanem azért, mert ő maga is a magánszférából kiindulva mutatta meg, miképpen tűnnek el a világból az emberi vonások. Németh László a maga életpoklait, s gondolati
konstrukcióinak kudarcait megélve harmóniát kereső íróként őrzi magát az időben: az
Én és a külső világ párharcában életműve lezárulásakor a külső világot az Én táplálójának, segítőjének látta; Kundera az Én és a külső világ harcában az Én bukásra ítéltségét
mutatta be, jelezve, hogy az egyszerű hasznosságon (hol van ettől Kertész Ágnes életeszménye!) túl ez a társadalom elpusztít minden sajátos, akárcsak egyetlen emberre jellemző törekvést is. Németh az emberiség jövőjét – használjuk itt Domokos Mátyás kifejezését –, „utolsó ítéletként” a szétziláltság-szétesettség leküzdésében, az emberi vonások újbóli érvényesülésével tudta csak elképzelni. Megszerzett – s aztán majd újra eltűnő – hite mondotta ezt vele.

FŰZ VERONIKA PLAKETTJE

2001. április

61

MONOSTORI IMRE

Egy fejezet Németh László-recepció
történetébõl
A Németh-kultusz tetőzésének évtizede
A nyolcvanas években addig még soha nem tapasztalt mértékben nőtt meg az érdeklődés Németh László életműve és személye iránt. Pillantsunk csak a számadatokra!
Amíg a hatvanas években – a színházi bemutatók kritikáit és a másodlagos szakirodalmat nem számítva – mintegy 300 cikket (recenziót, tanulmányt, esszét stb.) írtak
róla, a hetvenes években ez a szám már meghaladta az 500-at; s a szóban forgó évtizedben pedig elérte az 1000-et!
Ámde talán nemcsak „mennyiségileg” a legfontosabb évtizede ez (a háború után
legalábbis) a Németh-recepció történetének, de az ezzel az életművel foglalkozó szakmai véleményformálók tudományos rangja, „tekintélye” és szellemi befolyása is figyelemre méltó. Jól körvonalazható az is, hogy az életmű kutatói között tényleges, avagy
csak ideológiai platformjaiban különböző (ennélfogva egymással is konfrontálódó)
szellemi, szakmai „vonulatok”, virtuális csoportosulások (iskolák?) formálódnak- alakulnak. A kutatások irányait, szempontjait és eredményeit még tovább differenciálja
az a tény, hogy jó néhány tudományos diszciplína (eszmetörténet, irodalomtörténet,
színháztudomány, sajtótörténet, nyelvészet, irodalomtudomány, teológia) jeles képviselői tartják fontosnak a Németh-életmű egészével vagy egy-egy szeletével, illetőleg
valamely sajátos problémájával való szembenézést, az ezzel való elmélyültebb foglalkozást.
Sokat mondó tény az is, hogy a nyolcvanas években nem kevesebb, mint 14 (!) önálló kötet (és jó néhány „félkötet”, részkötet) jelent meg Németh Lászlóról. Időrendben így következtek egymás után az önálló kötetek. Sándor Iván: Németh László üdvtana tanulmányainak, drámáinak, önvallomásainak tükrében (1981), Béládi Miklós: Az
értelemalapító ( 1982), Kocsis Rózsa: Minőségeszmény Németh László szépírói műveiben
(1982), Grezsa Ferenc: Németh László háborús korszaka (1985), A mindentudás igézete
(tanulmányok Németh Lászlóról), (1985), Monostori Imre: Németh László Sátorkőpusztán (1985), Németh László élete képekben (1985), Sándor Iván: A Németh László pör
(1986), Dékány Endre: A magyar református egyház Németh László életművének tükrében ( 1987), Tanulmányok Németh Lászlóról (1987), Cs. Varga István: Tanújelek (1987),
Németh László konferencia (1988), Dr. Lakatos István: Németh László betegsége és halála
(1989), Monostori Imre: Németh László Tanú-korszakának korabeli fogadtatása (1989).
A nyolcvanas évek jubileumai – Németh László születésének 80., halálának 10., valamint az első Tanú-szám megjelenésének 50. évfordulója – több folyóirat szerkesztőséget inspirálnak, aktivizálnak: különszámok, emlékszámok, tematikus összeállítások
látnak napvilágot. Elsőként az Alföld Németh László-emlékszáma (1980/12.). Bensőséges hangulatú a Fejér Megyei Szemle születésnapi összeállítása (1981/1.). Ezt követi két
Tiszatáj-blokk (1981/4. és 198212.), majd a Tanú-évfordulóra a Forrás emlékezik
(1982/9.). Az MTA Irodalomtudományi Intézete, valamint az újvidéki Magyar Nyelv,
Irodalom és Hungarológiai Kutatások Intézete 1981 novemberében közös tudományos

62

tiszatáj

tanácskozást rendez Budapesten, melynek előadásait a Literatura 1982/11. száma közli.
Az emlékszámok sorát a Tiszatáj zárja 1985 augusztusában. Nélkülözhetetlen filológiai
segédeszközként megjelenik Hartyányi István Mutató Németh László munkáihoz című
lelőhelyjegyzéke is (1983). A Németh László kultusz látványos megerősödésének további jele az 1987 júniusában megalakult Németh László Társaság (Király István akadémikus elnökletével).
Föl kell tennünk a kérdést: mi lehet az oka, vagy mik lehetnek az okai ennek a látványos „felfutásnak”, érdeklődés növekedésnek? (Túl a jubileumi alkalmakon, persze.)
Elsőként ama bizonyos – igaz, minimális – távlat, a – lényegében – teljes életműre pillantás lehetősége és szükségessége említhető. Németh László klasszikussá nőtt. Halálával
megszűnt a személyes érintettségnek a kutatókat mindig befolyásoló (általában fékező)
hatása. Az is lendületet adott az újabb kutatásoknak (vagy egyszerűen csak a disputáknak), hogy az életműsorozat részeként (és azon kívül is) egymás után jelennek meg
– újabb és újabb összeállításban – maguk a művek, azok is , amelyek mind ez idáig csak
nagy könyvtárakban voltak hozzáférhetők. Az évtized végére – gyakorlatilag – Németh László valamennyi műve megjelenik.
A korszellem kényszerű (de szükségszerű) változása ugyancsak kedvez a tudományos
alapozói munkák megszületésének és egyáltalán, a publikációk megjelenésének. (Ez
a „kedvezés” persze inkább csak azt jelenti, hogy lazulnak a kulturális politika szigorú
szabályai, illetőleg azt, hogy könnyebben kijátszhatók, mint korábban.) Egyre kevesebben hisznek már komolyan a „szocialista kultúra” ismérveiben, a bomlás – az évtized második felétől már jól érzékelhetően – megindult. (Az évtized elejének éveit viszont a kínálkozó életrajzi jubileumi lehetőségek ügyes és tartalmas kihasználásai emelik a „kultúrpolitikai elvárások” fölé.)
Ebben az évtizedben válik igazán fontossá az egyes tudományos „céhek” (Irodalomtudományi Intézet, Történettudományi Intézet, egyetemek, stb.) és az ott dolgozó
kutatók számára is a „Németh László-kérdés”-nek (számos vetületének) mint szellemi
(ideológiai?) jelenségnek újra tárgyalása, revíziója, lehetőleg egy valóságosabb, hitelesebb kép megteremtése, mint amilyen a dogmatikus marxista (ál)tudományé volt.
És végül – de egyáltalán nem utolsó sorban – szólni kell a már említett tudós egyéniségekről is. S ezzel szoros összefüggésben azt is láttatni kell, hogy jól modellezhető
az akkor már kitapinthatóan létező különböző szellemi áramlatok (ideológiák) jelenléte
a magyar szellemi elit köreiben.

Lackó Miklós, Király István, Grezsa Ferenc, Vekerdi László
Aligha tűnhet dehonesztálónak a számos többi, igazán kiváló Németh László-kutató számára, ha azt állítjuk, hogy ők négyen – a megnevezettek – azok, akik a legmarkánsabban tudták megjeleníteni (illetőleg folytatni) – mégpedig többé-kevésbé iskolateremtő kisugárzással – a látványosan föllendülő Németh-kutatás egyes „műhelyeit”, irányzatait.
Lackó Miklós a korszak egyik legjelentősebb történésze. Elsősorban (majd kizárólagosan) eszmetörténettel foglalkozik. Példaszerűen szívós filológus. És – természetesen – irányzatos, mint minden valamirevaló történész. (Az ő irányzatosságát ma „szociálliberális”-nak nevezik, illetve nevezte ő maga is.) Alapvetően ő sem vall mást Némethről, mint ami már szinte közhellyé vált toposz: a 20. század magyar szellemi életének egyik legnagyobb alakja. És számára is az egyik legkomolyabb szellemi kihívás

2001. április

63

ez az életmű. Fő kutatási területe Németh László munkásságának korai szakasza: a húszas évek második fele és a harmincas évek eleje. Négy részből álló tanulmánysorozatának második részében a „Babits Mihály vonzásában” álló Németh szellemi kibontakozását rajzolja meg.1 Azt az új tájékozódást, amelynek során „kezdte megismerni az
európai szellemi élet új spiritualista irányzatait, s ezek felszínre hozták egyénisége már
régóta lappangó forradalmát.” Lackó empátia képessége, gazdag és változatos forrásanyaga, hidegen racionalista történészi logikája különleges helyet biztosít számára
a Németh László-kutatások történetében. Ezt bizonyítja sorozatának harmadik része:
a Nyugat-kapcsolatot feldolgozó tanulmány (a sorozat talán legjobb írása) is.2
Tudósi viszonya azonban ezzel a különleges és bonyolult szellemi jelenséggel kapcsolatosan a kezdetektől fogva belső ellentmondást, feszültséget hordoz magában.
A probléma abból fakad, hogy Németh eszmevilágában, illetve „gyakorlati” működésében a Lackó által kiemelt és bírált (egymással is szoros összefüggésben állónak beállított) két szellemi, ideológiai jelenségnek, az antiliberalizmus és az antiszemitizmus fogalmainak a tartalma (még ha ezek – Lackó szerint – „csupán” szellemi jelenségek is)
egyik tanulmányában sincs sem definiálva, sem pedig (bizonyító erővel) dokumentálva. Lackó Miklós nem csökkenteni szándékozik Németh László jelentőségét, súlyát,
szerepét a magyar szellemi élet 20. századi történetében. Sőt kiemeli, hogy „a Németh
László-i típus: a modern európai értelmiségi hazai zseniális változata [...].” Ez a „hazai”
besorolás azonban homályban marad Lackó mindegyik, Némethről ez idő tájt írott
– egyébként fontos – tanulmányában. Mégpedig azért, mivel a nem egyszer leírt megállapításai antiliberalizmusáról és antiszemitizmusáról egyrészt csak igen nehezen
(és csak kérdőjelekkel) értelmezhetők, másrészt pedig – újabb ellentmondásként –
a szerző szövegeiben egyre finomodó fogalmazási árnyalatot vesznek föl, sőt némelykor önmaga érvényteleníti (vagy teszi zárójelbe) az ezekkel kapcsolatos kritikáit egyegy konkrét eset, tény fölbukkanásakor.
Király István hosszú évtizedek óta figyelő hódolója Németh Lászlónak. Ámde nem
képes kilépni a marxizmus alaptételeinek szorongató keretei, rácsai közül, mögül. És
nem tudja elengedni – talán csak olykor-olykor – a mindenkori kommunista párt (képzeletbeli, máskor meg nagyon is valóságos) kezét. Király elsőrangú intellektus, kifogástalan műveltségű akadémikus, egyetemi tanár, de marxista moralista is. A népi irodalom elkötelezettje, ugyanakkor a mindig megtalált „ellentmondásokat” lázas hevülettel
feloldani akaró modern hittérítő is. Szellemi (és egzisztenciális) hatalma veszedelmesen
tágas. Rendkívül érzékeny, érző és érzelmes. Örökös igazságkeresési és igazságszolgáltatási kényszer dolgozik benne. Nagy hatással van nemzedékek szellemi felnövekedésére, és nagy szerepe van a céhen belüli tudományos karrierek, pályák alakulására.
(Személyét ezekben az ügyekben nem lehet megkerülni.) Régóta és sokáig viaskodik
Németh László szellemével. 1946-tól folyamatosan „menteni” próbálja, nem engedi,
hogy a szocialista kultúra valahogyan elveszítse őt. Minden lépését figyeli. 1955-ben
– igaz, átíratott negyedik felvonással – ő közli a Galileit a Csillagban. Ugyanakkor helyesnek tartja – sőt személyesen is részt vesz a kidolgozásában – a népi írók feletti bornírt MSZMP-ítélkezést. És vállalkozik arra is (1959 nyarán), hogy az lllyésből és Némethből kiszedett „hangulatjelentési” információkat írásban továbbítsa pártmegbízói-

1
2

Lackó Miklós: Németh László Babits Mihály vonzásában. = Új Írás, 1980. 1. sz. 42–53.
Lackó Miklós: Németh László és a Nyugat. = Új Írás, 1980. 8. sz. 98–110.

64

tiszatáj

nak.3 Ugyanakkor ő tekinthető Németh László – mintegy – kommunista védangyalának. Modernizált marxizmusából, igaz hitű szovjetbarátságából és fennen hirdetett
kommunista erkölcsiségéből nem enged. Fő ideológiai ellenségei: a nacionalizmus, az
irracionalizmus és a rasszizmus. Némethről szóló nagy esszéi – mert sohasem filológusként, hanem mindig (nehezen követhető) esszéistaként közelít az életműhöz –
mindezen világképbeli, világnézetbeli és személyiségi jegyeket magukon hordozzák.
Grezsa Ferenc alighanem e szóban forgó kor hőse. Többszörös szorításban kutatja
bámulatos energiával és célratörő szakmai fölkészültséggel – Németh László életművét. Szellemében, felfogásában (és egész emberi habitusában is) távol áll a Király-féle
szellemiségtől, módszerében, tudósi technikájában úgyszintén. A Bíró Zoltán által
– éppen a Grezsa Ferencről írt megemlékezésében – megformált paradigma szerint 4
a magyar szellemi élet szinte valamennyi meghatározó személyisége „megkötötte
a maga alkuját” az 1956 utáni kommunista rezsimmel. „Személyek és csoportok között
a különbség abban állt, hogy érvényesülés és szolgálat kérdésében milyen moralitással
alakították ki az arányokat, s hogy miként fogták fel a szolgálatot.” Vajon elsősorban
a rendszerben avagy elsősorban a nemzetben, annak jövőjében gondolkodtak-e? Ez
döntő különbség. S ha már most Király, illetve Grezsa gondolatvilágát helyezzük
a konkrét megnyilvánulásokat vizsgáló képzeletbeli műszer elé, hamar kiviláglik, hogy
ki melyik vállalást képviselte inkább. Személyes megnyilatkozásaikban talán nem is
mindig. De írásaikban mindig és mindenképpen.
Mégis: Grezsát is korlátozza a Király-féle orákulum és tekintélynyomasztó súly,
sőt a „kényes” kérdésekben (mint például a zsidókérdés) reá (is) hivatkozik. (Máskor
persze meg teljesen más utakat választ, olyanokat, amelyek nem csatlakoztathatók
a Király-féle úthoz.) Az ő – nem éppen gyakori – bírálatai Németh László egy-egy tévedéséről (vagy: „tévedéséről”) leginkább a Király István előrajzolta pontokon bukkannak elő. Talán éppen ezeknek a nem nagy meggyőződéssel megtett bírálatoknak (például: Németh „rasszizál”) az ellensúlyozása végett él Grezsa néha a megszépítés, az
emelő apologetika némely eszközével is. Ha azonban a Németh László-kutatás filológiailag megbízható és értékközpontúan valódi eredményeit kívánjuk számba venni,
akkor nyomban el is felejthetjük ezeket a porszemeket a különben gyönyörűen működő „fogaskerekek” között: az évtized legfontosabb és leghitelesebb újdonságait Grezsa Ferenc (és Vekerdi László) tárta a nyilvánosság elé.
Vekerdi László e kor – meg az előtte és utána való idők – ama nagyon kevés gondolkodói közé tartozik, akik nemcsak szabad elvű (így, külön írva) módon gondolkodnak, de ekként is fogalmaznak a nagy nyilvánosság előtt is. Emberi és tudósi szuverenitása rendkívül erős. És következetes. Németh László-monográfiájának és saját
személyének a meghurcoltatása, egzisztenciájának durva megtörése semmit sem változtatott a talán legfontosabb hitbéli (vagy talán „vele született?”) meggyőződésén: a tudomány abszolút szabadságának és a szólás, a személyes meggyőződés kimondhatóságának, embert emelő fontosságán. Lankadatlanul írja a többnyire esszébe hajló hosszú
„recenzióit” Németh Lászlóról a nyolcvanas években is. Írásai elsősorban koherens,
egybetartó, és egybe tartozó belső világukkal, azaz: szerzőjük mindvégig önazonos lé3

4

Király István feljegyzése az Illyés Gyulával és Németh Lászlóval folytatott megbeszéléseiről.
= In: Zárt, bizalmas, számozott. Tájékoztatáspolitika és cenzúra 1956-1963. (Dokumentumok) Bp., 1999, Osiris. 139-141.
Bíró Zoltán: Találkozás a gondolattal. = Tiszatáj, 1993. 7. sz. 84-87.

2001. április

65

nyegének szellemi lenyomataiként, egyszersmind hitvalló és gondolkodói állásfoglalásaiként tűnnek fel. Arra is figyelmeztetnek az ő Németh-interpretációi, hogy a változó
korok és változó korszellemek ennek az életműnek új és új, más és más gondolati szeletét, lényegét vagy egyes hangsúlyait újra értékelik, újra forgatják, egyiket-másikat dinamizálják, megint másikat – esetleg – paralizálják. Vekerdi nyomán érthető meg talán
a leginkább Némethnek mint „klasszikusnak”, mint „egyetemesnek” a mindenkori
szinte hihetetlen frissessége, korszerűsége. S ha így fogjuk föl az ő Némethről való
– szellemében, fogalmazásában állandóan „provokáló” – hiteles (mivelhogy utólag még
mindig igazolódott) már-már látomásait, rögtön kiviláglik az is, hogy ezek a „recenziók” rólunk, a mindennapok és a változó korok kritikai magyarságáról és kritikai európaiságunkról is szólnak.

(Ismét időrendben)
Az 1980-ban megjelent Utolsó széttekintés című Németh-kötethez Sőtér István írt
előszót.5 A régi marxista sémát ismétli meg ő is: „Németh László életművének igazán
maradandó darabjai: a tragikai elvet hordozó művek – a leginkább mulandóak pedig:
a programot szolgálók. Tragikum és program: két ellentétes fogalom [..].” S az utóbbi
folyvást gátolta az előbbit.
Mintha csak cáfolatként született volna meg az Alföld 1980/12-es: Németh Lászlóemlékszáma, amely éppen a műfajok egyenrangúságát és az életmű szerves egységét
hangsúlyozza. Csoóri Sándor például azt emeli ki6, hogy az életmű egyensúlyát „a vitathatósága és a vitathatatlansága” tartja meg. Tudása „látomásos” tudás, s ő maga „nem
annyira az elemzés, mint a beleélés kivételes képességű mestere.” A történelemről való
tudása „nem fölidézi és rendszerbe gyömöszöli az elmúlt századok tényeit, hanem újjáteremti.” Kis Pintér Imre fölfedező érvényű és értékű esszéje7 ennek az életműnek
a kivételesen erős kisugárzását, egyszerűbben szólva, hatását magyarázza. Ady és József
Attila mellett éppen Németh László a harmadik tájékozódási pont a 20. századi magyar irodalmi közvélemény számára. Szellemi alkatát tekintve talányos, végletes, szuggesztív, néha már-már veszedelmes. A közvetlen tenni akarás és a művészi sugalmazás
egységét az esszé, a tanulmány testesíti meg leginkább. „Ady-méretű becsvággyal
transzponálta a maga egyéni erkölcsét általánossá. Ezért hitte el (amit talán még Ady
se!), hogy néhány írástudó, hogy ő maga egyedül nemzetet, sorsot tud fordítani, ’új Európát’ teremteni.” Nagyon is találó Kis Pintér értékelése: Németh László „az őszinteségnek példátlanul nagy fanatikusa.” Innen érthető meg sok minden a közte és a mindenkori szellemi környezete közti irdatlan sok konfliktus négy évtizeden át. (És tovább, – tehetjük hozzá mindehhez, mi, utókor.)

5

6
7

Sőtér István: Író a föld alól? In: Németh László: Utazó széttekintés. Bp., 1980, Magvető és
Szépirodalmi. 5-12.
Csoóri Sándor: Első közelítés Németh Lászlóhoz. = Alföld, 1980. 12. sz. 21-27.
Kis Pintér Imre: Németh László és démonai. = Alföld, 1980. 12. sz. 36-42.

66

tiszatáj

A nyolcvanadik születésnapi évforduló
A megemlékezések sorát a Népszabadság nyitja, Nagy Péter tartalmas, habár néha
a párt napilapja szellemiségét is tükröző értékelésével.8 Megengedőleg szól arról, hogy
Németh útját „sokfelől nézhetni”, és hogy még mindig csak formálódik (tehát nincsen
„kész”) a róla alkotott hiteles kép. Nagy Péter szakít a még Sőtér által is működtetett
sémával, midőn leszögezi, hogy „nem lehet az írói pályát az ideológusitól mereven
szétválasztani, bármennyire kényelmes volna is ez: műveiben is eszméi testesülnek
meg [...].” A korábbi pártvéleményekkel szemben ez a méltatás nem óhajtja Némethet
bekebelezni a szocializmus aktív támogatóinak a táborába, hisz alighanem pontosan
fogalmaz, amikor a hatvanas évekről szól: „viszonya a szocializmussal vitázó, de nem
ellentétes.” Németh ’különbékét’ kötött az 1956 utáni politikai és társadalmi berendezkedéssel, állapítja meg Nagy Péter.
Az Utolsó széttekintés java esszéit elemzi nagy figyelemmel Németh G. Béla a Kritika emlékező számában.9 Kritikusi, tudósi szigora ezúttal is bőven és hatásosan érvényesül, habár summázata – úgy lehet – Németh intelligens ellenfeleinek és józan híveinek egyaránt elfogadható. „Ne értsünk bár egyet szemléletével, lássuk is bár éles megvilágításban tévedéseit, vegyük is bár bonckés alá szigorú tárgyiassággal elsiklásainak
okait –, ez esetben sem csak java szépírói művei tartoznak mindig gondosan őrzendő,
s mindig megkérdezendő örökségünkhöz, hanem minden csalútja ellenére esszéisztikája
is [...].” Az „erkölcsi vállalás folytonossága, a szellemi jelenlét állandósága, a gondolati
nyitottság [...].” S nem utolsó sorban képessége arra, hogy tévedéseiből is tanuljon.
Czine Mihály őszinte hevületű vallomása a Tiszatáj emlékszámában jelenik meg.10
Fontos alaptételt, gondolatot nyomatékosít ő is, midőn arról szól, hogy Németh
„harmadik út”, „harmadik oldal” koncepciója nem más – és régen sem volt más –, mint
„népi úton járó Harmadik Magyarország”, azaz a többség érdekeit (ma úgy mondanánk:
a nemzeti érdekeket) vállaló, a nemzet egészében gondolkodó jövőkép. Vekerdi László
– ugyancsak ebben a Tiszatáj-számban – a hatvanas évek Németh Lászlóját fürkészi11.
A „Kertész Ágnes történetében fölcsillanó reménytelen remény”-t, az „ellengravitáció”
magasából nyugtalanul széttekintő Németh Lászlót: úgy látszik, mintha megtört volna
a nemzet jövőjébe vetett, korábban rendíthetetlen bizalom. „A szellemi szétszóródás
veszélyétől félt leginkább, a kohéziós erők lazulásától. Egyre inkább tartott tőle, hogy
a szellemi emelkedést, a nemzetként emelkedést elébb-utóbb föl fogjuk adni az egyéni
gazdagodás kedvéért [...]”. (Kell-e mondani, mindez be is következett.)
Király István gondolatai az Élet és Irodalomban jelennek meg.12 A hódmezővásárhelyi évek szellemi elmélyülésének két fontos elemét bontja ki ebben az alkalmi megemlékezésben: a „helytudat”-ot és az ettől elválaszthatatlan „emberelképzelés”-t, a sajátságos némethi antropológiát. Az elsőnek a lényege „egy 20. századi magyar üzenet,
a helynek a parancsa, az Ady-féle peremvidék imperatívusza.” A valósághoz való hozzásimulás és az elesettek iránti megnőtt szolidaritás. És ez utóbbi már Németh antropo8
9

10
11
12

Nagy Péter: Németh László nyolcvan éve. = Népszabadság, 1981. ápr. 19.
Németh G. Béla: Németh Lászlóról – az Utolsó széttekintés alkalmán. = Kritika, 1981.
4. sz. 11-13.
Czine Mihály: Németh László eklézsiájában. = Tiszatáj, 1981. 4. sz. 42-53.
Vekerdi László: Sajkódi certosa. = Tiszatáj, 1981. 4. sz. 73-80.
Király István: Gondolatok a hódmezővásárhelyi Németh László-emlékszobában. = Élet és
Irodalom, 1981. máj. 16., 6.

2001. április

67

lógiájának fő elvét is hordozza: a jézusi-tolsztoji eszményt viszi tovább. Ezzel egyszersmind nem marxista „alapon” a „mindennapok forradalmisága” képviselőjévé is vált –,
mondja itt Király. (Ami körülbelül talán annyit jelent, hogy a magunk kis köreiben
a magunk munkájával próbálunk különb életet teremteni.)
A már föntebb említett tudományos konferencia előadásai a Literaturában jelennek
meg 1982 elején. Itt még csak felsorolni sem tudjuk a szerzőket és a témákat, de arra
legalább utalnunk kell , hogy már nemcsak az irodalomtörténészek kutatási területe
a Németh László-i életmű. Az igazi újdonság Vásárhelyi Miklós bírálata a háborús évek
Németh-publikációiról.13 Talán ez az első – úgy nevezett – nem marxista alapról történő, úgyszólván teljes elutasítás, benne a legsúlyosabb (ámde szövegszerűen nem bizonyított, sőt még az inkriminált cikkek címeit sem közlő) legendaképző toposszal,
mondattal: „Meg kell említeni – írja Vásárhelyi – azt a meghökkentő és máig is megmagyarázhatatlan tragikus eltévelyedést, vagy naivságot is, hogy 1940 szeptemberében
és 1941 júliusában [..], a magyar értelmiség válságának mélypontján a Hídban írott vezércikkeiben taktikai gesztusokat tett a különben gyűlölt és rettegett németek iránt.”
(Nos, bárki meggyőződhet Vásárhelyi állításának a kétes hitelességéről, hogyha elolvassa a szóban forgó – mert visszakereshető – cikkeket. Az első a Most, Punte, Silta,
a második az 1941. július elsejei Németh László krónikája.)

Király István akadémiai székfoglalója
1982-ben újabb történész kapcsolódik be – igaz, csak áttételesen – a Németh Lászlókutatásokba. Juhász Gyula nagy igényű szintézist ír, amelyben a háborús idők uralkodó magyar szellemi áramlatait térképezi fel.14 Leíró jellegű történészi szakmunka ez,
a jobboldali „lavina” szellemi előkészítéséről. Németh László – habár megkülönböztetett distinkcióval ír róla a szerző – főként a Kisebbségben című esszéjével, valamint
a „faji alapon” politizáló cikkeivel – sugallja Juhász – akarva-akaratlanul, részese volt
e lavina elindulásának.
Ugyanebben az évben tartja akadémiai székfoglalóját Király István. Azért választja
Németh Lászlót, mert számára – illetőleg a magyar kulturális közélet szempontjából,
Király értelmezése szerint – ez a legfontosabb feladat. Megerősíti Németh László
„klasszikus”-nak mondott szakmai besorolását, teljesítményének rendkívüliségét, ám
ezúttal a háború előtti „eszmei problémák” boncolgatására helyezi a hangsúlyt.15 Meggyőződése szerint ugyanis föl kell tárni, meg kell világítani e roppant nagy és elsőrendűen fontos életműnek a negatív vonásait is ahhoz, hogy a jelenkor (a mindenkori „jelenkor”) csak a valódi értékeit fogadja be, és legyen fölkészülve a retrográd vonások, jelenségek elutasítására is, illetőleg világosan láthassa, hogyan oldódnak fel ezek a nagy
ellentmondások az életmű későbbi szakaszaiban.

13

14

15

Vásárhelyi Miklós: Németh László publicisztikája a második világháború éveiben. Literatura, 1982. 1. sz. 54-61.
Juhász Gyula: „Uralkodó eszmék” a második világháborús Magyarországon. I. rész. = Új
Írás, 1982. 1. sz. 59-91., II. rész. = Új Írás, 1982. 2. sz. 44-62., III. rész. = Új Írás, 1982. 7. sz.
73-100., IV. rész = Új Írás, 1982. 8. sz. 63-88.
Király István: Eszmei problémák Németh László műveiben 1945 előtt. I. rész. = Kortárs,
1982. 7. sz. 1138-1151., II. rész. = Kortárs, 1982. 8. sz. 1291-1307.

68

tiszatáj

Király szerint Németh László meghatározó életérzései – akkor – az „antiimperializmus”, valamint a „forradalmi dezillúzió”. Az előbbibe „nacionalista vonások vegyültek
bele”, az „antiimperialista személyiségtudat” viszont „romantikus-érzelmi antiimperializmussá: kultúrkritikává vált.” Adynál még „átfogó, forradalmi világképbe forrt egybe
ez a két érzés”, Némethnél viszont az akkori életmű fő ellentmondásává lett.
Király a továbbiakban a Németh László-i világkép fő meghatározóit sorakoztatja
fel: a.) „antiimperialista nemzettudat”, b.) „kultúrpolitikai antiimperializmus”. Az elsőnek az ellentmondása „etnocentrikus” mivoltában rejlett. Megjelentek a „faji” szempontok. „Elrasszizálódtak az ő műveiben is olykor a problémák. Faji kérdéssé mitizálódott” – ld. Kisebbségben – nem egy társadalmi kérdés. E nemzettudat két fő pillére az
identitáskeresés és a szociális felelősségtudat volt. Ezeket egészítette ki a kelet-európai
patriotizmus.
A kultúrpolitikai (voltaképpen: kultúrkritikai) antiimperializmus magában hordozta
az irracionalizmust és a forradalomellenességet. „A tudománnyal szemben a ’sorstudomány’, a mítosz a ’teremtő dilettantizmus’ lett ideállá.” Hozzátartozott mindehhez az
antimarxizmus is. Éppen úgy mint a „praxisellenesség”, az „antiracionalizmus”, az „elitizmus”, a „nemzetbe zárkózás és xenofóbia.” A kultúrkritikai szemlélet magyarázza,
hogy „elvetette a haladáshitet”. Végül is ez a kultúrkritika „egy romantikus, etikai jellegű antiimperializmus hordozója volt.”
Az életmű „strukturális alapvonása” tehát – Király szerint – „az ellentmondásosság”. És nemcsak gondolkodói mivoltában, de regényeiben és drámáiban is.
„Az ellentmondás feloldása: a.) az utópia.” A forradalmi világkép hiánya miatt
„végcél és a hozzá vezető út [...] részekre szakad.” Nem „közbülső utat keresett, hanem
felettest.” Az utópia itt mint „egyetlen remény, mint embertermészet, mint antropologikum mint erkölcsi igény” szerepel.
„Az ellentmondás feloldása: b.) antropológia.” Autonómia- és kultúraigény, azaz
a „személyiségmorál” jelentette „a Németh László-i emberkép egyik fő ismérvét.” A másik ismérv: a személyiség meghaladásának az igénye: „a szolgálatetika, a közösségre nézés.” Ez az emberkép a szocializmus „új valóságában, annak talaján teljesedett ki”, jóllehet, már „a 45 előtti Németh Lászlónál érlelődött, készült.”
Király Istvánnak ez a grandiózus rendszere az 1945 előtti Németh Lászlóról – a reformmarxizmus és a kommunista embereszmény jegyében – bármennyire is tágas világot sejtet, valójában mégis sematikus és szűkös. Sematikus, mivel sémákkal dolgozik,
sémákba szorítja bele a gondolatot. A Németh Lászlóét is, a magáét is. Ebben az ideológiai keretben, rácsrendszerben mindennek megvan a maga helye, minden el van rendezve, az „eszmei problémák” meg vannak világítva, föl vannak oldva. Nem véletlen,
hogy szinte semmiféle szakmai-tudományos hatással nem volt Király eme jól átgondolt, ámde már-már természettudományosan szabályos, mindazonáltal (vagy éppen
ezért?) mégis nyomasztó rendszere a további Németh László-kutatásokra. Hiszen nem
akadt komoly kutató, aki saját gondolatait Némethről bele akarta, tudta vagy merte
volna építeni a Király rendszerébe, anélkül, hogy komoly torzulást ne szenvedne. (Az
ilyenkor szokásos átvételek megmaradtak az udvarias utalások, idézések szintjén.)
Érdekes és hatásos újdonsággal jelenik meg viszont – újra – Lackó Miklós.16 Többek között azt veti fel, hogy „Németh 1932-1933-ban feltűnő ideológiai alapfogalmai
16

Lackó Miklós: Minőségszocializmus – modernség vagy korszerűség. A Tanú korai időszaka.
Új Írás, 1982. 7. sz. 61-72.

2001. április

69

– a minőségszocializmus, a némileg később kimondott kertország, sőt talán az új nemesség fogalma is – Tat szótárából kerültek át a Tanú lapjaira.” (A Die Tat német neokonzervatív folyóirat volt.) Persze, nem másolással és kritika nélkül, mindenesetre kimutatható közvetlen hatásként. (Vekerdi László ellenben erősen megkérdőjelezi ennek
a hatásnak az erősségét, komolyságát egy 1985-ben elmondott előadásában. – Az évtized vége felé ez a téma ismét visszatér, egy másik kutató részletezi, kibővíti s elmélyíti Lackó korábbi megfigyeléseit.17)

Néhány „recepció” recepciója
A nyolcvanas években kezdetét veszi a Németh-recepciók (persze, csak a nagyobbaké) recepciója is.
Kiss Ferenc például Lackó Miklós tanulmányait és Sándor Iván Németh László üdvtana című könyvét értékeli, bírálja.18 A történész tanulmányait dicséri, kiemelve az
alapos tárgyi tudást és a hangnem tárgyilagos hűvösségét. Joggal bírálja viszont Lackó
ideológiai fogalmainak, kategóriáinak merevségét, tartalmi bizonytalanságát, s a szerző
merev osztályozási rendszerét, az ebből adódó pontatlanságot, homályosságot. Sándor
Iván könyvét magasra értékeli Kiss Ferenc, éppen azért, mert nem csak azt tudta
megmutatni, hogy mint ideológiai jelenség mi Németh László, hanem azt is, hogy
mint író milyen.
Fenyő István még szélesebb recepciós termésből válogat, a most említett két szerző
mellett Grezsa Ferenc „vásárhelyi korszakát”, Kocsis Rózsa monográfiáját, Király István említett nagy tanulmányát, Sőtér István előszavát az Utolsó széttekintéshez, Vas István Kisebbségben-bírálatát és Kiss Ferenc erre való reagálását tekinti át.19 Grezsa könyvének értékeit alaposan leszállítja, s hosszasan foglalkozik mint fő problémával a szerző
„eszményítő”, „mentegető”, apologetikus tendenciáival (melyeknek persze vannak
nyomai a könyvben), végül is az egész korszakmonográfiát eltorzító, bálványfaragó
szellemi teljesítménynek láttatja. Kocsis Rózsa szép (habár tudományos újdonságokkal
kevéssé szolgáló) könyvéről pedig már egyetlen jó szava sincsen. Lackó Miklós eredményeit viszont maradéktalanul dicséri. Osztja Sőtér álláspontját is a szépíró és a tanulmány- esszéíró („ideológus”) szembeállításában. Szívesen idézi Vas Istvánnak a Kisebbségbent elitélő passzusait. (Lényegében egyetért Kiss Ferenc Vas-kommentárjaival
is.) Sándor Ivánról azt írja, hogy „kifinomult pszichológiai érzékenységgel, a vérbeli
író lélektani beleérző készségével” oldotta meg sajátos szempontú megközelítését.
A „Németh László-irodalom eddigi legjobbja” – Fenyő szerint – Király István fentebb
látott tanulmánya. Revelatív erejű útmutató.
Királynak ez az írása és három kötetes életmű- válogatása „nemcsak önmagában
nagy értéke a marxista irodalomtudománynak, hanem sok vonatkozásban ki is jelöli
az íróra és korára vonatkozó kutatás további útját.” (Mint tudjuk, nem így történt.)

17

18
19

Vö. Vekerdi László: A Debreceni Kátétól a Ha most lennék fiatalig. In: A lélek tápanyagai.
Székesfehérvár, 1987, Fejér Megyei Múzeumegyesület. 59-60. Továbbá: Farkas János László:
Minőség, vállalkozás, reform. Németh László a Tat-kör vonzásában. = Világosság, 1987. 7.
sz. 426-435.
Kiss Ferenc: Új Németh László-értelmezések. = Élet és Irodalom, 1982. ápr. 2., 6-7.
Fenyő István: A Németh László-kép változásai. = Kritika, 1982. 11. sz. 23-25.

70

tiszatáj

A Király által válogatott háromkötetes Németh-életmű keresztmetszet hitelességét
Kulcsár Szabó Ernő vitatja.20 Minthogy a marxista kritika nem tud megegyezésre jutni
– állapítja meg –, Németh értékszempontjait illetően, Király kénytelen – éppen az ellentmondások áthidalására – az etikum jegyében szervezni a köteteket. Másrészt: aránytalan az 1945 előtti és az utáni korszakok esszé-reprezentációja, s végképp indokolatlan
olyan alapművek mint a Kisebbségben és a Szárszói beszéd kihagyása.

További „hozzászólások”
Szakmailag elsőrangú és korrekt – tehát hosszú távon is érvényes – elemzését és értékelését adja a Németh–Szekfű-vitának Gergely András.21 Következtetései úgyszintén
alapkérdésekre vonatkoznak. Például: „Vitathatatlan [...], hogy Németh László Szekfű
csekély számú érdemi vitapartnerei közé tartozott.” Vagy tovább: „Németh László [...]
a Szekfű Gyula nevével körülírt szellemi jelenség lényegét ragadta meg, akkor, amikor
annak konzervatív zártságára mutatott rá.[...] Nem vette észre – vagy nem méltányolta –, hogy ez a zártság a jobboldali eszmekörök irányában is érvényesült [...]”.
S végül: „Az ’első’ és a ’harmadik’ virtuális Magyarország vonalai a végtelenig meghosszabbítva sem találkozhattak egymással.”
1983-ban jelenik meg Béládi Miklósnak az a két tanulmánya, amelyekben a Németh László-i világnézet fő vonásait foglalja össze.22 Abból indul ki, hogy Némethet
a korabeli (tehát a húszas és a harmincas évekbeli) filozófiai áramlatok közül egyik
sem tudta „magához hódítani”. Ezzel szemben mindig is az ember, a társadalom, a történelem életjelenségei érdekelték, izgatták a leginkább. Ezért próbálja megteremeti
a – husserli értelemben vett – „világnézeti filozófia” sajátos rendszerét: a személyiséghez
fordulás morális kötelezettségét. Ebben a gondolatkörben a kultúra, az irodalom, az
erkölcs és az életmód kérdései kapnak kitüntetett figyelmet. E „világnézeti filozófiára”
épül Németh kultúrantropológiája, amely a tudományból is az „emberiesíthető” eredményt igyekszik kiszűrni, s amely minden életjelenséget a „történelmi önalakítás” szolgálatába állít.
Lackó Miklóst és Juhász Gyulát ez idő tájt a háború előtti és alatti évek szellemi
életének sűrűsödési pontjai foglalkoztatják. Juhász korábbi tanulmányfolyamából
most egyetlen, de annál súlyosabb tényezőt emel ki és mutat be részletesen: a zsidókérdésnek a magyar szellemi életben való visszatükröződését.23 Bő idézetekkel operál,
kommentárjai rövidek és visszafogottak. A téma kapcsán Kisebbségben, Magyarok kibékülni!, a második Szárszói beszéd vonatkozó részeit („zsidópasszusait”) is idézi. Lackó
nagy ívű és adatgazdag tanulmánya24 azokat a törekvéseket mutatja be, amelyekkel
20

21
22

23

24

Kulcsár Szabó Ernő: Németh László Válogatott Művei. I–III. = Hungarológiai Értesítő,
1983. 3-4. sz. 142-145.
Gergely András: Németh László vitája Szekfű Gyulával. = Valóság, 1983. 1. sz. 47-62.
Béládi Miklós: Esszé a Tanú-időből. = Alföld, 1983. l. sz. 30-36. l. Béládi Miklós: Minőség és
erkölcs Németh László gondolatvilágában. = Irodalomtörténeti Közlemények, 1983. 1-3. sz.
291-300.
Juhász Gyula: A barbár korhullám. A magyar szellemi élet és a zsidókérdés a második világháború előtt és alatt. 1938-1944. = Kortárs, 1984. 7. sz. 68-92.
Lackó Miklós: Bujdosó vagy szabadságszerető realista? Viták a nemzeti jellegről. = Kortárs,
1985. 1. sz. 95-114.

2001. április

71

a harmincas években számos gondolkodó (író, történész, politikus) megpróbálkozott:
a „magyar nemzeti jelleg” a „nemzetkarakter” mibenlétének a meghatározása, vagy legalábbis leírása. A Németh László-i „magyarságtudomány” is érintkezett a nemzetkarakterológiával. A Kisebbségben tipologizálása a történelmileg „egészséges” és a megmaradás szempontjából fontos „magyar jegyeket” keresi, de belebonyolódik az asszimiláció
és a zsidókérdés kusza útvesztőibe.
Németh László halálának 10. (és pályakezdésének a 60.) évfordulóján, 1985-ben emlékszámot ad ki a Tiszatáj. A sok fontos és érdekes dokumentum (például az Illyéshez
írott Németh-levelek) mellett a továbbgyűrűző szellemi izgalmat Zimonyi Zoltán tanulmánya jelenti.25 Az 1945-ben írt, de meg nem jelent, majd 1957-ben újra elővett és
„felújított” verses tragédia, a Sámson lehetséges sorsmetaforáit mutatja be és elemzi nagy
felkészültséggel és beleérző képességgel. Az első réteg – egyben az első „sorsmetafora” –
Zimonyi szerint Németh László utólagos, de személyes felelősségvállalása a háborús
években a zsidókérdésben elfoglalt, át nem gondolt véleményei miatt. (Főként a szárszói előadásnak a „bosszúszomjas” zsidókat érintő felszólítása miatt.) A második értelmezési kör („sorsmetafora) ebben a drámában az 1945-ös felszabadulás – újra elnyomatás nagy nemzeti tragédiája, a harmadik pedig az 1956-os forradalom, nemzeti felkelés, majd az erre következő megtorlás ingalengései. Történelmi sorsmetaforák köntösében persze. Zimonyi Zoltán attraktív levezetései – még ha „közvetlen bizonyítékok”
nem is igen támasztják alá (különösen az első értelmezési kört) –, példaszerűen mintáznak egy megértő-tárgyilagos, bírálva tisztázó és fölemelő szándékú megközelítést,
amely a „legkényesebb” Némethtel kapcsolatos kérdéshuroknak a kitagadás és szellemi
eltaposás szándéka nélküli feloldási lehetőségét is szépen demonstrálja.

Éles polémiák az évtized közepén
A nyolcvanas évek közepétől, második felétől érezhetően megerősödik az a szellemi közeg is, amely már nemcsak a megszokott marxista alapról és a szokásos marxista frázisokkal bírálja, támadja Némethet (ez az irányzat éppenséggel a végelgyengülés felé tart), hanem – nyers egyszerűséggel – Németh László antiliberális, antiszemita,
valamint kommunista kollaboráns voltát igyekszik bizonyítani és bizonygatni.
Sándor Iván második Németh László-könyve (A Németh László-pör) fölöttébb indulatos fogadtatásban részesül az Élet és Irodalom hasábjain.26 Ungvári Tamás – miután
siet leszögezni, hogy Németh „művének legjobb kutatója” Lackó Miklós – szokatlan
durvasággal ront a könyv szerzőjére. Még inkább, persze – hisz voltaképen ez a célja –
Németh Lászlóra. Nincs, nem lehet, nem létezhet pör Németh László körül – nyilatkozza ki Ungvári –, hiszen már réges-régen megszületett ügyében az ítélet. Utópiájának „valóságos tartalma” „neokonzervatív szerkezeti vázra szerelt üvegház, csakugyan
a visszanyesett s túltrágyázott növények rendjét álmodta elő egy felvilágosult diktatúra
rendje szerint. Félő, hogy a trágyát azok a másodrendű állampolgárok hordták volna,
akiket az utópia kívülszorított (vagy a helyükre, ahogyan akkor mondták), az Új Cion,
a magyar Jeruzsálem felépítésében.” Persze Sándor Iván is megkapja a maga minősíté25

26

Zimonyi Zoltán: Sorsok, sorsmetaforák. (Németh László: Sámson) = Tiszatáj, 1985. 8. sz.
98-114.
Ungvári Tamás: A „Németh László pör” margójára. = Élet és Irodalom, 1986. márc. 14.,
5–6.

72

tiszatáj

sét Ungváritól. Imígyen: „Bizonyos szerzők, úgy rémlik, megunták a marxizmus kóser
kosztját, s most úgy vetik magukat egykor tiltott ízek után mint a kitért ortodox
a disznócsülökre.” Ungvári dühödt pamfletjére Sükösd Mihály válaszol.27 Higgadtan,
szellemesen, azt is mondhatnánk, hogy megsemmisítően metsző logikával. (A vita még
folytatódik az És-ben, de már érdemi szellemi hozadék nélkül. )
Megerősíti viszont Ungvári álláspontját Sándor Iván könyvéről – a Népszabadságban – Fenyő István, egybemarkolva azt Grezsa Ferenc Németh László háborús korszaka
című könyvével.28 „Legfőbb fogyatékosságuk megegyezik: a tárgyias elemzést, a történelmi és irodalmi folyamatok higgadt és elfogulatlan analízisét eszményítő apologetikával helyettesítik.” Fenyő számára is Lackó Miklós a kutatói minőségi mérce legmagasabb foka, Grezsa csak amolyan gyermeteg bálványfaragó. Fenyő számos pontban találja bűnösnek Németh Lászlót is. Csak egyetlen – habár a legsúlyosabb – példa
ezek közül: „Tiltakozni a hitleri terjeszkedés ellen –, de tenni ezt egyszersmind igen
erőteljes (és nem kívánt kihatásában tragikus következményű) antiszemitizmussal,
a náci fajelmélet egyes elemeinek beszüremkedésével, rasszizmussal, az asszimilált magyar írók megalázó kiközösítésével?” (Mondhatnánk: helyben vagyunk, hiszen Fenyő
István itt szinte minden „idült vádpontot” megismétel és nyomatékosít Némethtel szemben.) Sándor Iván sem jár sokkal jobban, mint Grezsa: Fenyő „szemfényvesztő”-nek
minősíti könyve egészét (történelmietlen, csúsztatásokkal teli, stb.). Mindazonáltal
– így Fenyő – mindkét könyv „hasznos”, mivel „látleletül szolgálnak az olvasó számára értelmiségünk egy részének jelenlegi szemléleti bizonytalanságáról, irány- és
aránytévesztéséről.”
Mielőtt tovább lépnénk e korszak további polémiáinak a bemutatásában, szögezzük le a következőket. Távolról sem gondoljuk azt, hogy Németh László vagy a róla
„pozitívan”, elismerően szóló tanulmányok, könyvek bírálhatatlanok, netán valamiféle kritikamentességet élveznek. Hiszen a normális tudományos előremozdulás egyik
fő lendítő ereje éppen a vita. Csakhogy Ungvári és Fenyő – a fentebbi példák szerint –
nem vitázik, nem bírál, hanem uszít. Becstelenné akarják tenni mindazt a szellemiséget, amit Németh László neve jelez és jelent, az antiszemitizmus borzalmas vádjával
óhajtván őt kitessékelni a szalonképes (kinek a szalonja?) huszadik századi nagy magyar szellemek sorából.
A kommunista kollaboráns „szerepe” miatt is támadják (persze) Némethet feltűnően összecsengő börtönélményeik közzétételével – mások. A nyolcvanas évek végén – Monor és Lakitelek után – már erre is megérett az idő.
Eörsi István a memoárjában tér ki a „moszkvai pohárköszöntő” szövegére.29 Németh – tudatja Eörsi – a szocializmus védelmében, a szovjet-orosz nép megbecsülésében – „a többiek rovására mosakodott”, a lecsukott értelmiségiek pedig rádöbbenhettek: „mennyire magukra maradtak. Minden bizonnyal sokan kérdezték maguktól: ha
vezetőink így beadták a derekukat, akkor én miért tartsak ki?” Fekete Sándor hasonlóképpen érez és gondolkodik, mint Eörsi. 30 A szituáció – a börtön – is nagyon hasonló. Németh szövegében ugyanis az áll – ez tény –, hogy az ő 1956 őszén írott cikkei
27

28
29
30

Sükösd Mihály: Németh László körül. Vita Ungvári Tamással. = Élet és Irodalom, 1986.
ápr. 4., 5.
Fenyő István: Két könyv Németh Lászlóról. = Népszabadság, 1986. máj. 17.
Eörsi István: Emlékezés a régi szép időkre. Bp. 1988, Napra-Forgó Kft. 155–156.
Fekete Sándor: Az én hatvanas éveim. = Tekintet, 1988. 5. sz. 16–17.

2001. április

73

voltak az egyedüliek, amelyek „a polgári demokrácia visszaállítása ellen küzdtek.” Ezek
szerint – kommentálja undorral Fekete „mi tehát mindannyian megérdemeljük a sorsunkat.” 1963-tól – folytatja – Németh László volt „az új vezércsillag, senki sem emlegette többé a hígmagyar-mélymagyar elméletet, s a magyar nép előtt azóta is eltitkolt,
még a tudomány által is agyonhallgatott 1941 júliusi cikket, mely sebes hévvel nyugtázta az Európa ’rohadt’ részeit eltávolító németek ’győzelmét’, elfelejtődött ’Shylock
kése’ is, legfeljebb a moszkvai utazás alkalmából előadott formás Pohárköszöntő miatt
duzzogtak a hívek, de csak csendben, s tettleg azért követték a vezéri példát.” (Látható:
Vásárhelyi Miklós pár évvel korábbi legendaképző „felfedezése” termékeny talajra hullott.) Fekete Sándortól azután Barabás Tamás veszi át ugyanezt a szólamot.31 Szalai Pál
viszont kitalál egy újabb legendát: Németh László az 1968-as csehszlovákiai bevonulás
után Lenin-rendet kapott és fogadott el.32
Ezeket a hamisításokat Lakatos István gondos és pontosan dokumentált cikke leplezi le.33

Újra: Király István
Előbb egy összefoglaló igényű esszéjében (1986-ban) Németh László „nem szűnő
hatásának titkát” keresi.34 Figyelemre méltó már maga a cikk címe is, Király ugyanis
– ezúttal – Németh László korszerűségét kívánja elfogadtatni, s az életmű jelenhez szóló
tanulságait exponálni. Az itteni kulcsfogalom: a minőség. Amely éppolyan fontos az
egyénnek, mint egy nemzetnek, vagy éppen az emberiségnek. Németh etikai alaprajzú
művészete jellegzetesen kelet-európai. Katarzist vált ki, de nem sokkol. Az életmű jellegét „az etikus jellegű affirmáció” adja. Innen nézve, a szépírói munkássággal szemben
nem szorul háttérbe, „nem értékelődik le Németh, az esszéista.” Király ezen a ponton
önkritikusan szakít a Gaál Gábor-féle „paradoxon”-nal, s bírálja (bár megmagyarázza)
saját, jóval korábbi, 1946-os, e sínen futó hosszú tanulmányának fő gondolatát. Ugyanakkor összekötő szálakat keres Németh és a marxisták között. Ezek a motívumok pedig: „a morális pátosz, a mélyen ható antropológiai optimizmus, az elkötelezettség
a minőség mellett.” Önrevízióként hat most a Németh „kisebbségben”-felfogásáról alkotott Király-féle álláspont is. „Nem a xenofóbiára hajló kirekesztő nemzetszemlélet
volt a fontos abban – írja –, hanem a hűség, az antiimperialista patriotizmus [...]. Németh Lászlónak még a legtöbbet vitatott kérdésekben sem csak tévedései voltak, de
igazságai is.”
Akár klasszikusan felépítettnek – megtagadva megőrzőnek – is nevezhetnénk Király Istvánnak ezt a legújabb Németh-alapértelmezését, szinte líraian érzelmes Németh-portréját. Más ez a portré és más ez a hang is, mint négy évvel korábban, az akadémiai székfoglaló előadásában volt. Ezt könnyen megállapíthatjuk. A miértre már nehezebb válaszolni. Bizonyára oka van annak is.

31
32
33
34

Vö. = Új Élet, 1989. jan. 15., 3.
Vö. = Hiány, 1988. 5. sz. 5.
Lakatos István: Árnyak (hamisítások?) Németh László körül. = Juss, 1989. jún. 67–69.
Király István: Németh László korszerűsége. = Palócföld, 1986. 6. sz. (dec.) 67–73.

74

tiszatáj

Miként annak is, hogy logikai rácsrendszerében ugyanúgy az „ellentmondások írója”
képlethez tér vissza az Életmű szilánkokban hosszú bevezető tanulmánya írójaként.35
Az ellentmondásosság – most ezt az aspektust erősíti föl Király – azonban a folytonos
keresésből fakad. De azért mégis: az életmű alapvonása a közösségi elv és a személyiségelv
ellentmondása. Ezen belül: az „antiimperialista népiség”. Világképének egyik meghatározója: a „közösségtudat”. (Mint „szociális felelősségérzés”, mint „individualizmus
ellenesség” és mint „nembeliség tudat”.) Világképének másik meghatározója: a „személyiségtudat”. (Középpontban a személyiség, az autonómia az önalakítás és a szocializmushoz való „ellentmondásos” viszony.) A nemzettudat Némethnél: „a személyiségtudat változata.” „Magyar tragédiaérzés”, „antiimperialista patriotizmus” és ennek ellentmondásai. Úgymint: 1.) „partikularizmus”, 2.) „xenofóbia és natívizmus”. A faji
gondolat „jelen volt 45 előtt az írásaiban.” S hiába hangsúlyozta annak „kulturális-történelmi” értelmezését, a biológiai s e szellemi értelmezés „elkerülhetetlenül átjátszott
egymásba.” De mivel ez a fajiság antiimperialista gondolatkörbe volt beleszőve, a lényeg nála – a téves elemeket elvetve – mégiscsak „az imperializmussal szembeforduló
nemzetszeretet, magyarságféltés.”
Az antiimperialista patriotizmus lényegi tartalma: az identitásőrzés (még a faji gondolatot és a xenofóbiát is ez magyarázza) és a „templomépítés”. Németh életművében
végül is létrejön az „antropológiai szintézis”. A személyiségelv antropológiai vetülete
a minőségerkölcs, a közösségi elv antropológiai-etikai vetülete: a belátás-erkölcs. A harc
helyett a dialógus. Megszületik a faustival szemben a Galilei-eszmény.
S végül a summázatnak szánt üzenet Király Istvántól a következő: „A történelemtől meghaladott, bírált nézeteket kiszűri, megrostálja kritikusilag a felnőtt, nagykorú
olvasó, de a mindenütt jelenlevő léleksugárzást, emberformáló erőt nem nélkülözheti
a reformok útját kereső mai magyar szocializmus.”
Ezzel a szintéziskísérlettel búcsúzik (hamarosan meghal) Király István Németh
Lászlótól: úgy érezhette, hogy „megtisztította” ezt az életművet, „feloldotta” annak ellentmondásait, megmagyarázta Németh gondolkodásbeli hibáit. S mindezzel elfogadhatóvá tette őt a magyar szocialista gondolkodás számára.
A történész Juhász Gyula viszont újra elmélyíti a zavart a „faj”-komplexum körül,
amidőn – éppen a Sorskérdések című kötet elé írt magyarázó tanulmányában36 (különös, hogy még a rendszerváltozás küszöbén is féltette a már erősen imbolygó hatalom
a magyar olvasókat Németh László némely gondolataitól) – ezeket írja: „A fajon a magyarságot mint etnikumot értette persze, bár sohasem tisztázta a fogalmat, legfeljebb
annyiban, hogy a zsidókat és ’asszimiláltakat’ nem értette bele a fogalomba, ezeket
’irodalmunk vendégei’-nek nevezi.” (Juhász e mondatában szövegszerűen könnyedén
igazolható – komoly történészhez méltatlan – csúsztatások egész láncolata lapul meg.)

35

36

Király István: Németh László gondolatvilága. I. rész. = Tiszatáj, 1988. 7. sz. 30-46. II. rész.
= Tiszatáj, 1988. 8. sz. 72–89.
Juhász Gyula: Németh László, a politikai gondolkodó. In: Németh László: Sorskérdések.
Bp., 1989, Magvető és Szépirodalmi. 829–853.

2001. április

75

Bibó István és Borbándi Gyula
Borbándi Gyula még 1976-ban könyvet jelentetett meg – német nyelven – a magyar
népi mozgalomról, melyet véleményezést kérve megküldött Bibó Istvánnak. Bibó két
évre rá nagy tanulmánnyá terebélyesedett „levél”-ben válaszol, amelyben a saját felfogását rögzíti a népi mozgalom számos, eszmetörténetileg fontos kérdésében. Magyarországon ez a tanulmánya 1986-ban jelent meg.37
Ami a Németh Lászlóhoz kapcsolódó kérdésfeltevéseket illeti, azokat három
– azóta is vitatott – fő csomópont köré lehet összevonni. Az első az 1935 tavaszán történt találkozó Gömbös miniszterelnökkel. Bibó István szerint sem a miniszterelnök,
sem a találkozó prominens tagjai nem vették komolyan („a legkisebb mértékben” sem)
a kormányzati reformok lehetőségét. Németh László sem, aki „mikor a Lesz-e reform?
című cikke után összefoglalta Gömbös kormányzatát, Gömbös személyéről is megsemmisítő és metsző jellemzést adott, amiből egyben világosan következik, hogy reformok komolyan vételéről szó sem volt nála.”
Az 1939-ben keletkezett Kisebbségbenről itt a következőket írja Bibó: „meg kell vallanom, hogy én azzal akkor teljes mértékben egyetértettem. Azóta évek alatt kialakult
az az álláspontom, hogy minden, a zsidóságra mint kollektívumra irányuló kritika és
a zsidóság kollektív megváltozására, megjavulására irányuló fölszólítás eleve hibás, téves
és helytelenítendő valami, mert minden, ami egyáltalán kollektív zsidó magatartásnak
minősíthető, valamilyen formában a zsidóság történeti sorsának és a környezet iránta
való magatartásának a függvénye. Ezen felül teljes mértékben hiba volt 1939-ben, vagyis a hitleri árnyék legteljesebb kiterjedésének idején minden olyan gondolatmenet,
amelyik Magyarországon a német és zsidó asszimilációt analóg jellegű és analóg módon felróható jelenségként kezelte, még akkor is, ha egy ilyen állásfoglaláshoz az adott
esetben még némi bátorság is volt szükséges.” Ugyanitt azonban azt is hangsúlyozza
Bibó – nyilvánvalóan ellent is mondva saját előbbi állításának –, hogy „rendkívül irritáló és rossz benyomást keltő volt, és azt hiszem, hosszú lejáratra oktalan is volt az
1930-as évek végén az önmagát védő zsidóságnak az a hivatalos magatartása, hogy
mindenféle kollektív megnyilvánulásnál a lehető legnagyobb mértékben igyekezett
magamagát minden másféle társadalmi elégedetlenségtől távol tartani, azokkal magát
nem azonosítani, és a Horthy-rendszer e tekintetben való előítéletére a legnagyobb
mértékben tekintettel lenni.”
Az 1943-as Szárszói beszéd történelemi helyzetértékelését teljes mértékben helyteleníti Bibó István. „Németh László felállított egy hamis harmadik út alternatívát, amely
lényegileg, bár nem egészen kimondottan azt a konklúziót rejtette magában, hogy a fasizmus és kommunizmus ellentétében a népi mozgalomnak és az egész magyarságnak
lényegileg egy harmadik, ha tetszik, passzívabb utat kell választania. Ez hamis kérdésfeltevés volt, mert ebben a pillanatban nem kommunizmus és fasizmus között kellett
volna választani, hanem a fasizmus és az egész fasizmusellenes koalíció között, amely
a kommunista Oroszországot és a nem kommunista demokráciákat egyesítette.”
Borbándi Gyula alapvető fontosságú könyvének magyar nyelvű (a némethez képest
bővített és átdolgozott) változata 1983-ban jelent meg New Yorkban, majd a második

37

Bibó István: Levél Borbándi Gyulához. [1978] In: B. I.: Válogatott tanulmányok. III. k. Bp.
1986, Magvető. 297–373. (Az idézetek: 337., 306-307., 305., 345.)

76

tiszatáj

kiadás 1989-ben, itthon.38 A fentebb említett Bibó István-megjegyzések közül az elsővel teljes mértékben egyetért, a másik kettővel tiszteletteljes diszkrécióval – ámde jól
nyomon követhetően – már kevésbé.
A Kisebbségben gondolatmenetét inkább csak leírja, kevésbé minősíti, illetőleg azzal
a megjegyzéssel helyezi el a korabeli szellemi jelenségek között, hogy ez a „Németh
László-i elmélet nem volt új, Szabó Dezső a német és zsidó asszimiláció hátrányos hatását sokkal nyersebben fogalmazta meg, és más írók műveiben is találunk erre vonatkozó utalásokat.” Viszont (könyvének egy másik helyén) fölveti azt a problémát – és
látens módon, ámde nyilvánvalóan ebben is polemizál Bibóval –, hogy „a magyar zsidóságnak az a része, amelynek vagyona, befolyása, közvélemény-formáló ereje volt,
érzékenyen reagált minden kritikára, de semmi hajlandóságot nem mutatott, hogy
önmagába nézzen és saját hibáin, fogyatékosságain, mulasztásain eltűnődjék.” Mindezeken túl, Borbándi Gyula – könyvében – nem pusztán egyetlen Németh-mű – a Kisebbségben – alapján világítja meg e valójában bonyolult, nagyon is kétoldalú kérdésszövevényt, ennélfogva árnyaltabb (és tárgyszerűbb) válaszokat is ad ezzel kapcsolatban,
mint levelében – Némethre vonatkozóan – Bibó István.
Egyáltalán: könyve összességében is olyan fontos és súlyos szellemi teljesítmény,
amelynek hazai, itthoni szakmai karrierjének összehasonlíthatatlanul nagyobbnak,
komolyabbnak kellett volna lennie annál, mint amilyen volt valójában. (Ezzel a kiváló
történeti munkával is megesett, hogy önmagukat tudományosnak nevező szintézistörekvések még a szakirodalmi tájékoztatójukban sem tüntették föl a meglétét.) Hogy
csak egyetlen példát emeljünk ki e kitűnő szakmunka számos értéke közül: a népi–
urbánus ellentétek benső, legfőbb mozgató rúgóját is éppen Borbándi Gyula tárja föl.
Ekként ír ezzel kapcsolatban. „És nem szabad elfelejteni azt sem, hogy a népiek egy új
ihletésű és megfogalmazású baloldalként léptek fel, amelyet a hagyományos magyar
baloldal – amelyhez tartozónak érezték magukat az urbánusok – nem fogadhatott el
önmaga megtagadása nélkül. A vetélytárs jelentkezése és a vele szembeni fellépés
szükségessége is magyarázza, miért éleződött ki olyannyira a két tábor közötti harc.
Ignotus Pál szerint akkor lángolt fel különösen a népi–urbánus ellentét, amikor az
urbánusok csoportja már nem az urbanitás irodalmi tömörülése óhajtott lenni, hanem
a baloldalé.”
De térjünk vissza a Németh László-vitához. Borbándi tapintattal – egyszersmind
ragaszkodva a történetiség szempontjaihoz is – siklik el Bibó István (e levélbeli) bírálata mellett Németh László szárszói beszédével kapcsolatban. Ő ugyanis Bibónak egy
korábbi (1947-es) írására hivatkozik (Összeesküvés és köztársasági évforduló), amelyben
Bibó Némethet úgy jellemzi a Szárszón kifejtett harmadik út koncepciója alapján,
hogy „látszat szerint [...] ennek a zsákutcának a hirdetői közé szorult”, holott – valójában – ez olyan „harmadik út”-elképzelés volt, amelyik „a szocializmusra való átmenet
simább útját” jelentette. (Azaz, míg a Borbándinak írt levelében Bibó elsősorban mint
külpolitikai összefüggésrendszert vizsgálta – és ítélte el – a vitatott Németh-passzust,
1947-es írásában mint a magyar belpolitikai átalakulás lehetséges alternatíváját vette figyelembe.)

38

Borbándi Gyula: A magyar népi mozgalom. [1983] 2. kiad. Bp., 1989, Püski. (Az idézetek:
364., 192., 393.)

2001. április

77

Grezsa Ferenc új szempontjai
Grezsa nemcsak a nagymonográfia következő kötetét (köteteit) írta nagy szívóssággal a nyolcvanas években, de fontos kérdésekben színezte újjá a szép lassan már-már
„jobboldalivá” torzított Németh László-képet.39 A sokszor fölbukkanó „antiliberális”
beállítódást (melyet megbélyegzésként használtak – és használnak ma is – ellene)
Grezsa erősen vitatja. (Nem mintha az efféle ideológiai-érzelmi attitűd eleve valamiféle
gondolkodói és erkölcsi fogyatkozás volna. Mert hiszen: milyen, melyik „liberalizmus”-ról van itt szó? És vajon Németh ellensége volna a személyiségelvű autonómiának?) Grezsa azt vezeti le figyelemre méltó logikával és bizonyító anyagok sokaságával, hogy Németh László e tekintetben is – tehát az individuális érvényű világkép és
a közösségelvű szemlélet vonatkozásában is – a klasszikus összekötő, áthidaló, szintetizáló
gondolkodási mintát jelenti. A Max Scheler-i etika „individuum”-felfogásának átvétele
nyomán – mutat rá Grezsa – Németh úgy látja, hogy „az individuum históriai magatartása összekapcsolható a személyiség transzcendenciájában kifejeződő abszolutumigényével [...].” Némethnél „a személyiség hasonlóképp jogforrás, mint a közösség érdeke, életművének a polgári kultúra épp úgy ihletője, mint a népi műveltség.” Egyéniségkultusza azonban nem öncélú, hanem társadalmilag beágyazott. Nem fogadja el
a Kosztolányi-féle énkultuszt, de határt von a Szabó Dezső-i antiindividuális kollektivizmus felé is. Irodalmi-esztétikai vetületben: a Nyugat „egyéniség központú szemléletét” hozzá kívánja kötni „a népiek kollektív törekvéseihez”. Németh László életműve
az „egyéni üdvösség” a „nemzeti küldetés és embertörténet” egységét testesíti meg.
Grezsa fedezi föl azt is, hogy a „mély magyarság” „sors-és emberképe” számos szellemi elődjénél és kortársánál is fölfedezhető, s a Kisebbségben című esszéjében ez is öszszesűrűsödött (és el is torzult persze). Úgyszintén ő mutatja ki a folyamatosságot Németh 1934 és 1956 közötti politikai gondolkodói pályáján, s ezzel a Szárszói beszéd szövegét is visszahelyezi valóságos történelmi helyére és közegébe.
A kapcsolattörténeti tanulmányai közül talán a Babitscsal foglakozó a legfontosabb. Grezsa bizonyítja (már 1983-ban), hogy a Németh László-i gondolkodás és világkép eredetét tekintve több lényeges ponton kötődik a Babitséhoz. Ennélfogva pedig tagadhatatlan a rokonság, azaz, a több ponton is egy tőről fakadás e két szellemi világ között. Másfelől pedig Németh összekötő, szintetizáló szellemi szerepe e tekintetben is releváns (szemben azokkal a nézetekkel, amelyek e két gondolkodói univerzumnak csakis az eltéréseit, csakis a különbözőségeit hangoztatják.)
Néhány villanás csupán az, amit itt most láttatni tudtunk Grezsa Ferencnek Németh László újrafelfedezését célzó, meghatározóan fontos szellemi teljesítményéből.
Sajnos, fő műveiből és fő gondolatsoraiból csak kevés vált a „szakmai elit” számára is
elfogadottá, hivatkozási forrássá. Pedig bőven lenne mit tanulnunk tőle.

39

Grezsa Ferenc legfontosabb – a monográfián kívüli – cikkei, tanulmányai Németh Lászlóról
a nyolcvanas években: Németh László Illyés-portréja. = Tiszatáj, 1982. 11. sz. 37–39. Babits
contra Németh. = Tiszatáj, 1983. 11. sz. 43–46. A Németh-regény kifejlődése. = Acta Historiae Litterarum Hungaricarum. 22. Szeged, 1985, JATE. 49–59. Történelmi gondolkodás Németh László pályáján. = Kortárs, 1987. 4. sz. 96–104.

78

tiszatáj

Vekerdi László szerepe a nyolcvanas években40
Vekerdi László már régóta vallja, hogy „nem támadni és védeni kell [...] Németh
eszméit, hanem tanulmányozni, s a kor történetébe ágyazottan megérteni.” Ő maga
példás igyekezettel és mindvégig rendíthetetlen gondolkodói becsületességgel írja hoszszú „recenzióit” és tematikus esszéit Németh Lászlóról.
Új értelmezését adja – például – a sokat emlegetett és idézett „bartóki modell”-nek,
pontosabban Németh László Bartók-élményének. Azt emeli ki mindenekelőtt, hogy
ez a vonzódás elsősorban morális indíttatású (kevésbe mint zenei élmény), amely egybecsengett a Széchenyi-féle és a Galilei-féle alkotói morállal: a felelősségérzet volt az
a kényszerítő erő, amely őt 1956 után az „akadozva s félénken újjászülető magyar szellemi élet feltétlen szolgálatába” állította. Hasonlóan fontos felismerése a Németh–Pilinszky szellemi-lelki kapcsolat új értelmezése is. Láthatóan azokkal vitázik itt Vekerdi, akik (mint például Cs. Szabó László) idő előtti behódolást vetettek Németh szemére. Vekerdi László ezzel szemben politikai sugalmaktól és a pártvonzalmak közhelyes ideológiai reflexeitől csöppet sem zavartatva, tehát távlatos érvényű megfontolással
rögzíti, hogy „életük utolsó periódusa a lélek csendjével válaszolt az ’aki nincs ellenünk, az velünk van’ – tájainkon fájdalmasan ritka – belátására, amikor végre az egyik
ember nem föltétlenül és szükségképpen kellett szenvedést okozzon a másiknak.”
Vekerdi László nem hagy kétséget abbéli meggyőződése felől, hogy „az ötvenes évek
végétől újjászülető szellemi életben Németh csupa ajánlkozással jelentkezik [...]”. (Utazás, Tapasztalat- és álomátadás, Ha most lennék fiatal, Lakásépítés – országberendezés,
Nagy család.) Ez azt is jelenti, hogy „az épülő szocializmus eszméit minden lényeges
pontban szívvel-lélekkel vállalva toboroz híveket a régen magáénak elfogadott ügyhöz.” Nem duzzogott, nem taktikázott, nem kérette magát. Mert – mutat rá Vekerdi
László – „soha nem tekintette az írást öncélnak és esztétikumnak; minden sorával
hatni és nevelni akart, egy darab eleven életet megszépíteni. Egy nemzetet megmenteni
az emberiségnek.”
Vagyis, Vekerdi felfogásában föl sem vetődik a „behódolás” (nyersebben: az értelmiség „árulása”) problémája, ez a gondolati vonulat értelmetlen a számára. Az élet (és
a társadalom) törvényei másként határozzák meg önmagukat, s Németh László eszményvilága ezekkel – s nem a politikai képződményekkel – érintkezett. A nemzeti
megmaradás, igen: „az emelkedő nemzet” kívánalmának a parancsa szerint.
Az Életmű szilánkokban című kötetről írt esszéjében Vekerdi László Király István
bevezető tanulmányát is méltatja. Iróniával ellenpontozott elismerése leginkább annak
szól, hogy Király végül is föl tudta „oldani” a maga által rendszerbe foglalt Németh
László-i ellentmondásokat („közösségi elv”, illetve „személyiségelv”), mégpedig „a minőségerkölcsbe torkolló embereszmény és a belátáserkölccsel meghatározott közösségi
magatartás nagy szintézisében.” Fontos fejezete Vekerdi e tanulmányának az a része,
amely a „zsidókérdés” – Király szerint az „elrasszizálás” – sajátos megjelenéséről szól
40

Vekerdi László legfontosabb cikkei, tanulmányai Németh Lászlóról a nyolcvanas években:
Bartók – Németh László világában. = Forrás, 1981. 3. sz. 44–50. Sajkódi certosa. Tiszatáj,
1981. 4. sz. 73–80. „A lélek csendje.” (Pilinszky Németh László életében.) = Napjaink, 1982.
1. sz. 9–11. Tanú, Nemzedék, Szerep és ember. = Forrás, 1982. 9. sz. 58–63. Németh László:
Művelődéspolitikai írások. = Új Forrás, 1986. 5. sz. (okt.) 81–83. A Debreceni Kátétól a Ha
most lennék fiatalig. In: A lélek tápanyagai. Székesfehérvár, 1987, Fejér Megyei Múzeumegyesület. 58–63. Németh László: Életmű szilánkokban. Tiszatáj, 1989. 10. sz. 82–91.

2001. április

79

Németh írásaiban. Értelmetlen dolog antiszemitizmusról beszélni – elemzi a kérdéses
szövegeket –, s még a Kisebbségben hibája sem ez. Hanem az, hogy „egy másoknak követhetetlen, vagy mások által követni nem kívánt idealizált magatartásforma [...] egy
adott pillanatban úgyszólván minden akkor lehetséges és megvalósítható etikai értéket
magához vonz, akkor, ezáltal, akarja vagy se, mégiscsak lefokozza és elutasítja valahogyan a (magát joggal ugyanannyira értékelhető) többit.” Ez a szemlélet, vagy inkább
egy különös megszállottság vezérelte magatartás a hibaforrás Némethnél, nem pedig
a bárkit is kizárni akaró programadás – mondja Vekerdi.
Végül a hazai korszellem reformzűrzavarának egyik leglátványosabb elemét idézi
meg Vekerdi László: „lassan hitelüket veszítik a szavak; valami furcsa szellemi infláció
áraszt el mindent; és [...] ma tegnapunknak még az esetleges erényeitől is undorodva,
gyógyszerként, mohón egy ’létező Nyugat’ karjaiba kívánkozunk [...].”
S mindez már átvezet a század utolsó évtizedébe.

F ERENCZY B ÉNI RAJZA (1956)

80

tiszatáj

TÜSKÉS TIBOR

A levélíró Németh László
A levél a napló műfaji rokona. Mindkettő dokumentum műfaj, keltezett, naptári
pontosságú, személyes jellegű följegyzés. Mindkét írásműnek címzettje van. A levélnek
egyetlen személy, a kortárs; a naplónak többnyire az utókor, a közösség, vagy ha más
nem, akkor maga a naplóíró, aki idő múltán szeretné kézbe venni följegyzését, és szeretne szembesülni hajdani önmagával.
A levélnek számtalan változata született. Van verses (költői) és prózai levél. Van
elküldött (misszilisz) és el nem küldött (inmisszilisz) levél. Van csak a címzettnek
szóló, zárt, és nyilvánosságra szánt, nyílt levél. A nyílt levél egyaránt műfaji kerete lehet tanulmánynak, tudományos értekezésnek és szépirodalmi műnek, novellának, regénynek.
A magánlevelek közlése fölvet egy sor jogi problémát. A levélnek nem kizárólagos
tulajdonosa a levél címzettje. A levél közléséhez a levél írójának (jogutódjának) a hozzájárulása is szükséges. Várkonyi Nándor önéletírása1 azért maradt befejezetlen, és
a Kodolányi Jánosról szóló fejezete azért csonka, mert előbb hunyt el a Kodolányi-leveleket a könyvében fölhasználni akaró Várkonyi, mintsem megérkezett volna a jogutódnak a levelek illetve a levélrészletek fölhasználására vonatkozó engedélye. Levélközléskor a magyar szerzői jog szerint a levél íróját (jogutódját) is honorárium illeti
meg. Nemrég Somlyó György közölni akarta a már elhunyt Weöres Sándor egyik
hozzá írt levelét (egyébként egy olyan folyóiratban, amely nem tud tiszteletdíjat fizetni). Weöres minden bizonnyal honorárium nélkül is hozzájárult volna levele közléséhez. Ám Somlyó ezt csak úgy tehette, hogy saját zsebébe nyúlt, és kifizette a tisztes
honoráriumot a levélíró Weöres Sándor – özvegyének.2
A levélközlésnek etikai vonatkozásai is lehetnek. A magánlevél két ember közötti
intim érintkezési forma. Honnét nyer bárki bátorítást és felhatalmazást ahhoz, hogy
akár a címzett, akár a levélíró életében vagy halála után nyilvánosságra hozza két ember személyes titkát? Nincs az efféle publikációban indiszkréció, visszaélés a levéltitokkal? Magánlevelek közlésekor nem csorbul a személyiségi jog holmi közösségi
(irodalomtörténeti) érdekekre történő hivatkozással? Nem ok nélkül kéri némely levélíró a címzettől írásának elolvasása után levelének megsemmisítését, elégetését.
*
Németh László levelezésének újabb gyűjteménye van előttem. Az 1914 és 1948 közötti levelezést magába foglaló kötet már 1993-ban megjelent.3 A folytatás, az 1949 és
1975 közötti anyagot tartalmazó három vaskos kötet 2000-ben látott napvilágot.4 A levelezésből kiemelhető két önálló fejezet, az írónak Magda lányával illetve Gulyás Pál1
2
3
4

Várkonyi Nándor: Pergő évek. Magvető Könyvkiadó, Bp., 1976.
Irodalomismeret, 2000. 2–3. sz.
Németh László élete levelekben. 1914–1948. Magvető és Szépirodalmi Könyvkiadó, Bp., 1993.
Németh László élete levelekben. 1949–1975. I–III. kötet. Osiris Kiadó, Bp., 2000.

2001. április

81

lal folytatott levélváltása korábban két önálló munkában vált hozzáférhetővé.5 Azok
a publikációk az igazán értékesek, amelyek „oda-vissza” tartalmazzák az anyagot, a teljes levélváltást, vagyis mind az író által írt, mind a hozzá írt leveleket közlik.
Németh László számára a levél fontos közlési forma, levelezése szellemi örökségének a része. A levél műfajt gyakran használta föl tanulmányok műfaji keretéül,6 és szívesen terített papírt asztalán az íráshoz azért is, hogy személyes gondolatait közölje,
vagy a levélben hozzá fordulóknak írásban válaszoljon. Csak a butuska, rajongó levelekre, meg a szenvedélyes autogrammgyűjtőknek nem felel, ugyanakkor részletes tanácsokkal látja el a tizenhétéves diákot, aki középiskolai tanulmányi versenyre készül, és
Németh László drámáiról akar dolgozatot írni.
Annak, hogy ilyen nagy terjedelmű levélanyag maradt meg az író hagyatékában,
több oka van. Egyfelől – bár Németh László már a telefon korában élt – a „művinél”
fontosabb volt számára a személyes érintkezési forma. Nem írógépen, hanem kézzel
írta műveit, és telefon helyett szívesebben nyúlt papírhoz. Minden bizonnyal abban
a korban, amelyben faxot, e-mail-t, SMS-üzenetet küldözgetnek egymásnak az emberek,
nem keletkeznek ilyen levélgyűjtemények. Másfelől maga is, környezete is sejthette,
hogy levelezésére előbb-utóbb a nyilvánosság is igényt tart: jön az utókor, jön az irodalomtörténész, és saját szempontja szerint értékel, és jön az olvasó, akinek ugyancsak
megvannak a maga szempontjai: jobb esetben a művek mélyebb megértésének az igénye, rosszabb esetben a kíváncsiság. Németh a hozzá írt leveleket megőrizte, egy idő
után azokat családja tudatosan gyűjtötte, az általa írt levelekhez pedig alkalmankint
fogalmazványt, illetve másolatot készített, s azokat is félretette. Harmadik okként azt
is figyelembe kell venni, hogy Németh László többször töltött rövidebb-hosszabb időt
vidéken, Hódmezővásárhelyen, Debrecenben, Sajkódon, ahonnét csak levelezés formájában tudott kapcsolatot tartani a külvilággal.
*
Németh László levelezése kimeríthetetlen kincsesbánya: a század magyar irodalmában nincs egyetlen jelentős alkotó, akitől ekkora méretű és ilyen sokszínű, irodalmi
és emberi tartalmakban gazdag levelezés maradt volna ránk, és került volna nyilvánosságra. Ezúttal csak az 1949 utáni levelezéssel, annak is a töredékével foglalkozunk, és
csupán néhány következtetést mérlegelünk.
Először azt nézzük: mit mondanak a számok? Az 1914 és 1948 közötti időt felölelő
kötet 762 levelet tartalmazott; a most megjelent háromkötetes gyűjtemény a mintegy
háromezer könyvoldalon a folyamatos számozással a 3838. levélig jut el. Tehát az első
35 év termése 762 levél; a további 27 évből 3076 levél maradt fenn. A szembetűnő
mennyiségi növekedés oka egyrészt az, hogy Németh László 1945 előtti levelezésének
(főként a hozzá írt leveleknek) nagy része Budapest ostromakor elpusztult, másrészt
1949 után családja tudatosan gondozta az író levelezését, megőrizte a hozzá írt leveleket. A 3076 levél az időben (és a három kötetben) így oszlik meg: az 1949 és 1961 kö5

6

Németh László: Levelek Magdához. TIT Komárom Megyei Szervezete – Új Forrás Szerkesztősége, Tatabánya, 1988. – Egy barátság levelekben. Gulyás Pál és Németh László levelezése.
A Petőfi Irodalmi Múzeum kiadása, Bp., 1989.
Kiadatlan tanulmányok(1968) c. kötetben: Levél Kerényi Károlyhoz, Levél Szirmai Károlyhoz,
Levél Timár Józsefhez, Levél a szerkesztőhöz, Levél Marx Györgyhöz, Levél Olaszországba, Levél
egy negyedéveshez, Magánlevél az írói érzékenységről, Levél Tóth Lászlóhoz.

82

tiszatáj

zötti 13 évből 1008 levél, az 1962 és 1966 közti 5 évből 1110 levél, az 1967 és 1975
közti 9 évből 957 levél. Szembetűnő, hogy a hatvanas évek első felében, öt esztendő
alatt ugyanannyi (sőt még több) levél került a gyűjteménybe, mint az előző tizenhárom év alatt, s az is, hogy az írói pálya végén, az utolsó kilenc évben még annyi levél
sem keletkezett, mint az előző öt esztendőben. A mennyiségi változásokat az író léthelyzete magyarázza: a levelezés bőségét a hatvanas évek első felében az, hogy ekkor
kapja meg az író munkássága a külső elismerést (a díjakkal, műveinek hazai és külhoni
kiadásával), ekkor van időszak, amikor egyetlen nap négy-öt levelet megír; az utolsó
években a levelezés megcsappanását pedig az író tudatos visszavonulása és betegsége
indokolja, ebben az időben a Németh László-levelek terjedelme is egyre rövidebb lesz.
Jellemző a Németh László által írt és a hozzá írt levelek aránya. Az 1914 és 1948
közötti időt, a 35 évet felölelő kötetben csupán 25 levélírót találunk, és a Németh
László-leveleknek 86 címzettje van. Ez az az idő, amikor a Németh Lászlóhoz írt levelek nagy része elpusztult. Az 1949 és 1975 közötti 27 évből mintegy 700 (pontosan
659) levelezőtársat ismerünk, és a Németh László-leveleknek mindössze 233 személy
a címzettje. A levélírók és a Németh-levelek száma közti aránytalanságnak az oka részben az, hogy az író nem minden hozzá forduló levélírónak válaszolt, részben az, hogy
a Németh-levelek címzettjei (illetve jogutódjai) közül nem mindenki bocsátotta közlésre az író levelét. Az „oda-vissza” levélkapcsolatból például szembetűnően hiányoznak Németh Lászlónak Bencze Lászlóhoz, Karinthy Ferenchez, Mészöly Miklóshoz,
Ortutay Gyulához, Weöres Sándorhoz, illetve Kodolányi Jánosnak, Sőtér Istvánnak
Németh Lászlóhoz írt levelei.
Az új, háromkötetes kiadvány közlés tekintetében követi az 1993-as kiadás alapelveit. A leveleket időrendben, folyamatos számozással közli. De a kiadvány nem filológiai célú közlés, nem követi a levélközlésekre vonatkozó akadémiai előírás szabályait. A kiadványt előszó, Németh Ágnes írása, és utószó, Domokos Mátyás írása fogja
keretbe. A levelekhez jegyzetek, magyarázatok járulnak, ezúttal praktikusan, közvetlenül a levelek után, de a korábbi kiadványnál kisebb számban és takarékosabb terjedelemben. A levélközlésekhez mindkét kiadásban mutatók kapcsolódnak a levelek íróiról, a levelek címzettjeiről, valamint névmutatók a levelekben szereplő személyekről.
A korábbi kiadvány egységes tárgymutatója ezúttal két részre oszlik: egyrészt a szerzők neve szerinti címmutatóra, másrészt Németh László műveinek mutatójára. Az új
kiadvány közli az 1949–1975 közötti levélanyag korábban megjelent főbb publikációinak bibliográfiai adatait is.
*
A levélgyűjtemény publikálói nem ok nélkül adták a két kiadványnak közös címül:
Németh László élete levelekben. A könyvek épp úgy olvashatók folyamatosan, mint egy
regény, és szemelvényesen, ide-oda lapozgatva. Az irodalomtörténészt talán egy-egy
személyi kapcsolat, egy-egy „oda-vissza” történt levélváltás, egy-egy téma érdekli jobban; az „egyszerű” olvasó úgy hajol e könyvek fölé, mint egy kút fölé; látja benne az
író életét és munkásságát, és az író legszemélyesebb közléseiből és vallomásaiból mélyebben ismerheti meg saját arcát, önmagát.
A levelek szinte fogaskerekekként kapcsolódnak egymásba. Németh László Hódmezővásárhelyről 1949. szeptember 18-án kelt levelét így zárja: „Valószínűleg szeptember végéig maradok, s akkor megyek föl Pestre, anyámhoz-e vagy egy külön la-

2001. április

83

kásba: még nem tudom.” (816)7 A következő, a Budapestről 1949. október 12-én Pilinszky Jánosnak írt levél első mondata: „Kedves Barátom, megint itt vagyok Pesten,
anyám kis lakásában lakom…” (817)
Hogy mennyire egy rejtett és virtuális életrajz húzódik meg a levelezés mélyén, jól
mutatja, hogy dr. Lakatos István e levelezés ismeretében állította össze Németh László
életrajzi kronológiáját.8 A levelekből értesülünk életének történéseiről, utazásairól, vidéki tartózkodásairól, a költözésekről, lakásügyekről, csalódásairól és az elismerés
ritka pillanatairól, a „keresetlen pénzekről”, művek elfektetéséről és kitüntetéseiről,
betegségeiről és azok legyőzéséről, a magas vérnyomásról, az elzáródó érelmeszesedés
tüneteiről, a hipertóniáról, a látászavarokról, melyeket leveleinek egyre rövidülő terjedelme is érzékeltet.
A levelezés híven tükrözi Németh László emberi kapcsolatait, a kapcsolatok idejét
és tartalmát, tartósságát vagy pillanatnyiságát, huzamosságát vagy alkalmiságát: mikor
és kikkel váltott levelet, mit írt és neki mit írtak levélben? Látjuk anyjához, a „kissé
nehéz természetű” özvegy Németh Józsefnéhoz való viszonyát, érzékeljük a családi
konfliktusokat, „keserédes ízű” kapcsolatát gyermekeihez és feleségéhez – ahogy Németh Ágnes nevezi a családjához fűződő viszonyát –, a családjától történt időleges elszakadás drámáját és a későbbi megbékélés nyugalmát. (Németh László és felesége,
Démusz Ella kapcsolatáról ugyancsak dr. Lakatos Istvánnak egy másik írása nyomán
tudhatunk meg többet.)9
Németh Lászlót emberi kapcsolatainak legszélesebb és legszövevényesebb köre
a barátaihoz fűzi. A barátságról írja Sárközi Mártának: „ez az egyetlen igazán emberi
kapcsolat. […] Egyedül a barátság az, ami a mienk, lelkünk magasabb köreié. A szép az
volna, ha minden más viszonyt is lassan barátsággá tudnánk alakítani; erre vágytam én,
de talán csak apámmal és tanítványaimmal sikerült valamelyest.” (840) Pár héttel később Gulyás Pálnénak szinte szó szerint megismétli: „A barátság két független ember
viszonya, nem várunk egymástól semmi anyagit, testit, tehát kicserélhetjük gondolatainkat, […] a barátság: két ember szabad lebegése egymás mellett.” (846) Nemzedéktársai közül szoros kapocs fűzi Illyés Gyulához: fontos irodalompolitikai lépései előtt
vele konzultál; Illés Endréhez, a Révai, majd a Szépirodalmi Könyvkiadó igazgatójához: a kiadással kapcsolatos kérdéseket vele beszéli meg; Kodolányi Jánoshoz: az 1952ben kapott József Attila-díjból pénzt küld neki; Veres Péterhez, akivel könyvet cserél,
és akivel a fordítás, az anyanyelv kérdéséről vált gondolatot; Sárközi Mártához, a Válasz kiadójához, aki házát is eladta, hogy a folyóirat működését biztosítsa. Becsüli vásárhelyi tanártársait (pl. Sipka Sándort); hálás Gulyás Pál özvegyének; szeretettel gondol a mezőszilasi rokonokra. A Pilinszkyhez fűződő kapcsolatának története, jellem és
nemiség kapcsolata, a barátság pszichológiai motívumai itt, a levelekben tárulnak föl
igazán. A gyűjteményben van egy levél, amelyet Pilinszkynek írt, a 828. számú, amely
egyszerre kulcs az Iszony megértéséhez, Pilinszky alkatának az értelmezéséhez, vala7
8

9

A hivatkozott levelek sorszámát végig zárójelben közöljük.
Németh László: Életrajzi kronológia. 1901–1948. Összeállította, az előszót és a jegyzeteket írta
dr. Lakatos István. Argumentum Kiadó, Bp., 1997. – Németh László: Életrajzi kronológia.
1949–1975. Összeállította, az előszót és a jegyzeteket írta dr. Lakatos István. Argumentum
Kiadó, Bp., 1998.
Dr. Lakatos István: „Gyermekeimért és érte.” Fejezetek Németh Ella életéből. Új Horizont
[Veszprém], 1999. 1–4. szám. Különnyomat is.

84

tiszatáj

mint őszinte önreflexió: kulcs írói és emberi szándékainak a megértéséhez. Itt olvassuk: „Leveledet, ahogy kérted, elégettem.”
Az író szemmel tartja a fiatalokat is, kapcsolatot ápol az utána jövőkkel, figyeli és
értékeli teljesítményüket. Azok közül, akik „hív szolgálatban” álltak mellette, a levelezés elsősorban Vekerdi László, Fodor András, Veress Dániel, Domokos Mátyás szerepét emeli ki. Ambivalens érzés fűzte Király Istvánhoz, a Csillag és a Kortárs szerkesztőjéhez: íróként rá is szorult a szerkesztőre, de ki is volt szolgáltatva a marxista irodalompolitikusnak. Egyik levelében ezt a tömör, a kitűnő regényíróra valló jellemzést
adja róla: „Ő sokat olvasó, képzett ember, s alkalomadtán, ha kigyúl, van is bizonyos
lelkesedés benne. Mellesleg pap-gyerek, a cigánydányádi volt ref. lelkész fia, aki tulajdonképpen nem is olyan merev, mint amilyennek brosúraíróként mutatkozik. De
nincs igazi kritikai érzéke; a művek tartalmába szeret bele, vagy attól bokrosodik meg,
aszerint, hogy azt kapcsolatba tudja-e hozni valamelyik kedvenc marxista gondolatával.” (1763) A levelezés tanúsága szerint a hatvanas évek második felében jelentkeznek
már azok a fiatal irodalomtörténészek is, Grezsa Ferenc, Kocsis Rózsa, Kabdebó Lóránt, akik előítéletek nélkül, a marxista irodalompolitikusoknál és kritikusoknál nagyobb invencióval foglalkoznak munkásságával, és akiknek tanulmányai vigasztaló,
gyógyító írt adnak a haláláig be nem gyógyuló sebekre és el nem maradó támadásokra.
A levelezés tanúsága szerint az író kapcsolatot tart vidéki iskolákkal, a hódmezővásárhelyi, a mohácsi, a pécsi gimnáziumokkal, előadásra hívják egyesületek, tanári
közösségek, a szerkesztőségek kéziratot kérnek tőle, kitüntetésekor olvasói gratulálnak neki, pályakezdő szerzők véleményt kérnek írásukra. Ez mind-mind szükség és
alkalom a levélírásra, a válaszadásra. S ha a hozzá küldött kéziratban a tehetség jelét
látja, elindítja benne a „problémaőrlő gépet”, és elemző véleményt mond, nem tud lemondani a válaszadásról. Amilyen nagy figyelemmel és tapintattal foglalkozik például
Babó Mihály, a nyírmeggyesi református lelkész kéziratával (tizenegy-tizenegy „odavissza” levél dokumentálja kapcsolatukat), épp akkora mértékben bosszantja föl az oktalan kéréssel hozzá forduló, követelőző volt elemi iskolai tanítója, a verselgető hetvenöt éves ember, Borda József, aki kivételezett elhelyezést kér a maga és a barátnője
számára a soproni tanítómenhelyben, és aki arra is ráveszi az írót, hogy ügyében Aczél
Györgynél interveniáljon. (1915., 1932.) Ám amikor kérése nem teljesül, még föl van
háborodva, és önérzetes levélben rója meg az írót. Meg is kapja ezután Németh Lászlótól a megillető választ: „Mert az még rendben van, hogy József bátya egy olyan intézményhez akar kerülni, ahol egyedül lakhat egy szobában, de hogy egy másik hasonló
szobába – barátja özvegyét is fel akarja hozatni –, olyan kérés, amelynek a tolmácsolásáért feleségem, amikor meghallotta – engem a szenilis jelzővel illetett. […] Amiért
minderről idáig nem írtam – mégsem ez, hanem a másik kérése, amelyet mint egy ifjú
Herkulesre, ennek az elvégzése után kirótt rám, s amit egy soproni nőtisztelője olyasformán fogalmazott meg, hogy végre az őt megillető helyre, a nemzet klasszikusai
közé kell emelnünk Borda Jóskát, s ha én nem értenék a költészethez, mozgósítsak
erre a célra klasszikus műveltségű embereket; ha jól emlékszem, Hegedűs Gézát és
Devecseri Gábort említette.” (2016)
A Németh László-levelek képet adnak az író egyéniségéről, személyiségéről, a műveket létrehozó alkotó emberi és írói arcáról. Németh roppant érzékeny és ellentmondásos alkat. Vállalja, keresi a nyilvánosságot, de irtózik is a közélettől. A támadások, a gyanú, a viták, a harc éppúgy nyomasztja, mint a siker, az elismerés. A tudatos
támadások, az eszméit érintő, ellenséges viták, a „működésbe lépett intrika, megtorlás”

2001. április

85

éppúgy ingerlik, mint a jószándékú félreértők, az álhívek elfogultságai, a háta mögött
suttogó, aggódó és elítélő „barátok” véleménye, kaján öröme. Megírja új regényét, átadja közlésre, elkészül új drámája, benyújtja a színháznak, majd valami apró homokszem kerül a gépezetbe, ezért művét visszavonja. Tudatában van tehetségének, értékeinek („az ország egyik legjobb prózaírója vagyok”), ugyanakkor művei sorsát illetően
tele van kétségekkel, aggályokkal. Számára a levél nemcsak a kapcsolattartás, az ügyintézés eszköze, hanem az önvallomás műfaja is. Levelei tele vannak önreflexiós
anyaggal, önértelmező megfigyeléssel. „De egyet el kell ismernem magamnak: a tollam
és a lelkiismeretem együtt mozogtak. Tévedtem, de nem írtam le olyat, amit igaznak
ne hittem volna. Egyszóval: nem tévesztettem meg senkit tudatosan. Ez olyan minimuma az írói és emberi erkölcsnek, amelyből akkor sem engedhetek, ha az életembe
kerül” – írja az 1949-es támadások idején (823). Egy évvel később papírra vetett megjegyzése: „nem tudom megállni, hogy szerepeket ne osszak s kritizáljak. Pedig ez vitt
a bajba…” (840) A számtalan önkritikus, önironikus megjegyzései közül az egyik: „Az
írói foglalkozásban én is mélységesen csalódtam. 19. századi elgondolásokkal léptem
erre az útra; – ha nem is a népet a pusztába vezető lángoszlop akartam lenni, de megbízható műszer a nemzet kezében. Ez a foglalkozás azonban méltóságában már a századforduló óta folyton süllyed.” (1364) Ezért mondja fontosabbnak tanulmányírói és
drámaírói munkásságát szépirodalmi műveinél, regényeinél. Ezért tartja magát inkább
örök tanárnak, mint írónak, művésznek.
Pályáját egységesnek látja. Csak a kritika állítja szembe gyakran az ifjú gondolkodót a későbbi íróval. Németh vállalja ifjúkori munkásságát, nem tagadja meg a háború
előtt írt műveit, és semmiféle „pálfordulást” nem fedez föl írói útján. Személyiségének
talán legállandóbb vonása: túlzott érzékenysége, nárcizmusa, indulatossága, szenvedélyessége. Sérülékeny alkat. Önmagával szemben állandóan küszködik, súlyos művészi
kételyei vannak, önvád gyötri. Már 1949-ben azt írja: „Nem megyek többet emberek
köz.” (764) Pár hónappal később az Égető Eszterről mondja: „ez lesz az utolsó írásom.”
(775) A háború után Vásárhelyen tanár, majd az ötvenes évek közepén mint orvos
igyekszik elhelyezkedni. Ekkor írja: „végképp kiebrudalódtam a magyar irodalomból.” (1100) A hatvanas évek leveleiben csaknem minden esztendőben találunk egy
ilyen mondatot: „itt az ideje, hogy pontot tegyek írói pályám végére.” (1932) Idézet
1964-ből: „Tavaszi agyvérzésem figyelmeztetés volt azt írás abbahagyására.” (2383)
1966-ból: „én írói pályámat az elmúlt tavaszon lezártam.” (2828) 1967-ből: „A tavaszon
abbahagytam az írást.” (2882) „Aki negyvenévnyi beleölt munka után arra kényszerűl,
hogy nemzete szellemi életéből kikapcsolódjék, az úgy hiszem, megengedheti a könynyebbséget, hogy az irodalmi életből érkező hangokat (amíg egészen hideg távolba
nem kerül tőle) leeressze a füle mellett.” (2985) Egy szó szerint megismételt mondat
1967-ből: „én írói pályámat az elmúlt tavaszon lezártam.” (3080) És tudjuk, hogy közben, ugyanebben az évtizedben még mennyi új, kitűnő tanulmánya és szépirodalmi
munkája születik vagy kerül tető alá, valamint hány korábbi munkáját adják ki, fordítják le, illetve mutatják be, és egyre nő elismertsége és megbecsülése.
*
Talán kissé hosszasan foglalkoztunk a levelezés életrajzi vonatkozásaival, de maga
a kiadó is ezt kívánta hangsúlyozni, amikor a köteteknek címet adott: Németh László
élete levelekben. A levelezés néhány további értékét rövidebben taglaljuk.

86

tiszatáj

A levelezés élet és életmű, életrajz és gondolkodásmód, személyiség és alkotás szoros egységét bizonyítja: „életem minden kényszerűségével – iskolaorvosság, tanítás,
fordítás, ezzel is azt csinálom, hogy laboratóriummá alakítom” – írja 1954-ben Illés
Endrének. (964) Németh László leveleiből értesülünk írói terveiről, egy-egy művének
keletkezéstörténetéről, a művekben kifejezésre szánt eszmékről, önértelmezéséről, az
elkészült munkák sorsáról, kritikai visszhangjáról, a megjelenés után támadt vitákról.
Az Égető Esztert már 1949-ben befejezi, de a regény csak 1956-ban lát napvilágot…
A Galileivel 1953 nyarán elkészült, de a Csillag csak 1955 januárjában közli… Magyar
műhely címmel már 1956-ban tanulmányt ír, de az írás „kefében marad”… A Levél egy
kulturpolitikushoz – Ha én miniszter lennék már 1962-ben elkészül, de csak 1986-ban (!)
jelenhetett meg… A Négy újságcikket már 1965-ben, a bécsi út, a Herder-díj átvétele
után megírta, de közlését a Népszabadság nem vállalja, s könyvalakban csak a Kiadatlan tanulmányokban lát napvilágot 1968-ban… A Sorskérdések kiadása 1989-ig csúszik…
A levelekből tudjuk, hogy 1949-ben Drága jó nyolcadik címmel regényt, Mélységek
címmel történelmi regényt tervez. A levelek tájékoztatnak arról, hogy mikor és mit
fordít, hogy drámai műveinek (pl. a Galileinek) színházi előadása körül mennyi a huzavona. Nagyon fontosak a saját munkáival kapcsolatos megjegyzések. Az Erzsébet-nap
című drámájáról írja: „ennek az anyagdúsabb drámának is van jogosultsága”. (769)
Drámaíró műhelyébe enged bepillantást ez a mondat: „villámgyorsan írom én meg
a fejemben egyszer kialakult drámát”. (964) A fordításról mondja: „Eleinte csak pénzkérdés volt a számomra a fordítás: ma már örömet okoz s leköt.” (852) Az Irgalom értelmezéséről a regény lezárásakor az Illés Endrének írt terjedelmes levél tudósít. (2421)
Hogy élet és mű mennyire egy bordában szőtt Németh Lászlónál, hogy saját életét
is mennyire kívülről tudja látni, álljon itt egy részlet a Gulyás Pálnénak, debreceni
szállásadójának 1950-ben, elutazása után, már Hódmezővásárhelyről keltezett, ironikus hangú leveléből. „Ha író lennék, eddig tán már írnám a novellát vagy vígjátékot,
mert a kitűnő témákat mégiscsak az élet adja, s ez elsőrendű, soha el nem sütött téma.
Komikus hős szorongást kap, ha nem jár az emberek kedvében, de éppen mert ilyen
neurotikus alapja van a dolognak, kedveskedései többnyire fonákul ütnek ki. Képzeljen el egy bérlőt, aki ennek az asszonynak a hatáskörébe kerül. Az asszony először ad
ki lakást, az albérlő el van ragadtatva a soha nem tapasztalt figyelmességtől. Aztán
kezdi sokallni, különösen amikor nem tudja, mit kezdjen vele. A végső kifejlést magára bízom. Csak egy komikus mozzanattal szolgálok hozzá. Az albérlő elutazik, otthon felejti a zsebkését. A zsebkést el lehetne küldeni neki, ha más lakása lesz, a hősnő
azonban egy harmadik személynek küldi el, hogy az újabb, erősen megbízhatatlan
személyek közbejöttével juttassa el hozzá. A kés persze nem érkezik meg…” (843)
*
A levelezés fontos és gazdag rétege a korról, fél század magyar szellemi, irodalmi,
színházi és politikai életéről rajzolt kép. Az 1949-es államosítás például az íróban az
öngyilkosság gondolatát váltja ki, s a vásárhelyi patikusnénak balsejtelmű célzást tesz:
„Tessék szíves lenni nekem 1 g-ot abból a porból, félretenni…” (805) A korkép sokszínű, a levelek a múlt különféle zugaiba világítanak be, ám mi most csak a szorosabban vett irodalmi és irodalompolitikai jelenségeket nézzük. A Sárközi Mártának írt levelek részletesen tájékoztatnak a Válasz megszűnésének körülményeiről. Kapcsolatát
a könyvkiadókkal az Illés Endrének és Domokos Mátyásnak (Szépirodalmi), valamint
a Kristó Nagy Istvánnak (Magvető) szóló levelek tükrözik. Az irodalmi folyóiratok kö-

2001. április

87

zül a legszorosabb viszony a Csillaghoz és a Kortárshoz fűzte, véleményét a szerkesztőről, Király Istvánról már idéztük. Kétségtelen, Király 1953-tól a közléssel levegőhöz
juttatta, de ideológiai szempontú elégedetlenségét is rendszeresen kifejezte, „mint marxista szerkesztő” vitatkozik Németh Lászlóval, aki magát „egy becsületes nem marxista gondolkodónak” mondja, és írásait cenzúrázta. A napilapok közül a legtöbb
konfliktusa a Népszabadság szerkesztőségével támad. Már 1962-ben az Utazás egyik
részletének engedély nélküli, csonkított közlését sérelmezi Rényi Péternek írt levelében. (1809) Amikor 1964-ben Komócsin Zoltán kér tőle írást „a felszabadulás 20. évfordulójára” (2377), elhárítja a fölkérést. (2383) 1966-ban Rényi Péter fölényesen és
gorombán közli „Kedves Németh elvtárssal”: „Igaz, előfordult, hogy visszaküldtük kéziratát, mert nem tartottuk számunkra alkalmasnak.” (2822) A Népszabadság 1966-ban
visszaadja A magyar irodalom jövője című írását is. A Népszabadságban jelennek meg
E. Fehér Pál és Pándi Pál „vitairatai” műveiről. A lapban közlésre szánt írásából szavakat gyomlálnak ki még 1968-ban is. Véleményét a Népszabadságról az ugyanebben az
évben Aczél Györgynek írt levélben foglalja össze: „Ebben a lapban jó szót rólam le
nem írtak; darabjaimat méltatlan, denunciáló cikkekben támadták; ha valamelyiküknek eszébe jutott, hogy alkalmi cikket kérjen tőlem (karácsonykor, Herder-díj), azt
a szerkesztőség sértő módon hajította vissza.” (3226)
Németh László nem óvhatta meg magát attól, hogy kapcsolatba kerüljön politikusokkal. E kapcsolatait a naivitás és a gyanakvás, a jóhiszeműség és a kritikai szemlélet
kettőssége jellemezte. Igényt tartott arra, hogy munkáiról vezető politikusok véleményt mondjanak, ugyanakkor tudatában volt annak, hogy a hivatalos hatalom mindvégig gyanakvással nézi. „De azt talán mégsem lehet mondani – hogy ezek a furcsa akciók hivatalos támogatás, biztatás nélkül végbemehettek volna” – írja 1961-ben Benedek Andrásnak. (1746) 1949-ben levelet ír Révai Józsefnek, de előbb megmutatja Illyés
Gyulának: „el szabad-e küldeni” – kérdezi tőle. (778) A levélhez fűzött jegyzet szerint:
„a család úgy tudja, hogy Illyés Gyula nem továbbította”, hanem visszaküldte a szóbanforgó levelet. A hagyatékban talált gépiratos fogalmazvány szerint Németh 1953-ban
elküldi Révainak két, megjelent fordításkötetét, valamint a Galilei kéziratát annak reményében, hogy a politikus talán támogatja a mű előadását, de a „paksamétára” nem
kap választ. Más politikusokkal sincs szerencséje. Amikor 1957-ben Kállai Gyula meghívja, hogy a megalakuló Irodalmi Tanácsban vegyen részt, elhárítja a kérést. Ugyanebben az évben Kossuth-díjjal tüntetik ki, de sem a díjosztó ünnepségen, sem az operaházi díszünnepségen nem vesz részt. A megbecsülés gesztusát arra akarja fölhasználni,
hogy „azt a feszültséget, amely a kormány és az írótársadalom nagy része közt fennáll”, enyhítse, s „az írókat kielégítő megoldást” remél – de hasztalanul. (1211., 1212.)
Amikor az MSZMP Központi Bizottsága mellett működő kulturális elméleti munkaközösség állásfoglalást készít a „népi” írókról, Kállai Gyula őt is fölkéri, hogy tegye
meg észrevételeit. Németh nem közli észrevételeit. Hogyan is mondhatna véleményt
a szövegről az, akit oktalanul antiszemitizmussal, fajelmélettel, nacionalizmussal, a „harmadik út” bűneivel vádolnak?
Tanulságos, amit megtudunk Ortutay Gyuláról egy 1958-ban Németh Lászlóhoz
írt levélből – a levél a politikai szervilizmus iskolapéldája. (1343) Elgondolkoztató,
amit Németh László ír 1961-ben Mód Aladárnak a vele szemben érvényesített bizalmatlanságról: „Tizenöt év óraadás, fordítói robot, némaság és betegség után azonban
hiába beszélek Csehovról, Bolyairól, politechnikáról, még mindig a régi, sztereotippá
vált Spengler, Ortega, harmadik út szavakat hozza vissza a visszhang.” (1745) És nehéz

88

tiszatáj

megrendülés nélkül olvasni az 1961-ben Kádár Jánosnak írt levelet, amelyet Bibó István kegyelmi ügyében intéz a nagyhatalmú politikushoz (1627), és Kádár Jánosnak
lényegében elutasító válaszát. (1640)
E problémakörhöz tartozik Németh László és Aczél György viszonya. Ismerjük az
utóbbi években hangoztatott vádat a „hatalommal parolázó” íróról. Hangoztatói ezzel
nemcsak a saját ellenzéki szerepüket akarják indokolatlanul megemelni, hanem a vád
önmagában is hamis. A gyűjtemény a kapcsolatot dokumentáló tíz Aczél György és öt
Németh László levelet tartalmaz. (Bizonyára vannak elveszett levelek is.) A levelezésnek van néhány csomósodási pontja. Németh László először akkor ír levelet Aczélnak,
amikor 1961-ben a Film, Színház, Muzsikában megjelenik Körössényi János szerencsétlen írása a drámaíró Németh Lászlóról. Az író Aczél Györgyöt le akarja beszélni
az ellencikk íratásáról, ugyanakkor segítségét kéri „a felülről jövő ellentmondó sugallatok közt”: dolgozni szeretne, „az egyre jobban érzett társadalmi hiánybetegségben
a segítségetekre akarok sietni”; de a műveit érő támadások és félremagyarázások nem
szűnnek meg. Másodszor akkor sűrűsödnek meg a levelek, amikor Németh László
1962-ben elkészül az Aczél György fölkérésére született Levél egy kulturpolitikushoz –
Ha én miniszter lennék című írásával. A száz oldalas tanulmányt elküldi a politikusnak,
az írásról több levelet váltanak, Aczél színleg dicséri a tanulmányt, de vitatkozni is
akar róla, még pedig egy egész minisztériumi kollégium előtt. Németh megsejti a neki
állított csapdát, és elhárítja a tanácskozás, a nyilvános polémia lehetőségét. „Minthogy
ez lesz az utolsó írói munkám” – mondja keserűen a tanulmányról Németh László.
Erre Aczél megdorgálja („Körülötted az »akusztika« feltisztult, csak Neked kellene
jobb antennáidnak lenni, hogy a Feléd áramló szeretetet, megbecsülést és tiszteletet
ugyanúgy fel tudd fogni, mint a közömbösséget…”), és megint kiveti hálóját: „várom
távirati értesítésedet, mikor beszélgethetünk, és kérdem: küldhetnék-e kocsit érted?”
(1947) Aztán évek telnek el, és 1968-ban Aczél ismét levelet ír: a Népszabadság érdekében közvetít, kapacitálja az írót, a lapban közlésre tervezett írásának a szövegén kér
módosítást. Ugyanebben az évben Aczél még egyszer jelentkezik: minden bizonnyal
a Kulturális és ideológiai életünk néhány időszerű kérdése című terjedelmes tanulmányáról
kérdezi az író véleményét. A hagyatékban talált levélfogalmazvány szerint Németh
ugyan azt válaszolja: „nem vagyok szakértőjük a politikai beszámolóknak”, ennek ellenére a tanulmányban érintett három fontos kérdésről, a „felépítményről”, a szellemi
élet irányításáról és a kritika „terrorjáról” kifejti a dolgozat állításaitól lényegesen eltérő véleményét. Ezt követően a hetvenes évek elején is történik még levélváltás az író
és a politikus között, de ezeknek a leveleknek a tárgya többnyire a puszta udvariassági
gesztus, a kölcsönös figyelmesség jele: jókívánság, a könyvküldemény megköszönése,
beszámoló egészségről, betegségről, családi eseményekről. Mindebből még a legnagyobb
rosszindulattal sem lehet leszűrni azt a véleményt, hogy Németh László a „hatalommal
parolázott”, és pálcát törni az író fölött, hogy kiszolgálta a politikát. Szuverén személyiségét, autonóm gondolkodását mindvégig és minden helyzetben megőrizte.
*
Említettük, hogy a levél műfaj Németh Lászlónál az életmű szerves része, nála a levéldokumentum, az esszé és a szépirodalmi mű homogén egységet alkot. Illyés Gyula
írta naplójegyzeteiben: „Kevés az író, akinek levelei egyanyagúak a regényei mondatával. […] Németh László […] mondatai tán az aznap leírt tizedik levélben is kelnek úgy
útra s haladnak, mint regényeiben. […] Művei hosszú polcán ezekből az eljövendő kö-

2001. április

89

tetekből nem lehet annyi, hogy ne illeszkedjenek műfajzavar nélkül a többihez.”10 Ez
nemcsak a levelek „tartalmából”, gondolati anyagából kihüvelyezhető, hanem megmutatkozik a levelek stílusában is. Németh a fontosabb, terjedelmesebb leveleit mindig
gondosan fogalmazza meg, de még az „alkalmi”, „ügyintéző” leveleiben is figyel a kifejezés pontosságára, a megformálás választékosságára, igényességére. Természetesen
a levelek stílusa az esszék kristálytiszta előadásmódjához, a gondolat szenvedélyes kifejtéséhez áll a legközelebb. Leveleiben ugyanaz a sugárzó okosság, hajlékonyság, metaforikus előadásmód van jelen, mint tanulmányaiban, „gondolati kísérleteiben”.
Németh László az anyanyelv tudatos használója. Ezt leveleiben leginkább a fordítással kapcsolatos megjegyzései árulják el. A fordítást kezdetben iparnak, rabszolgamunkának, a gályapadon eltöltött időnek tartotta, később laboratóriummá, nyelvi kísérleti műhellyé fejlesztette. „Két orosz könyvet fordítok, s egész karthauzi módra
élek” – írja 1950-ben. (853) És még ugyanaz nap egy másik levélben megjegyzi: „Én
körülbelül két és fél órát ülök a gép mellett, amíg annyit [tíz oldalt] lefordítok. S szép
dolog is így lassított filmben nézni egy remekművet.” (854) A fordítást is alkotómunkaként éli meg: „sose arról van szó, hogy valamit átmásolok, hanem a magyar nyelv
egy rejtett rögét pattantom ki.” (934)
Levelei – mint a fenti idézetek is mutatják – tele vannak szemléletes és érzékletes
hasonlatokkal, metaforákkal. Néhány találomra kiválasztott kép, néhány egymást követő levélből: Élethelyzetéről, közérzetéről, álláslehetőségeiről írja 1949-ben Hódmezővásárhelyről: „Úgy érzem magam, mint egy kutya, akinek csak odanyújtják
a csontot, s aztán elhúzzák.” (777) Ugyanerről a témáról, ugyanebben az évben, de egy
Debrecenben kelt levélben találjuk: „hányódom, mint az a bizonyos ördögszekér”.
(800) És amikor a következő évben ismét visszatér szeretett városába, ezt írja: „S mint
a golyó, csak Vásárhelyre zökkenek vissza.” (836) S amikor némi reményt lát sorsa
megváltozásában, ezt az általánosítást szűri le: „Az ember is olyan, mint a fák, a váza
fekete, de néha elborítja a virág.” (850) Amikor egyik olvasója és tisztelője a személyes
megismerkedés lehetőségét keresi az íróval, ezzel hárítja el: „az írót személyesen is
megismerni, ebben van olyasmi, mint amikor a gyermek a tortamázszínű játékot meg
is akarja kóstolni.” (862) Végül egy önmagára vonatkoztatott hasonlat 1954-ből: „mint
a rossz bankót, kivonom magam a forgalomból.” (952)
A képekkel, hasonlatokkal teremti meg nyelvének tömörségét, szépségét. Egy-egy
metaforával körülményes és hosszadalmas fejtegetéseket takarít meg és tesz fölöslegessé. 1949-ben írja Hódmezővásárhelyről a családjával megromlott viszonyról: „senki
sem apa a maga családjában” (814); és ugyanerről a témáról egy korábbi levélben:
„A család mégis nagy dolog; azóta tudom, amióta az enyém elrákosodott.” (809) A metafora rögzült benne, mert egy másik, ugyanezen a napon papírra vetett levélbe is beleszövi: „Egy elrákosodott család éppolyan biztos halálfaj, mint akár a veserák.” (810)
Vannak más visszatérő, kedvelt metaforái. Ilyen az önmagára vonatkoztatott „életfogytiglani fegyenc” képe, illetve a korának jellemzésére használt kifejezés: „társadalmi
hiánybetegség”. (1745., 1761.) Egy válaszlevelet indító szép kép: „az ilyen levelekre
jobb addig felelni, míg az ember lelkében még ott gyűrűzik a csobbanásuk.” (921)
Az ilyen megilletődött pillanatok persze – valljuk meg – ritkán fordulnak elő Németh László leveleiben. Sokkal gyakrabban szűrődik stílusába az ironikus hang, az
önmagát sem kímélő gúny. Szelídebb, lágyabb formájában a humor is jelen van. Ami10

Illyés Gyula: Naplójegyzetek. 1961–1972. Szépirodalmi Könyvkiadó, Bp., 1989. 268. p.

90

tiszatáj

kor felesége, Ella és a húga eszpresszót nyitott, írja: „ők megeszik a hasznot minyonokban és briósokban”. (826) A gúny keményebb változatát többnyire önmaga ellen
fordítja. Sárközi Mártának írja 1950-ben: „Tegnap múltam negyvenkilenc éves, most
fordultam be életem, írói munkásságom és házasságom jubileumi esztendejébe. S életem, summájának ezt látom: itt volt és nem köllött. Ha majd már a sírföliratoknál
s a »memoárok«-nál tartanak, tartsa számon ezt a lakonikus összegezést.” (849) Ez a hangnem néha a keserű akasztófahumorig is eljut. Amikor Vásárhelyre megérkezik hozzá
csomagban az előzőleg Debrecenben felejtett kés, ezt írja Gulyás Pálnénak önmagára
és a halott Gulyás Pálra gondolva: „nyilván, hogy szíven szúrjam magam, s minél
előbb melléje feküdjek.” (850)
*
Németh László levelezésének az itt érintett szempontok mellett még számtalan további „metszete” lehetséges. A levelezés kiadásával nemcsak a magyar irodalomtörténet-írás és az olvasók érdeklődése gazdagodott. Aki a huszadik század magyar szellemi
életével bármilyen vonatkozásban érintkezésbe kerül, a színháztörténettől a mentalitástörténetig, a politikatörténettől a pszichológiáig, nélkülözhetetlen és megkerülhetetlen kútfőt talál ezekben a kötetekben. Illő köszönet jár mindazoknak, akik Németh
László leveleit valamint a hozzá írt leveleket megőrizték, és azoknak is, akik a kiadást
lehetővé tették.

LÁSZLÓ GYULA RAJZA (1960)

2001. április

91

BABUS ANTAL

Németh László ismeretlen ifjúkori verse
1918 tavaszán Németh László tüdejében elváltozást észleltek az orvosok. Lábadozni-gyógyulni a szilasbalhási (mezőszilasi) nagyszülőkhöz küldte édesanyja. A betegség azonban nem szegte kedvét, szellemi energiái nem szunnyadtak: tanult, olvasott,
s egymást érték Oszoly Kálmánhoz, osztálytársához és egyben legjobb barátjához írott
levelei. Augusztus folyamán hegyi levegőn, Nagybányán, a Morgó oldalában gyógyította beteg tüdejét. A Németh-család sok szállal kötődött Nagybányához. Németh József, az író édesapja itt kezdte tanári pályáját, s a tornatanári tanfolyamot azért végezte
el, hogy szőlőt tudjon venni a nagybányai hegyoldalon. Németh László is itt látta meg
a napvilágot. A Németh-családot rövid szolnoki kitérő után hamarosan Pestre vetette
a sors, vagy inkább a tanügy akarata, de nagybányai gyökereik a pesti macskakövön sem
sorvadtak el. A fővárosban csak két, időközben szintén Pestre került egykori nagybányai tanár kolléga családjával jártak össze rendszeresen. Az Incze–család, Incze Lajos
görög-latin szakos tanár családja volt az egyik. Németh László és Incze Lajos Gábor
nevű gyermeke együtt cseperedett fel. Incze Gábor két és fél évvel idősebb volt, mint
az író, de Sárika, Inczéék leánygyermeke, szintén 1901-ben született. Ilyen úton-módon került Németh László 1918 augusztusában, az utolsó „magyar” nyáron Nagybányára, a Morgó oldalába, Incze Lajos apósának a szőlőskertjébe. Vele együtt itt lábadozott a vakbélműtéten átesett Incze Sárika is. Az almafák illata, a táj szépsége elbűvölték az érzékeny kamaszt, de a legfontosabb mégiscsak az volt, hogy az Elek Artúr-féle Újabb magyar költők anthológiája 1880–1910. című kötetből itt kóstolt bele
a modern magyar irodalomba. Legjobban Adynak Az én menyasszonyom-ja markolt
a szívébe, de Babits is nagy hatással volt rá.1 Az antológia fölébresztette költői becsvágyát, ontotta a verseket, s pár hét múlva „valakinek” (leendő feleségének, Démusz
Ellának) megígérte, hogy 1921. szeptember 1-jére egyike lesz az ország első költőinek.2
Szegény embert még az ág is húzza – tartja a mondás, amely 1918 őszén nem egy
emberre, hanem az egész „szegény” országra volt érvényes. Éppen elég lett volna
a vesztes világháború, az elszakadó nemzetiségek, s az ezzel járó területvesztés kiméráinak terhét elviselni, de balsorsunk még spanyolnátha járvánnyal is megvert bennünket. A „spanyolban” csak októberben 44 ezren haltak meg. (Egyebek között Kaffka
Margit is.) Németh Lászlónak alighogy kitisztult a tüdeje, alighogy megerősödött egy
kicsit, amikor a dühöngő „spanyol” szeptemberben őt is ledöntötte a lábáról. A járvány miatt kiadott szünetet Szilasbalháson töltötte. Itt érte az őszirózsás forradalom
híre, s itt tört rá az első „lírai rohama”. Innen küldözgette Oszoly Kálmánnak sűrű
egymásutánban a verseit. Oszoly pedantériájának hála (nadrágját kímélendő, székére
mindig szarvasbőrt terített), ezek a szárnypróbálgató-versek fennmaradtak. A levelezéskötet megjelenésekor pedig meglátták a nyomdafestéket is. Szerencsére nemcsak
Oszoly, hanem mások is megőrizték Németh László ifjúkori verseit. Íme, a közelmúltban felbukkant, kiadatlan költemény.
1
2

Németh László: Homályból homályba. Bp. 1977. II. 322.
Németh László élete levelekben 1914–1948. Bp. 1993. 43.

92

tiszatáj

2001. április

93

94

tiszatáj

Bányi bácsi
Gábornak emlékül

A Morgón volt a szölleje,
A Morgó tövin ott nyujtózott Bánya,
Ha a veranda ajtó nyitva volt
Kiláthatott a szülővárosára.
Bánya, Bánya, arany pohár,
Melybe borát a nap pezsegve fejti,
Be nagy büszkeség, méltó büszkeség
Ilyen vidék elsőszülöttje lenni.
Mert az volt az: elsőszülött,
Időre, észre lehetett más vénebb
Nem sarjadt több, nem több ilyen fia, –
Atyjafia, a bányai vidéknek.
Kerek arcán a bányi lé
A bor lé új vért s haj, mily vért eresztett
S nem tudta senki Bányi bácsinál
Jobban mi fáj a bányai sziveknek.
Mert Bánya város, bármi szép,
Férgeket melenget, kígyók tojását,
Elég egy kis nap, egy parányi jel
Máris kikel, a hódító oláhság.
Ezért volt vallás-hű, kuruc
S mi csak magyarhoz illik Bányi bátyám,
Jól tudta egypár öreg, gyönge szem
Kevés leszen, ha örködni kell Bányán…
Hírt küldött Bánya városa
Oláh földbe fektették Bányi bácsit…
Oláh föld, s bányi! – Súlya kétszeres…
Rossz nyugta lesz – a föltámadásig.
(A vers jelzete az MTAK Kézirattárában: Ms 6222/29.)

2001. április

95

Először is – „maradi módon” – néhány filológiai kérdésre keresek választ. Mikor
keletkezett a vers? Amíg nem sikerül tisztáznunk Bányi bácsinak, a vers „főhősének”
a kilétét és elhalálozási időpontját, kénytelenek vagyunk a filológiai nyomozás eszközeire fanyalodni. Néhány érv 1918 vége mellett szól. Bizonyos, hogy az 1918 december
1–2-i gyulafehérvári nyilatkozat után kellett születnie. Az erdélyi románok nemzetgyűlése ekkor mondta ki a Romániával való egyesülést. Ekkortól kezdve már Jászi
Oszkár délibábos Duna-konföderációs tervének a hívei is kénytelenek voltak szembe
nézni a kíméletlen valósággal, hogy az Osztrák–Magyar Monarchia helyén önálló
nemzetállamok fognak alakulni. Az antant azonban nyilvánosan még nem ütötte rá
a pecsétjét az elszakadási törekvésekre – a színfalak mögött már évekkel korábban Romániának ígérte Erdélyt –, s a magyar diplomáciának és az ország népének még maradt
egy halvány reménysugara, hogy a béketárgyalásokon előnyös békét köthetünk. Tehát
annak ellenére, hogy Németh Lászlóra 1918 végén tört rá az első lírai rohama3, s még
frissen éltek benne a nagybányai emlékek is, nem valószínű, hogy Bányi bácsit és
Nagybányát már ekkor elsiratta volna. Valószínűbb, hogy az első szigorlatát követő
újabb lírai rohama idején, 1921 nyarán, Bogárdon született a vers. Ezt a feltételezést
erősíti meg a témaválasztás és az irredenta hangvétel: egy év telt el az 1920. június 4-i
trianoni békediktátum aláírása óta. 1921 nyara mellett szól az is, hogy 1920 tavaszától
Németh László gyakori vendég volt Incze Gáboréknál, barátságuk egyre szorosabbá,
bizalmasabbá vált. Merthogy Gábor, akinek a verset ajánlotta, nem más, mint Incze
Gábor. Bár Németh László egyszer sem nevezi teljes nevén önéletrajzi írásaiban, kétségkívül ő az a teológus, akit férfiúi önbizalmának növelésére szánt, balul végződött
útjára is sikertelenül próbált magával csábítani.4 1921–1922-ben legációba is Incze Gábor révén jutott el Hatvanba és Gödöllőre.5 A barátságon kívül Goethe összes műveinek német kiadása is Inczéék házába vonzotta, az ő példányaikból olvasta végig a német óriást. Azonban a legfőbb érv amellett, hogy Gábor azonos Incze Gáborral, az,
hogy a vers kézirata Incze Gábortól került több személyen keresztül Vekerdi Lászlóhoz, ő pedig 2000-ben az MTAK Kézirattára és Régi Könyvek Gyűjteményének ajándékozta.
Incze Gábor mindenképpen megérdemel néhány mondatot. 1898-ban született
Nagybányán. Édesapját, Incze Lajost 1911-ben helyezték Budapestre, ezért Gábor a fővárosban fejezte be középiskolai tanulmányait. A református teológiát is részben Pesten, részben Debrecenben, valamint Aberdeenben és Strasbourgban végezte. Teológiai
doktorrá Debrecenben avatták 1931-ben. Lelkészkedett, tanított a pápai teológiai akadémián, vallásoktató lelkészként kiterjedt irodalmi tevékenységet folytatott, számos
hitbuzgalmi cikket és könyvet tett közzé.
Egyelőre csak találgathatjuk, hogy ki volt Bányi bácsi. A versajánlásból logikusan
következő feltevés, hogy Bányi bácsinak köze lehetett Incze Gáborhoz. Talán azonos
anyai nagyapjával, akinek a kertjében, a Morgó oldalában, 1918 augusztusát töltötte
Németh László. Az első versszakban megfestett tájkép – „A Morgón volt a szölleje, /
A Morgó tövin ott nyujtózott Bánya, / Ha a veranda ajtó nyitva volt / Kiláthatott
a szülővárosára” – minden részletében, pontról-pontra megegyezik a Németh László
3
4
5

Németh László: Homályból homályba. Bp. 1977. I. 134.
I. m. I. 195.
I. m. I. 231–232.

96

tiszatáj

prózai írásaiban ábrázolt tájjal. Ráadásul Németh László éjszakánként a hegyi házikó
verandáján hált! Incze Gábor anyai nagyapját Bányay Józsefnek hívták.6 Egy magánhangzó elhagyásával, Bányay bácsit könnyedén becézhették Bányi bácsinak.
Rendkívül érdekes a költemény verstani szempontból. Említettem, hogy 1918 nagybányai nyara óta, amikor Elek Artúr antológiájából megismerte a nyugatosokat, Németh László az új költők, mindenekelőtt Ady bűvöletében élt. Nemcsak életérzést, világlátást tanult tőle, hanem verselési kísérleteire is felszabadítólag hatott. Ady verseiből
kiindulva igyekezett bizonyítani, hogy a magyar nyelvben rejlik a verselés „bölcsek
köve”. Másik bálványa Babits volt, tőle a műveltségét irigyelte. 1918. december 11-én
írta Oszolynak: „Jelenleg például rendkívül humoros ambícióim vannak: Babitson át
Ady fölé kerülni, Adyn túl megépíteni a magyar nyelvet.”7 Elhatározta, hogy egyesíti
magában a két költőt, s a két költő verselési technikáját is. A vers strófaszerkesztése és
a sorok szótagszám-kezelése egyértelműen Ady hatását tükrözi. Ugyanúgy, mint Ady
verseinek túlnyomó többsége, a Bányi bácsi is laza jambikus sorokból építkezik.
A verssorok szótagszáma is „adys”: 8 11 10 11. A magyar költészetben Ady lírai forradalma előtt elképzelhetetlenek voltak az ennyire változatos szótagszámú sorokból
épülő strófák. A legszokatlanabb, sőt a magyar költészetben egyedülálló a vers rímszerkezete. Első ránézésre a b x b képletűnek hinné az ember, de figyelmesebb vizsgálódás után észreveszi a versszakok harmadik sorából a negyedikbe átkúszó fonatos rímeket is. Minden egyes versszak harmadik sorának utolsó szótagja rímel a negyedik
sor első ütemegységének utolsó szótagjával: volt/kiláthatott; büszkeség/vidék; fia/fia;
bácsinál/fáj stb. Tehát a pontos rímképlet a következő:
a
b
c
c–b
Szepes Erika és Szerdahelyi István rendkívül alapos Verstana a fonatos rímek több
fajtáját is megkülönbözteti, de a Németh László-félére nem találunk benne példát.8
Érdekes a vers világnézeti háttere is. Nem csupán azért mert irredenta húrokat
penget, felnőtt fejjel pedig a Duna-menti népek tejtestvériségét hirdette a költője. Az
ország lakosságának óriási többsége irredenta volt a trianoni döntés után. A proletárdiktatúra, a vesztes háború, az ezeréves ország kétharmadának elvesztése annyira megrázott mindenkit, hogy rövid időre még az olyan meggyőződéses pacifista is, mint Babits, harcos hazafivá vált. Csak az országhatárokat eltörlő világforradalmat váró „nemzetköziek” – a kommunisták, a polgári radikálisok – nem álltak a nemzeti integritás talaján. Természetes, hogy a húszéves Németh Lászlóban is fellobbant a nemzeti érzés.
1919-ben hazafiság és nemzetköziség között ingadozott. Az év elején, az ország végső
összeomlásának küszöbén, Oszoly Kálmánnak írt levelében forró szavakkal fogad hűséget hazájának: „Nem tudom, mi a terved: maradsz vagy mégy? Én fönntartom ígéretemet: megyek professzornak, és ha nem lesz szükség professzorra, nevelősködöm,
6
7
8

Vö. Németh József: Napló [1898–1911] Hét év [1914–1921]. Bp. 1993. 93.
Németh László élete levelekben 1914–1948. Bp. 1993. 43.
Vö. Szepes Erika–Szerdahelyi István: Verstan. Bp. 1981. 93–94.

2001. április

97

körmölök, és ha nem lesz szükség írnokokra, beállok gyári munkásnak. Mindegy.
Mindegy. Ettől a rögtől nem válok meg semmiért. Csinálok amennyit lehet; csinálom jól-rosszul, dolgozok, de itt élek, és magyar búzán élek. Most még jobban szeretem az én nyelvemet; Petőfi, Arany, Ady nyelvét, mint valaha, mert épp az én népem lesz az egyetlen nép, amely csak a nyelvében élhet. Én az utamon maradok.”9
Tavasszal azonban rövid időre őt is magával sodorja a forradalmi-chiliasztikus-messianisztikus ár. Megpróbálja rábeszélni édesanyját, hogy házukat bocsássák a köz
javára. Szilasbalháson Péter nagybátyjával zörren össze a magántulajdont kárhoztató
„kommunista” ifjú. Március 15-i ünnepi beszédében a Toldy-reálban arról értekezik,
hogy a kultúra egyre inkább nemzetközivé válik, s nekünk magyaroknak is ehhez
kell igazodnunk. Május 1-jei beszédét tanárai és barátai is félreértik, és elhidegülnek
tőle. Iskoláját ő képviseli a diák direktóriumok gyűlésén, de itt értetlenül figyeli
a hangadók, a fiatal Ignotus és társai meddő vitáját. A proletárdiktatúra bukásának idejére már leszámol illúzióival. „Kommunista” múltja miatt 1919 őszén igazolóbizottság elé kerül, de tisztázza magát a hazafiútlanság vádja alól. Nem volt nehéz helyzetben, nyugodt lélekkel mondhatta, hogy őt mindig a magyarság sorsáért való aggodalom vezette. Ekkorra a hazafiúi, nemzeti érzések elnyomták benne a nemzetköziséget, ezért ebben a versében nyoma sincs az ingadozásnak. Önéletírásában restelkedve
vallja be, hogy 1919 augusztusában, kora őszén fejezte be a májusban megvásárolt és
félbehagyott Az elsodort falu-t, s be kellett látnia, hogy a kommunizmus megítélésében tévedett. Tegyük hozzá: nem egyedül.

9

Németh László élete levelekben 1914–1948. Bp. 1993. 46.

98

tiszatáj

DR. FENYVESI TAMÁS

Németh László hipertónia-levelei
Németh László A kísérletező ember c. könyvének 1963-as kiadását és a hipertóniával
foglalkozó más, részben eddig nem megjelent írásait tartom kezemben. A leírtak jelentős része az 50-es és 60-as évekből származik. Elérkeztünk a harmadik évezredhez, és
a nagy író egyben hipertóniás beteg megfigyelései és feljegyzései ma is időszerűek. Az
írások arról szólnak, „hogy fogadja a hosszú, halálos betegséget az, aki az újkori civilizáció neveltjének érzi magát. Ez a nevelés többek között azt a védelmet nyújtja minden rászakadó csapással, aljassággal szemben, hogy megfigyeli, tanulmányozza, problémává alakítja, kis szellemi műhelyet épít köré”.
Aki Németh László saját hipertóniájáról írt munkáját olvassa majdnem 50 év multán, ma is sokat tanulhat belőle, akár mint orvos, akár mint beteg. Megdöbbentő látni,
hogy valaki az akkori áramlattal szemben milyen erőteljesen képviselte azt a nézetet,
hogy a hipertóniás betegnek pontosan ismernie kell saját betegségét. Ez akkor is igaz
volt, amikor megfelelő kezelés még nem állt rendelkezésre.
A Levelek a hipertóniáról megfigyeléseit és betegségével kapcsolatos aggodalmait,
szorongását is bemutatják. „Egy rosszat ígérő betegség csapdájába estem”, írja az első
levelében. A második levél a „kórelőzmény” drámai története. Azt mutatja be, hogy
betegségének felfogása szerint nagy belső feszültséghez és így időhöz is pontosan köthető kezdete volt: „az az esemény, amelytől betegségét számítja: február utolsó napjaiban történt” (1954). Harmadik levelében elemzi, hogy miként hat a műfordítás vagy
más szellemi munka a vegetatív idegrendszere. Felismeri, hogy a magyar nyelv milyen
„kimeríthetetlen ezeknek a sarkalló metódusoknak a leírásában, az ember szorong, eláll a lélegzete, reszket az ina, majd megreped a szíve, végig fut hátán a hideg stb., ezek
a kifejezések bizonyos vegetatív folyamatoknak a leírásai”. A negyedik levélben nagyon
általános érvényű megállapítás olvasható hipertóniáról: „a hypertoniás helyzetét … nehezíti, hogy nem látszik olyan betegnek, mint amilyen”. Az ötödik levélben egy ma
már feltételezhetően hozzáférhetetlen könyvre, Tardieu-éra hivatkozik: ekkor ír arról,
hogy a vegetatív idegrendszer „iszonyreakciója” játszik szerepet a hipertónia kialakulásában. A hatodik levélben részletesen hívja fel a figyelmet arra, hogy a beteg mit tehet
annak érdekében, hogy állapotát pontosan ismerje. Részletesen jellemzi az 50-es évek
helyzetét, amikor a saját vérnyomását mérő beteget többé-kevésbé kinevették még orvosi körökben is. Ezzel állítja szembe önmagát, amikor azt írja „néhány hétre most én
is ezeknek a pumpálgató betegeknek a sorába léptem”. Ezt a megjegyzést követi a tanulságos elemzés a vérnyomás-ingadozásról és arról, hogy a vérnyomás feltehetőleg
függ attól, hogy a megfigyelő beteg saját maga méri, avagy az orvos. Sőt az orvos is különböző vérnyomást mér, és vajon tudja-e az orvos, hogy az eltérő, különböző napszakban mért vérnyomás-értékek közül melyiket fogadja el. Kéziratában részletesen leírja több helyen is, hogy egy adott óra alatt hány betűt írt le, vagy egy adott szakasz
hány leütésből áll. Ezzel a munka teljesítménnyel is igen szoros korrelációt talál akkor, amikor munka előtt és után megméri a vérnyomását. Önmagában rendkívül érdekes a leütések számolása, ami ma már egy egyszerű gombnyomás a szövegszerkesztő

2001. április

99

segítségével. A hetedik levélben írja le, „hogy az erőltetett délutáni alvás az álomközpont ki-bekapcsolása nem jó, hogy a séta, kis mennyiségű evés: vérnyomássüllyesztő”.
Igen modern törekvés, amikor Németh László szoros összefüggést kíván kimutatni
a munka jellege és a vérnyomásra való hatása között. A Shakespeare fordítás vérnyomás
csökkentő hatású, ezzel szemben saját drámájának végiggondolása jelentős mértékben
emeli a vérnyomást. Ezt a jelenséget nevezi igen találóan „ihlet hipertóniának”. Kevésbé követhető és nagyon nem ajánlható a ma betegének a nyolcadik levélben leírt kísérlet, amelyben a gyógyszer szedését abbahagyja” lássuk, mit csinál a betegség magára
hagyva”. Mentségére szolgál, hogy a levél alcíme éppen „veszélyes kísérlet”. Ez a kérdés a következő levélben, a kilencedikben, újra felbukkan, sajnos egy ma már nem elfogadható, kicsit mechanikus szemlélet formájában, miszerint azért ne csökkentsük
erőszakosan, gyógyszeresen a vérnyomást, mert ezzel elfedjük a betegség jelét. A tizedik levélben vetődik újra fel az, ami a kéziratban különösen részletesen látszik, hogy
a végzett munka mennyiségét és jellegét is összefüggésbe hozza a vérnyomásra kifejtett
hatással. Úgy észleli, hogy a munka „adagolása” hasznos lehet. Itt említi meg azt a rendkívül korszerű elgondolást, hogy a valamilyen okból megemelkedett vérnyomásnak
a visszatérési sebessége nagyon fontos jel. Ehhez kapcsolódik az a nagyon tanulságos
pathofiziológiai leírás, amely részletes magyarázataiban a mai ismereteink szerint már
eltér az 50 évvel ezelőttitől, de abban a formában ahogy ezt Németh Lászlónál látjuk,
rendkívül érdekes. Teljesen korszerű amit a tizenegyedik levélben találunk: „a könnyű
fizikai munka, meggyőződésem szerint, a hipertónia legnagyobb orvossága”. Igen szellemes az a megjegyzés a tizenkettedik levélben, amely szerint „természetesen meglehet,
hogy egy téves feltevés volt az, ami meggyógyított”. A hipertoniáról alkotott felfogásunk az elmúlt fél évszázadban és különösen a legutóbbi évtizedben jelentősen megváltozott, azonban ma is tudjuk, hogy a betegségnek számos oka van, és ma is meg vagyunk elégedve, ha a beteg vérnyomását sikerült csökkenteni, akkor is, ha nem vagyunk
egészen pontosan tisztában azzal, hogy a korszerű gyógyszer kombinációi pontosan
miért is volt eredményes.
A könyvben a „levelek a hipertóniáról” munkát a „vérnyomás-napló” követi. Ebben tovább folytatja szerzője a vérnyomás változásának és a közvetlen okoknak elemzését. Azzal kezdődik, hogy egy kellemetlen levél olvasása közben vagy után a vérnyomása 230 Hgmm-re ment fel. A vérnyomás napló grafikonjainak magyarázata itt
található: „A szisztolés vérnyomást tintával, a diasztolést ceruzával rajzoltam be, a szisztolés koordinátán egy kocka 10 Hgmm-nek felel meg, a diasztoléson 5-nek”: Sajnos ezt
a kettős skálát nem könnyű követni. Ezekből a grafikonokból találunk néhány mintát
a könyvben és lényegesen többet a kéziratokban. A napló mai szemmel nézve is zseniális. Tudjuk, hogy a normális napi életvitel közben történő rendszeres automatikus
vérnyomás megfigyelés ma egyenesen divat (ABPM, ambulatory blood pressure monitoring). Németh László ezt már akkor jobban csinálta, mint mi most, kivéve, hogy
nem volt automatája. Ilyen automata elkészítését már 1958-ban javasolta (Utolsó széttekintés). Ugyanis különös figyelmet fordított arra, hogy ne csak a vérnyomásokat jelezze különböző időpontokban, hanem azt is, hogy a mérések időpontjában mi történt. Ismételten leírja, hogy a „düh” különösen emeli a vérnyomást és hogy ébredéskor
a vérnyomás magas és a legmélyebb vérnyomás értéket szinte minden nap az ebéd
utáni sziesztán éri el. Felteszi a kérdést, s ez ma is érvényes kérdés, hogy „miért nem
ébredek reggel alacsony vérnyomással”. Leírja, hogy: „A belgyógyászati tankönyvek
megemlékeznek a napi vérnyomás néhány mm-nyi ingadozásáról – én azonban ezeket

100

tiszatáj

a számokat nem igen érzem meggyőzőnek: akkor hinnék nekik, ha néhány száz vérnyomás görbe állna mögöttük”. Az ABPM felhasználásával írt számos hazai közleményben Németh László dr. munkáját illenék idézni. Igaz, hogy többé-kevésbé hatékony és elviselhető gyógyszere a magas vérnyomásnak az 50-es években talán csak
a Rauwolfia alkaloida volt. Ezzel kapcsolatosan is látunk megjegyzéseket. Sokkal lényegesebb viszont az elemzés, amelyet az életmóddal kapcsolatosan találunk. Leírja, hogy
megfigyelte mely életműködések ugratják ki a vérnyomást. Ezeket két csoportja
osztja, olyanokra, amelyre a betegnek nincs okvetlenül szüksége, valószínűleg terhes is
neki, ezektől el kellene tiltani. Vannak viszont olyanok, amelyeket megélhetése miatt
folytatnia kell a betegnek; ezeket, különösen, ha szellemi munka, megfelelő szüneteket
beiktatva kellene végezni. Amit itt találunk ebben a majd fél évszázados munkában,
majdnem pontosan megegyezik azzal, amit a legújabb vérnyomás csökkentő kezelési
irányelvek tartalmaznak arról, hogy a gyógyszeres kezelést a beteg életmódjának megfelelő megváltoztatása kell, hogy megelőzze. A só- és fehérjeszegény étrend hatását is
megfigyelte saját napi átlagos vérnyomásán: 1962-ben az így elért csökkenés megközelítette a 30/15 Hgmm-t.
A kísérletező ember következő részlete (A kórházban) 1957-ből származik. Ennek
érdekessége, hogy a modern hipertónia-felfogásunk atyjának George Pickeringnek híres hipertónia könyvéhez fűz megjegyzéseket. Nagy hatással volt Németh Lászlóra
Pickeringnek a tömeges vérnyomásméréseken és a vérnyomás érték lakossági eloszlásán alapuló elgondolása. Ebben Németh László főleg arra hívja fel a figyelmet, hogy
a populációs vérnyomás eloszlás miatt nem is lehet határozott küszöb értéket megadni.
Utal arra az elképzelésre, hogy idős korban magasabb a normális vérnyomás érték. Ez
a probléma évtizedeken át viták középpontjában állt. Ma tudjuk, hogy abban a formában, ahogy Pickering elgondolta, már nem teljesen helytálló, és praktikus okokból
minden hipertonia ajánlás határozottan küszöb értékeket szab meg. Ennek az értelme
ma az, hogy a modern gyógyszerek széles köre lehetőséget ad a célként kitűzött alacsonyabb vérnyomás elérésére. A kórházi vérnyomás beállítás egyik nagyon érdekes kérdését veti fel az írás. Saját kórházi bent fekvése során kiderült, hogy a kíméletes orvosok kevesebbnek mondták mért vérnyomását a valódinál. Ezt az eljárást nagyon korszerű módon helyteleníti és „vérnyomás-sikkasztás”-nak nevezi. Ennek a fejezetnek az
összegezése híven tükrözi az 1957. évi orvosi álláspontot, vagy legalábbis az akkori magyarázatok egyikét. Nem lehet írója szemére vetni, hogy a tudomány azóta, több mint
40 év alatt sokat fejlődött.
A következő megjelent nagy írás 1962-ból származik Öt év meg egy címen. Ez az
írás elsősorban a hipertóniás beteg életéről az első sajkódi évekről és nem a hipertóniáról szól. Akkor jöhetett divatba az orvosi „rehabilitáció”. Azt írja „rehabilitáltnak az
orvosok azt a végeredményben gyógyíthatatlan beteget nevezik, akinek sikerült úgy
összetákolniok az egészségét, hogy a munkaadó mint ép emberrel számolhat vele”. Lehet, hogy a rehabilitációval foglalkozó kollégáim nem dicsérnek meg, de ezt a meghatározást időtállónak, ma is kitűnőnek tartom. Ismét úgy dönt, hogy vérnyomás naplót vezet „a naplóvezetés ugyanis nemcsak diagnosztikus eszköz volt, de gyógykezelés
is vagy legalább megelőzés”. Ma is úgy gondoljuk. Ma minden lényeges hipertóniával
kapcsolatos ajánlásban megtaláljuk a vérnyomás mérés technikájának részletes leírását.
Ezt a medikusoknak is oktatjuk. Sok kollégánk ezeket az ismereteket a gyakorlatban
nem alkalmazza pontosan, pedig a megbízható méréstechnika leírását megtalálhatná
Németh Lászlónál is. Az ambuláns vérnyomás monitorozás során ma lényeges követ-

2001. április

101

keztetéseket vonunk le abból, hogy a nap 24 órájában mennyi időn át volt a vérnyomás a normálisnál magasabb, tehát nemcsak az átlagokra vagyunk kíváncsiak. Erre
a megközelítésre korát messze meghaladó utalást találunk Németh László könyvében.
Ebben az írásban az eddigieknél is részletesebb elemzést olvashatunk a vérnyomás
napszaki ingadozásáról. Ez, ismétlései ellenére, az elemzés alaposságánál fogva érvényes tanulságul szolgál. A reggeli lejtő-ben leírja, hogy az orvosok számára akkor még
nagyon meglepő volt, hogy a reggel magas vérnyomással indul. Érdekes megfigyeléseit
közli arról, hogy ez milyen ütemben süllyed. „Hogy lehetne a lejtő hosszát három
óráról mondjuk kettőre rövidíteni” teszi fel a kérdést. A reggeli vérnyomás emelkedés
jelentőségét az utóbbi időben egyre inkább felismertük. Kiderült, hogy a hipertóniával
járó súlyos szövődmények jelentős napszaki ingadozást mutatnak. A szívinfarktus, az
agyvérzés és a hirtelen szívhalál is leggyakrabban reggel fordul elő és ez szorosan összefügg azzal, hogy éppen reggel, ébredéskor a legmagasabb a vérnyomás. Ennek ma az új
gyógyszerek kifejlesztésében is nagy jelentőséget tulajdonítanak. Az ideális gyógyszer
napi egyszeri bevételt tesz csak szükségessé és kivédi még a másnap reggeli vérnyomáskiugrást is. Zseniális Németh meglátása a reggeli csúcsértékekről és arról is, hogy ennek időtartamát nagyon is érdemes megrövidíteni, ha módunkban áll.
Ebben az alfejezetben olvashatjuk, hogy a sűrűn egymásután végzett mérések emelkedésekkel és csökkenésekkel tarkítottak, ez a váltakozás mai nevén regresszió az átlaghoz képest.
A következő napszak „a munka völgye”. Ennek első szabálya saját maga számára,
hogy 165 Hgmm felett nem szabad íráshoz fogni. Nagyon fontos, hogy a munka szakaszait megfelelően be kell osztani bemelegítő szakra, majd szünetek beiktatásával lehet elérni a legmegfelelőbb vérnyomás helyzetet. Sajnos, a betegség a régebbi több
mint három órás folyamatos délelőtti munkát, a „munka szívét” másfél órára csökkentette. A „délutáni púp” okáról feltételezi, hogy addigra elfogy a kötőanyag, ami „a preszszor lavinát” visszatartja. Természetét csak később ismerte fel, de azt találta, hogy ez
négy és hat óra között tetőz és részben a vérnyomás alaphullámát követi a foglalatosságtól függetlenül. „A nap farka” a hat és hét óra közötti vacsorától a kilenc-tíz óra
közötti lefekvésig tart. Ilyenkor a vérnyomás „hol lefelé konyul, hol felfelé kunkorodik”. A „vasárnap” külön elemzés tárgya, amely részletes, tanulságos. Nagyon rövid
lényege a vérnyomás szempontjából, hogy ez a heti átlagnál általában 8/4 Hgmm-rel
kevesebb. Itt írja le az időjárás feltételezett hatását a vérnyomásra. Megemlíti, hogy
ennek elkerülésére jól temperált kamrákban végeztek kísérleteket. E helyett azonban,
amint írja: „én azt hiszem, szociális és lélektani kondicionáló kamrák többet használnának”. Figyelemre méltóak azok a mérési eredmények, amelyeket felsorol és amelyek
között gyakran szerepel olyan, mint 132/78, 142/80. Ez arra utal, szerzője ösztönösen
rájött, hogy helyesebb a higanyos vérnyomásmérővel történt mérések eredményeit páros számokban megadni. Továbbiakban részletezi az étrendi kísérletek hatását. Ezek
nála váltakozó sikerrel jártak, azonban mégis felhívja a figyelmet arra, hogy az életmód váltás szükséges a hipertónia beteg számára. Jól felismeri, hogy a hipertóniának
van más tünete, mint a magas vérnyomás. A betegség számos ok következménye, ezt
a helyzetet szép magyarsággal határozza meg: „többokúság”.
Németh László sajnálja, hogy megfigyeléseit a kortárs orvosok többsége nem veszi
elég komolyan. Befejezésül egy nagyon fontos kísérleti tervet ír le, amelyben: „egyik
fülkében egészséges és beteg emberek vérnyomás-görbéjét vennék fel, összehasonlításul
a különféle munkák alatt; a másikban a fogalmazás előtt és után vett vér elemzése

102

tiszatáj

folyna…« A fülkék egész pavilonokká nőhetnének. Itt a hipertónia jelölteket szűrnék
és oktatnák”. Ezt a tervet, a lakosság szűrését a vérnyomás szempontjából azóta sem
sikerült teljesen megvalósítani.
A hipertónia betegség más vonatkozásban is jelen van Németh László számos munkájában. A tudományos értékű megfigyeléseket jól kiegészíti a levelezés, amelyben Vekerdi László nagyon pontosan felvilágosítja Némethet a betegsége természetéről. Sokat
hivatkozik az író a francia szerzőpár, a Tardieu fivérek könyvére a vegetatív idegrendszerről. Feltehetően abban teljesen korszerű neurophysiológiai adatok és elméletek
voltak a vegetatív idegrendszer szabályozó szerepéről. Felhívja a figyelmet arra, hogy
a hipertónia közegészségügyi problémává vált „főként amióta különféle társadalmi műtétek során mind újabb és újabb embercsoportok kerültek az enyémhez hasonló, vagy
annál súlyosabb szorítókba”. A könyvhöz nem sikerült egyelőre hozzájutnom. Lang,
neves szovjet orvos-tudós könyvét az ötvenes években magam is olvastam, ebben valóban a szervezetet kívülről érő ingerek hatását írja le. Németh László elmélyült tudományos érdeklődésének hátrányos következménye is van: fél a gyors szellemi pusztulástól. Vekerdinek írja az 1053. levélben, hogy az ihlet az agy bővebb átáramlását
okozza. „Az írás ihletettsége egy bizonyos circulus pretiosus, amely a felkerekedő gondolatok, a hormonelválasztás, bővebb vérellátás s a még jobban fölkavart gondolatok
közt létesül az agyban.” Nagyon fontosnak tartom hangsúlyozni, hogy ez a circulus
pretiosus nem egyszerűen körforgás, amint azt a könyv szerkesztője megjegyzi, hanem
Németh László ezt nagyon is tudatosan szembeállítja a hibás körforgással, az ismertebb „circulus vitiosus” kifejezéssel. Ez a „becses körforgás” nagyon eredeti gondolat az
ihlet és a hipertónia kapcsolatában, hiszen a fokozott feszültségnek máshol éppen
a gyorsabb kifáradást, a munkaképesség csökkenését, sőt a betegség progresszióját tulajdonítja. „Nyilván az ihlet agyontornáztatta agyereim meszesedtek el idő előtt…” Ebben a munkában Németh László gondolatait a hipertónia objektív szemlélete igen
pesszimista irányba tereli: „életem utolsó nagy betegségébe csúsztam bele, amely roszszabbodások közt a halálig visz”. Érdekes, hogy a valóban súlyos kórjóslatú szemfenéki
lelettel kapcsolatban hagyja magát megtéveszteni. Ez nehezen egyeztethető össze azzal
a nagyon drámai képpel, amelyet betegségéről fest: „…a legfájdalmasabb a fejemben
kiérlelt munkák elkerülhetetlen pusztulása volt… Hisz az, ami a fejemben van, nem az
enyém, az apámon kezdve vásárhelyi tanítványaimig sok ezer ember munkájának eredményeként gyűlt ott össze, s a nemzet tulajdona…” Ezt az írói elkötelezettségről tett
szép hitvallást különös fényben világítja meg az, hogy amit elmulasztott leírni, annak
bepótlását félti betegségétől. Ki tudja, hogy ezután valóban sietett-e megírni újabb
műveit, igaz-e, hogy a „jókedvvel végzett alkotómunkát még inkább orvosságnak
tekintette(m)”. Részletesen leírja kitörési kísérleteit az „adyligeti idillen” és Szentesen
át Vásárhelyig. Jellemző a korra, hogy Serpasilhoz az Írószövetség ajándékaként jutott.
A súlyos pesszimizmus beteljesülni látszik a hatvanas években. Ennek a korszaknak az írásait az Utolsó széttekintés posztumusz kötetből ismerhetjük meg. Önironikus
a szillogizmus három tétele, amelyet 1964 októberében vet papírra:” 1. Tulajdonképpen egészséges vagyok. 2. Írói képességeim nem apadtak el… 3. Külső sikerre itthon
vagy külföldön semmi remény nincs… a zárka itt van körülöttem”. Egyenként válaszol az állításokra, aggódás tetszik ki az elemzésből, különösen a szemfenéki vérzések
miatt. Nem hisz abban, hogy az „érrepedés” közvetlenül összefüggene az aktuális vérnyomással, de mindkét szemfenékvérzése „kivételes erőfeszítésre következett be”. Itt is
azt hangsúlyozza, hogy a hipertónia „agybetegség”, de fontosnak tartja részletezni,

2001. április

103

hogy írásai nem rosszabbak mint fiatal korában. A betegség legsúlyosabb veszélyei foglalkoztatják, fél a megvakulástól, drámaian írja le, amint erre felkészül: „még a legkeservesebb lesz a magam szövegének az olvasása, javítása. Legsürgősebb épp ezért
a meglevőket kijavítani…” Ismételten ír a szellemi hanyatlás megfigyeléséről. A „hanyatlás mérlege” (136. o.), „a szellemi hanyatlásról” (145. o.), „ellenőriznem kell agyam
állapotát” (157. o.), „hogy kell hordani, elviselni a szellemi hanyatlást” (168-169. o.)
megannyi tanúbizonyság arra, hogy a magasszintű szellemi tevékenységnek milyen
óriási tartalékai lehetnek. Nagyszerűen írja le a szellemi működés gyakorlatait: az idegen szavak tanulását és azt, hogy a stílus lazulását, sztereotip kifejezések benyomulását
„le kellene fülelni”, valamint a tünetek kozmetikázásának módszereit. Figyelemreméltó leírása a hipertóniabetegség ma ebben a formában jól ismert szövődményéről,
a pangásos szívelégtelenségről. Meglepő, hogy ezt orvosai nem ismerték fel, ellentétben
vele, aki a tüneteket és az okot is pontosan leírta.
Németh László hipertóniával közvetlenül foglalkozó munkái a mába nyúló vitára
is felhívják a figyelmet, amely az emberi autonómia tiszteletben tartásáról, mint az orvosi etika kulcskérdéséről szól. Az ember helyett ne döntsön más, betegségét, annak
kilátásait maga ismerhesse meg pontosan. Németh ismerte, amit a hipertónia lényegéről tudni lehetett, amikor még nem volt hatékony kezelés. Tanulmányaiból azt látjuk,
hogy ez a tudása szorongást jelentett a számára és sikertelenül kereste a megoldást. Azt
írja a tizennégy éve gyötrő betegségéről, hogy az életösztönt csendes halálvágyra alakította át benne.
A Homályból homályba több évtizeden átnyúló tanulmányaiból azt láthatjuk,
hogy Németh László élete nem volt „agydiéta”. Nagy felkészültség kellene ahhoz,
hogy drámáit és regényeit ilyen szempontból elemezzük. Minden bizonnyal nem is
volt minden nagy drámaíró hipertóniás. Óriási szenvedély süt életrajzi írásaiból, tanulmányaiból. Ezek még közvetlenebbül tárják fel írójuk belső vívódásait. Nem akart
felülemelkedni a személyét ért kicsinyes és saját fogalmazása szerint rosszindulatú bírálatokon. Ennek szellemi magatartásnak az önpusztító hatása a mai modern vérnyomáscsökkentő szerekkel sem lenne legyűrhető.
Németh László munkája a hipertóniáról nagyrészt annyira korszerű, hogy alig kell
arra figyelmeztetnünk az olvasót, szerzője majdnem 50 éve írta. Az utókor szerencséje,
hogy a gyógyszeres kezelés lehetőségei és a már régen is feltételezett pathomechanizmusok magyarázata az elmúlt évtizedekben, ahogy a tudomány minden ága, sokat fejlődött.
2000. november 29.

104

tiszatáj

MÁRKUS BÉLA

Domokos Mátyás: Írósors
Mintha a szerző posztmodern akarna lenni, nem ugyan mindenestül, de könyve
nyitó paratextusai révén mindenképp: a kötet egészét, szemléletét és érvelését jellemző
nagyon határozott véleményközlések, a tárgyszerűen, okmányokkal, iratokkal is igazolt ítéletmondatok előtt bizonytalanítson el, tévesszen meg, ha más nem, legalább
a két cím, a fő- meg az al-. Együtt főleg, ám külön, külön is. Az előbbi, névelő nélkül,
vagyis a főnév határozott vagy határozatlan voltát kifejezetlenül hagyva azt ígéri, hogy
egy valaki írósorsáról, alkotói és emberi életének kedvezőtlen, súlyos alakulásáról,
szinte végzetszerű, elháríthatatlan megpróbáltatásairól festődik majd kép. Hogy ez
a valaki egészen pontosan kicsoda, ezt aztán nemcsak az alcím jelenti be, hanem még
meg is erősíti zsögödi Nagy Imre címoldalra emelt rajza, Németh Lászlóról készített
portréja. A könyv azonban többet is, kevesebb is nyújt, mint amennyit a címei megelőlegeznek. Kevesebbet, ha ama írósors formálódásának és fordulatainak filológiai figyelését, módszeres és aprólékos nyomon követését kérnénk számon. Aligha aránytévesztéstől tart, ahogy Grezsa Ferenc vállalkozása esetében, amikor nem akar a pálya
egészének a „monográfiák ekevasával” nekimenni. Az elejébe, a második világháború
végéig tartó húszvalahány évnyi részbe például alig-alig akasztja bele az ekéjét, jobbára
csak – az ő képéhez hűen – a csoroszlya húzza a vonalat meg veri a port, hogy aztán az
ösztökét félre téve ott szántson mély barázdát az eke, ahol már önnön élményei, személyes emlékei is eligazítják, jelölik az irányt. Sorselemzést igazából csak akkortól végez, amikortól előbb tanúja, majd mintegy részese, mi több, alakítója is lehetett ennek
a pályának. Vagyis 1948 tavaszától, mikor is, Hubay Miklós jóvoltából, másodéves
bölcsészként megismerheti a Hódmezővásárhelyen élő, tanító és alkotó írót, hogy aztán, évekkel később, a Szépirodalmi Kiadó ifjú szerkesztőjeként, könyvei, kéziratai
gondozója legyen, méghozzá úgy, a Rákosi-rendszerben ugyan, de már az „új szakasz”,
az „olvadás” idején, azaz közvetlenül 1953 után, hogy a kényszerű hallgatást követően
szinte segíthetett Németh Lászlónak „visszatérni” az irodalomba, hiszen ez egybeesett
az ő kiadói munkájának a kezdeteivel. Innentől tartott a kapcsolatuk, egészen az író
1975 márciusában bekövetkezett haláláig. Az együttdolgozás megannyi érdekes pillanatát villantja fel az emlékezet; bölcsességre valló megjegyzéseket, mondásokat éppúgy
rögzít, mint az ügyetlenség, az esetlenkedés amúgy mosolyogtató eseteit. Például
a sajkodi Certosában vagy ahogy más is nevezte, a „kutyaház”-ban szerzett benyomásai
közül azt, hogy az író mily készségesen fogta bele magát a másolások „borzasztó robotjába”, holott már azzal is spórolhatott volna időt s erőt, ha nehezéknek rárak valamit a kéziratlapjaira, ne hordja őket szerte-széjjel a szél, és ne kelljen keresgélni, pláne
újraírni őket. Efféle kedélyes, mulatságos adomákból talán kikerekíthető lenne sok
mindenki emberi-írói sorsa. Egy valakié azonban biztosan nem: a Németh Lászlóé.
Domokos Mátyás könyvéből két olyan dolgozat emelhető ki, amelyik nemcsak a címbéli ígéretet teljesíti be, hanem egy-két éles, határozott mozdulattal meghúzza e jellem,
lelki alkat és észjárás néhány jellegzetes vonását is. A „Mi (nem) lett volna, ha…” a Méhes Zoltán-i sorsválasztás: az öngyilkosság eshetőségein töpreng, a korábbi kötetében,

2001. április

105

a Leletmentésben dióhéjban már összetömörített A „Sorskérdések” sorsa pedig az életműsorozat befejező kötetének kálváriáját járja végig, a hosszan és hazug módon késleltetett megjelentetésnek a Kádár-korszak végéhez illő „tragikomikus dramaturgiáját” követve. Az előbbi írás sűrű és meggyőző utalásokkal, pontosan adatolt hivatkozásokkal
az önmaga elpusztításának lehetőségével mint a becsület – nem „részleges”, de teljes –
megőrzésének egyetlen módjával az ostromkor is, ám főleg közvetlenül a háború után
hosszú ideig számoló embert mutatja be. A „rémlátó” képzeletűt: a Weöres Sándor
festette „százféle téboly” terjedése és uralma idején azt, aki el volt készülve rá – miként
egy Darvas József-cikk kapcsán feljegyzi –, hogy „testemet dobjam machiavellizmusuk
elé”. Eszmetársai közül, akivel azonban sokat csatázott, Illyés Gyula állapította meg
róla, fanyar gyakorlatiassággal, hogy „olyan üldöztetési mániás ő, akit történetesen
csakugyan üldöznek” – Domokos Mátyás pedig oly annyira egyetért ezzel, hogy szinte
az egész alkotói pálya mozgatójaként, ihletőjeként, a művek „életre galvanizálójá”-ként
a sérelmet jelöli meg. A bánki sértődést, a kivetettségérzést. Drámák sorát hozza fel
példának, az Eklézsia-megkövetéstől a Huszon és a Széchenyin át egészen a Galileiig, jórészt itt is, mint ahogy másutt talán túlzó mértékben is a szerzői megjegyzésekre, magyarázatokra, önelemzésekre támaszkodva. Az írói sors belülről szemlélése, de a tények, hivatkozások sokasága következtében is a tárgyalásmód többnyire ügyvédi
szenvedélyességű, kerül minden szépítő, enyhítő árnyalatot, finomkodóan tapintatos
körülírást. Sorsválasztásról, az emberi-művészi létezés alapkérdéseiről beszél, nem mismásol tehát: a közvetlenül a háborút követő „emlékezetes sajtótámadások” főszereplőit
– a Valóság szerkesztőjeként és cikkírójaként aposztrofált személy(ek) kivételével – egy
„hisztériáktól fűtött, habzó szájú kommandó” „karmesterei”-ként tünteti fel, Horváth
Zoltántól, Antal Gábortól és Bóka Lászlótól kezdve Rónai Mihály Andráson, Zsolt
Bélán és másokon át Gogolák Lajosig vagy Schöpflin Gyuláig. Többségüknek ugyan
már a puszta neve is, nemhogy a munkássága mély feledésbe süllyedt, ama ekevassal
mégis érdemes kiforgatni őket: a mai „szó-csőszök”, „bértollnokok” tanulmányozni
való őskövületeiként. A számtalan lelet közzétételekor mindössze talán két esetben
vethető fel, hogy nem ellenőrzött kellően minden tárgyilag meghatározó mozzanatot.
Az egyik, amikor Lukács György 1946-ban elhangzott magabiztos kijelentésének – miszerint a kommunisták nem gördítenek akadályt a szerző műveinek megjelenése elé –
cáfolatául az Égető Eszter és a Galilei példáját hozza fel, holott e kiszámíthatatlan korban
Lukács is kegyvesztett lett, nem állhatott jót (ő sem) szavai hiteléért. A másik pedig,
miszerint Németh Lászlóban csak a hetvenes évek közepétől fogva látják a „Móricz
utáni kor legnagyobb realista elbeszélőjét”, azzal együtt elbírt volna tán árnyaltabb fogalmazást, finomabb különbségtételt is, hogy „a korábbi elmarasztaló és megfellebbezhetetlennek tekintett ítéletek” megszövegezői kik voltak. Lukács György és Király
István – nevezi meg őket, mint mondja, a „történeti hűség kedvéért”, holott ez a hűség
legalább az Iszony kapcsán különbséget tehetett volna mester és tanítványa között.
Nem nagyobbat, nem többet, mint amennyit a Németh László-recepció történetének
kiváló kutatója, Monostori Imre szükségesnek tartott megtenni. Vagy előtte Grezsa
Ferenc. Király Istvánban ő nem csupán a „késekkel tele” írások szerzőjét látta, hanem
azt is, aki Kárász Nelli regényében a móriczi realizmus vállalását üdvözölte. Ama
hűséghez tartozik azonban, hogy Domokos Mátyás az író pártján állók tévedéseit,
elhamarkodott ötleteit is számba veszi. Így tér ki például arra, hogy az említett drámák
közül kettő az Illyés Gyula tanácsára válaszolt: Misztótfalusi Kis Miklós és Husz döntései nyomán gondolta végig, vajon a rágalmaknak, támadásoknak lehetséges volna-e

106

tiszatáj

ha nem is az elejét venni, de legalább a nyomasztó sorozatát megállítani írásai egy részének visszavonásával. Például megtagadhatja-e a Tanúban közölt tanulmányait, hintsen-e hamut a fejére a Magyarok Romániában vagy a Kisebbségben miatt, nem is szólva
a Szárszón elhangzott beszédéről. Ezekkel – állapította meg jóval később Illyés „javaslata” után, 1967-ben – évtizedeken át többet foglalkoztak, mint a többiekkel együtt
véve, noha teljesen hozzáférhetetlenek voltak, és munkássága alig egyhuszadát alkotják.
Nincs annyi hamu, amennyi elég lett volna a nyilvános megbánás elfogadásához,
megtapasztalhatta ezt az egyhuszadnyi terjedelmű írások kötetbe gyűjtése után is.
Bűnbocsánatot az eklézsiától nemhogy életében, még holtában sem nyerhetett – a hatvanas évek vége felé összeállított könyv majd csak a rendszerváltozáskor, 1989-ben jelent meg, majdnem másfél évtizeddel az író halála után. Ekképpen a kiadói késlekedés,
késleltetés szánalmas trükkjeinek, bárgyúan gőgös fortélyainak szemléletes, mozzanatról mozzanatra történő, gazdagon illusztrált leírása, a Sorskérdések útjának nyomon
követése nemcsak egy író-, de egy szerkesztői sors feltárása is, a Kádár-rendszer művelődéspolitikájának gyakorlatát, működési elveit, végső soron a szocialista párt- és államélet alaptermészetét, hazug, képmutató voltát leplezi le. Ama „ideológiai dallammenet” kottájával szolgál, amelyik a szirének énekénél is csábosabban hívott, unszolt
a romlásra, reményteljesnek hitetve a kilátástalan harcot is. A nyílt szó, az egyenes beszéd hiányáról, a középkorias viselkedésről, a dogmák skolasztikus tiszteletéről mindennél beszédesebben szólnak a dolgozat hivatkozásai és okfejtései. Ahhoz, hogy
a szerkesztő csak tárgyalni is tudjon a Sorskérdések kiadásáról, szükségesnek és hasznosnak látszott olyan, a kurzus által lovaggá ütött tekintélyek véleményét idéznie, mint
E. Fehér Pál, Faragó Vilmos vagy Hajdu Ráfis Gábor. A szellemi múlttal való szembenézés és rendteremtés igényének gondolatát emelte ki az egyiktől, az izgalmasan ellentmondásos életmű minősítését a másiktól, de a harmadikra, negyedikre és a többire
is azért hivatkozott, mert így remélte beláttatni: az életművel való termékeny eszmecseréhez, ugye, a szerző szövegeire van, volna szükség. Az eklézsia, a párt jóakaratának
felkeltése jegyében hangoztatta Németh László gondolkodói nagyságát és becsületességét, ami úgymond abban nyilvánult meg a legvilágosabban, hogy nem tett egyenlőségjelet a fasizmus és a szocializmus közé, és szerinte tárgyilagos volt akkor is, amikor
Sztálint a lenini örökség Buharinnál és Trockijnál hűségesebb folytatójának nevezte.
A faj fogalma, a faji kérdés, a marxizmus és szocializmus, továbbá a kompromittált terminológiát tekintve a zsidókérdés problémaköreit érinti a szerkesztő, egyrészt azt
hangoztatván, hogy ezekkel előbb-utóbb úgyis szembe kell néznie a szellemi életnek,
másrészt idézetekkel bizonyítván, hogy Németh Lászlót nem jellemezte a faji gondolkodás. Okos és lényegre törő érveiből kifogyván, kénytelen-kelletlen legeslegutolsó
aduját is elővette: szerinte csak azok emlegethetik még mindig föl Németh László téves
nézeteit, utópisztikus elképzeléseit, akik a végbement történelmi folyamatokat nem
tartják megváltoztathatatlannak, akik nem hiszik a „nagy történelmi változás” visszafordíthatatlanságát. Utólag, persze, azt lehet mondani, hogy nem ok nélkül kételkedtek ebben az irreverzibilitásban, mi több, hogy az ő történelmi ösztönük, megérzésük
„működött” hibátlanabbul. Bekövetkezett, amit a Hitel című folyóirat engedélyeztetési
teketóriája során Csurka István jövendölt meg, mondván, az afféle „halmazoknak,
mint amilyen ez a rendszer, van öngyulladásuk”, azaz nem kell alágyújtaniuk, nem
kell forradalmat csinálniuk ahhoz, hogy lángra lobbanjon, megsemmisüljön. Az állami
irányítás – miként Domokos minősíti – megromlott és zárlatossá vált napi gyakorlata

2001. április

107

azonban még annyi feszültségforrást sem engedett bekapcsolni, amennyit a Sorskérdések
kiadása vagy a Hitel megjelenése esetleg jelenthetett volna.
Irodalmi utópia és politikai realitás – ezt a címet kapta a folyóirat nem-engedélyezésének bőségesen dokumentált története, s ekképpen is tanúsítja, hogy Domokos Mátyás könyve több is, mint Németh László írósorsának rajza, érzékeltetése. Elsősorban
önnön szerkesztői sorsának ecsetelése, saját vázlatos pályarajza miatt több, de fényt vet
egynéhány olyan kritikusra, esszéíróra is, akik különböző időkben és különböző
okokból az életmű vonzásába kerültek. Így húz vonásokat a „veszedelmes, szent ember”, Vekerdi László, az első monográfus portréjához, és így fűz megjegyzéseket – mint
írja – a marxizmusból-lukácsizmusból az egzisztencializmusba átigazolt „mérvadó értelmiség” egyes nyilatkozataihoz, azoknak a „magánszorgalmú erkölcsbírók”-nak a véleményéhez, akik Németh László szemére hánynak bizonyos „vacsorázgatásokat”, jóllehet ők maguk Aczél György egykori súgói, titkos tanácsosai voltak. Úgy tetszik,
tartja magát ahhoz az idézett görög mondáshoz, hogy „barátom Platón, de még inkább
barátom az igazság” – az 1958-as, népi írókról szóló párthatározat emlékezetben tartását illetően is például úgy ítéli meg, hogy lényegében nem változott sem a politikai közeg, sem a szereplők; hiába – fogalmazza meg a keserű igazságot – „Magyarországon
mindig nagy erkölcsi érték volt a hóhérok becsülete”. A Hitel alapítása körüli hercehurcát is részrehajlás nélkül eleveníti fel; bátor például álradikalizmusról, kihátrálásról
beszélni Hanák Péter azon meglepő véleményével kapcsolatban is, hogy nem a mindenáron való lapengedély volt a cél.
Utópia és realitás szembenállása mozgatja alkalmi megszólalásaikor is, amikor az
író- vagy a szerkesztősors helyébe az irodalom, mai irodalmunk sorsa tolakszik. Utópisztikus abban az értelemben, ahogy ezt Németh László egy erdélyi íróhoz írott levelében kifejtette: eszerint a tények ismeretéből feltörő, az életet átfogó s a jobb fele módosító törekvést szokás eszmének nevezni, ha pedig ezen az eszmén túlságosan eluralkodik az elérendő állapot képe, akkor utópiáról lehet beszélni. Ilyen elérhetetlen álmokat, délibábokat kerget Domokos Mátyás is, főképp a Gens una sumus? című,
a sakkozók nemzetközi társaságának jelmondatát idéző esszéjében, de másutt is, ahol
„törzsekre szakadozott magyar irodalom” bandaharcairól, ihletbénulásos világáról villant fel képeket, tényként rögzítve az elemi szakmai szolidaritás hiányát, a szellemi
szenvedély és az írói hivatás moráljának szétporladását és a velejéig romlott zsoldos
mentalitás térnyerését. Úgy találja és tálalja, hogy manapság képtelenek felfogni élet és
irodalom szükségszerű kapcsolatát, és hogy az egyetemeinken tanított „irodalomtudomány”-nak ez a vakság a létalapja. Az elmélet(ek) túltengése ellen nem épp irodalmi tekintélytől, Charlie Chantól, a klasszikus kínai detektívtől idézi, hogy a teória
„olyan, mint a maszat a szemüvegen; elhomályosítja a látást”. Úgy véli, mindez „a korról a korhoz szóló művek születéskorlátozásához vezetett” – s hogy nem annyira különvéleményt jelent itt (és máshol) be, az különös módon Nádas Péter minapi újságinterjújával is igazolható. Ő ugyan kétségbevonja, hogy Magyarországon szellemi polgárháború zajlana, szerinte is hiányzik viszont az „a kortárs regény, amelyben valaki
szakmailag tisztességes eszközökkel elmesélné, hogy milyenek vagyunk ma a városban
vagy a vidéken”, továbbá „gyakori hiába”-nak tartja, hogy „a mondat tolvajnyelven
íródik, amit a megfelelő információk hiányában nem lehet értelmezni”. Még gyakoribb hiba szerinte, hogy „íródik a szöveg, de nincsen belső struktúrája, mert írójának
nem működik az önreflexiója”. Ez utóbbi fogalmat Domokos nyilván önkritikára,
jobb esetben önismeretre cserélné föl, hogy az ezredvég „eurokonform” szövegirodal-

108

tiszatáj

mával, „regényandroidok”-jával szemben ismét Németh Lászlóra hivatkozhasson.
A rémlátó képzeletűre? Arra, mindenesetre, aki már a hatvanas évek közepén úgy látta,
hogy „folyamatban van a magyar irodalom leváltása egy magyar nyelvű irodalommal”,
és aki a Vidéken élni című 1966-os cikkében figyelmeztetett: „A magyar irodalom s vele
a magyar szellem válaszúton áll; vagy bátorságot nyer a maga útjainak folytatásához
– világméretű eredetiségéhez –, vagy balkáni kiárusítása lesz a nyugat divatjainak”.
E veszélyeket nagyjából abban az időben érzékelte, amikor azt is, hogy a nacionalizmus szóval „olyan visszaélés folyik, amely fölér egy nemzeti idegbénulással”, és
hogy a hatalom épp azt az irodalmi szerepvállalást utasítja el a legkövetkezetesebben,
amely szerint – jelmondat érvényű szavaival –: az író – vállalkozás. Németh László
nem győzte elégszer hangsúlyozni: az írás „erkölcsi elfoglaltság”, ezért a „hogyan éljünk?” kérdésére igen is adható morális hiteles és követhető válasz, ami fölér egy életrecepttel. S életrecept nélkül pedig „az írás jellemrontó pálya” – ezt az összegzést Domokos Mátyás annál is inkább teljes egyetértéssel idézi, mivelhogy új könyvében nemcsak egy író sorsa izgatja, nyugtalanítja, hanem egy irodalomé is. (Nap Kiadó)

2001. április

109

Németh László, a görög
A görög irodalomban önmagamat fedeztem fel.
Két olyan ember nevét említem itt, akit mindannyian ismerünk, s ezért tudjuk, hogy magyarok
voltak s itt éltek, de mégis mintha görögnek születtek volna. Az egyik Kodály Zoltán, a másik Németh László. Hogy ez mennyire igaz, arról szólnak
ezek a képek és idézetek, vagy másként szólva:
a fenti állítás igazát próbálják elhitetni. S azt is tudom, hogy az „játék”. Németh Lászlóval szólva:
„sajnos a történelmi analógiák éppoly semmitmondók, mint amilyen édes játszani velük. De hát egy
öreg görögtanár mit csináljon, velük próbálja megfejteni a jövőt, amelyet már úgysem ér meg.”

Móser Zoltán

A görög nép kelet kolosszusaihoz, Rómához
vagy a germán-kereszténységhez képest parány,
mégis teljesebb életet élt,
mint akármelyikünk.
Nincs még egy nép, amely
ilyen kis emberkészlettel,
ilyen változatosan bontotta
volna ki korszakait…
Vannak népek, amelyek
gyorsan burjánoznak –
terjedelemben; a görög
gyorsan burjánzik
változatokban.

110

tiszatáj

Nincs nép, amelynek
a történelme tisztább
témavezetésű volna,
mint a görögöké.

A görögöktől nem lehet
tanulni, a görögöktől
kedvet lehet kapni a játékra, nem a hagyományátvételre, hanem a hagyomány-teremtésre.

2001. április

111

A görög szobrásznép volt, a test kívülről figyelt tárgy a számára, melynek szemléletében
szívesen merült el. A görög a változatok népe volt s mindenben a különvaló dolgot nézte és
becsülte…

A bürökpohárra készülő
Szokratész említi, hogy
némelyek szerint a lélek
olyan viszonyban van
a testtel, mint a lant
hangja magával
a lanttal: belőle él és
vele pusztul. Szokratész
azonban csak azért
hozza fel ezt
a hasonlatot, hogy
mint felületest
azonnal elvesse.

112

tiszatáj

A Tiszatáj Alapítvány közhasznúsági jelentése
A Tiszatáj Alapítvány bevételei 2000-ben a következő forrásokból származtak: Nemzeti Kulturális
Alapprogram (Folyóiratkiadási Kollégium): 8.000.000, Nemzeti Kulturális Alapprogram (Könyv Kollégium): 1.000.000, Magyar Könyv Alapítvány: 1.000.000, Csongrád Megyei Közgyűlés: 1.300.000,
Csongrád Megye Önkormányzataiért Alapítvány: 300.000, Szeged Város Közgyűlése: 500.000, Magyar
Millennium Kormánybiztosi Hivatal: 600.000, József Attila Alapítvány: 350.000, Hódmezővásárhely
Polgármesteri Hivatal: 100.000, Szegedért Alapítvány: 50.000, Ópusztaszeri Nemzeti Történeti Emlékpark: 150.000, Múzeumi Tudományért Alapítvány: 100.000. A lap- és könyvértékesítésből származó bevétel: 1.849.756 forint volt.
A Tiszatáj Alapítvány, mely 1998. május 28-tól jogállását tekintve közhasznú szervezet, 2000-ben is
– az alapítvány céljaival összhangban – elsődleges feladatának tekintette a Tiszatáj c. folyóirat folyamatos megjelenésének biztosítását. Az ország egyik legnagyobb múltú, hagyományú, immár 55. évfolyamát jegyző, 1999-ben Magyar Örökség-díjjal kitüntetett folyóirata 2000-ben is az évtizedek folyamán
kimunkált szerkesztési elveknek megfelelően működött, s a szekértáboroktól független értékek közvetítésére vállalkozott. Az irodalmi közvélemény kiegyensúlyozott, jó színvonalú lapnak tartja a Tiszatájt,
a kulturális politika nemrég „a magyar irodalom meghatározó bástyájának” nevezte a lapot.
Az alapítvány rendszeresen szervezett irodalmi esteket, író-olvasó találkozókat, melyeken szerzőinket, a magyar irodalom élvonalbeli alkotóit mutattuk be. A Kuratórium évente két díjat ad ki a folyóirat kiemelkedő értéket teremtő szerzőinek. 2000-ben Juhász Ferenc és Görömbei András munkásságát
ismertük el. A Somogyi-könyvtárral együttműködve és a Csongrád Megye Önkormányzataiért Alapítvány támogatásával a megye valamennyi kistelepülésének iskolájába és könyvtárába ingyen juttatjuk el a
Tiszatájt.
Az 1997-ben indított Tiszatáj Könyvek sorozatban 2000-ben négy kötet jelent meg: Nagy Gáspár:
Húsz év a kétezerből (Versek a Tiszatájban, új versek), Hollósi Zsolt: A Tisza-parton mit keresek? (Huszonkét beszélgetés a Tiszatájban), „Honnan jövünk? Mik vagyunk? Hová megyünk?” (Ezredvégi kérdések a Tiszatájban), Lengyel András: Játék és valóság közt (Kosztolányi-tanulmányok). A könyveknek
jó kritikai visszhangjuk volt, a sorozatot mára a szakma és az olvasóközönség egyaránt integrálta.
Szeged, 2001. február 23.

A Tiszatáj Alapítvány Kuratóriuma

Áprilisi számunk megjelenését az Ópusztaszeri Nemzeti Történeti Emlékpark támogatta.
*
Április elején kerül a boltokba a Tiszatáj Könyvek legújabb darabja, Békési Imre Osztatlan filológia c. kötete, mely a szerző nyelvészeti-irodalmi tanulmányait tartalmazza.
*
Néhány szerzőnkről: BABUS ANTAL az MTA Könyvtárának munkatársa, DR. FENYVESI
TAMÁS a SOTE III. sz. Belgyógyászati Klinikájának professzora.
Májusi számunk tartalmából:
KOVÁCS ANDRÁS FERENC, MARSALL LÁSZLÓ, VITÉZ GYÖRGY, ZALÁN TIBOR versei
FERDINANDY GYÖRGY, GRECSÓ KRISZTIÁN novellája
PINTÉR LAJOS, TANDORI DEZSŐ esszéje
„A Tisza-parton mit keresek?”
(Hollósi Zsolt beszélgetése Zsótér Sándorral)

