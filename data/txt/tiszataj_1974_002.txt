1974. FEBR. * 28. ÉVF.

Németh
László
Magam helyett c. önéletírása;
?odor András, Keresztury Dezső,
Kiss Benedek,
Szécsi Margit versei; Zombori
László

tiszatáj
I R O D A L M I ÉS K U L T U R Á L I S

FOLYÓIRAT

A Magyar Írók Szövetsége
Dél-magyarországi Csoportjának
lapja
Megjelenik

havonként

Főszerkesztő: ILIA

MIHÁLY

Főszerkesztő-helyettes: A N N U S

JÓZSEF

Kiadja a Csongrád megyei Lapkiadó Vállalat. Felelős kiadó: Kovács László
Szerkesztőség: 6740 Szeged, Magyar Tanácsköztársaság útja 10. Táviratcím: Tisza t á j
Szeged, Sajtóház. Telefon: 12-330. Postafiók: 153. Terjeszti a Magyar Posta. Előfizethető bármely postahivatalnál, a kézbesítőknél, a posta hírlapüzleteiben és a
Posta Központi Hírlap Irodánál (KHI 1900 Budapest, József nádor tér 1. sz.) közvetlenül vagy postautalványon, valamint átutalással a KHI 215-96162 pénzforgalmi
jelzőszámra. Egyes szám ára 6 forint. Előfizetési díj: negyedévre 18, fél évre 36,
egy évre 72 forint. Kéziratot nem őrzünk meg és nem adunk vissza. Indexszám: 25 916.
74-5546 — Szegedi Nyomda

Tartalom
XXVIII. ÉVFOLYAM, 2. SZÁM
1974. FEBRUÁR
SZÉCSI MARGIT: A Visszafelé Olvasott Könyv (vers)
3
BAKA ISTVÁN versei: Szakadj, Magdolna-zápor, Gyóntató fehérség
6
FODOR ANDRÁS versei: Kockázat, A várostól az
expresszvonatig
7
NÉMETH LÁSZLÓ: Magam helyett 1
9
KERESZTURY DEZSŐ versei: Epigrammák, Egy tanúnak, Beszélgetések
39
UTASSY JÓZSEF: A szerelem szentháromsága (vers) ... 42
KISS BENEDEK versei: Kérem érted a liliomokat, Integetők, Számvetés félúton
45

ÖRÖKSÉG
HEGEDŰS ANDRÁS: Móra Ferenc egyetemi évei

49

KELET-EURÓPAI NÉZŐ
Csehszlovákia (Kiss Gy. Csaba)
Jugoszlávia (Spiró György)
Lengyelország (Kovács István)

57
59
61

KRITIKA
CSETRI LAJOS: Sükösd Mihály: Vizsgálati fogság
...
GREZSA FERENC: Ágh István: Jóslatok az újszülöttnek
CS. NAGY IBOLYA: Ágh István: A madár visszajár ...
SZAKOLCZAY LAJOS: Szepesi Attila: Hegedős-ének ...
ÁGH ISTVÁN: Orbán Ottó: Emberáldozat
.'
VÖRÖS LÁSZLÓ: Gyertyán Ervin: Párbeszéd sokszemközt

63
65
67
69
72
74

PÁLFY G. ISTVÁN: Móricz Zsigmond levelei Simonyi
Máriának
LENGYEL ANDRÁS: Veres Péter koszorúja
SIPKA SÁNDOR: Kárász József: Pörben
ÖDOR LÁSZLÓ: Varró János: Kós Károly
SZALAY KÁROLY: Robotos Imre: A nevetés vonzásában
OLASZ SÁNDOR: Népi kollégiumok Vásárhelyen, 1938—
1949
ANNUS JÖZSEF: Tamási István: A kiátkozott
VEKERDI JÓZSEF: Balázs János: Füstölgések

,

77
79
82
83
84
87
88
90

MŰVÉSZET

Színház
NIKOLÉNYI ISTVÁN: Shakespeare, Weiss,
(Prózabemutatók a szegedi színházban)

Bulgakov

92

Képzőművészet
FÉJA GÉZA: Vallomás Szabó Vladimírról

94

Szerkesztői asztal

96

ILLUSZTRÁCIÓ
Zombori László rajzai a 8., 38., 41., 44., 48., 56., 62., 81.,
89. és a 95. oldalon

SZÉCSI

MARGIT

A Visszafelé Olvasott Könyv
Kezdetben volt a mozdulatlan
Minden
s az Ür lelke lebegett
fölötte,
de én mondom: nem lesz alatt s fölött,
középpont sem lesz, s a Zenit s Nadír
eldől akár a céltalan kilőtt nyíl
s amint kezdetben volt: úgy lesz a Minden.
Még ami van: önmagára hasonlít.
Ma éjjel s még egy percig: rózsa a rózsa.
Még a halál egyértelmű, mert ordas az ordas
s a fogak arkangyali fehére tudjuk hogy
fenyegetés.
De már a vásáron vett föltaláló
— a legjobb atya, anyjának hű fia —
a robbanó lepkét
megtervezi
s lesz a végzet jelképe: Angeli Morpho
és tücsök, lárva és selyemgubó.
Nem lesz többé tej a tej és nem lesz méz a méz.
Urak kutyája, hatalom lakája,
nem térsz le a flaszterről te sem — araszolva
követ, kátrányt eszel, s köszöntöd
szűkölve
a világból ami még önmagára hasonlít.
Üvöltő
hattyúcsorda-álmaim
úgy úsznak el az Űrben — mint az álmok,
mint minden ember mai álmai,
beíratlan lapok, járatlan hómezök
zászló-lapjai lebegnek fúvatlan
szélben,
félelmetlen bűnök, fehér halálok
vérbosszú nélkül magukba halnak haláltalanul,
sütetlen lángliszt havazik
szívemre,
kókler vigécek,
xmránuszgyík-tokásak
nyúzzák a Bárányt
világborotvával,
látcsövet a látnók
szemgolyókra
éjkő-üvegeset
árulnak
fenyegetőzve,
és álmodni noha eltiltanak:
csillagölő munkájuk bennetek kiált
haldokló
hattyúcsorda-álmaim.

Korunk a kapcsolatok halála.
Kezünk szerelme az anyag iránt,
kezünk egymáshoz fűződő
szerelme,
az állatok szerelme, a dzsungel
egymást evő, egymást szülő szerelme
szétszakad.
Üzletkötések rabattnullái, ropogó szá'tnsorok,
rabbik, papok, rabonbánok, Jézus meg Barabbás,
Allah-kiáltás, rémítő
Halleluja,
hang és test szoborcsoportja zuhan az égbe,
szétporlad a hang és szétporlad a por,
és pártütő lesz a tömegvonzás, a
mikrocsillagok
égitestté ölelkező
szerelme:
szemünk előtt a porfarkú Napok
akár a bontás téglái, úgy zuhognak el
s mi bámulunk a rengő életházban
ha eljő a kapcsolatok halála.
S midőn eléri a lágy robbanás
a te gyönyörű
kezeidet,
ősmintáit az emberi kéznek,
sebekre és margarétákra
érzékeny
írrál tapintó
kezeidet,
hajakkal és
táltossörénnyel
ismerős
kezeidet,
a szellem
bajnoklegényeit,
ének-doboló, véreddel képíró
kezeidet,
világbabát világos holdnál
elringató
kezeidet,
bölcsőfaragó,
barackfaoltó,
kenyéradó
kezeidet,
harangkondító
kezeidet,
midőn ők bokszolnak a széthulló égen
s verdesnek, süvöltő táltost
szárnyak,
a kavargó vetések, robogó tetők,
bölcsők és babák tornádós roncsai fölött
az értelmetlen csillagképek
tumultusában:
akkor kinyílik minden
értelem
s megérti a sívó anyag, mi veszett el,
midőn kezeidhez elér a robbanás.
A végső mozgás a menekülés
lesz.
Noé-bárkát a mennyben sem találunk
és nem lesz menny, nem lesz honnan hova,
rekordmintái a felbomló
anyagnak
foszlanak a semmi fotonjaivá, s a semmi
sehova vándorol
rémületével
s az anyag egyenletes eloszlása
megvalósul.
S nem lesz vigasz a megszabadulás,
hogy nem kell nyögnünk a folyam,atos

halált

s elmúlhatunk egyszerre. Nem old fel semmit
a katasztrófa, mert nem leszünk mi sem.
Mint fel nem költik az alvadt tejet
s a fekete vért: úgy alszunk mi is,
s nem lesz vigasz a megszabadulás.
Leszünk: a Mindenütt
Jelenvalók.
Szétrombolt testünk, világunk mindenütt
lebeg,
betöltünk mindeneket akár az isten,
mindenki minden helyen létezik
s mint az isten szétlebeg de nem hat.
Tengerek, gyönyörű rozsvetések, Galamb meg Olajág.
Anyánk Köténye, Tisztaság fogalma,
a világ véres fogsorát sikáló fogkefe,
jóságért sápadó szájunk, az énekes és maga az ének:
istenbaromként
dermed Minden Helyen.
S kik vérünkön akartak lenni
cárok és nérók, uránuralkodók: ők is
úristenként a felrobbant
időben
, így lesznek Mindenütt
Jelenvalók.
Köszöntöm
azért
az életet mai létében, a hidrogén csodáit,
kősüteményeit
világanyónknak:
a hegyeket
s a gömbölyűre görgetett
követ.
Köszöntöm az Özönvizet,
első bús remekét a pusztulásnak,
s a Gondolat királyi
ikerpárját:
vetélt Istent és vetélt
Csillagot.
Vonzatlan álmok a vonzatlan űrben:
ragyogjatok fehéren,
álmaim,
havakban, mert az utolsó szín a fehér lesz,
keverékszíne vörösen izzó Vágynak,
fekete Bűnnek, ridegkék
Erélynek.
Ha a forgás minden színt megkever
fehér marad a forgatag, ha meghal —
Jósok, jövők, táguló
hóportestek:
ragyogjatok fehéren,
álmaim.
Énekeim, úgy
készüljetek
hogy el nem mondható lesz ami lesz,
hogy szájára nem vesz tündöklő Díva,
hangtalan lesz a létetlen lét — s a Kaszás,
ama Kaszás fehér bordái pengve
szétomolnak
mert nem lesz ami meghaljon, nem lesz többé
mellkas, nem dobog átdöfhető szív,
a szív, a vércsillag világnyi por lesz,
széthullónák szülessen minden ének.
5

A Visszafelé Olvasott
Könyv
tartalma rettentően
megvalósul,
minden hely foglalt lesz a semmiben
s nem vész el semmi: ott szunnyad a mozgás,
bölcsőnk, koporsónk, vágyunk,
mindenünk,
angyalpupillánk
miriád
fotonban,
s a vak, sugárzás betölt
mindeneket.

BAKA

ISTVÁN

Szakadj, Magdolna-zápor
Szakadj,
Magdolna-zápor
szoknyáiddal
suhogva,
akác fa-Jézus
Krisztus
lábát füröszd zokogva!

Zuhogj — ha ily hatalmas,
csodát tehet a kín,
s Krisztus-sebek
fakadnak
a meggyfák
lombjain.

Verejtékező
vállán
terülj szét csapzott hajjal!
Orcádba szökő véred
pírja nagy péntekhajnal.

Nézem — s most döbbenek
mióta élek, várlak.
Magdolna, drága tested
itassa át ruhámat!

Szakadj,
Magdolna-zápor
szoknyáiddal
suhogva,
mint egykor Őt, fürössz meg
és bocsáss el zokogva!

Gyóntató fehérség

6

Hóhullás némasága,
te gyóntató
fehérség,
függönyöd előtt állva
vallok — feloldozol még?

Tudom, hazám is méltán
nem fogadott
fiának,
bár cinkosa
lehettem,
mint folyondár a rácsnak.

Meggyónom
gyávaságom,
magányom,
rettegésem,
gyónom meleg kabátom,
kiszikkadt
ölelésem.

Vérem — piros
didergés,
ereim
jégvirága
hasztalan dermed Isten
sötétlő
ablakára.

rá:

FODOR

ANDRÁS

Kockázat
1

Hogy is lehetne
kockázattalan
az igazak világi sorsa?
Áttetszővé hiába
vékonyulnák
szolgálat ütközői közt,
hiába eresztik át magukon
a becsület megóvott
fényét,
amíg indulat lesz a földön,
az ablakokat mindig
beverik.
2

Szép, amikor az ünnepi vásár
kisemmizettjeit
ingyen fölültetik a jóság
röpítő
körhintáira.
De mindig van egy ácsorgó szavú,
akinek éppen nem jutott hely,
s dühödve szidja ott fent a csalókat,
hiszen csak ő a kisemmizett.
3
Mi volna szebb, mi boldogítóbb
a hívó
szerelemnél?
De amit elfogadsz,
vigyázz,
lehet az önzés terrora.
Ha csak saját magát akarja
szebbé hazudni általad,
pusztító zsarnok
szenvedély
remeg a combok tárt ollóiban.

A várostól az expresszvonatig
Az étterem fénykösöntyűi
közt
nem találkoztam emberi
szemmel.
A tüntető anyag kimódolt
zugaiban
nem tudtam szólni senkihez.
A szálloda műpelyhes
heverőjén
ébren feküdtem
hajnalig.

Mentem az állomásra gyalog.
Egyszer csak ütköző fülembe
madarak hangja bukdosott az ég
vereslő függönye alól:
galambok hosszú bánatot húzó
siralma, máringók, rigók
hullámló
gyűrűi.
Aztán a fű, az ágak, a bokrok
mögül, akár settengő
ventillátor,
zajtalan édes
leheletével
arcomba forgott
egy olajfa lombja.
Majd illatúk hevét
egymáshoz
csikorítva
jelentkezett
a bodza és akác.
És lassanként belül,
már-már ocsúdó
eszméletemmel
fölismertem a földek mély szagát.
Utólag most ha visszagondolok
magamra ott a hajnali járdán,
úgy
megdöbbent,
hogy mind e jelenés
a várostól az
expresszvonatig,
oly váratlan, oly
álombéli-furcsa,
nem evilági volt.

8

NÉMETH

LÁSZLÓ

Magam helyett
A KOHÖ
Az én életem a kommünt követő két-három évben volt a legnagyobb
nyomás alatt. Mintha csak szándékosan húzott volna rá újabb és újabb pontokat egy láthatatlan hatalom, amely ezzel a mindenfelől összenyomott, vastérbe zárt lélekkel akart kísérletezni. Hisz eddig is voltak kínzó eszméim,
hosszú szívszorulásaim, a szenvedés első anafilaxiás rohamain túl voltam; de
eddig mégiscsak levegősebb volt az életem; vagy megvolt benne, ha más nem
is, álomnak és életnek az a szép keveredése, amely azzal biztatja az embert,
hogy az egyikből átmehet a másikba. Ebben a két-három évben azonban az
volt az érzésem, hogy körül vagyok fogva; mintha a „növésterv" akadt volna
el, mely az első sziklevelekből testemet-lelkemet lépésről lépésre fölépítette s
most már a szellemi gazdagodás is csak arra lesz jó, hogy ettől az elakadástól
szenvedni tudjak, az idegbaj egyre jobban összeszorítson, s végül megfojtsa,
ami jó volt bennem.
Miután a bécsi kirándulástól visszariadtam, utaztam Szilasra. Pesten még
nem láttuk a megszállás végét, s nyoma sem volt annak, hogy az egyetem
megnyílik. Szilas a Pál Jani meglincselése s a burzsuj eltemetése után most a
harmadik színváltozásban fogadott. Különítmények járták a vidéket; Péter
bátyám akácára is fölakasztottak egy bőrkabátost; a feleségéhez szőgődött álruhában az új csendőrőrmester, az asszony beavatta a bizalmába (mint azt az
Akasztófavirágban megírtam), úgy fogták el az adonyi állomáson. A környékben nagyobb akasztások is voltak; Enyingen egy Lorschit akasztottak fel, más
községekben Bibor Dinci, a felsőbogárdi birtokos fia tett szert nevezetességre.
Itt Szilason is mozgolódtak holmi suhancok, hogy megrezzentik a zsidókat; a
Kácsáné, mialatt nagypapa haldoklott, ott szepegett a konyhában a kászli
mellett, mások Pestre költöztek, de egy-két törött ablaknál nem lett nagyobb
káruk. A direktórium elnökét meg a Hofman tanítót azonban elfogták, Bekényi, akire a legjobban fájt a gazdák foga, továbbugrott. A horvátok óta nem
volt ennyi újság Szilasbalháson. A falu persze tele volt feketelisták hírével;
a jobb módú gazdákat augusztus elsején mind leölték volna, így a beszámolók
szemében, Péter bátyáméban is, megcsiccsant egy kis káröröm; ez azonban
távol állott a Prónay-tisztek, de a városi intelligencia izgágaságától is. Ez még
mindig csak a paraszt káröröme volt; aki nem csinálja a történelmet, de nem
bánja, ha azoknak, akik ellene fordítanák, egy másik, tőlük idegen történelmi
erő jól megfizet. Amihez egy kis polgárborzongás is társult; mit álltunk mi
ki. Péter bátyám legkedvesebb kommünbeli meséje például a pisztoly pucolása volt. A pisztolyt tisztogatta a fegyvertilalom idején, s hogy, hogy nem,
átlőtte a lábát. Űgy kúrálták ki a sebét Éva nénémmel, hogy nemcsak orvos
nem látta, de a házbeliek sem tudták meg. Azt, hogy a Kácsáné náluk töltse
az éjt, majdnem oly természetesnek tartották, minthogy a Péter fiuk elől —
9

akinek mint hadnagynak s úriembernek természetesen be kellett vonulnia —
más zsidóasszonyok más gazdák kasznija mellett vacogják át az éjjeleket.
Szilason azonban nem soká maradhattam. Péter bátyámat figyelmeztette
a csendőrőrmester, hogy följelentés érkezett ellenem. A lakodalmasok közül
irigyelte meg valaki, hogy szabadon járok-kelek a georgiák közt? A följelentést még kihallgatás sem követte; a nagy gazdaház, Péter fehér tolla megvédett. De nem lehetett tudni, hogy ha tovább is itt vagyok, nem megy-e
máshova is följelentés. Hazaküldeni nem akartak; továbbtoltak hát Bogárdra.
A „kulák" tapintatra jellemző, hogy én Péter bátyám gondjáról csak hónapok
múlva szereztem tudomást. Bogárdon még annyi zavart sem csinált a történelem, mint Szilason; az emberek zúgtak és morogtak, de végül is nem bántottak s nem vittek el senkit. A hangulat azonban sokkal politikusabb volt,
mint Szilason. A pusztán élő jobban érezte elhagyatottságát. Béla bátyám a
szép tengeriben, éjjel puskával cirkált a ház körül, a kert csalitján át hallgatta a kocsmából, a szomszéd cselédházakból odaszűrődött hangokat, s el volt
szánva, hogy életével védi meg a leányait. De ha félbemaradt is az iskolája,
pusztai gazdává ragadt is, mégiscsak a nemesi nemzetből eredt, több volt
benne a politikai érdeklődés, mint a megyebizottsági taggá előléptetett, községházán, választásokon forgó sógorokban. Az a gyanú, hogy ami az övé, nem
joggal az övé — az ő egészséges, kurta, vörhenyes testébe egy pillanatra sem
férkőzhetett be. Ö csak azt látta, hogy ami az övé — rosszul és kevesen védik,
s jól bujtogatnak ellene. Ö már országos érdekként nézte a zsidók visszaszorítását. A haladék alatt, amit evvel kapnak, szövetségeseket kell szerezni; jobban megbecsülni, akiknek van valamijük, s a szegény népből is vagyonossá
tenni az iparkodókat. A kommün alatti háztájkerülésekben ő egymaga megcsinálta a programját — amely az ellenforradalom klerikális fölbuzdulásában
tagadhatatlanul ott forrt, csak évek alatt fogja közömbösíteni Bethlen István
sötét tehetsége. Mint kemény kisnemeshez illik, azonnal vezér után nézett.
Ebben persze csak az ősi politikai psztöne vezethette; mint a reformkor nemesei egy Széchenyit, Batthyányi — úgy keresett ő is az összefogásához egy főurat. Nem kellett messzire mennie: ott volt közel a dégi Fácánoskert, abban
lakott a Károlyi-kormány hadügyminisztere, Festetics Sándor gróf. Ez a Festetics gróf szép példa arra, hogy hanyatló, fonnyadó osztállyal, még a jószándékú, tehetséges embernek is (hacsak nem lángész, de tán még akkor is) milyen nehéz vele nem torzulnia. Benne kétségkívül megvolt az a lelkiismeretfurdalás, amely a reformokat és forradalmakat, a lelkiismerettől bántottak
kiirtását jobban megkönnyíti, mint minden éhség és elnyomás. A háborút
katonáival küzdötte végig, s Károlyinak nyilván megvolt az oka rá, hogy
hadügyminiszterévé tegye. Kétségtelen, hogy volt benne a Batthyányak véréből, csak az osztálya züllött azóta száz évet s csinált belőle egy Proust tollára
való színes, dekadens alakot, aki egy botránykrónika részleteivel, köztük a
homoszexualitás tényével ismertette meg a Mezőföldet, parkjában üldözött
vadként kerüli a kéregetőket, akiktől semmit sem tud megtagadni, s a differenciál- és integrálszámítást tanulmányozza, később futballcsapatot, a legvégén
nyilaspártot szervez. Ehhez fordult az én Béla bátyám, s vele próbálta politikai tervét a jobbak összefogásáról megvalósítani. Én már a közeledő választások előkészítésébe estem, s Béla bátyám mint köszörűkövet használta az eszemet. Jártuk puskával a kukoricásokat, s szerveztük az országot. Azaz csak
Béla bátyám szervezte; én csak az ötleteit, fogalmazványait javítottam. Mint
rokonok jóvoltából élő fiú, már előbbre is megszoktam azt a rezignált modort,
amely után számukra olyan nagy meglepetés a találkozás írásaimmal és híremmel. Nem mondtam ellen és nem értettem egyet. Inkább a fogalmazást
próbáltam a magaméval megnemesíteni. Béla bátyám elég művelt volt, hogy
ezt megbecsülje. Ettől fogva voltam én az ő „legkedvesebb öccse". S így lett
az én első. nyomtatásban megjelent művem a Festetics választási röpirata.
10

Béla bátyám nagy büszkén vitte be Szilasra, a kortesnagygyűlésbe. A lenn
időző Zsinka Ferenc, aki a Protestáns Szemlében később a magyar irodalomra
rászabadított, tetszéssel olvasta s alaposan átjavította. A nagy hűhó különben
kárba veszett; Festetich az utolsó napokban lemondott. A Károlyi-kormány
miniszterének nem engedték meg, hogy képviselő legyen.
A Festetics képviselősége természetesen csak annyira érdekelt, mint a
rókales, hogy Béla bátyám meglövi-e a rókát; de olyan szenvedéllyel játszott
s olyan jó volt hozzám, hadd sikerüljön a játéka. A nagy sürgés-forgásban,
amelyben még Szabó Dezső is valami jobbat akart kikaparni magának, én
egyre magánosabb lettem, s csak süllyedtem. Életem egyetlen szakaszába sem
vette bele úgy magát az évszak, a didergő bogárdi ősz, majd a havatlan, szilasi tél szaga, mint ebben. A szégyenletes nyúlós állapot, hogy egy nagy gyalázatból a puszta csontomat mentettem meg, semmi többet — a rokoni házakban önérzet-bénaságból az igénytelen, csendes szellemi munkán való öröm
bénaságába ment át. . . A forradalomban s ami utána jött, ellőttem minden
energiámat, s most hálás voltam a csendes falusi életnek, ahol szerény mosolyom spanyolfala mögött csendben lábadoztam, gyűjthettem új szenvedésekre
az erőt. Amikor a faágakat dobáltam a szilasi kertben, s álmaimmal a lucernát kitapostam, nem volt ilyen árnyszerű a jelenlétem. Azt a képességemet,
hogy egy társaságban ott vagyok, s ha rámcsapnak, bemondom a végszót:
ekkoriban gyakoroltam be. Aközt, ami a számomra volt fontos s ami a többieket foglalkoztatta: lehetetlen volt hidat találni. Nem is gondoltam rá; elég
volt, hogy oly olcsón adták a magányt maguk közt. Bogárdon az első szobában háltam. A szoba ablakán rács volt, előtte egy nagy körtefa, még lejjebb
egy elhagyott rét. Ott betűztem, a rácsnak szorított homlokkal, amíg a korai
alkonyat be nem állt, Dickens angol Twist Olivérjét; Szilason ezen a télen a
nagy szüleimmel háltam, a szürkület a kisszoba ablakán jött be vakulásig olvasott Dantém vagy Horatiusom fölé. A júliusi munkámat folytattam: nyelveket
tanultam, klasszikusokon. Apám, már mint olaszországi ösztöndíjas, lelkiismereti kötelességének tartotta, hogy egypár klasszikust megvegyen. Én előbb
Dantét betűztem Babitscsal; aztán Amicist. Ami latin és francia könyvem
volt, azt is magam alá szedtem: ekkor olvastam el az Athalie-t Ésthert, a
Cid-et és Horace-t — végig. Volt egy görög Odysseám is (nyelvszakból megkívánták a görög érettségit), az első ének nagy részét kívülről tudtam, de
hogy a nyelvtant miből tanultam hozzá: arra nem emlékszem. A nyelvtanulás
a legjobb sedativum az olyan „kivérzett" állapotban, amilyenben éh voltam
akkor. Nem kíván komoly erőfeszítést, de azért agyunk minden pórusát betömi; a kínos komplexumok elzsibbadnak alatta, s van benne valami (nem
hiába volt Szibériában apámnak is főorvossága) az úti készülődés boldogságából; az elakadt élet, úgy érzi, előre jut. Az egyetemen már nem volt ott Babits
Mihály, a Világirodalomtörténet című kollégiumot is törlik bizonyára; én
azonban még mindig erre a kollégiumra készültem. Kinn a sárban a fölhúzott
szoknyafarkú, kerítésnek szoruló emberek; benn az árnyszerű lények, akikre
időnként rá kell mosolyogni; fejemben a megfejtett szövegek kábulata s mindenek alján: egy elnyomott, de tompa ködként mindent belengő közérzet; ez
az összbenyomásom erről a három-négy hónapról.
Pestről, ha jól emlékszem, február végén jöttek az első hírek az egyetem
megnyitásáról. Két hathetes félévet vettek tervbe, hogy esztendőt ne veszszünk. Azt hiszem, soha nem rohanta meg még annyi diák a kvesztúra tájékát. Nagy bajszú bácsik, akiket a harcterek tartottak vissza; s magamfajta
bajusztalan emberek a friss érettségijükkel. Az új tányérsapkák s a mellen
átvetett szalagok is föltűntek, amelyek közt nem ismertem ki magam. Én sosem voltam nagy mestere az okmányok beszerzésének, kiállításának, a hivatali ácsorgásoknak, s borzadva törtem át magam az akadályokon. Minthogy
nem volt görög érettségim, a nyelvészeti osztály visszadobott; növényrendszer11

tant, vegyészetet, fizikát kellett fölvennem, hogy a természettudományi szakon is kijöjjön húsz órám. Pedig én nyelvi tárgyakban sem tudtam a sok
szemcsábító kollégiumnak ellenállni. A magyar, német, francia kollégiumokon
kívül fölvettem egy olasz Infernót s egy angol Shelleyt; úgyhogy vagy hatvanöt órát kellett volna, ütközőket persze, reggeltől estig lehallgatnom. Minthogy Guszti nénihez, akinél a szállásom volt, ebédre nehéz lett volna hazajutnom: a menzára is be kellett küzdenem magam. Közben az ismerős arcokat
is kerültem, mert bár az iskolánktól kaptunk valami bizonyítványt, hogy nem
vagyunk fertőzők, mindig számítottam rá, hogy valaki följelent. Mindjárt az
első héten meg is láttam a nevemet, más fegyelmi hírek közt, a hirdetőtáblán, a dekanátusban kellett jelentkeznem. Biztosra vettem, hogy mint az őszön
Szilason, itt is föladott valaki. Még azt is kiszámítottam, hogy kinek lenne erre
a legtöbb joga: egyik szegény volt osztálytársamra gyanakodtam, aki jeles
tanuló volt, talán még kongregista is. Fényesék, akikkel ekkor már megint
találkoztam, rögtön vállalkoztak, hogy eljönnek mentő tanúnak. Egy egész kis
csapat várta a dekanátus előtt a kihallgatás végét. A legnehezebb az volt; kijönni hozzájuk. Egész szimpla adminisztratív dologban kellett fölvilágosítást
adnom.
Három-négy heti küzdelem után aztán mégiscsak befészkeltem magam a
Múzeum körúti tantermekbe. Amilyen nagy volt odakinn a lárma, olyan nagy
volt azokban a csönd. Ez volt az az interregnum, amikor a régi, megbízhatatlan tanárokat már kidobták, s az új rendszer tudósai, Szekfű, Horváth még
nem érkeztek fel, Gombocz és Melich is mint magántanárok lapítottak a tantervben, úgyhogy a megbízható aggastyánok uralma szinte kriptái csönddel
ült az agyvelőkre. A három nyelvi szakon Beöthy olvasta félrehajtott remegő
fejjel a jegyzetét, mely litografáltán a tanítványoknak is megvolt, Négyesy, a
kisgazda képviselő, az Eötvösről szóló irodalmat ismertette végtelen unalommal. A francia fő kollégiumon Haraszti gorvadozott a katedrán — (egyetlen
emlékem róla, hogy Manón Lescaut a kedvenc remekműve); a legfinomabb
még a legvénebb Heinrich Gusztáv volt: ő Schiller kollégiumában félévre a
Haramiákig jutott. Az utolsó évét töltő Riedl Frigyesen kívül nem volt senki
a nyilvánosok közt, akin egy fiatal képzelet fönnakadhatott volna. Az ő poétikus alakja azonban ma is előttem van: a nemes süketek módján, akik látni
sem akarják, amit nem hallhattak, szép fejét a tenyerébe hajtja, hosszú őszes
szőke hajába időnként bele-beletörli nyesetlen körmű ujját, az asztal alatt két
láb, az egyiken puha cipő és legyűrődött rövid harisnya. Mint egy eszelős
költő, ha tovább vagy vele: végtelen elhagyottság s új Anonymus-magány —
s ebben egy álmodó, aki csak időnként nyitja rád ibolyaszemét. A Petőfikollégiumot egy nagy tablóval kezdte: mi mindent látott a Gellérthegy Marcus
Aurelius óta, a mostani drágaságig. Inkább szép volt, mint mély. Az atmoszféra volt a szép, amelyben hőseit megidézte; a hősök maguk elmosódtak. Jánosi után énnekem ez a bölcsészkar (ha Szabó Dezső rossz nyelve elő is készített rá) igen nagy csalódás volt. Én nemcsak azt nem tudtam, hogy az irodalomban tudóskodó emberek nagy része színvak s büszkék is színvakságukra,
de arról sem volt fogalmam, hogy ez a színérzékenység az élet során nemigen
nő, s én magam sem fogok húsz év múlva sem sokkal többet érteni azokhoz a
dolgokhoz, amelyekről ezek a díjazott bölcsek — olyan megbotránkoztatóan
— semmit sem tudtak.
Tanulni legfölebb a mellékszakokon lehetett. Kornis akkor még nagyon
jól adta le a görög filozófiát, modorában is barátságos volt. Tíz év múlva, mint
bölcsész, újra megfordultam a szobájában: lehetetlen volt észre nem venni az
államférfiúi átalakulást. Sok jegyzetet készítettem Melich előadásáról: egy
nyelvésztől akkor még nem vártam többet. Lelkiismeretes volt az Eckhardt
Sándor kollégiuma is, Ronsard koráról. Ö szemináriumot is tartott; ezen jöttem rá, hogy én nemcsak a professzoraim, hanem a magam képességei miatt
12

is rossz helyre iratkoztam a nyelvszakra. Jánosinál, s középiskolás francia
szakos tanáromnál nem vettem észre, milyen nagy a különbség az én nyelvértő és beszélő tehetségem közt. A kettő tulajdonképpen egészen más tehetség,
még a részképességek is mások, amelyekből összetevődnek. Idegen szövegek
megértéséhez az kell, hogy bele tudjuk élni magunkat egy idegen „milieu
interieur"-be (mint a kritikus az idegen alkatba); másrészt, hogy elég nagy
legyen a megkülönböztető képességünk, azaz, hogy ne folyjanak össze a frissen
tanult szóképek előttünk. Beszélni egy idegen nyelven: felidézés és utánzás s
bizonyára ökonómia: vagy ne legyenek bonyolult gondolatai; vagy korlátozni
tudja, amit ki képes fejezni. Az értéshez „belső tér" kell; a beszédhez: az önérvényesítés ösztöne. Énnekem azonban épp ekkortájt magyarul is egyre nehezebben ment a beszéd. Azt kérdi egyszer Eckhardt a szemináriumban, hogy
mi által tűnik ki Corneille (Par quoi se distingu-t-il Corneille?). Énnekem a
Cid tódul agyamra, meg az Athalie. Fronde előtti hősibb s a racine-i lágyabb,
érzékibb lélek. Ahhoz persze, hogy ezt ki is fejezzem, egyórai nyugodt gondolkodás kellett volna. De ahogy a francia nyelven át ki akarom nyomni: ez az
egy szó bukik ki a számból: Par sa dureté — Eckhardt egy pillanatig elborult
csodálkozással néz rám, mint amikor az ember gondolkozik, hogy hülye-e aki
szól, vagy van mégis valami értelme annak, amit mond. A kolléganők persze
azonnal megmondták: Par l'analyse de l'áme. Még rosszabbul jártam a Shelley-kollégiumon. Az angolból én akkor még igazán keveset tudtam. A tanár
azonban velünk abban a sorrendben, ahogy ültünk, Shelley valamelyik hoszszabb versét olvastatta. Amikorra a sor rám került volna — én csöndben kicsúsztam.
Az egyetem azonban még e külső és belső csalódások, ide-oda loholások
ellenére is érdekes környezet volt. Az ember mégiscsak a filológia életkeretébe
lépett, maga állította össze az étlapot, vizsgáztatón, bírálón vonult tanteremről tanteremre, a folyosókon egyérdeklődésű emberekkel akadt össze, többek
közt Brandenstein Bélával, aki ha lyuk volt a tanrendjében, azzal jött vissza
a Múzeum kertből, hogy megint megírt egy drámajelenetet, s egy púpos emberrel, aki szonetteket írt s a Faustot vitatta. Kevés szebb átfordulója van az
életnek, mint amikor a középiskolai diák az egyetemre lép. Az ifjúság már
maga is betoldás (mely csak az ember életében van meg) a nemi érés s a
férfikor közt; itt az egyetemen azonban még egy nagy haladékot kap az ifjúság is. S ezt a szép szabad érzést még a legrosszabb tanárok sem tudják tönkretenni. A görög érettségim már be volt fizetve, lassan rátaláltam volna a hasznot hajtó kollégiumokra; nyáron az élőbeszédre is ráfogom magam. Egy sérelem kellett hozzá (látszólag véletlen, valójában szimbolikus), hogy a bölcsészetről idejekorán kihajítson.
A szentesi kerület képviselőjének nagy hagyományú kollégiuma volt: a
stílusgyakorlatok. Babits, Kosztolányi, Juhász Gyula életrajzában is megvan a
szerepük. A háború duzzasztója mögött rekedt évjáratok most ezeket az órákat is egyszerre öntötték el. A szellem másfajta mozgásának érdekes bizonyítéka, hogy az „előző korszak felszámolása" ezeken a csendes órákon korántsem
ment olyan gyorsan végbe, mint a följáró lépcsőjén. Riedl Frigyes például azt
a kérdést tette föl a szemináriumán, hogy kommunista lett volna-e Petőfi, ha
ma él. A tételt Ady egyik írásából vette, s nyilván azt várta, hogy megcáfolják. A kolléga azonban, aki a tétel kidolgozását vállalta, azt bizonyította, hogy
igenis az lett volna. Riedl, hogy értsen is valamit, ott ült szembefordulva vele,
az előtte levő padban, könyöke az olvasó dolgozata mellett — s még emlékszem tenyeréble hajtott arcára, a. villanásra, mellyel a váratlan választ tudomásul vette. Nem a politikus meghökkenése, inkább a szellemi ember méltánylása volt rajta, aki örül, hogy egy bátor ember került elé, s az óra mulatságosabban fog eltelni, mint gondolta. A fölolvasott írások nagy részén is
meglátszott az elmúlt évek iskolája, a padok közötti vitákon még inkább.
13

A legnagyobb tisztelettel egy tiszti ruhában járó költőre néztünk, aki (mint
ma mondják) hatalmas dinamikával görgette Ady kedves szavait. A verseket
így első hallásra nem értettük meg, de a kolléga körül volt valami költői szag;
néha az órákra is ittasan jött be, vagy legalább úgy viselkedett, mintha ittas
lett volna. A másik tünemény egy nagy, borjúszemű kolléga volt; fehérvári
származású, olyan zengő nyelvű, mintha csak a nyéki hegyen járó Vörösmarty
bízta volna rá a jambusait. A drámájára nem emlékszem: de allegorikus alakok szerepeltek benne (a nemzeti hadsereg bevonulásakor be is mutatták).
A Négyesy-órák kigúnyolt szereplői közül egy nagy mellű hölgyre emlékszem,
aki érett tanárnői hangon olvasott föl a maga lelki bonyodalmairól egy novellát. A három közül persze csak ő lett költő; költő neje is mellesleg. Ezek azonban csak az első kiugrók voltak, a szonett-írók, Babits-tanítványok, akikben
több kétely és gátlás volt, még várták az órájukat. A Toldy-önképzőkör emlékei persze engem is sarkalltak. A bemutatkozó darabom megvolt: egy egyfelvonásos költemény Nagybányáról. Én arra emlékszem csak, hogy az előző évi
szőlőhegyi emlékeimen s a Hermann und Dorothea polgáridilljén kívül a bevonuló románok is szerephez jutottak benne. Ez a darab sok tekintetben alkalmas volt a bemutatásra, volt kompozíciója, színei, megmutatta, hét-nyolcszáz
sort végig tudok rímelni; csak a fehérvári kolléga jambusa okozott némi gondot; én már akkor is ellensége voltam a jambusnak, s valami idegen ritmus
szerint kellett a versemet skandálni. De ismerem azt a mély nyugalmat,
amellyel Négyesy a maga londoni vására fölött ült; valószínű, hogy ha valóban a Nagybánya című egyfelvonásossal megyek fel a dobogóra, sosem repülök át a stílusgyakorlatoktól a Tűzoltó utcai boncterembe. A végzet egy
nyurga, humanista nevű kolléga képében tűnt föl, aki a Ma íróira is rátromfolt futurista verseivel. Négyesy, mint mindent, ezt is egyenes derékkal s a
legnagyobb nyugalomban hallgatta végig, s mikor azt kérdezte, ki vállalná a
bírálatukat s jó ideig nem jelentkezett senki: én az ördög sugallatából feltartottam a kezem. Megvolt az elméletem ezekről a versekről, ez dugatta föl a
kezem. A kolléga azonban óvatos volt: nem adta oda. Az én nevem azonban
ki volt az ajtóra függesztve, s én péntek délben a kiskertben összekanyarítottam egy tanulmányt; a kolléga versei helyett a Ma irányáról. Egy-két oldalt
akartam csak írni, de két olyan gondolatba bonyolódtam, amelyekből azóta
sem keveredtem ki. Az egyik: a nyelv és a gondolkodás viszonya. A gondolkozás végtelen hullámzásával szemben ott áll a nyelv az ő véges analitikus
eszközeivel. A költő számára csábító ezt az eszközt fölolvasztani. Olyasformán
írtam Kassákékról, mint ahogyan Joyce-ról lehetett tíz évvel később. A másik: a „rálicitálás" tehetetlensége. Az ember mindig fejlődni, fokozni akar
(mert Ady megolvasztotta a formákat, egészen összetörni, mert Babits bizarr
volt: csupa rángatózás lenni); csak a lángész érzi és követi a valóság „görbületét". Ott a kerti padon, a Gólyavár és Trefort szobra közt, persze korántsem
fogalmaztam meg ilyen egyszerűen. A baj rögtön elkezdődött, ahogy Négyesy
mellé kitelepedtem. Minthogy a verseket nem kaptam meg, a versek irányáról fogok szólni, kezdtem volna én. Négyesy ebben valami puccsot, inkorrektséget érzett. Énnekem erről nem volt tudomásom, mondta. A másik hiba az
volt, hogy a dolgozatom ceruzával s elég rendetlenül volt írva. Ezt tiszteletlenségnek érezte. Ö a legkisebb írását is tintával írja le. A harmadik baj az
volt, hogy én ironikus igyekeztem lenni; beléhelyezkedtem a titán-epigonok
gondolatvilágába: ha Ady így, én még ígyebben, Négyesy pedig azt hitte,
hogy mindezt komolyan állítom, általában a Ma mellett vagyok. Annál az
állításomnál, hogy a szavakból összeállított mondatok száma véges — (ami a
variációk tana szerint tán igaz is, de egy nyelvészeti karon elég otromba állítás) — elhagyta a türelme, s dühös kifakadást eresztett meg az árnyalatok
végtelenségéről. Néhány pillanat múlva pedig megkérdezte: Soká tart ez még,
kisöcsém? Nem hiszem, hogy a mindent elviselő Négyesy száján ez a kérdés
14

valaha kicsúszott volna. Én átlapoztam a befejezést, s levonultam a padok
közé. A kétszáz főnyi tömeg úgy nézett, ahogy az embert ilyenkor nézni szokták. Egy kolléga megszorította a kezem. „Nagyon jó volt. Az öreg nem értette
magát." Én azonban eltoltam a kezét, minden egy vörös ködben úszott, s
mialatt a következő költő a versére gyújtott, nagy robajjal kivonultam a teremből. Különösen a „kisöcsém" fájt irtózatosan. Este közöltem, átiratkozom
az orvoskarra. Akármilyen más fakultást mondok: nem kerülöm el a megbotránkozást. Az orvosok azonban anyám gyengéi voltak: a bölcsész az olyasmi
lesz, mint apám, az orvos azonban elegáns, tréfás, beavatott ember, mint
Manninger, aki nagypapát operálta, vagy a mi doktor bácsink. Az első félévnek épp vége volt: két hét munkával átiratkoztam. A bölcsészeten az indexemet aláírattam: megfordultam a Négyesy-teremben is. Az ajtón ott volt az
új műsor, rajt az én Nagybányámmal.
Annak, hogy mért épp az orvoskarra iratkoztam át, volt mélyebb oka is,
mint a gyors csömör a tudományosított irodalom iránt. A magam megértéséhez s tán meggyorsításához is kellett a természettudomány. Ahogy abból a
nyúlós szégyenből, amelyben Szilasra leutaztam, magamhoz tértem — elzsibbadt önérzetem is zsibongva nyilallni kezdett. Az elmúlt év végső tanulsága
az volt, hogy énvelem valami bajnak kell lennie. Nem vagyok olyan, mint a
többi ember. Már az összetételembe is hibának kellett csúsznia; örököltem
anyám éretlenségét, neveltetésem még jobban elzárt tőle, hogy az élethez
szükséges durvaságokat magamba szedjem. Fülembe csöngött, amit öngyilkossági kísérletemkor a nagynéném mondott: tizennyolc éves vagyok s még nem
voltam nőnél. Természetesnek tartotta, hogy én megkérjem Kálmánt, és elmenjek. Az azonban, hogy evvel én egy nőhöz elmenjek, éppoly fantasztikusnak tűnt föl, mint egy mai vőlegénynek azok a durva tréfák, amelyekkel a
középkorban ment végbe egy nászéjszaka. Ahhoz énnekem kis emberi összemelegedés kellene. Bizonyos, hogy a valódi férfiaknál ez nincs így. A Dani,
lám: tizennégy éves korában megtette a szolgálók körül a magáét. Egy másik
rokon fiú ugyanennyi idős korában már vérbajt szerzett.. . Boldogan átvettem volna a három keresztjét, ha az edzettségét is megkaptam volna. Nem
láttam más mentséget, mintha későn is, hozzádurvulni az emberiséghez. Szilason — a kis unokahúgom, a Bözsike első lányának a keresztelőjén — bort tetettem magam elé. Idáig sose ittam egy korty italt sem, most fogadtam, hogy
megiszom egy litert. S rendkívül büszke voltam, amikor a második litert is
megittam, s még haza tudtam menni. Ezt is előrehaladásnak tartottam. Egy
másik családi összejövetelen a sógoromnak kellett szólnia, olyan trágár társalgást inditottunk Péterrel az asztal fölött. Pesten a Kálmánék őrszobája
körül vidám világ volt. Amerikából akkor jöttek haza az első karavánok, s a
pénzbeváltásnál lecsurrant egy kis összeg az elsőül jelentkezőknek. Kálmán
nagyon jó fiú volt, engem is bevett férfi becsületszóra, a bárbeli éjszakába.
Ott nyeltem a füstöt és a bólét; egy éjszaka még egy nagy, égő szemű nő iskerült mellém; félig elázva, annak az arcán durvítottam magam. De látta,
kivel van dolga, a szállóba, ahol aludtak, nem jött föl utánam. Akkor olvastam Tolsztoj Kreutzer szonátáját. Abban egy tizenkilenc éves fiú veszíti el
szüzességét, hogy barátai leitatják. Ez bátorítás volt. Azt láttam belőle, hogy
mások is voltak szüzek; másrészt úgy látszott, hogy cimborák közt, lerészegedve mint a bepálinkázott kakas a herélésen, ezen is könnyebben átesik az
ember. El voltam tökélve, hogy önmagamnak ezt a leitatását magam is megrendezem.
Ezen a tavaszon sokat voltam együtt volt bányai házigazdám teológus
fiával. A bányai emléken kívül, melybe a megszállás most még némi mélabút
is kevert, főként egy Goethe-sorozat volt az, ami miatt majdnem mindennapos
voltam náluk. Az egyetemre átjött néhány nagybányai diák: Tóni, a bohém
jogász s Laci, az orvostanhallgató, aki csendes humorral szekundált minden
tréfának; de szóról szóra bevágta az orvosi könyveket, s minden vizsgáját
15

kitűnően tette le. Őket szemeltem ki az elcsábításomra. Egy este, amikor Gáboréknál nem volt otthon senki, indítványt tettem, hogy menjünk el mulatni.
Tóni nem volt ott; de Laci azonnal kapott rajt, s Gábor is megengedett ennyi
kacérkodást a dorbézolás ismeretlen démonaival. Egy Szív utcai kocsmába
vagy kis kávéházban ültünk le, s erős pálinkát ittunk. Gábor nagyon óvatosan, Laci ezt is kellőn, de úgy, hogy meg sem látszott rajta. Én azonban egymás után hajtogattam a likőröspoharakat. Ami pénzem volt, ott volt a dobogó
szívem fölött a tárcámban. Ügy gondoltam, egy kicsit elkábítom magam, aztán
vagy más, vagy én javaslatot teszek, na most el kéne menni a lányokhoz.
Vidéki városokban még a házas emberek mulatságai is így szoktak végződni.
Az izgalom azonban, amelyet elhatározásom tartott fenn, erősebb volt a legerősebb szeszes italnál: elhűlt kezekkel, lábakkal, libabőrös háttal, kínos éberségben rendeltem az italt s hallgattam a tulajdon növő dévajságomat. Egy
kislány, akit a villamoson hozzám nyomtak, összehasonlíthatatlanul nagyobb
kábulatot okozott, mint a Kreutzer szonáta receptje. Az akaratom azonban
hurcolt előre; olyanféle beszűkülés volt ez is, mint az öngyilkosság, csak most
egy mentő rés sem maradt előttem. Minthogy a másik két ivótársamnak nem
jutott eszébe, aminek a Kreutzer szonáta szerint következnie illett volna, én
tettem reá javaslatot. A teológus szégyenlősen kuncogott, és elbúcsúzott tőlünk, a medikus azonban erre is készségesen vállalkozott. Egy Rózsa utcai
házba mentünk be, melynek én, mint Bajnok utcai lakó, homályos ablakait
gyermekkorom óta nagyon jól ismertem. Szerettem volna ugyon ellenkezni,
hogy valami jobb helyre menjünk, amilyenről hajdani -osztálytársaim, Heinlein és Dietl beszéltek; de hát végeredményben mindegy volt. Megfeszített
akaratom és testem ellenállása, amióta ideértünk, csak fokozódott. Abban bíztam, hogy ott benn majd tovább iszunk, a zongorára, melyről Adyból tudtam,
hogy vak mestere tépi, cibálja, táncolni is kell; barátommal kiválasztjuk a
két legelviselhetőbb nőt, váltunk egypár szót, s aztán majdcsak átcsap rajtam
a kábulat, amely az életnek, szerelemnek megment. A füstös helyiségben volt
is valami zene, s a tér közepén egy elég gömbölyű leány táncolt, teljesen trikóban. A medikus azonban az én bordélyházi kívánkozásomat is azzal a tárgyilagossággal intézte el, amivel mindent. Az italát kínáló vénasszonyt szárazon elutasította, s hogy minél gyorsabban végezzek, odaszólt egy facéron álló
lánynak. „Kisasszony, menjen el ezzel a fiatalemberrel." Most láttam csak,
hogy átlátott az én jókedvemen is, magának nem a cimbora, csak a gyám
szerepét szánta. A lány, akit odahívott, egy idősebb, szárazra nyűtt szőke nő
volt. Én éreztem, hogy amit teszek, lehetetlen; szabadkozni akartam, s egy
kétségbeesett pillantást vetettem a középen táncoló trikós lányra, hogy az
fölolvaszthatja talán a szorongásom. A lány azonban már vitt a kis fülkék
előtt. S én bennem még mindig ott volt a remény, hogy az utolsó pillanatban
majdcsak átcsap valami rajtam. A kis szobácskában nem volt mit tenni, megmondtam. A robotjába belefáradt lány némi érdeklődéssel nézett rám. — Szóval még nem pityéztél volna? — Ez a szó, amely éreztette, hogy hová estem
attól, ami énnekem járt volna, mindent elrontott. A legokosabb lett volna
azonnal fizetni s kimenni. De most már őt kellett volna megsértenem. Ha szegénynek van egy kis ideje: beszélget velem vagy tíz percet, lehet, hogy egészen más irányba rántja az életem. De mit tudott ő arról, ami énbennem volt.
•Csak rettenetesen kínos percekre, egy szörnyű éberségre, iszonyra emlékszem.
Nem, ez a két elem: ami bennem volt, és ami ebben a lányban, nem volt
elegyíthető semmiképpen. Neked ilyen helyen kéne aludnod egyszer, mondta
a lány, amikor fölálltam. S aztán, hogy előrejöttünk, még valamit mondott,
amin jobban megéreztem, mint teste közelségéről, hogy nő. — A barátodnak
ne szóljál róla. A barátomnak azonban nem is szólhattam; ő ahogy engem
beküldött, elment; az öregasszony hozta utánam a kalapomat. Hogy kóvályogtam akkor, órák hosszat még a terézvárosi utcákon! Szörnyű esztendők közeledését éreztem. A legszívesebben visszarohantam volna, hogy folytassuk most
16

mindjárt — amíg friss még a szégyen. Tán vissza is megyek egy este hozzá,
hozzá mégiscsak odakötött most már a szégyen emléke s egy emberi szó. De a
Kreutzer szonátabeli estének ezzel a kódorgással nem volt vége. Harmadvagy negyednap kiderült, hogy nemi bajt kaptam. Nem vérbajt — szerencsére.
Ez volt életemnek a másik szégyenletes emléke, melynek az elmondása
vagy elhallgatása egy életrajzban egyformán lehetetlennek látszott. Most, hogy
életem összefüggésében elmondtam, semmi szégyent nem érzek. Hat gyereknek az apja lettem, az élet bőségével az ifjúság gátlásai is elmúltak tőlem; de
ha abban a Rózsa utcai házban egy rögeszme megint behajtana, valaki megint
átadna, akár a trikós nőnek is, én megint csak úgy járnék, mint tizenkilenc
éves koromban. Az akarati görcsért, meg ami oda bevitt, inkább a világnak
kellene szégyellnie magát. O állította föl a Normát, amelybe az ikladi kiránduló, ha a természete nem erősebb, mint az agya, bele is töri magát. Eszem
ágában sincs, hogy mint a tiszta férfiúság szónokai, vagy a Szent Lukács Egyesület orvosai szabályozni akarjam embertársaim (gyalázatos szó) „nemiségét",
nagyon jól tudom, épp szerelmi ösztönében hányféle az ember; milyen lehetetlen, de milyen kár is azt sablonba szorítani. Én csak azokat szeretném
megvigasztalni s egy kicsit fölbátorítani, akik (s mennyien vannak) az enyémhez hasonló álboldogtalanságokba bonyolódnak bele.
A görög világ s a középkori kereszténység ismerte az ember természetének ezt a sokféleségét, és sokféle „normát" állított föl a sokféle ember számára. A görög istenek nemcsak a „világvalóságok", hanem életmódok is voltak — lehetett aphroditein, demeterin, artemisien élni, s az ember még mindig „normális" volt. A kereszténységben a házasok szűzies együttélésétől a
szadizmus kitöréséig mindennek megvolt a normája — s ne higgyük, hogy
nem nekik volt i g a z u k . . . Az újkor észjárása, dicsősége, hogy ezt a sokféle
normát előbb beolvasztotta, aztán fokozatosan lesüllyesztette, végre is egy
olyan „normális embert" állított elénk, amelynek Démuszék Danija sokkal
jobban megfelelt, mint én. Leitatásommal én — eszemben meggyőzötten —
ennek a Normának akartam föláldozni magam, a természetem azonban ellenállt, s ellenállásával elviselhetetlen szégyent mértem tudatomra. Ma már túl
vagyok e küzdelmeken és szinte az életemen is, s tudom, hogy az egész életemben — az irodalomban és másutt — ugyanaz történt velem, mint a Rózsa
utcai bordélyban. Akkor azonban iszonyú bélyegként sütöttem magamra az
otromba orvosi műszót, amely talán még nagyobb teher volt, mint háromnégy évvel azelőtt az önmegóvásban o l v a s o t t . . . A Rózsa utcai eset s Négyesy
órája közt néhány nap telt el; melyik volt előbb: már nem tudom. Abban
azonban, hogy az orvoskarra iratkoztam át, betegségeim is belejátszottak, a
fehérneműmet elszennyezők, a belső azonban még jobban.
Másnap vagy harmadnap találkoztam a két bányai fiúval; Gábor szégyenlősen mosolygott: — Na, uram, a maga lumpolása jól végződött; Laci
pedig megkérdezte: megkaptam-e a kalapomat? Én persze nem árultam el
magam. Összeismerkedtek az én fiaim Kálmánnal is. Az elmondja az én bólés
estémet a Park bárban. Egy jó nő kellene ennek a Lacinak. A fiúk nagy kacagva nyugtatják, hogy nem kell aggódnia értem. Bogárdon nagybátyám észreveszi, hogy én valami fecskendőkkel manipulálok, s vallatóra fog. Megmondom: mi bajom, s persze elhallgatom a nagyobbikat. Egy idő óta ő is gondjává
tette, hogy asszonyhoz jussak, s most szinte plusz a fölfedezett betegség, túl
vagyok én már azon. Bármily nevetséges: még egy kis előleget is vettem abból
az örömből is, amit akkor éreznék, hogyha férfinak számíthatom magam;
olyanformán mint Babitsné szép novellájában a teherbe esett lány, akit a
nőorvos asszonyként kezel, s ez olyan jólesik, hogy ő nem is tudja megmondani miért jött — csak azután veti le magát az udvarra. Egy idő óta gyakran
járok ki Oszolyékhoz, a Zugligetbe. Az első jogi vizsgája után tüdővérzést
kapott; s tanítónő édesanyja nagy nehézségek árán teremti oda nyugágya
2 Tiszatáj

17

köré a mézes- és vajascsészéket. Az ő baja helyreüti a kommünben megbomlott barátságot. Nyugágya körül az egész társaság összeverődik (csak szegény
Lózsi Károly van valamelyik vidéki szanatóriumban), mint volt iskolatársak
boldogan hordjuk új szakjaink álarcát, s élvezzük a visszaesést a fizikatermi
Olimposzban. Egy ilyen társalgás után, kamasszá zöldülve, ahogy Fényessel a
Virányosról leballagunk, a tárcámból előkerül valahogy egy recept, s egy rövid
percre megint élvezem azt, ha úgy volna. Erre semmi szükség sem volt, nemcsak azért, mert senki sem kérte, hanem mert az én budai barátaim éppolyan
tapasztalatlanok voltak, mint én, legfölebb nem szenvedtek annyira tőle, Fényes is a szájával malackodott. A ritka hirtelen jókedv csúcsán jött kedvem,
úgy látszik, az örömre, amint akkoriban nemegyszer álmodtam, hogy „túlestem rajta". Utólag megbántam ezt a hazugságot, de most már feléjük is
vállalnom kellett; s ha csipkedtek, célozgattak, kínosan mosolyogtam. Az este
emlékén kívül így pántolódott rám még egy pánt, ebből a hazugságból, amely
némileg megóvott a tolakodástól, a helyzetet azonban, amelybe jutottam, még
elviselhetetlenebbé tette. Az a burok, amely eddig inkább csak a zavar pókhálója volt, most egyszerre tetemesen megvastagodott s bezárt a kijárástalan
térbe, amely már idegbaj. Hány száz és hány ezer ember, tán szerelemre termettebbek mint mások, kavarodnak bele ilyesformán egy kórképbe, s gyötrik
őket látszatok, gondolatok — vámpír semmiségek. Ha elefántcsonttoronyba
zárkózó esztétákról, agglegénységben élő gondolkozókról, érthetetlen öngyilkosságokról olvasok, mindig a magam akkori lelkiállapotát képzelem vissza, s
azt gondolom, mivé fejlett volna az tíz, húsz vagy harminc év alatt.
Ilyen szörnyű parazita képződményben kellett a szerelem ösztönének,
ahogy az a hormonjaimba írva volt, a fényre kitapogatóznia. Júniusban Elláék
hazakerültek Nagyváradról. Nem is mentek vissza többet. Ella Cinkotára jár
a tanítóképzőbe, Magda Gödöllőn végezte a negyediket. Ha a helyiérdekűvel
Pestről kijöttem, a vendéglő ablakaira s fölötte a toronylakásra megint szorongva kellett néznem, mint egy kastélyra, amelyből minden jelnek jelentése
van. A királyi park, az állomás útja, a Gizella fürdő tájai megint tele voltak a
hazulról elszabadult két lány fényével, nyomával, s ha otthon kellett maradniok, nyomtalanságával. Július óta új ürügyük volt a parkbeli kószálásra: egy
gyermekkocsit kellett tolniok, a mostohahúgukat. Ettől mozgásuk gyorsasága
meglassúdott, a gödöllői fiatalemberek viszont jobban köréjük tapadtak, s
minthogy ezzel egy időben a gyermek sétáltatása a park átlós útjai után a
kanyargósabbakat is megnyitotta, az én képzeletemnek is több munkája akadt
körülöttük. Inkább alacsony, koraérett lányok voltak, s az elmúlt év alatt
nagyon szépen fejlődtek. A kis, fájós szemű Magda még szebb lett, mint Ella,
az arca finom, a járása érzéki, vontatott. Volt benne valami zeneiség, mintha
az agyát éppen csak lebegtette volna s valami távolról jött, maga sem értette
dallam kormányozta volna. Ők maguk is úgy osztották föl egymás közt a
világot, hogy Magda a szép, Ella az okos. Az én szívemnek ez a szépség jó
ürügy volt, hogy boldogságom múlt évi köreibe megint benyomuljak. Ella felé
egy jó gondolatot sem engedtem meg magamnak; őmögötte, az az „értem lett
öngyilkos" kiáltás vijjogott; egy elvetemült teremtés; rajta még sok férfi fog
tönkremenni. Annuséknál (akik a házunkba költözködtek) gyakran találkoztunk, úgy hogy egy szót sem váltottunk; hosszú időn át még nem is köszöntöttük egymást. Magdának azonban épp ezért az ellentétének kellett lennie:
csupa szunnyadó álom, akit én fogok a nővérétől megmenteni. Egy este egy
korsó tejet hoztunk az állomás előtti üres grundon át, ahol az ifjúság futballozni szokott, s a csók is megesett, anélkül, hogy a tej kidűlt volna.
Nem bosszú volt ez, bár akkor annak látszott, inkább hűség; gőgös és
vinnyogó, az elakadt első szerelem folytatása. Lánytestvérekben, akik arcra,
jellemre teljesen elütnek egymástól, még mindig lehet valami közös milieu
interieur, amelyeket vonásokban lerögzíteni alig lehet, mégis érvényesül.
A magam három lányán is ezt látom; elütőbb természeteket már szerkeszteni
18

sem lehetne, mégis összetévesztik őket. így volt a két Démusz lány: Ella energikus, jókedvű, küzdeni tudó, rendetlen; Magda sodródó, álmatag, panaszra
hajló, príma háziasszonyjelölt; eltértek az apró testi vonások is, amelyekbe
sokszor mélyebben utaló hasonlóságok szoktak meghúzódni: Ella haja vastag,
ruganyos, a Magdáé selymes, összeeső; Ella szeme apró, mélyenülő, furfangosan hunyorgó, Magdáé világoskék, nedvesen csillogó, egy kicsit kidülledt; Ella
ujjai, körmei, mint az apjáé: nagyok, férfiasak, Magdáé kicsik, nőiesek; Ella
bőre feszülő kötőszövet, sebei vastag heggel gyógyulok, Magdáé vékonyabb s
egy kicsit halványabb is. S mégis: oly szembeszökően Démusz lányok voltak
mind a ketten, hogy aki az egyiküket ismerte, a másiknak is köszönt. Móricz
Zsigmond mint harmincon túli vidéki asszonyt látta meg először Magdát,
amint egy vendéglőben egyedül ebédelt, s azonnal odament hozzá: Ugye maga
az Ellának a húga? Pedig akkor ő már évek óta más világban élt. Hát tizennégy-tizenöt • éves korukban, amikor még ugyanaz a birodalom vette őket
körül — a peron, a lépcső, a teraszra vivő sikátor, nagymama bárdcsattogása,
a mostoha szeme, s a parkút is, mindaz, amibe én beleszerettem, ugyanaz volt.
Ezzel a közös Démusz lány anyaggal (annak egy szelídebb kiadásával), ezzel a
közös restyi-park birodalommal próbáltam én, dölyfösen tartva magam és alázatosan visszasompolyogva, a szerelmet folytatni. Nagy emberek életéből látom, hogy ez a testvérekbe beleszeretés egyáltalán nem ritka (Széchenyi egy
egész lánycsaládot, a két testvért s egy barátnőt végigszeretett), s az én ösztönöm emlékezetébe oly mélyre évődött, hogy testvéreknek később is több
sanszuk volt szívem megejtésére, mint akik magukban tűntek fel előttem.
Ez a másik szerelem azonban, noha Magda tán mélyebben vonzott, mégsem lett az, ami az első. A múlt évi fájdalmak bizonyos immunitást fejlesztettek ki bennem: nem akartam többé odajutni; léhább, gúnyosabb, fölényesebb voltam, védtem magam a kiszolgáltatottságtól. A Rózsa utcai emlék s a
megszokott hazugság is bele-belecikázott a viszonyunkba. Ha olyan vagyok,
mint amilyen valóban vagyok, akkor áttűnik rajta a szégyenem. S olyan iparkodtam lenni, mint a többi férfi, akit nem fog el az iszony abban a pillanatban. Többet csókolóztunk, mint Ellával, de az ikladi percek tisztasága helyett
valami kínos, megszégyenítő volt a modoromban: mintha már a csókkal is a
női nemet vádoltam volna, amelynek arra, ami valóban vagyok, úgysincsen
szüksége. Magdát az első rohamom elkapta. A mások akaratával szemben
őneki különben sem volt ellenállása, s én afféle intézmény voltam, amelyen
egy Démusz lány úgy lesz nagylány, hogy Németh Laci megcsókolja. Egy kicsit tolvajnak is érezte magát, mintha a nénje harisnyáját hordaná. A levelem
Ella csak évek múlva találta meg, s a kettőnk dolgát is — amennyire lehetett
— elhallgatta. Ez az orv bosszú az „okosabb" nővéren (aki idáig szinte elfogta
a világot előle) azonban nem volt elég ahhoz, hogy az én fogyatkozásomat elfödje előle. Ekkor már megkezdődött testi-lelki elvadulásom; átalakítás nélkül
hordtam apám ruháit, a kabátom egy rossz katonabekecs volt, a kalapjaim oly
formátlanok, mint ma is; már nem voltam az a mintafiú, mint amikor megismertek. A modorom, a viselkedésem pedig túlesett azon a szférán, amelyben
ő az ő csendes gondolataival lebegett. Ez az elégedetlenség nem tudta őt megvédeni a „tejeskorsó" estéjén szerzett jogaimtól (már elköltöztünk Gödöllőről,
ritkán utazhattam ki hozzájuk); viszont az én szerelmem sem tartotta vissza
őt attól, hogy más fiúk jobb öltözködését, kedvességét ne méltányolja. Különösen egy barna fiú, valami Dénes nevű hízelegte be magát a csendes, udvarias nevetésével a szívébe. Ez a Dénes éppúgy csak együgyű kedves beszélgetések lebonyolítására használta az agyát, éppúgy egy távoli zenére figyelt,
mint ő. Ha a tánciskolában együtt táncoltak s egymásra mosolyogtak, Magda
úgy érezte, hogy elolvadt, s édes habként paskolja a világ. Kettőnk viszonyának a legtartósabb nyomai Ellában maradtak. Most, hogy kívülről látta a
húgával a mi első szerelmünket: sokkal többet foglalkozott vele. Mindent elkövetett persze, hogy Magdával a dolgomat elrontsa; valóságos Krimhildi jel2*

19

lemmé alakult eközben, elhitette Magdával, hogy rajta akarok bosszút állni, s
a versenytársaim pártfogolta. Azt azonban, amit kívánt, hogy egyszer visszakapjon s „bosszút álljon" rajtam, nem érhette el; egyszerűen, mert nem szerelemből bántottam őt, hanem mert benne volt legkönnyebb azért, amibe kerültem, bosszút állnom. Hogy előttem van az arca, a váróterembeli bál hajnalán is! Ez a bál már télen volt, mi Pesten laktunk akkor, s én a három
nagybányai fiúval jöttem ki, apám szmokingjában. A két kislánynak azonban
nem volt szabad táncolni, az apjuk büfét állított föl, s amögül nézték a káprázatos mulatságot. Én persze ott lebzseltem a büfénél, néhányszor eloltották
a villanyt, s Ella tudta, hogy Magdával kihasználjuk a sötétet. Hajnal felé
azonban a matrózruhás leánykáknak is megengedték a táncot, ismerős fiatalemberek kérték fel őket, nagy meglett férfiak is, Magdát egy bizonyos Marci
ragadta el, egy kopaszodó kujonforma fiú. Én az ő elragadtatott arcát néztem,
Ella az én fájdalmas elborult arcomat. Reggel a vonatot várva, ott álltam a
restyi söntésben. Ella a kasszában egy kendőbe burkolva. A szülei mondták,
hogy tovább virrasszon, vagy ő vállalta a kedvemért, hogy kinyit? Szórakozva
nézett rám s nevetett, szánon, fájón, de leginkább mégis szórakozva. — Min
mulatsz? — kérdeztem. — Terajtad — mondta úgy, mint akinek erősebb joga
van reám s most gúnyol, s kicsit csodálkozva várja, hogy miért nem akarom
elismerni. Az a komplexum persze, amivé a mi dolgunk sűrűsödött a lelkében,
nem akadályozta meg őt, hogy a férfiakkal képzőbe menet tovább ne kísérletezzen. Akkor épp egy fiatal fiú volt a főszerelme, aki oly naiv volt, mint én,
amikor őt megismertem. Az azonban, hogy az életét egy jóízű kereskedő vagy
bankfiú helyett velem kell elkínlódnia: itt érlelődött meg, ezekben a kínzásokban.
Ekkor már egy keservesebb pánt is ott volt a szívemen. Nincs ennek a
könyvnek nehezebb penzuma, mint amelyikben erről kell beszélnem. Ha elhallgatom, nem lesz teljes a fájdalom kohója, amelyben a „tehetség" készült;
ha megírom: védtelen öreg embereket bolygatok meg vele. Egy regényemet,
amely erről szólt, eldobtam már: ifjúságom történetét is elhalasztottam volna,
amíg a sírok begyepesednek, ha egy kornak az utolsó órái — melyek tán az
enyémek is — nem nógatnának. Járt Kálmánékhoz ebben az időben egy fiatal
vasúti tisztviselő, csak néhány évvel idősebb nálam, aki termetének a kurtaságát folytonos élcelődéssel s túlzott, spanyolkodó lovagiassággal pótolta. Volt
benne valami a cirkuszok törpéiből, akik folyton élcelődnek s áhítatos, magukat megbecsülő gavallériával veszik körül az asszonyokat. Ö persze egyáltalán
nem volt torz, sőt elég csinos arcú férfi; az önérvényesítés rugói lehettek rokonok . . . Én szánalmasnak tartottam a modorát; voltak kedves kiszólásai, mint:
a „gríz egye meg", vagy „muri nagy gömbölyű"; ezekkel állandóan derültségben tartotta az embereket; ha azonban arról volt szó, hogy a hölgyek körül
el kell intézni valamelyiknek valamit, ő egy trubadúr áhítatos arcát öltötte, s
többnyire eredményesen loholt az ügy érdekében. Amellett háttere is volt:
nagy befolyású rokonokról beszélt, s néha a találmányaira tett célzásokat. Én
elég műveletlen és nevetséges figurának találtam; Kálmánék, az asszonyok
nagyon szerették őt.
Meglátogatott bennünket ezen a nyáron egyik unokahúgom. Kálmán feleségében s az anyámban persze rögtön megmozdult a házasságszerző: össze
fogják a vasutasukkal boronálni. A vasutas ebben is készségesen teljesítette a
hölgyek parancsát. Az első délután, amelyen összeismertették őket, már virágjában állt a szerelem. A Démusz lányok is ott bújócskáztak velünk azon a
délutánon, s a bújócskánál, melyben én persze Magdával voltam elfoglalva, az
új stílustól meglepett s fölzaklatott falusi lány égő arccal, messze révedő szemmel jött elő a bokorból, szuterénból. Én másnap Bogárdra utaztam, s csak
anyám leveleiből értesültem a viszony fejlődéséről. Egy-két hét múlva a kislány is megjött, s mint titkos menyasszony várta a fiú első látogatását, hogy
szüleinek bemutassa.
20

Amikorra visszaértem, már megint pesti lakosok voltunk. Anyám eladta a
gödöllői házat (s mint a mesében az aranyat lóra, a lovat borjúra cserélő
ember), a vételár kétötödén egy öröklakást vett Pesten a régi Bajnok utcai
házunk közelében. A fönnmaradt háromötödrészt Kálmán börzés barátjának
tanácsára egy sertéshizlalóba s más részvényekbe fektette. A sertéshizlaló persze fikció volt: az infláció akkor már dagadt, a vállalkozó összeszedte a jó
pénzt — s két-három év múlva visszaadta a rosszat; anyám azonban néhány
szűk esztendő múltán megint Pesten volt, pénzhez jutott, s mint üzletasszony
latolgatta pénzének a helyét. Engem ennél a vagyoni puccsnál is jobban bántott, hogy ha a menzáról este hazavetődtem, a vőlegényj el öltét többnyire ott
találtam; kávét, rizst hozott anyámnak, s a vidéki házasságon tanácskoztak.
Rendesen vacsorára is ott maradt (anyám jobb vacsorákkal pótolta az én
menzakosztom), s patrónusi modort vett fel velem szemben. Egy nagyobb házszentelőt is tartottak. Erre én is meghívhattam nagybányai barátaimat, sőt
mivel épp az anyjuknál voltak Erzsébeten, a Démusz lányokat is elkérhettem.
Ott volt azonkívül az egész vasúti őrség, akik anyámnak a vagyona befektetésében segítségére voltak. Hajnalig tartott az eszem-iszom, akkor a vendégek
hozzáfogtak a lakás takarításához. Ella, aki abban a reményben jött el, hogy
most végleg összebékülünk, csalódottan teregette a szőnyegeket az éretlenkedő bányai fiúkkal. Én az egész éjjel Magdával foglalkoztam. Ö figyelmeztetett először az együtt törölgető párra mutatva: — Te, hogy teszi a szépet J.
a te anyádnak . . . S te hagyod, hogy a mamádnak udvaroljanak?
Utólag magam is csodáltam, hogy hagytam. Nemcsak hogy hagytam, de
mindketten megöregedtünk anélkül, hogy erről kettőnk közt egy szó esett
volna. Nem volt bátorságom, szívem — vagy egyszerűen durvaságom: szemébe
mondani. A nyíltság és szembemondás közt van valami lényegbevágó különbség, amit a szókimondás barátai nem vesznek észre. Az én írásaimról tán
mégsem lehet azt mondani, bár újabban ilyesmit is olvastam, hogy nem voltak elég nyíltak. Mindig azzal a mozdulattal raktam ki a véleményem, amivel
egy kórboncnok egy belet vagy májat. Itt azonban az, ami nekem vagy a
másiknak fájdalom, a problémák terébe van áthelyezve, míg a szembemondásban van valami tettleges, mintha az ember csak azért döfné oda az igazat,
hogy gyönyörködjék a felvillanó fájdalomban. En magam is sokkal könnyebben bocsátottam meg mindent, amit leírtak rólam (pláne, ha a tárgyilagosság
szándékával, mint amit a szemembe mondtak. Anyám dolgában pedig éppen
tehetetlen voltam. Egyik szóváltásunkba távolról mintha a gyanúm is belerezgett volna. Anyámnak Gödöllőre kellett utaznia, s én egész nap az ő fölzaklatott, zokogó arcával küzdöttem. Belémkapott a gondolat, hogy öngyilkosságot fog elkövetni. Ez annyira megtört, hogy estére kimentem elé a Keletihez, s békülékenyen kullogtam mellette haza. Az ő lobbanékonyságától én
mint gyerek, sokat szenvedtem. Az „úrinői" világnézetet is benne kezdtem el
gyűlölni. Mint asszonyt, azonban most láttam csak, rendkívül tiszteltem. Pedig
jobban ellenőriztem őt, mint az apám. Még doktor bácsi nyájas udvarlását is
megjegyeztem magamnak. A villamoson gyakran volt összeszólalkozása, s
ilyenkor egy-egy ,,úr" állt a pártjára, akinek a gavallériájáról apámnak is
magasztalon számolt be; énnekem ez sem volt ínyemre. Az ő asszonyi része
azonban ilyen érzékenység mellett is érintetlen maradt bennem. A hat háborús év alatt rengeteg rosszat hallottam a férj nélkül maradt asszonyokról: arra
nem is gondoltam soha, hogy vele hasonló történhessék. Egy idő óta, igaz,
gyakran emlegette az ő „legjobb éveit", amelyekben férfi nélkül kellett hányódnia; más asszonyokra is könnyen odavetette: azt próbálta volna meg, amit
én. élni. mint én, hat év óta. De én ebből is inkább kesergő természetét hallottam ki, amelynek minden érv jó, csakhogy az életre panaszkodhasson, mint
holmi asszonyi nyugtalanságokat. Ügy voltam vele, mint apák a lányukkal:
nem tudnak afféle érzéseket föltételezni róluk. Vad, nyers, de alapjában rendkívül tiszta természetnek tartottam őt, s ez így is volt. Ha a háború közéjük
21

nem szakad, az apám, mint más foglyok a háború után hazakerül, vagy ez a
lovag idősebb: énnekem sosem kell róla mást gondolnom. S még most is, hogy
hirtelen gondozni kezdte magát, negyvenéves korára szebb lett mint valaha,
felpuhult arcán rózsaszín fények jelentek meg: még mindig gyanakodtam,
nemcsak hiú játék-e az egész, amelynek a mélyén érintetlen áll az a keserű,
vadóc természet, amelyet énnekem mindenki másnál jobban kell ismernem
magamból.
A saját állapotom is bizonytalanná tett a mások szenvedélyeivel szemben.
Ügy éreztem, hogy az emberek mások mint én, rajtuk átcsap — s ez a természetes — a Rózsa utcai szalonban, ami énrajtam nem csapott át, én nem ítélhetem meg az ő indulataikat a magam természetével... Anyámnak a hallgatagon elfogadott nemi erkölcs alapján végre is joga volt ahhoz, amit csinált.
Hat év nemi élet nélkül; apámról 1919 óta nem volt hírünk, akkor Acsinszkban volt, a kiütéses tífusz főgócában, s útban hazafelé. Hogy oltalmazzam én,
miféle emberi jogon egy halottnak az ágyát, akinek lassan rajtam is elnyüvődnek a ruhái. Az a „norma", amely a Rózsa utcai estén a pálinkát itatta
velem, most is lefogta a szám, hogy férfiként viselkedjek. Attól azonban nem
óvott meg, hogy amit elítélni gyenge voltam, iszonyúan meg ne szenvedtessen.
Anyám, mint az egyenes természetek, ebben sem volt elég óvatos, ahelyett,
hogy leplezte volna a kései boldogtalan boldogságát, egyrészt merész elvi
vitákban bizonyította a jussát hozzá, másrészt megkövetelte, hogy senki észre
ne vegye. így persze mindenki tudott róla: Gaálékkal össze is veszett miatta,
Szilasra a sértett rokon lány vitte el a hírét. Akárhová mentem, ezt olvastam
az arcokról. — Hát a Vilma? — kérdezték Szilason, amikor megérkeztem. Pesten olyan is akadt, aki közbelépésre izgatott. Szégyenletesebb volt a szerepem,
mint egy megcsalt férjé. Otthonról menekülnöm kellett, az ismerős házaknál
rosszul éreztem magam; könyvtárakban hányódtam, a Múzeum kertben ültem.
Akkoriban a diákbérlet minden villamosvonalra érvényes volt; kivillamosoztam s órákat elkóvályogtam a Zugligetben.
Ekkor már nagyon letört és beteg fiú voltam. Alig két év telt el azóta,
hogy Ellát a Podmaniczky utcai házban úrifiú voltommal elkápráztattam;
másfél éve, hogy a díszteremben az ítélőszéket megjelenésemmel meghatottam,
s a gondozott úrigyerek minden nyoma ledörgölődött rólam, én legalább úgy
éreztem. Az utcán menet sokszor belenéztem a kirakatokba. Ez az árnykép a
legvilágosabb emlékeim magamról azokból az esztendőkből. A csukaszürke
bekecs alól, amely a combom közepéig ér, hosszú, előreálló, roggyant forma
térd küzdi magát a merev talpakon előrefelé a világba. Ügy éreztem, hogy
senki sem járt a városban ilyen térdeken, mint én. A gyűrött kalap alól, vagy
mikor hajadonfőtt jártam, a nyakamba nőtt haj alól egy feldúlt, árokkal teli,
sápadt s nézetem szerint degenerált arc nézett rám, melynél elárvultabbat
már nehéz lenne elképzelni. A szakállam ritkán és szeszélyes pamacsokban
nőtt; az állam két oldalán volt belőle egy sűrűbb pászma, s fönn a fülem előtt;
— köztük fehér foltok, melyekből a borotva sem húzott semmit sem elő.
Az előretörekvő térdem s az előreesett fejem közt a mellem volt leghátul; már
a testrészeim szögellése is olyan volt, mint senkinek Budapesten. Fényképem
nincs azokból az évekből, hogy ellenőrizhetném magam. Azaz: két-három évvel
később, amikor Elláék Győrben voltak, levetettettem magam egy körúti fényképésznél. Akkor már rendes ruha volt rajtam, a borbély is megtette a magáét: mint egy filmamoroso. Melyik kép csal: a fényképészé, vagy az emlékezetemben levő? De akármelyik képre hasonlítottam inkább az emberek szemében, az biztos, hogy az idegzetem az árnyképnek felelt meg, s az idegbaj
határán egyensúlyoztam esztendőket. Szorongások fogtak körül s oly mélyen
nyomultak az életembe, hogy a belépés egy üzletbe, az előadóterembe, egy
készítmény átvétele, minden önuralmamat igénybe vette. Megtörtént, hogy
órákig nem tudtam nyelni. Az étel ott volt a torkomban, s nem volt mód az
22

izmaimat egy nyelő mozgásra összeszedni. Ha így halad tovább (s elgondolni,
hogy így halad, elég volt rá, hogy haladjon), egy-két év alatt egészen ki kell
az életből szorulnom. Az álmaim, melyeken az akaratomnak nem volt hatalma, több örömet vittek el kétségbeesést hagyva vissza, mint a legvadabb
kicsapongás. Az akaratom megvolt, de a testem egyre jobban tele lett kísértetekkel. Életem különösen kínos emlékei közül kettőt már elmondtam: a harmadik is egy ilyen megmagyarázhatatlan, szégyenletes erő fölnyomulásával
függ össze:
Egy évvel azután, hogy az orvoskarra iratkoztam, már a második év végi
szigorlatot raktam. Akkor még egyszerre tették le a második év végén mind
a négy alaptárgyból a vizsgát, én azonban gyors átiratkozásommal megnyertem a két összevont tavaszi szemeszter közül az egyiket; a rákövetkező tavaszon pedig a másikat is beszámították. Az apám orosz fogoly volt, énnekem a
bölcsészeti karon természettudományi kollégiumokat is föl kellett vennem; a
kar váratlanul vizsgára engedett. Az elmondhatatlan, hogy én milyen kevés
rendszeres tanulás árán kaptam orvosi diplomát. Az előadásokon fölszedtem,
aminek valami világnézeti nyilallása volt, a vizsgákat meg rábíztam a befogadókapacitásomra. Néhány napra félelmes anyagot tudtam, aránylag csekély munkával, észben tartani. Ez teljesen értéktelen képesség, de a mai vizsgák éppen ezt érdemlik. Most sem az anyaggal volt baj, hanem a szorongásaimmal. Attól féltem, hogy az idegbaj valahogy lelepleződik ezek előtt a
mégiscsak természettudományi professzorok előtt. Olyasmi történik velem,
mint a Fodor hangversenyén; kérdeznek, s én nem bírom a szájamat kinyitni
például. Az érettségi óta nem álltam tanár előtt, s nem voltam biztos benne,
milyen meglepetés érhet a vizsgámon. Otthonról is a hátamban volt a gépfegyver; idáig tiszta jeles diák voltam, s mindenki azzal bőszített, hogy az
orvoskaron is kitüntetéses vizsgát várt tőlem. Megtehettem volna, hogy egykét tárgyat őszre halasztok, de ezzel csak a szenvedést toldtam volna meg.
Inkább nyeltem a feketét, s tágítottam a sok anatómiai névre az agyam. Egy
rendkívül makacs, kis tehetségű kollégával, egy diósgyőri munkavezető fiával
jártam össze; azt ismételte, amit én újonnan tanultam, s még mindig én voltam a házitanítója. A feketéktől elgyengülten ültem le a legkönnyebb tárgyból, fizikából. Ezzel alig kellett foglalkoznom: kevesebbet követeltek belőle,
mint Jeanplong a nyolcadikban; az én eszem meg jobban is ráérett közben.
A vizsgán sem történt baj, a szám kinyílt, kitűnőt kaptam. A következő
vizsga a vegytan volt. Itt abból éltem meg, amit a Bulyovszky utcában Krécsynél tanultam. De mi történt, amikor nagy dicsőséggel már lefeleltem?
A szigorlatozok ott ültek egymás mellett sorban a székeken; én a második
voltam, s akkor már a harmadik, negyedik vagy ötödik felelt. A jó gimnazisták ötöltek-hatoltak, s a tanár (noha nekem már a jegyem is be volt írva)
visszatért rám. Mért tudja Németh úr? — kérdezte az izzadókat. Akkor hirtelen valami olyat kérdez az egyiktől, amit én sem tudtam, vagy legalább nem
egészen biztosan. Énnekem a győzelem előtti pillanatok különben is a gyengéim. Ilyenkor furcsa gyengeség vesz rajtam erőt; mintha a magam butaságával, hibás lépésével kellene a siker isteneit kiengesztelni. Már középiskolás
koromban is képes voltam teniszjátszmákat elveszteni, amelyekben háromnégy gémmel vezettem, s egyetlen labda hiányzott a győzelemhez. Most azonban valami gyalázatosabb történt. Mintha egy idegen erő vette volna át rajtam a hatalmát, fészkelődni kezdtem, a szomszédomhoz fordultam, úgy tettem,
mintha rosszul lettem volna; nem: valóban rosszul lettem; a nyugtalanság
elért végre a professzorhoz is, aki persze nyomban elengedett. Ez a jelenet
éppígy, az akaratomon kívül megismétlődött az élettani szigorlatomon, ahol
szintén kitűnőt kaptam. Viszont nem ismétlődött meg az anatómiain, ahol a
félelmes és bogaras Tellyesniczky Kálmán voltaképp megbuktatott, csak a
másik három kitűnőm s az adjunktus közbelépésére engedett át.
23

Mért érzem sokkal szégyenletesebbnek ezt az emléket, mint azokat, amelyeket már meggyóntam? Mert olyan marhaság váltotta ki, amilyen az egyetemi vizsga? Mert annyira nevetséges keveréke a gyermekes ambíciónak s
gyermekes segítségkeresésnek? Kétségtelen, hogy az életem mélyén, mint
annyi művészén, ott bujkál egy hisztérikus vonás. Valami feltűnőt csinálni,
amiért az emberről leveszik az élet elbírhatatlan terhét, amelyről az eszével
úgyis tudja, hogy levehetetlen. De hogy ez a beszámíthatatlan alterego épp
ilyen alkalommal, ennyire szimulálás formán tudott az önfegyelmemen áttörni,
ebben van valami, amit még az öngyilkosságra emlékezőnek is nehéz elviselni.
Vagy nem is annak a szigorlatnak a nyomása tört át ott a megkínzott gyermekidegzeten, hanem az egész életé, amelybe évek óta be voltam zárva, s
abban a pillanatban épp a kiállt szigorlattal nehezedett agyonkávézott idegeimre?
A TEHETSÉG
S mégis, akármilyen nyomorult voltam ekkortájt, az, amit a tehetségemnek lehet nevezni, most készült el. Mintha ezeknek az éveknek a nyomása
kellett volna hozzá, hogy összesajtolódjék. Szabó Dezső lelte kedvét benne,
hogy Lombroso ellen, aki az ő ifjúságában volt olvasmány, időnként kirohanjon. A lángésznek semmi köze az őrültséghez; a lángész a legnagyobb egészség; a lángész egy egészségbomba. Hát énnekem nincs jogom a lángelmék
nevében szólnom, még sosem éreztem, hogy az eszem lobot vetett volna; de
hogy a tehetség képződésében kóros gondoknak, állapotoknak, szorongattatásoknak részük lehet, ezt a magam kifejlődése alapján valószínűnek tartom.
Ahogy nem egy nagy ember agyában találtak boncolásnál mérsékelt folyadékszaporulatot, kérgesedést, daganatot, amelyek nyomásukkal az agyat szinte
állandón sarkantyúzták; a lélekben is támadhatnak ilyen sarkalló kérgek,
hegek és páncélok, amelyek fokozott szellemi életet gerjesztenek. Tudjuk,,
hogy el nem intézett ügyek, meg nem oldott problémák szorongást tarthatnak
fönn az egész szervezetben. Szívfogással, lúdbőrözéssel, gyomorfájással, félelemmel kényszerítenek rá, hogy vergődjünk és megoldjuk őket. Nem természetes-e, hogy aki elviselhetetlen, kínzó gondolatoktól állandóan ilyen szorongatott állapotban van, annak, ha különben sem ostoba ember, az agya fokozottabb munkára képes, s fő problémája a problémák egész szövevényét újragondoltatja vele. Énnekem alkalmam volt igen nagy tehetségeket figyelnem,
akik sokkal nagyobb sikerrel kenték magukra az ősegészség fényét, mint az
Elsodort falu írója — s körülöttük is felismertem — ifjúságuk mélyében — a
félelemnek, vadságoknak azt a burkát, amelyből csak megnőtt tehetségükkel
vághatták ki magukat. A magam esetében pedig, minthogy boncolási jegyzőkönyvet s nem mitológiai istenképet készítek magamról, könnyű szívvel vállalom, a prédára rohanó kritika mély megvetésével tehetségemnek ezt a „beteges" genezisét.
Az emberrel csak képességei születnek vele. Hogy ezek tehetséggé álljanak össze, ahhoz különös tehetségképző körülmények kellenek. Ez az oka,
hogy tehetségünk, mint egy szeszélyesen sarjadó szövet, hol rákként dagad,
hol évekre bekérgesedik. Én például máig is abból a tehetségemből élek, ami
a rakpart, a klinika s a Múzeum-kert közt nőtt, boldogtalan csatangolásaimban. Hogy ez mennyire így van, egy papírlap figyelmeztetett rá a minap. Gulyás Pálnak szokása, hogy a maga rendszeretetét a mások otthonára is kiterjessze. Tavaszi látogatásakor az én régi füzetéimre, írásaimra került a sor.
Az egyik csomagból kétoldalnyi papírlap hullott ki: rajt gondosan lekalligrafált rövid versek. Húsz év távolságán keresztül is ráismertem: a Pipacs és búza
című kötetemből volt egyetlen lap. Medikuskoromban „kiadtam", azaz kötetbe
foglaltam, szépen letisztáztam s aztán örökre elfelejtettem egy-egy versnyalábom. Ezt a kötetet harmad- vagy negyedéves koromban írtam — lehetett vagy
24

száz vers —, néhány tavaszi héten. Abból, amit írtam, szinte semmi sincs meg.
Hogy került elő ez a papír? Előlegezett szégyenkezéssel nyúltam felé, de a
„pelenkáim" helyett csakhamar az írói pályámon kellett szégyenkeznem. Maguk a versek sem voltak feltűnően rosszabbak, legföljebb igénytelenebbek,
mint amiket későbben írtam; tartalmukkal azonban mottói lehettek volna
mindannak, amit azóta csináltam. Azon a véletlen ideszakadt lapon szinte az
egész gondolatvilágom ott volt. Huszonkét év alatt mintha nem is gondolkoztam volna hozzá, csak annak a boldogtalan fiúnak a rímeit árultam volna —
negyven-egynéhány kötetben. Hogy magyarázható ez másképp, mint hogy a
tehetségnek is megvannak, akár egy telepnek, az életfeltételei. Az olyanféle
romantikus tehetségnek, mint én: a sok, elcsatangolható szabad idő s egy zaklató idea, amely ezt állandó gomolygásban tartja. A romantika tán azért is
termett annyi tehetséget, mint azóta — s azelőtt a reneszánszig egyetlen korszak sem, mert szinte kötelezővé tette a „tehetséges" életet. A költők a társadalomból a maguk ködjébe vonultak vissza, kiszakadásuk gőgje és visszatalálásuk vágya vált tébolyukká. Annyi magamra maradt időm nekem későbbegy évtizedben sem volt, mint ekkor egyetlen év alatt. Az egyetem húszhuszonkét hét volt egy tanévben — abból tán tíz-tizenkettőt jártam —, aszombat még abból is szabad. Az első szigorlat újabb három évre feloldozott a
tanulás alól. Kenyérkeresetem csak apám hazajövetele után lett: egy-két diákot tanítottam. Ismerőseim közül anyámmal együtt én is kivadultam. Hogy a
nőkkel hogy voltam: elmondtam. Egy alpesi pásztornak nem lehet több magánya, mint nekem. S egy paranoiásnak több nyugtalansága. Nyugtalanító,
megoldatlan problémákból azóta is kivettem a részem; tudtam, hogy mit kéne
tenni, s nem bírtam az emberekkel elfogadtatni; láttam, hogy kéne élnem, s
az életem börtönébe voltam zárva. De ezek a valóságos kíneszmék megközelítőleg sem gyötörtek, foglalkoztattak úgy, mint az az egyetlen, páraszerű téveszme, amellyel természetem zárt el a világtól.
Amikor a Tanút megindítottam, még elég közel volt hozzám ennek a m e dikusnak a Népliget és Gellérthegy közé eső, eszmékkel villódzó birodalma..
A D. L. hátrahagyott írásaiban őt akartam föltámasztani, a magyar ritmuselméletétől az amyloid degenerációról rögtönzött hipotézisig mindent átfogó s.
összekuszáló eszméi első melegében. Az ismeretlenségbe kóválygó D. L.-eket,
a magyar ifjúság gondolkozói bátorságát akartam indukálni vele. A vastag
kötetből, a borzas fejűek Coignard abbéjából csak egy pár töredék került beösszegyűjtött írásaimba. Ma már az emlékeim sem olyan frissek; D. L. is
összekavarodott közben Jó Péterrel, Boda Zoltánnal, de meg ez a tanulmány
sem tűri, hogy másra használjam fel őt, mint az életismeret pedagógiai segédeszközéül. Mivel birkóztam én abban a milliófelé szétfolyó, de mindig egyfelől
sajgó és egyfele törő problémagubancban? Egy szóval felelhetek: a Normával,
az egészséges, példaszerű, a kor embere kívánalmait betöltő átlagember pogácsaszaggatójával. A kérdés ez volt: miért vagyok én más, mint a többiek?
Honnan ered a különbség, amelyen nem tudom átszakítani magam? Ha az ő'
szemszögükbe helyezkedem: alsóbbrendűnek, hibásnak kell éreznem magam.
Az vagyok-e, az élet abortusza valójában? S ha igen, hogy lettem azzá?
Az iskola hosszú éveken át azt mondta, a legkülönb vagy. Én az maradtam, ami voltam, s egyszerre a leghibásabb, rosszul fújt üveg vagyok. Bennem
van a hiba, vagy az emberek felfogásában? S mi vár rám: hozzá kell pusztulnom ahhoz, aminek a szemükben látszom, vagy van még mód közébük kerülnöm, elfogadtatni magamat? „Egészséges" ember szemében embertársai s azzal
együtt önmaga sosem válhatnak ennyire titokzatossá. Ök (ha ugyan vannakilyenek) magukkal mérik az emberi dolgokat. Én azonban magam is titok lettem magamnak: s az alapelveket kellett újra fölfedeznem, amelyekkel őket ésmagamat is megérthetem és leírhatom. Hiszen most is meg-megfigyelek embereket: de ez csak olyan írói tollrajz, adatgyűjtés, pszichológiai kísérlet; az a
kínos kíváncsiság, amely úgy húzza ki a más titkát, mintha attól a maga élete,
25»

értéke függne, nincs meg többé bennem. Akkor egy jel, amely arra mutatott,
hogy szenvedésem nem elszigetelt, hanem egy-egy nemesebb természet körül
máshol is föltámadt, napokra megvigasztalt; a bepillantás egy rokonszenves,
egyszerű, fenékig egyforma kedélybe kétségbe ejtett. Az egész élet, a villamos,
a kórbonctani előadó, a gellérthegyi búcsú, egy lélektani, alkattani, vagy mit
tudom én: titoktani laboratóriummá vált körülöttem. Az egyéniségek homlokzata mögött a szenvedélyek, szorongattatások kamráit kerestem, egy égő
szemű bakfisról, aki a földalattin hozzám nyomódott s forrón az arcomba nézett: ágya jutott eszembe, voltak-e neki is Szamos-parti kastélyai; a gazdag
bácskai kollégáról, aki a József körúti korzón a lányokat megszólította: hogy
természete-e ez a vakmerőség, vagy neki is úgy kellett kiküzdenie. mint a
sebésznek, aki szorongva teszi az első vágást, s kése reszketését elnyomva
húzza ki az első fogat s félelme és a siker válik benne lassan biztos gyakorlattá. Az egyik tabáni kocsmában, ahová a Ráczfürdőben fürdőző nagybátyámmal volt találkám, egy fonnyadt, kor nélküli öreg, törpeforma, vékony hangú
pincér szolgálta ki a vendégeket. Hogy bámulhatott ez a csökött testű ember
egy hosszú életen át a mások életébe; vajon átment-e ő is az én szenvedéseimen, vagy a valóságos hiány, az mindjárt elfogadása is — ahogy ennek az
embernek a gyermekes jókedve mutatja — a helyzetnek, melyet teremt s csak
az elátkozottság bénulása okoz (Alkibiadesz — akit e pincér rémképévé varázsol egy lassú átok), jár ilyen szenvedéssel? Még az irodalomban is az efféle
titkokat kerestem: mért lett Péterffy (a rejtőzködő esztéta, aki a világirodalom minden színére fölhabzott) öngyilkos? Mért védte Babits oly féltékenyen
az ő titkát? Hol az összefüggés Móricz korábbi és későbbi önarcképei: a Galamb papné papucsférje s a Tündérkert kanjai közt. Sokszor úgy rémlett,
hogy az egyenruha alatt, amelyet az érintkezésben visel, minden ember egy
kimondhatatlan poklot hord: legfölebb más kínokból összetettet, amilyen az
enyém, s a legnagyobb emberi cselekedet, tulajdonképp egy új emberismeret,
ezeknek a pokloknak megvallása lenne; máskor viszont végképp eltévedt embernek, az élet csíratévedésének éreztem magam. Nem mondta-e már anyám,
hogy ő is halvány, későn érő lány volt, amikor engem fogant, kevesebb reménye volt, mint egy tizenhárom éves lánynak, hogy megfoganhasson, s most itt
vagyok én. az ő vérével és nevelésével megrontott egyke, az emberi protoplazma végállomása, akit beteg reflexe zár el a hasztalan kívánt élet elől.
Azt a félelmetes (s mondhatom, igen boldogtalan) képességemet, hogy az
emberek arcáról leolvasom a gondolataikat, részletesebben tán, mint ahogy
maguk is gondolják, ekkortájt szereztem. A rokoni házaknál amúgy is én voltam a meghallgató; már a szilasi kerti ábrándozások idején leszoktam a reménytelen próbáról, hogy magamat tukmáljam az emberekre: nagymama szobájában ülve, bogárdi nagybátyám puskája mögött zörgetve a kukoricát, vagy
Péter szerelmi beszámolóit hallgatva, diszkrét tartállyá váltam, amelybe nálam sokkal idősebb emberek is szívesen ürítették bele a titkaikat. Most már
•egykorú ismerőseimmel, az egyetemen mellém sodródó kollégákkal is ezt a
passzív, gyónni hagyó modort vettem fel. így megvolt a módom rá, hogy a
magam intuitív föltevéseit az emberek közlékenységével összehasonlítsam;
otthonos lettem a hazugságnak és tettetésnek abban a belsőbb körében is, ahol
.az ember nem a világnak húz fel uniformist, hanem maga előtt igyekszik a
•derék, életrevaló ember képéhez közelebb dolgozni magát. Közben természetesen azt is kitaláltam, hogy azok, akikkel beszélek, rólam mit gondolnak.
Erre voltam a legérzékenyebb. A fölény kettős játéka volt ez. Az orvoskar
tele volt ekkor háborút viselt, kibajszosodott férfiakkal, akik éveken át mint
tisztek tapostak a gyengébb életeken; az én dúlt, sápadt arcom, az egész teremben a legfiatalosabb, ezekből önkéntelenül is kihívta a rejtett férfidurvaságot. Egy mosolyukon, egy megengedhetőnek érzett célzásukon át gondolataik egész hálóját fölfejtettem. Az ő biológiai fölényüknek így került fölébe
.az én pszichológiai fölényem. Ezek a kissé otromba, de nem rossz fiúk sokszor
28

nem is gyanították, milyen megaláztatásoknak tettek ki, viszont ők sem, hogy
én milyen pontos látleletet vettem föl (s ez is megalázás, a belélátás) az ő
megalázó gondolataikról. Ez volt az én életbeli szenvedéseimnek később is legfőbb forrásuk. Megjelenésem (vagy ahogy az emberek normái ezt a megjelenést osztályozták) olyan viselkedésre bátorította föl őket, amely szellemem
számára elviselhetetlen volt. Az a derék, hét-nyolc évvel idősebb kolléga például, aki olyan híven kullogott velem kórbonctanról a belgyógyászatra, belgyógyászatról a sebészetre, nyilván nem is gyanította, mit szúr a szívembe,
amikor a villamosról leugróban mintegy a kellemesen eltöltött óra „barackjaiként azt kiáltotta oda: „Aztán vigyázzon, nehogy egy gráci nagynénibe botoljon. Az ilyen fiúra, mint maga, buknak az idősebb hölgyek." Ö ezzel a mondattal szinte csak a kettőnk viszonyát, a nőkbe beleunt s most a diáksorba
befogott városi fiú vonzódását koronázta meg a mellette baktató, nála okosabb, fehér arcú öcsiké iránt. Én azonban messzebb éreztem gondolata gyökerébe, mint ő maga. Pontosan láttam az agyában kialakult alkati diagnózist:
gyengébb szövésű, lányos arcú, tapasztalatlan fiú, arra való, hogy egy vén nő
eljátsszon vele, éreztem a magamon hordott látszatot, amely őt fölbátoríthatta
erre, s éreztem a magam gőgből, kétségbeesésből, erőből álló valóságát, érzéseim, indulataim szövevényét s bágyadt, emberölő mosollyal néztem utána.
Pedig hát az emberek egy része nem is volt ilyen jóindulatú medve. Felnőttek
elfelejtik, gyorsan elfelejtetik azt az időt, amikor efféle gondjaik voltak; fiataloknak azonban még emlékezetükben van s szívesen kapkodnak egymás
gyöngéi körül. Különösen, akik maguk is megforogtak a magaméhoz hasonló
csapdában, vagy még most is benne vannak. Véletlenül én is hivatalt kaptam
a bonctani intézetben: az egyik gyakornok épp akkor vitte bemutatni a kijelölt demonstrátorokat, amikor én is odatévedtem, ő kézen fogott s engem is
bevitt. Attól fogva, amit tudtam, én is demonstráltam. Ennek a fiúnak a pelyhes, őszibarackképe még most is előttem van. Elviselhetetlenül bánt velem.
Mintha csak párbajozni akart volna a megsejtett gyengémmel. Egy nap azután
öngyilkos lett: benn az anatómián mérgezte meg magát gázzal. A földiéi azt
mondták, szerelmes volt.
Ennek az eltévedt, vizslató állapotnak föltétlenül része volt benne, hogy
egész munkásságomnak antropológiai színe támadt. Az alapkérdés, amit az
élettől önmagamnak fölkaptam, volt antropológiai természetű. S bár most már
több mint húsz éve nincsenek olyan gondjaim, mint amilyenekkel akkor baktattam az Üllői út akácai alatt, ez a kérdés — a megdöbbenés magamon — új
alakban folyton visszatér, a Rózsa utcai bordély folyton tágul, a fapriccs szégyene most már nyilvánosan, folyton megismétlődik, s énnekem ebben az
utolsó művemben éppúgy az emberélet egyetemes megnyugtató magyarázatáért kell küzdenem s egy olyan normáért, amely alatt én is elférek, mint ahogy
akkortájt minden irodalmi, természettudományi és társadalmi érdeklődésembe
beleette magát a mivoltomban fölkapott szorongató talány. Azzal, hogy a bölcsészeiről elugrottam, még nem szűntem meg bölcsész lenni. Sőt, ez volt új
kollégáim előtt is a jellemző rám: én voltam az orvoskaron az egyetlen bölcsészhallgató. Ha Vámosi délutáni gyógyszertanórái előtt, amikor az emelkedő terem az ebéd utáni szünet hangulatában izzott, egyesek a maguk elé
rakott kabáton aludták, mások az ebéd utáni cigarettájukat szívták vagy kártyáztak, s egy-egy ismerős, aki én előttem próbált a hátsó sorokba befurakodni s a gyorsan ledöfött könyvecskét, amelyben valami vénytárat gyanított,
fölemelte, csodálkozva látta, hogy én Shakespeare egyik sosem hallott királydrámáját — II. Richárdot vagy VIII. Henriket — olvasom az angol Tauchnitzból, mellette a Kisfaludy Társaság Shakespeare-kiadványa, hogy az ismeretlen
sorok se maradjanak egészen homályban. Az idegen nyelven olvasás, amelyre
bölcsészkorom előtt kaptam rá, a medikusnak is szenvedélye lett. Előbb Goethét hordtam el, utolsó kötetig, bányai barátomtól, aztán apám olasz könyveit
szótároztam át; harmadéves korom Shakespearé volt; úgy hogy húszéves ko27

romban már hat európai nyelven szíttam (anélkül, hogy egyikben is igazán
erős lettem volna) a nem magyar élet színfoltjait, pedig most már azzal sem
áltathattam magam, hogy ennek tanulmányaimban hasznát látom. A nyelvtanulás már akkor is az volt a számomra, ami ma: figyelemlekötő, csillapító,
olyasmi, mint anyámnak a kézimunka, csak akkor még nem éltem vele olyan
tudatosan. Az idegen mondatok megfejtése éppúgy fölfüggesztette velem a
szorongást, mint az írás; írni azonban nem lehet mindig, míg tanulni igen. De
volt a nyelveknek, bármilyen furcsán hangzik is, mélyebb vonzásuk is: az
életszomjamnak kellettek; mintha az élet elzárt tengereire eveztem volna ki
rajtuk, indulatokba, hajlamokba, amelyek ott elevenek maradtak bennük,
anélkül, hogy kézzelfoghatók volnának. Épp az kötött le bennük, ami sokakat
elriaszt, hogy nem jelekkel, hanem szavakkal, nem képletekkel, hanem történelmi üledékekkel dolgoztak: szeszélyességükben volt valami törvényszerűség,
irracionalitásukban egy bonyolultabb ráció, amelyen éppúgy lehetett töprengeni, mint az utasok arcán, mintha csak egy kollektív test áruló jelei lennének. Az emberi jelleg palettáját állítottam össze bennük, éppúgy, mint az
Írókban is, akiket a frissen hódított nyelvekkel együtt szívtam föl magamba.
Most már, hogy úgysem lettem tanár, még kevésbé kötött akármiféle: terv,
következmény; azt, hogy összefüggő világirodalmi ismereteim legyenek, ma is
nevetséges ambíciónak tartom. Nem, én az élet nagy komplex színeit kerestem
az irodalomban: Shakespeare-t és Racine-t, Homéroszt és Vergiliust, Tolsztojt
és Baudelaire-t. Az élet végleteihez iparkodtam hozzáférni, ezekre a dajkákra,
az ő sokféle bőségükre volt szükségem, hogy az életre tartott jogomról le ne
szakadjak s a rámnehezedő nyomás alatt össze ne roppanjak. Ez azt antropológiai érdeklődés később is megmaradt bennem: egy-egy nagy írót, rajta át
egy kort, nemzetet léte titkáig megmérni mindig sokkal jobban vonzott, mint
sok író, sok jelenség közt tájékozódni. A történelem titkait is a magam bőrén
kellett éreznem, mint az alkataikat, hogy az emberiség évszázadaiban is ne
csak az emberi változatok vándoroljanak — hanem az emberek végzetes egymásba kapcsoltsága, az emberi törekvések nagyszerű és szörnyű temetője.
Ez az emberkutató persze Goethének és Shakespeare-nek sem köszönhetett annyit, mint Négyesy Lászlónak. Ha az írójelölt tanulmányokra adja a
fejét, bárki az, még az orvosit ajánlhatom neki a legjobban. Abból, hogy egy
emberi testet szétbontott, látott egy szívhalált, tudja, melyik oldalon van a
lépe, beszélt egy szkizofréniással; több haszna lesz, minthogy évekig untatják
vele az irodalmat olyanok, akik az irodalomra születési hibaként érzéketlenek.
Énnekem meg szinte lélekmentés volt, hogy a Múzeum körútról időben elugrasztottak. A húszas évek elején a .pesti orvoskaron sok kitűnő orvosember
tanított. Lenhossek túlzsúfolt kollégiumáról, sajnos, a párhuzamos tanárhoz
szorultam, de a Gólyavár dobogóján a zömök, csupa energia Farkas Géza írta
teli élettani levezetéseivel a táblát; az Üllői úton Verebély, aki még jobb pedagógus volt, mint sebész, valóságos orvostudományi színházat nyitott: lábakat amputált, nyilvános betegrendelést tartott, amelyeken humor és halál
mint egy Shakespeare-darabban úgy villant egymásba. A kendős nénikék
mondásait, a kuruzsló eljárásokat külön tanársegéd írta, s a maga elé állított
rákos beteg feje fölött, mig kedvesen biztatta, ő mutatta a keresztet; anekdotáit húsz év alatt sem bírtam elfeledni — vicceit viszont csak a férfipillantások tüzébe került legedzettebb medikák bírták. Vámosi Zoltán angolos fejében, ítélő bírói szemüvegében s hideg, de sokoldalú előadásában gyönyörködtem. Minden klerikalizmusa és nyelvészi kirohanása ellenére: nagyon kiváló
orvos volt Nékám Lajos. Ö nem nagyképűsködött az anyag előadásával, a
mezítelen, elénk állított betegek bőre volt a tananyag, azt lazította fel úgy a
magyarázatával, hogy végül az egész szervezet konyhája, a pszoriazisát kiverő
hullámok is áttűntek rajta. Ö volt az egyetlen tanár, aki franciaságát előadói
modorában is hangsúlyozta: s az volt a híre, hogy a katolikus gimnáziumokban érettségizett fiúk jobb osztályzatot kapnak nála. Grószt, Bársonyt sajnos
28

nem hallgathattam, de Bókay bölcs, öreg fejét, amely körül szinte mi is csecsemőkké váltunk, még láttam a nyakig gombolt fehér köpenyben. A legjobban Korányi Sándor előadásait szerettem. Ott állt az asztalnak támaszkodva,
szemét lesütve beszélt, mint aki semmi jót sem vár a hallgatóságtól, hordószerű melléből időnként kínos emfizémás köhögés tört fel, ilyenkor piros arca
még jobban elkékült az ősz haj alatt. Az ágyon betolt betegeket olyasformán
kérdezte, mint egy félszeg medikus, aki még nem tanulta meg a betegek bizalmát fölkeltő fogásokat; vékony kék ujjára is emlékszem, amint a szívtompulatot kopogtatta. Azt beszéltük, hogy boldogtalan: a fia gyógyíthatatlan beteg.
A klinikáján, sajnos, nagyképű asszisztensek fogadták az embert, mintha mind
azt hangsúlyozta volna: mi a Korányi-iskola vagyunk; az ő előadásai azonban
nemcsak tanulságosak, hanem szellemképzők voltak. Az ember önkéntelen is
arra gondolt, hogy miért a matematikán vagy a latin nyelven, s miért nem a
kórélettan diszciplínáján edzik az embereket magasabb gondolkozásra. Ahogy
ő a vesekiválasztás bonyolult rendszerének egy hibbanását az egész szervezeten végigkísérte: mennyivel hajlékonyabb differenciálegyenletek inogtak ott,
mennyivel plasztikusabb grammatika. Óriási kár, hogy előadásait szóról szóra
nem jegyezték föl. Ha az életfolyamatokról alkotott látomásában az orvos is
művésszé válhat, ezek az előadások műalkotások voltak, anélkül, hogy a népszerűsítésnek, a tudományos költészetnek még csak az árnyéka is hozzáfért
volna. Amikor a Tanú első számában tanulmányom róla megjelent, tiszteletem
jeléül elküldtem neki. Nem is válaszolt rá. Később a Rádióhoz kerültem, s
mint volt tanítványa, előadásra kértem föl. Rövid, udvarias levélben hárította
el: az orvostudomány népszerűsítését nem tartja helyénvalónak. S ebben
igaza is lehetett.
De nem kellett ahhoz Nékámnak, Korányinak lenni, hogy az ember tisztelettel tudjon nézni a katedrára. A bölcsészet s az orvoskar (általában a tisztességes szaktudományok) közt ez épp a különbség: hogy itt maga az anyag,
az átvett ismeret az, ami tiszteletet szerez a tudósnak, míg a művészetről tanítót a témája teszi nevetségessé. Azt még a duzzadt arcú, iszákos forma Tellyesniczkynek is elhittük, hogy a testbe beszúrt késről halálos pontossággal tudja,
milyen szöveteken szaladt át (ez volt egyik szigorlati kérdése); mint demonstrátor a szertárban láttam a leányholttestet, amelyet ő konzervált alabástromszerűen áttetszővé (a diákképzelet szerint persze az „öreg ideálja" volt; egyegy olyan félénk, kicsit reszkető fejű tudóstól, mint Buday, akinek első előadása szundítási alkalomnak látszott, szigorló koromra, hogy a boncteremben
jobban megismertem az embert, őszinte becsüléssel váltam meg tőle. Ha azonban azokra a hallucinációkra, mellékrezgésekre, ritmusbenyomásokra gondoltam, amelyek mondjuk egy Kéky Lajos fejében egy Petőfi-versre támadhattak: röhögnöm vagy káromkodnom kellett. Míg egy analfabéta orvos- vagy
mérnökprofesszort, bármilyen kinevezési viszonyok mellett nehéz elképzelni,
az irodalmi szakokon viszont az ideális tanárt. Elképzelhetetlen az a művész,
aki mesterként szólhat mesterekről, ha van is itt-ott, a legritkább esetben lesz
kapható a filológia ólomsleppjét magára venni: s ha hajlandó, valószínűtlen,
hogy a többiek beengedik-e. Űj fakultásomon nagy örömmel éreztem ezt a
különbséget. Az egyetemi élet, amelynek a bölcsészeten csak külsőségeit élveztem, tartalmával is rendkívül mulatsággá lett. Ma sem tudok szebb szórakozást elképzelni, mint orvostanhallgatóként fogadni azt a lakomát, amelyet
professzorok, tanársegédek, szolgák — no meg a szegény betegek begyulladt
serege tálal föl reggeltől estig az embernek. Mennyi előkészületbe került csak
egy olyan élettani óra, amelyen a tanársegéd, a mostani professzor egy reszkető kolléganő és egy bátor öreg szolga segédletével a lekötött s elaltatott
kutyának megnyitotta a mellkasát, s szimpatikusát ingerelve kétszázra vitte
föl az előttünk lüktető szív rángásait, aztán a vagusra vitte át a tűt, s szemünk előtt megállította. Volt persze a hallgatók közt olyan is, aki a katéterező
orvos kisasszonyon szórakozott. De a látványosság ettől csak többrétű lett.
29

Nagy kár, hogy Pesten akkoriban annyira túlzsúfolt volt az orvoskar; csak
az én évfolyamomban vagy nyolcszázán áramoltunk ide-oda az Üllői úton. Ha
egy olyanféle egyetemre kerülök, mint most a debreceni, ahol kapnak a medikus segítségen, valószínű, hogy az egész életem szerencsésebben alakul. Így
bizony a mesterség mámorába már csak cselédkönyvesként kóstoltam bele,
amikor késő volt. Szorongásaim persze a boncasztalnál, a gyakorlatokon, a
kórteremben is jelentkeztek. A megvizsgált beteg körül rendesen utolsónak
maradtam: olyasféle is motozott bennem, hátha fordítva teszem fel a hallgatócsövet, s ameddigre végre a beteg izzadt hátára hajoltam, a dobhártyám csupa
zúgás volt a bennlüktető vértől. Ha a szorongást leküzdtem, boncolásoknál
például, ahol a „comb" egy hétig a miénk volt, vagy a vegytani gyakorlatokon, ahol mindenkinek megvolt a vegyszerállványa: szinte megrészegedtem
tőle, hogy fölébe kerültem az anyagi világnak (mintha csak abból a másik
gátlásból törtem volna meg valamit);, erre azonban ritkán volt tér. Ismerősöm
nem volt a klinikákon senki; az anatómiaintézetből, ahová a véletlen bedobott, tovább kellett mennem. Hányódtam, bámultam, vonultam, mint a többi
szegény, kitérdelt nadrágú medikus, akik diplomát kapnak anélkül, hogy egy
beteg feje alatt megigazították volna a párnát, vagy egy fecskendő kámfort
benyomtak volna, s az egyetemi előadások és a vidéki körorvosság közt mint
segédorvosok szerzik meg egy-két év alatt az életre szóló gyakorlatot. Az elmélet mezején persze nem voltam ilyen visszahúzódó. Mint hajdan disszertációírató természetrajztanárunknál, itt is rögtön elválasztottam a fölszívandót a pusztán megtanulandótól. Az élettani ismeretek például egész másképp
ragadtak meg az agyamban, mint az anatómiaiak. Egy-egy élettani fejezetnél,
akár a vérkeringésénél is, mindig az ember a titkok titka; — a halántékcsont
gödreiben azonban csak a kérgén járt az ember a dolognak, itt az lett volna
az érdekes, ha azt tudjuk, miért lett ilyen. Gondoltam is rá, hogy írok egy
olyan életbonctani könyvet, amely a bonctant egészen magába szívja; ebből
persze csak annyi lett, hogy később a polgáristáknak a testtant valóban így
tanítottam. No meg, hogy egész gondolkozásomban, regényírói módszeremben:
biológus s nem anatómus lettem. A felsőbb évfolyamokon a kórbonctan (annak
is inkább az élettani része), a belgyógyászat s az elmekórtan voltak a kedves
tárgyaim. Az egyetemi szigorlatok ellen annyi mindent elmondtak — hadd
hozom fel én mellettük, hogy míg ezekből a vérembe ivódott tárgyakból, melyekből vizsgára nem is készültem, mindig kitűnőt kaptam, a lom-tárgyakból,
a luk-kirurgiákból, amelyeknek adathalmazát emlékezetembe sokszor fényesen rögzítettem, majd mindig akadt valami, amivel a dolgom elrontottam.
Még a Gólyavárban hallottam először a hormonok működéséről. Ma is
előttem a tábla, amelyre a traktorként mozgó, beszélő, író Farkas Géza a
különféle belső elválasztásos mirigyek, agyfüggelék, mellékvese, pankreás,
ivarmirigyek, egymást gátló-támogató viszonyát fölrajzolta. Azóta már a nagyközönséggel is megunatta a hormonokat a népszerűsítő irodalomban: akkor
azonban még az egyetemi tanár is szinte a maga számára tisztázta a meglepő
felfedezéseket. Engem az új tan rendkívül fölkavart ; amikor először hallottam
Kocher műtétjéről, mely után a kioperált golyvájú svájci elpetyhüdt, elhülyült
s meghalt (míg pajzsmirigykivonattal feltámasztható lett), úgy föl voltam húrozva, mintha egy új Önmegóvás-féle könyvbe lapoztam volna bele. A mirigyek, a csontvégeket és genitáliákat duzzasztó agyfüggelék, a zaklató-karcsúsító pajzsmirigy, a cukrot visszatartó pankreas, a szőke, kékszemű thymus, a
mellékvese, melynek a pusztulásával megbarnul az ember, a herék és petefészek, amelyek hatására a serdülés s férfiak és nők egymást ingerlő átalakulása megindul, olyanok lettek a képzeletemben, mint valami démonok, akik a
halandók kormányzatáért verekedtek. Rögtön éreztem, hogy új tájon vagyok;
a Fejlődés után, amely első természettudományi utazásom istene volt, egy új
istenrend vesz körül, a Jelleg istenei. Verebély, aki szerette hallgatóit elképeszteni, csodálatos eseteket mondott el: egy kislány, akinek mellékvese daga30

nata volt, nyolcéves korára mellesen, egy bordélyházi nő modorával járt az
orvosok közt, úgy hogy még az is megfordult a sebész fejében, nem másállapotba vág-e bele. Tőle hallottam egy Árpádházi hercegről (ma sem tudom,
volt-e ilyen Árpádházi herceg), aki hároméves korában kiszakállasodott, s hatéves korában meghalt, mint pipázó (no-no, pipa még nem volt akkor!) aggastyán. Az emberek vérmérséke, kedélye, fejlődésének az irama, mintha itt lett
volna letéve, ezekben a hámcsomókban, amelyek a többi szövet differenciálódása közben is megőriztek valamit a magzati élet lehetőségéből és homályosságából. Mint a nyomra futott kutya a szaglás okát, amit hallottam róluk,
lehetetlen volt meg nem jegyeznem. A villamos utasaiban, a csirkekorzó sétálóiban, a rakodóparti munkásokban is őket kerestem. Talán még harmad- vagy
negyedéves koromból való az „alkati grafikon", melyen sorba állítottam a
mirigyeket — balról jobbra: a tyhmustól, a leggyermekibbtől — az ivarmirigyig (a legfelnőttebbig), s megnéztem: melyik milyen erős abban az emberben.
A vízszintes volt a normális, a vízszintes fölött — alatt föl-le kanyargó vonal a
többleteket és hiányokat, a hyper és hypofunctiókat mutató. Az természetesen
nem volt olyan biztos, hogy az egyes mirigyekre tolt tulajdonságokat valóban
az az egy mirigy okozta; de itt nem is erről volt szó, hanem bizonyos tulajdonságcsoportokról (vagy ha úgy tetszik, istenekről), melyeknek az összefüggésére egy-egy mirigy betegségei tettek figyelmessé. Mint iskolaorvos sokáig
használtam ezt a vonalat, s nagy szórakozásomra szolgált, hogy a gyermekről
érdeklődő szülőnek, akinek gyermekeire egyáltalán nem emlékszem, e vonal
alapján olyan leírást adhattam, amin azok a legnagyobb mértékben meglepődtek.
Természetesen nemcsak a mások élettani horoszkópja izgatott ennyire, a
magamé is. Nem rejtélyes hullámok keltek-e föl ezekből a mirigyekből, s nem
egy ilyen hullám át nem csapása volt a baj nálam is? Hypofunctiós ember
voltam én is? Homlokom körül a hipofízis kétségkívül nem nagy munkát
végzett, a mellékvese áldását is keveselltem, a másodlagos ivarjárulékok pedig
minden borotválkozásnál újra és újra elkeserítettek. Másrészt, ez a sokféle
szorongás: mi volt, ha nem hyperfunctio. A Rózsa utcai csődöt is inkább egy
hyperfunctio okozta, egy másik isten (a pajzsmirigy talán), aki közbenyúl a
Genitáliák durva ünnepébe. A pipázó Árpádházi hercegnek is oda kellett
ülnie szegénynek — tajtékpipájával —, hogy titkomat bogozza. Nincs-e az
életnek egy belső ideje? A mirigyek stafétabot-váltása, mely az ő életében oly
gyorsan ment végbe, másoknál, anyám családjában például, a rendesnél vontatottabban folyik. Milyen fiatalos vasutas nagybátyám; anyám most olyan,
mint más asszony harmincéves korában — és én? Mit nem adtam volna egy
jó lóarcért, vagy akár az Árpádházi herceg szakálláért? A gyermekkori lányos
blúz, anyám szőkesége, a nénik mosolygása: most mint egy alkati rendszer
rámszabott és elviselhetetlen kámzsája újult ki rajtam. Ha görög lettem volna,
milyen egyszerű lett volna a dolgom: hisz ők az isteneket, Hermest, Apollót
ilyenfélének ábrázolták, s inkább mocskos filozófusaiktól kellett volna félnem,
mint ahogy fürdőbe is leszármazottjaik tolakodása miatt nem járhattam. Ha
keresztény vagyok, azt mondom: az isten sokféle testbe rakja a mi halhatatlan felünket, de mind egyformán jó arra. hogy az ember az üdvösséget keresse
benne. Én azonban a természettudományi század fia voltam, amely csak hypo
és hyperfunctiókat ismert s az állatból csinált normát magának. A lelkem
mélyén persze én is úgy éreztem, hogy nem vagyok „abnormális", mindaz,
amit gondolok, érzek, ha magamat tettem meg mértékké, annyira következetes volt — s több, különb is, mint amit a legtöbben éreznek; ha valami abnormális, akkor a normájuk az. De az életösztönnek ezt a sugallatát nem
engedtem meg magamnak. Attól, hogy én az Igazság szögeitől megkímélem
magam, akkor még jobban féltem, mint a fájdalomtól, amellyel testembe mélyednek. Az alkattani s általában orvosi ismereteimből egy középkori kínzó31

eszköz lett. amelyben a természettudomány emberértelmezése gyötörte az én
belső, elfőj thatatlan értéktudatomat.
Ekkoriban kaptam rá Freud könyveire egy nagykörúti kölcsönkönyvtárban.
Furcsa, de ő korántsem rendített úgy meg, tudatalatti szörnyeket fogó hálójával, mint Kocher golyvása, vagy Verebély Árpádházija. Énnekem nem voltak
burkolt traumáim, és nem nyomtam el és nem szorítottam álútra semmit, én
tökéletesen ismertem a magam állapotát, szinte a mechanikájukat is tudtam
az erőknek, amelyek miatt nem rúgathattam be magam a Kreutzer szonáta
hősévé, s szorongásaimnak nemcsak szexuális, de még a nem szexuális okát is
számba vettem. Nekem nem az állapotom volt a rejtély, hanem a minősítése.
Mi ez a csapda, amelyben vívódom, mit várhat, s még inkább: mit ér az
ember, aki beleesett? Freud olvasása közben nem éreztem találva magam, vagy
ha igen, nem az érzelmeimben, hanem inkább az intellektusomban. A pszichoanalízisből az analízis jobban izgatott, mint a psziché. Freudnak az Élcről és
az Álomról szóló könyveit olvastam. Áz elemzés, lehet, nem tartozik a magasabbrendű képességek közé, de én most kerültem először egy nagy elemző
lángész hatalmába, s abból a gyönyörűségből, amellyel az ő élvezetét figyeltem, ahogy egy rakás elemnek nekifeküdt s lélektani struktúrájukat egyenként szétszedte, az egyes esetek váza mögött a közös törvényre rábukkant, az
szinte fölizgatott, hogy akárminek, én is azonnal nekikönyököljek és szétbontsam. Pirandellóról vagy Proustról írva, később ugyanezzel a gyönyörűséggel
feküdtem neki (legföljebb a céduláimat, a módszeremet rejtettem el jobban),
s bár azóta sokat hűlt bennem ez az elemző hév, a tanulmányírás előkészületei
közt még mindig a szövegnek a szétbontása okozza a legtöbb izgalmat. Akkor,
mint a legalkalmasabbon, magán Freudon gyakoroltam ezt az ocsúdó képességemet. A nagyszerű elemző mögött könnyű volt felismerni a jóval durvább
művészt, akit a maga nómenklatúrává megtett hasonlatai csaptak be. Ha a
tudatalattit például nem egy csapóajtós pincének képzeltem el, melyből a
raboknak csak álruhában szabad följönniök s az eszük táncába vegyülni, az
egész freudizmus rögtön nem lesz drámai. Én például egészen másképpen, bár
éppoly anyagelvűn képzeltem el a gondolkozást. Ahogy izmaink helyzete, beidegzése, feszültsége: a mozgás — s helyzetünk, állapotunk egy pillanatban:
a mozdulat — ugyanígy a gondolat sem egy-egy agyrészlet, hanem az egész
agyvelő állapota egy pillanatban, minden gondolatunkat az egész agyunkkal,
az egész szervezetünkkel gondoljuk. Az emlékezet voltaképp megszokás: az
agynak könnyebb a már létrejött, mint új konstellációk felé mozdulni; a
„tudatalatti" pedig nem jelent többet, minthogy minden pillanatban mindenre
emlékszik, arra is, amit már fel sem ismer; a komplexumok pedig konstellációgörcsök; egy-egy átélt, kínos állapot is szinte módszerévé lesz az agynak,
tartalom nélkül. Freud nómenklatúráját megpróbáltam az ő metaforájából az
enyémbe helyezni, s közben nem volt nehéz az indulatnak az arcába néznem,
amelynek az értelem, a tudat, az erkölcs látszatával szemben erre az alvilágteremtő nyelvre szüksége volt. De nemcsak az ő általa leírt tüneményeket,
szórakozottságot, kényszerképzeteket, hisztériás görcsöket írtam le a magám
módján, hanem azokat is, amikkel az elmekórtanon s a poétikában találkoztam. S bár az olyanféle munkában, mint a Lányaim, a Medve utcai polgári, a
D. L. hátrahagyott írásai, ennek a húszéves vadócnak az elméleteiből eíég
sokat szétszórtam; az egésszel — egy gondolkodó könyve a gondolkozásról —
mind a mai napig adósa vagyok neki.
De Freudnak nemcsak a metaforáit forgattam meg így — Freud, mint
Marx is, nem föllobbanásból vagy belátásból, hanem alkati okokból lesznek
forradalmárokká: szervezetük nem bírja a fennálló kultúra alapelveit elviselni.
Amit ti jónak mondtok, az őrület alvilágát tartja fenn bennetek — s abban,
amire legbüszkébbek vagytok: — vallás, művészet — rá lehet ismerni erre az
alvilágra; ez a rábizonyító „ressentiment" kétségkívül benn van a freudizmusban. Valami ilyesféle összeférhetetlenség énbennem is fészkelt. Csak az
32

elégedetlenség forrása volt más. Freud műveiben az ember kaotikus indulatai
mondták el: mennyit kell szenvedniük a nagy középkori világrend polgári
maradványaitól; énnekem viszont az fájt, hogy nem lehetek olyan világos,
egyszerű, gyorsan lelkesedő, híven szerető, mint amilyen vagyok. Egy eltorzult
Iphigénia sírt, hogy nem tud kofa lenni, egy Parsifal, hogy a Grál útja a
Rózsa utcán át vezet. Mi ketten, a nagy bécsi gondolkozó s a kis pesti medikus,
két ellenkező oldalról nem fértünk össze a fennálló világgal: ő a szabadságért
dörömbölő pokol, én a jóvátehetetlenül összekuszált édenkert felől. A viszonyunk így olyasféle is lett, mint egy nagyon nagy tapasztalatú Luciferé és
egy nagyon kis tapasztalatú Ádámé. Ő megmutatta, hogy a vallás idegbaj,
szertartásai az őrület szertartásai, szentjei az őrültek házába valók; — én magamba engedtem érvelését, bár még nem tudtam visszafordítani érveit (az
ember még idegbajában is a vallást keresi), éreztem, hogy mindez csak formailag igaz, s a nemest mégsem lehet gátlásokká szételemezni. Persze Freud
válaszát is ismertem erről az érzésről, az önérzetünknek kedves hazugságok
ellenállása ez az analízissel szemben. S ez olyan érv volt, amelyre senki nem
volt nálam érzékenyebb. A kínzószerszámra, mellyel az alkattan fogott körül,
így borult egy második csalánpalást, de míg az testi mivoltomban kínzott, ez
lelkesedésem perceit, olvasmányaim emlékét, szellemi reakciómat, az európai
embert fogta égető kritikájával körül. Hogy mennyire belémevődött ez a
dráma, az Emberi Színjáték olvasói azonnal fölismerik. Amikor hét-nyolc évvel később, mint megnyugodott családapa, egy nagy regény írására kaptam
szábadságot, ezt a vitát vittem dűlőre benne. Szent, vagy impotens: az első
fejezetben még magam sem tudtam, minek bizonyul Boda Zoltán. Csak lassan, fejezetről fejezetre került fölébe a mitológiai magyarázat az analitikainak,
anélkül, hogy az Ördög álláspontja egészen megdőlt volna.
Abban, amit ekkortájt írtam, s épp eleget írtam, ennek a drámának még
alig van nyoma. Nemcsak azért, mert az ilyen nyers, szégyennel kevert szenvedések csak lassú ozmózissal nyomulnak műveinkbe, hanem mert a munkáimat más problémák sajátították ki. Egy titkos hajszálcsövesség útjain, természetes, ezek is összefüggtek központi gondolatommal, mégis sokkal inkább
irodalmi, sőt mesterségi színük volt: a szilasi kert első költőgondjainak is
jobban folytatásába estek. Olyan verskötetre, mint a Pipacs és búza, tizenkilenc és huszonkét éves korom közt háromra emlékezem, de volt igen sok
versem, amit sosem soroztam be. Másik fontos műfajom a verses dráma volt.
A Nagybányán kívül írtam egy Árion címűt (ezt még egy pályázatra is beadtuk); két királydrámát, III. Endréről s Madách hőséről, Kis Károlyról; ezeknek legfölebb nyers fogalmazványai vannak meg; Dózsa Györgyöt sosem tisztáztam le. írtam azonkívül egy verses regényt: Péter és Magda címűt. Egy
vígjátékomat, melyben a modernkedőket gúnyoltam ki, már be is tanultuk
volt osztálytársaimmal. Prózai műre egyre emlékszem, egy félbemaradt regényre; annak a novellának, mellyel néhány év múlva a Nyugat pályázatát
megnyertem, nem volt, vissza az önképzőköri időkig testvére, tanulmányt pedig egyetlenegyet sem írtam, prédikációt legfölebb, s ez későbbi tanulmányaimon is észrevevődik. Munkáim mögé így is jó öt-hat kötetnyi függeléket
ragaszthatna, ha megvolna, a filológus. Ahogy öregszem, én is sajnálom, aminek' fiatalon örültem: öregedő kezem tán egész szép emlékeit tisztogathatná
ki bennük annak az ifjúságnak, melyben mégiscsak sokkal inkább költő voltamj mint bármikor későbbi életemben.
i Ami ezekre a művekre a legjellemzőbb, az már a címükben és műfajukban is feltűnik: az akkori élő irodalomtól éppoly messze csellengtek, mint én
magam is az egykorúak társaságától. Hisz, mint nyolcadikos diák, ugyancsak
tanulmányoztam az Elek Artúr antológiáját, hogy a kortárs költők sarkába
jussak. De hát ez a különbség forradalmi és ellenforradalmi idők közt. Forradalom előtt s alatt az idők huzata viszi az embert: a költők már ifjan a
3 Tiszatáj

33

társadalomba penderülnek, csapatokba verődnek, a Pilvax asztalán ugrálnak;
ellenforradalmi időkben gyors társadalmi fordulatot nem lehet várni, másokhoz hasonlítani nem kívánatos, a szellem magára marad s a maga mélységeiben, rigolyáiban — a történelem tartalékaiba merít a jövő helyett. Forradalmi
idők épp ezért a gyors, szép lendületű életnek, az eszmék érvényes formáinak
kedveznek — ellenforradalmi idők az átgondolásnak, a problémák váratlan
feltörésének. Vagyis a szellem itt is előre gazdálkodik: forradalmi időkben a
készet égeti s ellenforradalmi időkben forradalmárt gyújt. A Ferenckori csönd
írói, egy Berzsenyi, egy Széchenyi ifjúsága, újabban egy Madách élete azért
olyan kedves nekem, mert ráismerek körülöttük az én ifjúságom ellenforradalmi magányára, teremtő elszakadtságára. A forradalom, amellyel a kommün
alatt sem volt módom találkozni, most egészen eltűnt a számomra. S akárcsak
a fiatal Berzsenyi számára a régi jozefinisták; még a Nyugat íróiról is alig
hallok; a tányérsapkás bajtársak táborozásain meg miféle célt, jövőt, munkát
találhattam volna. így szinte az időtlenségbe voltam kihelyezve; az a „banda",
amely a szilasi kertben hadseregeket kerített be, most a világirodalomból csinált harcteret magának, titkos munícióraktárakból a magyar irodalmat szerette volna úgy felfegyverezni, hogy azzal Homérosz, Shakespeare és Goethe
századai közt is helytállhasson. Furcsa, de ezekben az években, melyekben
Petőfiék Béranger-t, Lamennais-t olvasták, én két „mesterségbeli" problémának szántam a legtöbb izzadtságot és velőt. Az egyik még mindig a ritmikai
bölcsek köve volt: kiolvasztani azt a magyar versformát, amely egy nagy
magyar költészetnek éppolyan természetes hordozója lehet, mint a hexameter
és az időmértékes formák a görögnek. A másik: visszahozni a nagy műfajokat,
a gazdag, versbe szedett beszédet a színpadra, költészetet a regénybe, hogy
megint úgy pompázzon a színház, mint Shakespeare vagy Goethe korábán.
Valójában azonban ezek a mesterségbeli kísérletek is a tétlenségbe kényszerült patriotizmus s azon túl a maga légkörét kereső alkat küzdelmei voltak . . .
A ritmikai cél, amely felé botló,, dadogó sorok ezrein küzdtem magamat,
ez volt: Ady megmutatta, hogy a magyar ritmusérzéknek a jambus nem anyanyelve, van egy hozzáillőbb, nem rákényszeredett, hanem belőle fejlő vers,
amely tán az ősnyelv volt; Molnár Albert zsoltárai legalább (a régi magyar
költészetből ez volt a fülemben) ilyesmit mutattak. Ady azonban csak a maga
számára küzdte ki ezt az új formát, abba az ő élettörténete kivonhatatlanul
belé volt keverve; más azt csak utánozhatta, amint az én verseim is utánzatokként sültek el. Az elvet, a hajlamot kellett tehát kivonni s a magam természetébe: nyugodt, nemzeti verssé kristályosítani. Egy nyúlánkabb, tisztább
dobbanású, kevés díszű, mondhatnám: artemiszibb versforma — magyar
anyagból görög szobrok lepleként omló, bujdokolt a várakozásomban. A kohász-harc nevezetesebb szakaszai még előttem vannak. Abban a kötetben,
amely Jánosi Bélánál maradt, a rendes jambus kívánta szótagszámot forgattam föl. Aztán a rímet éreztem festéknek amazonomon, s egy egész kötetet
írtam össze görög lírai formákban. Erre válaszolt Pintér Jenő, akinek elküldtem. Nem gondolta, hogy Virág Benedeknek, Berzsenyi Dánielnek ilyen lelkes
tanítványa él közöttünk. De a görög vers mégiscsak zsákutca volt a modern
érzésvilág s a magyar vers számára, s én nem Pintér tanár úr, inkább Leopardi sugalmazására megint visszatértem a modern vershez, de most strófátlan, a rímet a szöveg redőibe oldó, enyhén jambizáló-tagoló verssel próbálkoztam. Aztán jött a Pipacs és búza: szakaszokra osztott, határozottabban
tagoló versek. Majd ahogy a tagolás törvényei tisztábbá váltak bennem (közvetlen íróvá avatásom előtt), megint eldobtam a rímet, a görögnél lágyabban,
de mégis elég szigorral fölépített formákban: a tagolásból hoztam ki ezt a
peplon omlást. Ez a forma már plasztikusan fedte az alkatomat; húsz év távolán át is úgy érzem egy-egy ekkori versemről: — igen, ezen a hangon nyugodtan átbeszélhettem volna az életet. Hiba ebbe a küzdelembe csak ott csúszott,
hogy a kollektívummal azonosítottam magamat. Nem vettem észre, hogy mi34

nél jobban megtalálom a magam formáját, az annál idegenebb lesz magyarjaimnak. Amikor később egy-egy költőnek szemérmesen előszedtem, az mind
holmi pőre szabad versnek nézte, amelyben még a stílus tékozlása sincs meg
s Pintér Jenő-féle tanácsokat adott. Amint egy valamirevaló népi író a regényeimben, a Gyászban és az Iszonyban (melynek nemcsak a hősnőjében, de a
szerkezetében is ugyanezt a formaösztönt valósítottam meg) nem tud mást
látni, minthogy annak semmiféle formája sincsen: beleírtam, ami épp eszembe
jutott. De épp ez az előrelátás nem bizonyítja, hogy én minden kudarcom, be
nem válásom ellenére is magamat tartottam, s nem a „normálisakat" — az
igazinak. Embernek éppúgy, mint magyarnak.
A verses drámában is egyszerre tartottam a magam és a magyarság jussát egy oxigéndúsabb, szót és gondolatot jobban fölsziporkáztató atmoszférához. Tán igazuk van, akik a drámát tartják az én legtermészetesebb műfajomnak. Már az is arra vall, hogy a közös aulából, a lírából rögtön errefelé vágtam. Vívódásomat szétosztani, alkatokat kevés szóval találón kidolgozni, ahelyett, amelyben részt nem vehetünk, a magunk játékául újra megcsinálni,
istennek lenni s közben a jelenetek csúcsain a magunk jajdítását is elhelyezni
— akkor még sokkal nagyobb gyönyörűségem telhetett ebben, mint ma. Énnekem azonban a vers tán még fontosabb volt, mint a dráma. Azt tudtam
persze, hogy az akadémiai pályázatokat ki szokás gúnyolni; azt is, hogy egy
realista író szemében én is afféle nevetségességben táncolok. Tán a történeti
okokat is tudtam, amelyek miatt Ibsennek a próza redingotjában kellett a
Shakespeare és Calderon apródjai közt járni. Mindezt tudtam (legfölebb Claudel kísérletét nem); mégis kitartottam amellett, hogy szépen, gazdagon beszélni mégiscsak nagy dolog; hogy költői vívmány csak áz lehet, ami nyelvi
vívmány is, s mi, magyarok a Bánk-féle háborgó beszédben többre vihetjük,
mint a színpadi szerzők agyafúrtságában. Egyik legelső tanulmányomból való
a mondat, hogy a magyar irodalom feladata a műfajok visszaköltőítése lesz.
Ez a gondolat még ezekből az időkből való, s ha egy-egy Tamási-szerű érv
merült is föl mellette, az egész korszak — és sajnos, az én sorsom is benne —
nem valami hangosan bizonyítja.
Nagyon valószínű, hogyha ezeket a drámákat gyújtós papírból, költözködésnél szétesett ládákból, elázott papírkoncokból s gyermeki rajztanulmányokból — az utolsó ítélethez hasonló csoda föltámaszthatná, inkább lefűrészelném
a fél karom, minthogy a kiadatásukba belenyugodjak. Ettől azonban még
gondolhatok rájuk úgy, mint egy elveszett édenkertre. Az ember eredményei
sokszor csak gyors beváltásai a termékeny eredménytelenségnek, s egy fiatal
számára sokkal fontosabb, hogy legnagyobb feszültségéhez, munkamódjához
hű maradjon, minthogy elfogadható művekkel átugorja. Mindaz, amit én ebben a három-négy évben verses drámát írtam, ha összeadjuk, alig foglalta le
három-négy hónapomat. Akkor azonban még álmomban is irtam. A villamoson az utasok beleütköztek félhangon suttogó hőseimbe, s menza és kórtan
közt le kellett húzódnom a rakpartra, hogy a 'délelőtt óta megszült három-négy
verset valahogy elkötözzem, megfürdessem. Ami másnak kín, énnekem ez
volt a boldogság: nem volt közönségem, a rigolyáimat is komolyan vehettem
(s mi másból nő az eredetiség, mint az ilyen rigolyákból?). Nem volt körülöttem a fejcsóválásoknak, kétkedő mosolyoknak, durva közbeordításoknak az a
kórusa, amely az íróból óvatos preceptort csinál, aki ábécéjét minden cikkébe
újból belerágja, vagy dacos vadócot, aki fölvetett szarvakkal rohan, már előre
rázva a nyilakat, miközben ír. Később is mindig erre a munkamódra vágytam
vissza: a költőkére s a dilettánsokéra. Nem mondhatom, hogy az életem. nem
erre szorított. Orvosi pályám jó spanyolfal lett volna, hogy mögötte időnként
a költő megkönnyebbüljön, s ha kezdetben hajtott is a hiúság, hogy az emberek szemében érvényesítsem magam, a kapott ütések olyan súlyosak, érzékenységem anafilaxiája oly rendkívüli, hogy hiúságom elégtétele s a mene3*

35

külés vágya többé semmiféle arányban nem álltak. Sértődéseimnek is ez volt
a legfőbb indítója: bebizonyítani magamnak, hogy nem kötelességem a nyilvánosságot vállalni. Mi volt mégis, ami az én Philoktetes-szigetemről újra és
újra visszahozott? Ami a Fazekas utcai ház leanderállványai alatt hadakozhatott; ami miatt a futballcsapatban loholtam és összerúgattam magam, ami a
sziiasi kertben a lucernát ki tapostatta velem: a csapat; az egyke álma Roncevalról, a gyengék váratlan s hősi győzelme az erőseken — szóval, a mítosz,
amelynek húsz évre és mennyi szenvedésre volt szüksége, hogy egészen elkaphasson.
Az élő magyar irodalommal alig törődtem valamit. Ady meghalt; Móricz
Zsigmond ekkortájt megjelent munkáit: a Tündérkertet, a Légy jó mindhaláligot már csak mint író olvastam. De ki is halt bennem az érdeklődés az
aktualitások iránt. A Nyugatnak négy-öt év alatt két-három száma került a
kezembe: láttam Fülep Lajos cikkét Szabó Dezsőről, Babits forradalom utáni
magyarázkodását, tanulmányát Földesy Gyula Ady-könyvéről. A fiatalok közül Sárközi tűnt föl (ő az én verselméletem táján járt) s tán Szabó Lőrinc
egy-két versfordítása. A megnehezült időkben a Nyugat is betokosodott, éppen
hogy tartotta magát; én pedig mentem a frissebb táplálék, az erősebb ingerek
felé. A Nyugat szellemi uszálya — az itt maradt maisták — nem érdekeltek
többé; a nagy mesterek könyveire nemigen volt pénzem; hiszen, ha egy-egy
könyvet meg akartam szerezni, egyheti menza jegyemet kellett a zugligeti
Csodálatos élet ebédekre föláldozni. A magyar irodalommal így szinte csak
Szabó Dezső alakján át érintkeztem. Ő is eltűnt félesztendőkre (előadásán például egyen sem voltam), de aztán megint csak megkavart valamit maga körül, megjelent a Csodálatos élet, folyóiratot indított, amelyből lassan minden
munkatárs kizüllött, maga írta önapotheozisát, meg egy selypítő levelet is, ha
jól emlékszem Benkő Sárika név alatt. Az ő legnagyobb érdeme tán éppen
az, hogy ezekben a restaurációs években nem engedte a magyar szellemet s az
ifjúságot egészen befagyni. Az írók sosem szívelték őt, s az én kortársaim
talán még kevésbé hajlandók nagy írónak tartani, mint a Nyugat belső munkatársai. Ha tíz éven át csak Szabó Dezső sanyarú profilját látták a megbélyegezni vágyott író mögött föltámadni, ma a Szabó Dezső szifiliszéről beszélnek,
amely őt is megfertőzte. Minden érvüket ismerem. Vagy én ne láttam volna
keresztül az ő „egészségén"? Én ne vettem volna észre, hogy még rostélyosai
is a filológia nyársán sültek, s hogy ez a költő, aki oly rabelais-ien filozopterezte le Babits Mihályt, a magyar irodalom legnagyobb bölcsésze, aki még
izmait is az irodalomtörténet tükrében masszírozza, pamfletjeiben filológiai
eltökéléstől nem veszi észre az érdemet, amelyet mint Eötvös-kollégista nagyon is észrevesz. Még kóros önimádata is van annyira kiszámítás, mint kór;
— az ember végül is akkora lesz, amekkorának kikiáltja magát. Mindezt —
és sok mást — én láttam. A mögött a Szabó Dezső mögött, akiért lelkesedtem
(s néha előtte is), mindig ott táncolt a másik: akitől viszolyogtam. S mégis
azt mondom: a nagyságról való fogalmakat át kell alakítanunk, ha az, aki egy
befagyott korban ilyen életrekeltő hatást tud emanálni magából: nem nagy
író. Magyarországon persze nem valami hálás dolog egy írónak, aki a maga
galandférgének nevezett bennünket, a nagyságát bizonyítani. Az egyszerű,
felületes olvasó (akinek a feje minden, csak egy költő erejét lemérő erőgép
nem) azt gondolja: milyen óriásnak kell lennie ennek a Szabó Dezsőnek, milyen féregnek, a galandféregnél is rövidebb féregnek ennek a Németh Lászlónak, ha ahelyett, hogy valami hasonlóval vágna vissza, megszeppenten szinte
maga szolgáltatja a beleket a maga féreg voltához. Én azonban nem a csőcselék reflexeire spekulálok ebben a könyvben. Őket, boldog vagyok, ha Szabó
Dezső s a nála sokkal gyengébb — ilyen és olyan bácsik átveszik tőlem.
Szabó Dezső két ponton ért le az elevenbe. Az egyik a magyarság elárulása Magyarországon. Kétségtelen, hogy erről a „kitudottságáról" már Ady is
beszélt; Szabó Dezső azonban olyan nemzeti színjátékot szerkesztett „zseni és
36

paraszt" kisemmizettségéről, hogy arra az én szívemnek is meg kellett dobbannia. Ebben a játékban Csonka-Magyarországnak nem kellett — mint Fazekas utcai álmaimban — mármarosnyi megyékre széttörnie: a magyarság tényleges hatalma hazájában egy mármarosnyi sem maradt. Voltaképpen csak egykét nagy író maradt meg; ebből kellett — mint a Fazekas utcai ábrándokban
— államot, sereget szervezni, húsz puskát összekötve az eljátszottat az új
fegyverrel visszaszerezni. Ha valami, ez énnekem való feladat volt. Engem
kizárólag egy ilyen helyzet tehetett patriótává. Ha angolnak vagy csak hollandnak születek, azt hiszem, Kipling sem csinálhatott volna belőlem hazafit,
hacsak indiait, jávait nem. Szabó Dezső azonban bebizonyította, hogy Magyarországon mi, magyarok vagyunk a bennszülöttek, s még az alkati szorongások óráiban is föl tudta lobbantani a cserkész-rekomvista hadnagyát. A helyzet persze sokkal bonyolultabbnak s reménytelenebbnek bizonyult (főként a
bennszülött morál miatt) mint akkor, elképzeltem; a lelkesedés azonban, amelyet fölgyújtott, nem volt nemtelen, s én őszintén sajnálom, hogy a magyar
ritmus, a magas műfajok s a későbbi fegyverek — amelyeket elébb csak a
bennszülött irodalom, aztán maguknak a bennszülötteknek rendelkezésére
akartam bocsátani, oly keveset segítettek. . .
Szabó Dezső másik nagy varázsszava a család volt. Hihetetlen, dé ő nyugtatott meg, hogy családra vágyni, ahogy azt a modern irodalom alapján hinni
lehetett, nem szégyen — a házasok ölelkezését. a férfi munkáját, az asszony
főztét, a gyermek mosolyát, sírását: kispolgári érzékenykedésből ő tette megint
bevett dologgá, a paráznák, homoszexuálisok, csököttek és morfinisták divatjában. Az ő családhimnuszaiban agglegénylíráján kívül persze sok volt az
irodalomtörténeti megfontolás is. Ahogy a naturalizmus és szimbolizmus után
a szimbolista naturalizmus; úgy következik a félreficamodott egyéniségek,
látványos különcségek, a „különbözők, tehát vagyok" kánkánja után: az örök
banalitások, a család, természet, jó evés és jó elhálás nagy epopeája. Én azonban tudtam, mi a család, a szilasi búr család harminc élő arccal írta belém, s
nekem elég volt egy nagy író garanciája, hogy ami alagutamba, mint a szabadulás fénye villogott elém — az asszony, a sok gyerek: egy költőt sem tesz
a mesterségére méltatlanná. Mihelyt kiráncigálom magam ebből a hálóból,
azonnal hozzáfogok a gyermekcsináláshoz. Még olyan kép is volt bennem,
hogy az őszülő Szabó Dezsőt is meghívjuk magunkhoz, hogy kapjon valamit
abból, amiről énekelt; lovagoltathatja a fiunkat. Persze ez csak ábránd volt:
jobban ismertem őt; amikor módom volt a közeledésre, el sem mertem menni
hozzá.
Ahogy a szerkesztői üzenetből tudom: már negyedéves orvostanhallgató
voltam s az előadások egy részét a Fővárosi Könyvtárban ültem el. Akkor
még a mai Károlyi kert mellett volt a könyvtár, s én főként a tájszótárért
jártam oda: akkoriban úgy jártam a tájszótárra, mint mások erdélyies disznóölésre. De megjelent aznap az Élet és Irodalom, s én minden számot megvásároltam; s úgy elkapott, hogy egy hatalmas levelet írtam az írójának. Eltelt az ebédidő, a délutáni órák: s én még mindig a magam nézeteit fejtegettem, a magyar szépirodalom megváltásáról. Csokonai és Katona is szerepeltek
benne. Adyból valóságos magyar Jézus lett, s természetesen igen dicső szerep
jutott Szabó Dezsőnek. Azt hiszem, hogy nagyon forró s nem túlságosan buta
levél volt; amilyet én sohasem kaptam. Címet nem írtam rá, s a nevemet is
úgy írtam alá: Németh László negyedéves orvostanhallgató. Az orvostanhallgató azt cáfolta, hogy kéziratok vannak a vallomás mögött. Ismerve Szabó
Dezsőt, nem is számítottam semmiféle feleletre. De minthogy a szerkesztői
üzenetekben néha igen mulatságos gorombaságok, vastag francia szavak akadtak — arra is rátévedt a szemem. Hát ott van egy üzenet: „Negyedéves orvostanhallgató." — Ez mutatja, mennyire elkoptam, hogy ezt a négysoros üzenetet
sem tudom már szóról szóra. Valami ilyen volt: „Levelét egészen kivételes
37

örömmel olvastam. Megállapításainak nagy része igaz, s mind éles ítélő erőre
vall." Ez volt életemben az első inger, amely a valóságos irodalomból ért le
hozzám. Üjra és újra elolvastam az apró betűket, szinte hihetetlen volt, hogy
ezt Szabó Dezső írta: az egész Élet és Irodalomban nem volt hasonló mondat.
Az azonban eszembe sem jutott, hogy ezután a biztató hír után fölkeressem.
Pedig ekkor már föltűnt egy név — a Féja Gézáé —, az alighanem valami
hozzám hasonló fiatalember, akinek Móricz Zsigmondot volt szabad a lapjában
dicsérnie. Én azonban nem akartam odaállítani a Mester elé. öróla is tudtam,
hogy mit gondolna rólam. Bosszút állna, hogy egy bölcsészt kap egy medikus
helyett. Maradjak meg én őneki egy jelnek a mélységből, ahogy ő is egy
fényjel volt számomra a magasságból. Majd ha a hálómból kivergödtem.
(1944)

38

(Folytatjuk)

KERESZTURY

DEZSŐ

Epigrammák
EGRY JÓZSEF BADACSONYI HÁZÁRA
Vak mélységből tört ki magányos lelke lobogva:
otthona, szárnyat adó műhelye lett ez a táj.
Művei ezt mondják: a világ szörnylakta
sötétjét
emberi szépséggé bontja-teremti
a fény.

EGY SIKERTELEN MŰVÉSZ NEVÉBEN
Ne rongyaim nézd! Életem
elfuseráltam. Rossz kovács
sorsom volt. Nem vágy,
szorgalom:
önhittség forrt bennem kevés.
Anch'io sono: nem sokat
tettem; ügyet is másikat
védtem; de nem gerjeszt süket
fajdként nagymenő
áhítat.

DÖRMÖGŐ VÉNEKNEK
Ügy gyönyörködj a fiatalokban,
mint akik téged folytatnak
majd.
De ne a magad vágyait, emlékeit álmodd
újra bennük: ne kényeztesd, ne ünnepeld, ne szidd,
inkább szeresd s érdemük szerint becsüld meg őket.
Légy okos ellenállás, jó gát, tiszta meder,
hogy növekedjenek, mint súly alatt a pálma,
hogy önerejükkel törhessenek utat maguknak,
s ne nyelje el őket lápok iszapja,
sivataghomok.

Egy tanúnak
Tudták; s nem csak barát, rokon:
sokan már akkor is.
Szégyen a késő fájdalom,
de a közvád arra visz,
hogy lesz a tömegsírokon
jellé tán egy-egy
kavics.
Neked jó volt elmondanod
a jaj, szégyen okát
azoknak, kik• nem voltak ott,
hogy arcukba okádd,
s hogy fellobbanhasson a sok
szívben búvó zsarát.
Hírekben töredék, ami .
csak az ítéletben
egész.
Az emlékből azt húzza ki
az alakos, gyáva ész,
mit tényekkel
bizonyítani
lettél okosan merész.

1

A: Meríts reményt, mint a lét
kezdetétől
minden, mi él: a
reménytelenségből!
B: Tapasztaltál, aggódsz és most tüzel
szíved, hogy szólj. A felelet: röhej. •
A: Értelmetlent nem lehet
tudd, hogy reménytelen;
B: De élhet-e egy nép
Iszik, mert megismert

elviselni:
a többi semmi.
reménytelen?
Történelem.

2

A: Romantika csak buta
közhelyed,
hogy kérded: élsz-e vagy csak azt

hiszed.

B: Születünk, cselekszünk és elbukunk. —
Ez az egész? Ezt tudja bármi lump.
40

A: Mért, mit gondoltál? Remény, vágy,
találta ki, mi biztatóbb,
merészebb.

költészet

B: Csak mint a többi teremtmény, fü, ja,
barom, hal, férgek nyüzsgő csapata?
A: Mi kéne több? A
csak-te-örökséged?
Félisten lopta láng, az örökélet?
B: Igen, hogy nem csak „az örök anyag
legfejlettebb
szerveződése"
vagy!
A: Hogy lelked nem tiéd, csak
kölcsönbérlet?
Tudod te is, e hitből hányan élnek!
B: Gondolat,

mű, mit ihletünk

A: Lélekfoncsorral

fénylő

förtelem!

B: S hogy már az Űr is biztos
A: S ős törzsi ösztönökkel
B: Te a sátán

gyilkolunk?!

S te talán az
vitázol,

A: Hajba kapunk,
B: Reménytelen,

birtokunk?!

vagy!

A:
B: Nem velem

terem?

hanem

meszesült

angyal?

magaddal!

agyú

vének.

de szebb a hősi ének!

UTASSY

JÓZSEF

A szerelem szentháromsága
(Részletek)

DIRIDON
Hangya bizsergeti, oly parázna:
diridon-dondiri-diridon!
tm, darazsat fog éjszakára,
zúgdos a kandzsi tök virága,
cinkosa ciklámen,
liliom.
Nőktől karcsú az alkonyat ma:
diridon-dondiri-diridon!
Kis ugrabugra mellük labda,
sétás, estike combjuk
csapda,
liliomcsapda,
tűzliliom.
Dondiri-diridon-dondiri:
ki-ki a párját hogy viszi!
Diridon-dondiri-diridon:
szív dobog át a fahídon.

TÉL
Bent:
Kint:

szeretömmel

gordiuszi

csomóban.

Nagy Sándor karddal a hóban.
Ű is,
mi is:
ébren!
Ezerkilencszázhatvanhét
decemberében.

VÁRVAVÁRÖ
Mélyebbre innen hova hull ember?!
összefektetsz
egy
váróteremmel.
Kölyökálomra a kerekektől!
Várni mindarra, ami ma sem jön.

VÉGTELENÜL
Tenger,
istenemre,
tenger!
Minden
mozdulata
hullám.
én

Hol
borulok,
hol
ő

borul
rám.
Renget,
ágyéki csónakon
ringat.
Szürkül,
hajnallik,
lassan kivirrad.

PILLANATKÉP
Szoknyád alá szalad a szél,
csókolja combod,
térded,
s ott, ahol állsz, a járdáéi
föl-föltündöklik,
és egy

Tündér ámulat vesz körül.
Egy kisfiú kezéből
fülig-pirult-szemérmesen
tovalibeg a léggömb.

sereg csupaszem kis kavics
sarud körül ragyog, örül,
boldog most mind, hogy nézhet,
les a kirakatablak is,

S hogy megtorpan egy nénike!
Valaha szép volt. Szőke?
Rád néz, aztán a semmibe:
maga elé tűnődve.

mögötte rúzsok, krémek
tolongnak s gondolatban
fut, fut, habosan fut feléd
egy dundi
babaszappan!

A hírlapos, ki tudja jól,
hol ölt ma bicska,
bomba,...
egy árva szót se szól. Figyel:
lélegzet-visszaf
ojtva.

S a szél, a kis
szoknyavadász,
diadaltól
ragyogva
elsündörög. Nyomában egy
szájtáti
tökmagocska.
43

AZ ÉN KICSI FIAM
Lent,
Magyarország

égalján

hagytam

verjen félre
egy nagyharang
szoknyát,
rúgja zeniten,
köldökmagasban
követelje, hogy világra lopják,
mert Ö:
az eljövendő
ondó,
ősömig,
az Őssejtig hiú,
legeslegkisebbik
fiú,
halálnak is
jövendőmondó,
pöttöm,
horizont alatti Hamlet,
kezében

huzatos

az én üvöltő,
kicsi fiam lesz!

koponyámmal

KISS

BENEDEK

Kérem érted a liliomokat
Honnan jött ez a rontás? rád ez a
bomlasztó, szörnyű
merénylet?
A leselkedő
kések
szerveid ellen? a görcsök,
nyilállások,
makacs
kígyónyelv-ökrendezések?
A vesék sziklatömbjén
ki ül
pengéjét
fenve,
ráérősen,
fémes-kegyetlenül
a lágy
anyókaőszben?
Az esti tücsökszó
pendülő
sárgaréz-ágboga
közt
ki bökdösi
a tőrt
gyomrod
bozótosába?
Ki után kajtat?
Kinek a pribékje?
Ki zsandár ja?
Szíved, jaj, kuksol a szíved
az erek rezgő galagonyabokra
tövén.
Szurkál felé vakon
a fájdalom,
a szúrások
kalitkarácsot szerkesztenek
köré.
Jaj, ha egy rátalál!
Dobbanását is
visszafojtja
már
szegény!
S mögötte,
mögötte
én!
Engem keres hát
bernied
a bérhalál?
Miattam
gyötret?
Tudja hogy ott is talál?
Ordítanék,
aj,
ordasat,
dértapétás lelke falán hogy
vacognának a csillárok!
S nem is

'

kiáltok.
45

Fájdalmaid

közt,
ellenséges
erdőben
döbbenve állok:
itt a harmat is dörögve hullik,
közüle a jaj,
m ,

ki se hallik!
Kopog,
mint a makk,
mint a jég,
ropog,
mint a gally,
mint a sörét,
lélegzésed,
nyögdécselésed.
Jaj:
mit tehetnék

érted?

Kérem a liliomokat,
kérem a vadsóskát, a csörgő
cserfalevelet,
borókát,
bürköt, bojtorjánt, a vad
mérgescsalánt,
bogáncsokat,
a vérszegény
koszorúvirágot —
hatalmam ennyi csak!
Kérem érted a
tücsökmuzsika
vadrózsábokrát,
sárgaréz ága-boga
csipkebogyóit
ahogy
karmazsin lángocskákkal rajta
megremegnek,
akár a jótékony
csillagok:
pirulái
a gyöngefájú
isteneknek!

Integetők
A Nagy Rák ollói
gyászfényesek,
órái lidércesek —
hulló nyarak ti!
hüllő telek!
Ám borzas nyárból vagy
zuzmópalotából
valaki
mindig
átinteget.
46

Olló csukódott? víz
hersegett,
ahogy a két hajó
mind
közelebb.
Gondoltam, pengéik közt volna jó,
gondoltam,
volnék bár a szövet,
mikor a matróz
átnevetett,
s karja,
álma-babás faág,
integetett.
A Nagy Rák ollói
gyászfényesek,
órái lidércesek —
hulló nyarak ti!
hüllő telek!
Ám ült a matróz,
almát evett,
gondoltam, uszály
Robinzonja,
gondoltam
aztán:
bolyongó szikla:
asszony-vizek
s mélyvíz-nők
bőrére ró
verseket,
s mikor egyikből másikba úszik,
mennyei búcsúk
bazárosbódéit:
kéményhez köti a fellegeket,
kiáll a tatra, hogy a szelek
lengessék-mossák
a rongy tüdőt
s a bíborsirályt is
bent
mint a kendőt:
úgy integet!
Mert Nagy Rák ollói
gyászfényesek,
órái lidércesek —
hulló nyarak ti!
hüllő telek!
Vérhólyag az egyik szeme,
vérhólyag a másik szeme,
s folyton
felénk mered,
jó hát, ha hűlő
nyarakból, múló
telekből
valaki
átinteget!

Számvetés, félúton
Vagyok
rész:
tizenötmilliomod ja
egy tábla taposott
lenvetésnek
fájtam mégis
mint az egész,
sajogtam magamban az egészet.
Oktalan, büszke
ingyenbolond!
szövőgyárrá
bizakodott
szövet,
színehagyott:
heverek
szaggatottan,
békalevél a kőragyákon,
leszek, jaj,
virrado.t-józan,
szaggatottan
dadogom: így van, jól van,
hisz így tudtad már
csikókorodban —

s irtózva
látom
sok-nagy
nyavalyám
és
nyavalygásom,
s irtózva
látom:
megundorodtam!
Vagyok
rész:
tizenötmilliomod ja
magunk-ügyének-kescrvének
jaj, ne vegyétek el
erőm, karéj
hitem, amit még
hagyott az éj:
belül hogy hordjam
s világgá
mondjam
kint
az egészet!

HEGEDŰS

ANDRÁS

Móra Ferenc egyetemi évei
Móra Ferenc 1897 szeptemberében kezdte meg tanulmányait földrajz-természetrajz szakos hallgatóként a budapesti egyetemen, s 1902. május elsején lett a Szegedi Napló munkatársa. Az eltelt öt esztendő írónk életének egyik igen jelentős és
ugyanakkor legkevésbé ismert és feltárt szakasza. Az irodalomtörténészek — erről
a pályaszakaszról szólván — Móra Ferenc visszaemlékező, vallomásos jellegű írásaira hagyatkoztak alapvetően.
Móra Ferenc 1897 szeptemberétől a századvég Budapestjén ú j életforma keretei
közé került. Ú j világot ismert meg, a kapitalizálódó nagyváros világát a maga sajátos törvényeivel, életszemléletével. Azokkal az egyéni értékekkel, amikkel Kiskunfélegyházán még méltán szerzett magának megbecsülést és elismerést, a kapitalizálódó fővárosban a kiszolgáltatottság és magárahagyatottság kietlen, sivár mélyébe hullott. Látta és megszenvedte a kapitalizálódó társadalom irányító elvét, az
önzést, az egoista törtetést; feljajdult, mikor nyilvánvalóvá vált előtte, hogy az önérdek fölébe kerekedik a köz érdekének, hogy az egyéni haszon hajszolása kiirt
minden eszményt és másokért való áldozatot. Móra egyetemi évei idején megőrizte
erkölcsi énjének humánus értékeit, de ekkor változott meg alapvetően a viszonya a
társadalomhoz éppen azért, mert egyéni élményként élte át a társadalom nyomorát
és a feudálkapitalizmus embertelenségét.
De ekkor kezdte másképpen látni az egyetemes világrend kérdéseit is. Móra
természetrajz-földrajz szakos egyetemistaként a természettudomány ú j gondolatait
szívta magába. Megrendült az Istenbe és a vallás vigaszába vetett hite. Az élet, a
halál és a létezés többi nagy kérdésével való szembenézés, az új hit és új cél keresése mozgatta, forrósította gondolatait. Nagykorú akart lenni, önállóvá akarta kiküzdeni magát, aki már elégtelennek érezte a hagyományos eszméket, de bizton nem
tudott megnyugtató válaszok birtokába jutni. Ettől kezdve lett vívódó, útkereső,
minden titok nyugtalan, szenvedélyes vizsgálója Móra.
Mórának, a századforduló emberének ú j életérzése és szemlélete épült bele akkori írásaiba: leveleibe, naplójába, felkutatott verseibe, publicisztikájába.
Móra 1897. szeptember első napjaiban költözött fel Budapestre. Menyasszonya
bátyjával, Walleszhauzen Gyulával együtt bérelt szobát. A kiskunfélegyháziaktól
erre a címre sürgette, várta a leveleket: Budapest, Józsefváros, Gyöngytyúk utcza
10. sz. I. e. 32. ajtó.
Már az első nap „egy krajczár nélkül" lógott „ég és föld között az Isten kezében". 10 forinttal a zsebében érkezett a fővárosba, de a havi lakbér, az egyetemi
köri tagdíj és az index kifizetése után 20 krajcárja sem maradt: az érettségi bizonyítvány másolatának hitelesítési díját már nem tudta kifizetni. „És ha valamelyik
héten bélyeg nélkül kapnál levelet, ne haragudj meg érte!" — vallotta be koldusNegyven éve, 1934. február 8-án halt meg Móra Ferenc.
4 Tiszatáj

49

sorsát menyasszonyának, Walleszhauzen Ilonának. A menyasszonya előtt feltárta, de
öreg szülei előtt — amíg lehetett — titkolta, rejtegette szegénysége szégyenét. Az
1879. szeptember 12-i levelében a szülei nyugalmáért és életkörülményeiért aggódó
gyermeki szeretet így szólalt meg: „Hanem arra nagyon kérlek Ilonka téged és
mindnyájatokat, hogy az édesanyáméknak mindezekrül a dolgokról egy betűt se
szóljatok. Mert inkább meghalnék éhen, inkább, minthogy elvegyem az édesanyám
véres verejtékkel szerzett filléreit. Inkább meghálnék a Dunaparton szabad ég alatt,
minthogy elvegyem a húgom könyveinek az árát. Inkább járnék télen nyári r u h á ban, minthogy elrabolnám az édesanyám megrongyoskodott filléreit. Mindenre, a
mi szent, kérlek benneteket, ha csak egy kicsit szerettek engem, ha nem akartok
nekem szomorúságot okozni: ne szóljatok errül a bolondos soromrul az édes anyáméknak!..."
Móra azzal a reménységgel érkezett Budapestre, hogy testvérbátyja, Móra István — népszerűsége és tekintélye révén — azonnal álláshoz juttatja. Nem így történt. Sőt bátyja részéről az állásszerzésben nem tapasztalt olyan igyekezetet, amilyent nehéz helyzetében joggal elvárt volna. Nem csoda, hogy szeptember vége felé,
amikor áz októberi lakbér kifizetésének ideje közeledett, így szakadt ki belőle a
keserű csalódás: „Hát ez az a sokat emlegetett szeretet? Hát ez az a Vér, az a testvéri vér, mely soha vízzé nem válik? Hát hogy tesz velem idegen ember, ha a testvérem közönnyel fordul el tőlem?"
Végre szeptember 24-én — bátyja közvetítésével — felkereste- Holló Lajost, a
Magyarország szerkesztőjét. Holló Lajos országos hírű ellenzéki, függetlenségi politikai vezér volt, s 1887-től 31 éven át a kiskunfélegyháziak követe az országgyűlésben; testvérbátyja, Holló László pedig, a „jó negyvennyolcas ember" 1886-tól a kiskunfélegyházi gimnázium igazgatója, így a gimnazista Móra Ferenc nevelője. Holló
Lajos mint képviselő jól emlékezett Móra Ferencre, a Kossuth-párti foltozó szűcs
fiára, a verseket író, ünnepi beszédeket mondó gimnazista diákra. „ . . . értésemre
adta — írta a Hollóval folytatott beszélgetésről —, hogy előbb is gondolt m á r ő é n
rám, mikor még föl se jöttem. Ha jogon volnék, eszközölne ki a számomra ösztöndíjat. így azonban nem teheti. Hanem a correctúránál akármelyik pillanatban kész
alkalmazni havi 25—28 írttal, de nem ajánlja: 12-től 6-ig köllene ülnöm büdös,
ólmos, mérges nyomdai levegőben, nem is ebédelhetnék, se az egyetemre nem j á r hatnék rendesen. Gondoljam meg a dolgot. A szerkesztőségben jobb fizetéssel alkalmazna. De akkor meg reggeltől estig le lennék kötve. Tehát jól gondoljam meg a
dolgot."
Meggondolta, s a korrektori munkát vállalta el. Igen ám, de néhány nap múlva
fizetnie kellett az októberi lakbért. Olyan szorító helyzetbe jutott, hogy fel kellett
tárnia sorsát, életkörülményeit a szülei előtt. Tőlük kellett segítséget kérnie, pedig
jól tudta, hogy ők várják a támogatást Pestre került fiuktól. Szeptember 25-én ezt
írta menyasszonyának: „ . . . A z idő eltelt, állásom még most sincs, elseje itt van.
Ahhoz rövid az idő, hogy correcturával megkeressem öt-hat nap alatt azt a 6—7
forintot. Pedig inkább nem ennék addig egy falatot se, csak elő bírnám teremteni.
Még téglát hordani is elmennék: de rövid az idő. Mi van még hátra? Az, a mitül
legjobban félek, legjobban irtózom, a mit legjobban szégyellek: azokhoz fordulni, a
kiken nekem köllene segítenem: az édes anyámékhoz. Gondolhatod, micsoda lelki
küzdelmembe, mennyi kínomba került, míg elszántam erre a lépésre. De köll! Máskép kidobnak a lakásombul. És én nem bánnám: lennék hazátlan csavargó, az Isten
hidege majd csak megvenne valahol: de élnem kell — te miattad, te szent, te drága,
te édes, te jó, te mindenem, te üdvösségem!
Nem lehet tovább hazudnom, nem lehet tovább titkolnom a helyzetemet az édes
anyámék előtt. Pedig majd megszakad a szívem, mikor azt a levelet elküldöm
nekik! Te olvasd majd el és vigasztald őket, ha nehezükre esik az a nyomorult
pénz! Ha nem küldenek, még egy módom van, de attul Isten mentsen!
Istenem, mire jutottam! Látod, kiesett a könny a szemembül! Sírva írom ezeket
50

a sorokat! Milyen, milyen nyomorult vagyok. És nincs, a ki letörülje a könynyemet!..
Amikor ezen a súlyos akadályon túljutott, a korrektori állással legalább az a
keserves állapota megszűnt, hogy „kereset nélkül", „könnyes szemekkel" kóboroljon
Budapest utcáin. Már egy ilyen mondat is kiszaladt a tolla alól: „Csak neki szokok
már ennek az örömtelen életnek, bár mindig-mindig sajog haza a szívem." összemelegedett testvérbátyjával is. A lapok kezdték közölgetni a verseit. Menyasszonya
édesanyjának ezt írta egyik verséről: „ . . . csak azért küldtem be álnév alatt, hogy
ne vádoljanak azzal, azok a nyomorult népek, hogy a Pista neve miatt közölték..."
Egy színmű megírásának a tervével is foglalkozott, a Nemzeti Színház 2000 forintos
pályázatán kívánt részt venni vele.
Elfoglaltsága viszont kevés időt engedett. Reggel öt órától késő estig kínos pontossággal, szinte órarendszerűen kellett beosztania minden percét. A menyasszonyához írt levelekben sorjáztak a hajszoltság miatti panaszos kifakadások: „Sokat dolgozom, keveset beszélek; a munka úgy elfoglal, hogy a szórakozásnak épen nem
érzem szükségét." „ . . . majd leragadnak a szemeim a fáradságtul, annyit dolgoztam
ma. Reggel nyolcztul tizenkettőig az egyetemen, fél óra alatt meg köll ebédelnem
és fél egytől este féltízig a Magyarországnál dolgozok. Azt hiszem, karácsonyig megkeresek úgy 50—60 frtot, — hanem azt is természetesnek találhatod, hogy tíz felé
már alig bírom a szemeim nyitva tartani."
Szigorú takarékosságra fogta magát. A szórakozásra sem ideje, sem kedve nem
volt. Lemondott az otthoni melegről is, novemberben úgy tervezte, hogy december
elsejétől kezdi a fűtést. Gémberedett ujjait a lámpaüvegen vagy a gyertya lángjánál melegítette. Ez volt az az időszak, amikor a szoba hidege elől a Rókus-kórház
földszinti konyhájának ablakaihoz menekült, „azoknak a rossz ablakain tódult ki a
gőz, amely meleg is volt, ételszagú is". Takarékoskodott, nem magáért, hanem azért,
hogy öreg szüleit támogatni, segíteni tudja. November 11-én, Márton napján már
kedveskedett is az apjának: „a megfösvénykedett pár forinton" pipát vett és küldött neki. „Nem hízelkedésbül vettem, csak azért, mert tudom, hogy nagy örömet
szerzek vele — írta menyasszonya édesanyjának november 10-én —. Nem is akarom, hogy Pistáék megtudják, nehogy azt mondják, hogy nekem ilyenre is telik.
Pedig úgy gyűjtögettem lassankint, nem cigarettáztam, akármennyit csúfoltak é r t e . . . "
A hajszolt élettempó, a fagyoskodás, a rendszertelen étkezés legyöngítette szervezetét. December közepén rátört a betegség. „Betegen, láztul gyötörve, hét órai
munkátul halálra fáradva" írta Ilonának e sorokat: „Nem tudom, mi bajom.
A nyomda rémítő melegében is elő-elővesz a hideglelés, a láz mind kihányja a
s z á m a t . . . " „Nagyon megnehezedett fölöttem az Isten keze. Reggelre a vánkosom,
a paplanom facsaró víz lett az izzadástól, úgy hogy másikat köllött kérnem — mégis
egész éjjel reszkettem és dideregtem, annyira fáztam. Reggel nem bírtam fölkelni,
csak most délben — mert muszáj, mert testem, lelkem meg van véve azon a nyomorult egy-két forinton."
Most érezte magát igazán tehetetlennek és elhagyatottnak! így öntötte ki panaszát a december 11-én menyasszonyának írt levelében: „írtam én már verset elhagyatottságrul, száműzöttségrül, árvaságrul — hanem úgy látszik, a sors a magam
nyomorúságán akar mindnyájára megtanítani. Most tudom csak: mit tesz kiszakadni
azok közül, a kik aggódó figyelemmel nézték minden lépésem, a kik osztoztak a
keserűségemben, gyógyítottak, ha f á j t valamim, védelmeztek, ha bántott valaki —
kiszakadni olyan emberek közé, a kik nem törődnek vele, élek-e, haiok-e, a kiknek
nem panaszkodhatom, mert úgy se értenek meg, a kik közt nincs egy se, a ki egész
lelke melegével fordulna hozzám!"
Háromhónapos pesti élete után, november 20-i levelében enyhe iróniával és
humorral rajzolta meg önportréját. A külsejéről így írt: „ . . . o l y a n vagyok, . . . mint
valami elszegényedett zsidóeklézsiának bánatos saktere. Sovány, mint a hétszűk
esztendő és sápadt, mint a hót tyúk és annak felette rém-bojnyik. A kinek olyan
nyavalyája van, hogy gyönyörűsége telik a sáppadt érdekes színben és bozontos nagy
hajban, az csak engem nézzen meg! A hajam hosszabb már, mint a Holló Katié és
4*

51

ragyogó fekete, mint a szurok. Hanem a szakállam veres. Mert szokj hozzá engem
szakállal elképzelni: elül, az államon kis hegyes spanyolszakáll, a mely azonban
karácsonyig tekintélyes hosszúságig n ő . . . " A jellemzést így folytatta: „ . . . o l y a n vagyok ..., mint az a bánatos szent az öreg templom előtt. A fejem mindég olyan
szomorúan félre-formán tartom, aztán ritkán nevetek. Nem komoly vagyok, h a n e m
szomorú." Világosan látta mindezek okát is: „ . . . annyi rosszat, az emberek annyi
bűnit, nyomorúságát, kicsiségit láttam idefönt ezalatt a hosszú három hónap alatt,
mióta fönt vagyok, hogy elég lesz egész életemre."
1898 januárjában, a kollokvium időszakában nehéz helyzetbe, súlyos dilemma
elé került Móra. Vallomásos, visszaemlékező írásaiból tudjuk, hogy az egyetemen
polihisztori szenvedélyétől és sokirányú érdeklődésétől indíttatva egyforma lelkesedéssel hallgatta az esztétikát, a magyar irodalmat, a földrajzot, a botanikát, a történelmet, a görög művészetet, a régészetet és a csillagászatot A menyasszonyához írt
levelekből pedig árról értesülünk, hogy délelőttjeit — ekkor nem dolgozott a nyomdában — mindig az egyetemen töltötte. A sikeres kollokviumokkal nemcsak a tudását akarta gazdagítani, erkölcsi ügyként is kezelte azt: az önmaga elé állított mérce
teljesítését, és a benne bízók, a kiskunfélegyháziak reménye, hite igazolását is dokumentálni akarta vele. S hirtelen, január 11-én Holló Lajos új, külön munkával bízta
meg Mórát, olyannal, ami minden idejét igénybe vette. „Tehát most két rossz között
köll választanom: vagy Hollónál fölhagyok a külön munkával, a mikor m a g a m r a
haragítva állásomat veszthetem, s kezdődhetnek rám nézve azok a kínos, keserves
szeptemberi napok, mikor kereset nélkül, könnyes szemekkel kóboroltam az utczákon, szóval, vagy újra nvomorgok, — vagy nem colloquálhatok, a minek egy bolond
következménye van: hogy aligha engedik a 15 irtot (a tandíj felét — H. A.). Ezt
azonban bekeresem a külön munkával, hanem attul is tartok, hogy akkor ti magyarázzátok rosszra: ha nem colloquálok. Azért írom meg, kicsim, neked: mit
akarsz, hogy cselekedjem? De — az Isten áldjon meg — ne érts félre! Ha akarod:
colloquálok, mert én egy hét alatt négy, öt, esetleg hat tárgyból is elbírok készülni
esténkint, — a mit nem dicsekvéskép mondok, mert úgyis elég jól ösmertek. Hanem
akkor elveszthetem az állásom és mehetek téglát hordani, azonkívül a lelkem is, a
szívem is megfacsarodik, elkeseredik. Ha nem colloquálok, megkeresem a tandíjat,
mert erre a hónapra még kapok 17 irtot, februárra 25-öt, marcziusra 25-öt, külön
munkára 30-at, a mibül tandíjra, lakásra köll húsvétig 40 f r t s húsvétra még marad
57 frt. De a tandíj elengedéshez is van még remény, colloquium nélkül is, az érettségim a l a p j á n . . . "
Elvállalta a különmunkát is, és készült a vizsgáira is. Éjjelt és nappalt eggyé
téve dolgozott és tanult. Január 28-ig már négy tárgyból kollokvált, s még egyből
akart vizsgázni. „Addig nem lélekzem szabadon. Ha kollokvium: legyen kollokvium"
— írta. De minden vizsgakötelezettségének mégsem tehetett eleget, mert március
8-án ezt írta menyasszonyának: „Némi vigasztalásképp szolgáljon az, hogy a tandéjam felit egész váratlanul elengedték, csak annyit fizetek, mint első félévben: 15
frtot. Akárha kollokváltam v o l n a . . . " A korrektori munkát a tanulás kedvéért nem
függeszthette fel. Nemcsak magára kellett keresnie, öreg szülei is tőle várták a
támogatást.
A nyomdában vállalt különmunka, a lélektelen adminisztrációs tevékenység
nemcsak az idejét vette el, az idegeit is nyűtte, kimerültségét, fásultságát fokozta.
1898. február 12-én ezt a napirendet állította össze magának: „5: felkelés; 5—7 V2:
jegyzetek; 7 V2—12: egyetem; 12—12 V2: ebéd; 12 V2—6: correctura; 6—7 V2'- külön
munka; 7 V2—8 y 2 :vacsora; 8 y.—10: írás." Ezt a megjegyzést fűzte hozzá: „Látod,
édes bogaram, mennyire el vagyok foglalva. Sétára nem jut egy árva perczem se,
olvasásra szinte nem, írásra kurta másfél óra!"
Holló Lajos felismerhette, hogy Móra kiszolgáltatott helyzetben van, a korrektori álláshoz egzisztenciális okok miatt ragaszkodni kényszerül. Vissza is élt m u n k a adói pozíciójával: nemcsak este, hanem hajnalban is berendelte adminisztrációs
munkára a diákot. Móra most döbbent rá igazán, hogy mit jelent neki a fővárosi
élet: tanulás helyett keserves kenyérkeresetet, alkotó élet helyett lélektelen robotot.
52

Március 8-i levelét nem lehet megrendülés nélkül olvasni: „ . . . már vasárnap este
félve feküdtem le a hétfői reggeli munka miatt. Reggel ötkor elmentünk hazulról,
nyolczig dolgoztunk a correctúrában. Akkor áthívatott Holló. Már akkor tudtam,
minek. Reggel 1 nyolcz órátul délután három óráig étlen-szomjan, anélkül hogy az
alatt az idő alatt csak föl is keltem volna a székemrül, írtam szakadatlan. Mikor
h a z a j ö t t e m . . . olyan voltam, mint a részeg. Alig tudtam magamrul valamit.
Ma este öt után megint énvelem íratott félkilenczig. Reggel pedig megint be
köll mennem hét ó r a k o r . . .
Most már mondjátok meg, kicsim, mire érdemes élni? Olyan vagyok, mint az
őrült. Keserűség és fájdalom, düh és a jövendő dicsőség álma kavarog a lelkemben.
Düh, fájdalom, keserűség a miatt, hogy mért köll nekem tízannyit szenvednem,
mint másnak. És a dicsőség álma: mikor énnálam mind kisebbek lesznek ezek az
emberek! Mert így nem élet az é l e t ! . . .
De bocsáss meg, én üdvösségem, bocsássatok meg édes drágáim: nagyon elkapott a fájdalom, pedig megfogadtam már, hogy nem panaszkodom. Bocsáss meg
érte!"
1898. február 25-e és április 21-e között naplót írt. Ki kellett kiáltania magából
panaszait, csalódásait, kételyeit, a hitetlenségben is hitet, kiutat kereső vívódásait!
E bonyolult, kusza, vergődő lélek vallomásait tartalmazó naplóból most a szociális
elesettségre, a kiszolgáltatottságra utaló mondatokat idézem: „ . . . az idáig való életemtül megundorodtam." „Kidobva egy kétségbeejtő sivatagba, a hol minden van,
csak tisztesség nincs, a hol nekem nincs senkim, a testi nyomorúságok összefognak
a lelkiekkel. Nincs, a ki fölvarrjon a ruhámra egy leszakadt gombot, nincs, a ki
megkérdezné, mi bajom, ha elborul a homlokom, nincs, a ki észrevenné, hogy kivan
a nyakkendőm kötője és nincs, akinek eszibe jutna azt mondani: te jó bolond, te,
panaszkodj, panaszkodd ki magad!" „Kétségbeesetten, lehajtott fejjel, nedves szemmel bolyongtam az utczán egy krajczár nélkül és nem volt Isten, a kihez fohászkodjam, hogy lásson bele a nyomorúságomba! Szomorúan, lenézetten, munkáiul elgyötörten néztem le az irodaablakbul az átvevő, lótó futó emberekre — szomorúan
és éhesen —, mert még egész nap nem ettem s e m m i t ! . . . " „Ez az élet nem élet.
Halálra fáradok, gyötrődök hitvány, haszontalan munkával, szellemem elernyed,
erőm elgyöngül, és nem teszek semmit. Mennyi, mennyi lelkesedéssel, tervvel,
reménységgel jöttem én ide — és elhágy minden, minden! Segítenem köll magamon! Legyen a mai nappal vége ennek a nem nekem való életnek!"
S az életnek egészen kicsi öröme, apró ajándéka elég volt ahhoz, hogy Móra
lelkének mélyebb rétegéből — a megmaradt optimizmus, a törhetetlen hit jeleként
— felszivárogjon a derű és az öröm. 1898. február elején a Baross u. 81. szám alatti
új lakásba költözés vidította fel. Igaz, itt már hárman húzódtak össze, de legalább
tisztaság fogadta őket, mindhárman dunnával takaróztak („ami idefönt nagy szó!"),
és olyan asztal állt a rendelkezésükre, amin Móra este is kényelmesen dolgozhatott.
Áprilisban, az egyik verőfényes vasárnap délután a hegyek közti kirándulás emlékeztette az élet szépségére. „Minden fa olyan, mint a mennyasszony. A cseresznyék,
a mandulák, a szilvák virágtengerben úsznak, a kökénybokrok mintha fehér fátyollal volnának behúzva. Az erdőkben lépten-nyomon nevetnek a globuláriák, mosolyognak a kankalinok, integetnek a kikiricsek, pirulnak a kökörcsinek, kábítanak
az ibolyák. És közben fütyül a sárgarigó és fecseg-locsog a kakukk. Szedtem egész
kocsiravaló v i r á g o t . . . " — olvassuk a város Babilonjából szabadult lélek poétikus
megnyilatkozását.
Márciusban felcsillant előtte annak reménye is, hogy tartósan változtathat életkörülményein. Péterfy Sándor a neve napján rendezett vacsorára a bátyjával együtt
őt is meghívta. Péterfyt a „tanítók atyjának" tartották. Joggal. Az ő nevéhez fűződik a tanítókat segélyező Eötvös-alapnak, a szegény tanítók egyetemista gyermekei
részére szállást és étkezést biztosító „Tanítók Házá"-nak létrehozása. Humanista
pedagógiai elveket vallott, pedagógusjelölteket tanított, neveléstudományi tanulmányokat, elemi iskolai tankönyveket írt, ifjúsági kiadványokat, köteteket szerkesztett.
Jó barátság fűzte a tanítóegyesületben jelentékeny szerepet játszó Móra Istvánhoz.

A névnapi vacsorán Móra Ferenc szempontjából két fontos esemény történt.
Az egyik az volt. hogy Péterfy felköszöntötte a Móra testvérek édesanyját, a kenyérsütögető asszonyt, „mint a magyarországi tanítótestület nagyasszonyát, a ki előtt
mindenkinek tisztelettel köll meghajlani, fölköszöntötte, mint édes anyát, a ki igaz
gyöngyöket nevelt sok nyomorgása, sok szenvedése árán". A másik pedig az volt,
hogy Péterfy maga mellé ültette Mórát, és sokáig kérdezősködött sorsa felől. „Szinte
haragudott, mikor hallotta, hogy a correctúrában nyomorgok" — irta a beszélgetésről menyasszonyának.
Péterfy előbb a Pannónia vendéglő úgynevezett „szabad asztalá"-nál ingyen
ebédet biztosított Mórának, majd házi nevelői állás lehetőségével biztatta. Vacsorát
a bátyjáéktól kapott. Péterfy ígéretének hatására Móra 1898 szeptemberétől rendszeresen már nem is dolgozott a Magyarországnál, csak egy-egy napra vállalt korrektori munkát. Az ajánlott nevelői állások azonban nem bizonyultak megfelelőeknek, s ezért hónapokon keresztül ismét állás, rendszeres pénzkeresés nélkül tengette
életét. El is határozta: addig nem látogat haza Kiskunfélegyházára, amíg állást
nem kap. „Mert nem tettem volna ki magam annak — írta Ilonának —, hogy
megint a szemedbe vágják a koldusságomat, meg az élhetetlenségemet és hogy
megint a szemembe mondják azt, hogy kiállhatatlan vagyok, mert sokat képzelek
magamrul." 1899. február 7-én ujjongó hangú levelet küldött menyasszonyának:
„ ... van állásom. Áldja meg az Isten az öreg Péterfyt, hogy nem talált az én számomra alkalmas állást: csinált maga mellett. Talán még a héten, de legkésőbb
15-től kezdve az öreghöz megyek lakni, egyébb dolgom nem lesz, mint a prepalányok dolgozatait javítani. Ezért kapok lakást, reggelit és öt forintot havonkint.
Másnak talán nem lenne elég, de nekem sok, — különösen ha hozzáveszem, hogy
az öreg tudta nélkül correctúrával is megkeresek 4 ftot tatáéknak. De a legfőbb az,
hogy Péterfy mellett leszek, a ki mellett én végtelen sokat tanulok."
Február 11-én költözött Péterfy Sándorhoz, az Óvoda út 4. szám alatti lakásba.
Végre emberi körülmények közé került.
Boldog volt, hogy finom lelkű, megértő és segítő szándékú emberekkel élhetett
egy fedél alatt. Péterfy Sándor húga, aki a háztartást vezette, „nagyon kedves jó
öreg asszony" volt. Péterfy pedig az embernevelés művészének, az emberi lélek
erősítőjének bizonyult: az első este, amikor Mórát vacsorára az asztalukhoz ültették, arra biztatta a félszeg és önbizalmát vesztett diákot, hogy ne legyen olyan
szerény, és bízzék jobban a saját tehetségében. A vonzó jövő képét is felvázolta
előtte: a diploma megszerzése után, háromévi tanári gyakorlattal pesti reáliskolai
tanár lehet évi 3200 forint fizetéssel.
Móra azért örült megváltozott helyzetének a legjobban, mert Péterfy mellett ú j
ismeretek birtokába juthatott. Későbbi pedagógiai szemléletének a forrását itt kell
keresnünk, a tankönyvírásra és az ifjúsági irodalom jelentőségére is ekkor figyelhetett fel. Péterfy ismertette össze Pósa Lajossal, az ú j magyar gyermekköltészet
egyik megteremtőjével, Az Én Újságom szerkesztőjével is. Móra későbbi írásaiban
a Pósával való első találkozását szegedi éveire teszi, pedig az 1899. november 16-i
levelében így idézte azt a jelenetet, amikor Pósát felkereste: „Nagyon szívesen fogadott, nem volt semmi különös mondanivalója, csak éppen meg akart ösmerni. Nekem is mondta, amit Péterfynek is mondott: hogy ez a Móra Ferencz m á r is ér
annyit, mint Móra István, már most is van akkora költői tehetség, mint az. Aztán
csak arra kért, hogy Pestet itt ne hagyjam."
Mindenesetre Móra puritán, igénytelenre fogott életének minimális feltételei
biztosítottak voltak, szabad idejét nem kellett lélektelen robotba ölnie. Alkotó életformába kezdhetett.
Írónk olyan nagy tekintélyt vívott ki magának az egyetemisták körében, hogy
őt, a földrajz-természetrajz szakos tanárjelöltet választotta meg az Egyetemi Kör
bizottsága 1899. október 23-án „az irodalom-rhetorikai szakosztály" elnökévé. Az ő'
hatáskörébe tartozott a hazafias jellegű rendezvények megszervezése is. 1899-től
54

minden nagyobb egyetemi ifjúsági ünnepélyen az ő költeményét is szavalták.
Az Egyetemi Lapokban egyre gyakrabban jelentek meg versei és prózai írásai.
Az Egyetemi Körben „házi poétánk" névvel tisztelték, tüntették ki. 1900. március
15-től ő lett az Egyetemi Lapok társszerkesztője..
Az egyetemi évek során Móra kijárta a lapszerkesztés előiskoláját. Még nem is
sejtette, hogy egyetemi közéleti szereplésével szegedi életére, tevékenységére készült f e l . . .
Most is hajszoltságban teltek el napjai: a szakosztály vezetése rengeteg idejét
lekötötte: Péterfy Sándor mellett is becsülettel elvégezte vállalt munkáját, az írás
és az egyetemi tanulmányok folytatása is időt, energiát követelt tőle.
Walleszhauzen Ilona már 1899 tavaszán arra ösztönözte vőlegényét, hogy az
alapvizsga letétele után menjen vidékre segédtanárnak. Móra először nemet mondott, mert azt a tervet dédelgette magában, hogy tanársegéd lesz az egyetemen
évi 700—800 forintos fizetésért és 150 forint lakbérpótlékért. Erősítette ezt az ambícióját az is, hogy Mágócsy-Dietz Sándor professzor felfigyelt a kollokviumára, sőt
1899 áprilisában az egyik növénytani gyakorlat után azt is közölte vele, hogy kíváncsian várja következő vizsgáját. Mórához — később vallomásai szerint is — szaktárgyai közül a természetrajz állt közelebb. Nagyon szerette a növényeket, különösen a virágokat, de kedvelte a „mikroszkópi gyakorlatokat" is, sőt azon ritka természetrajz szakos tanárjelöltek közé tartozott, akik a tanulmányi kirándulásokon
meg tudták különböztetni a rozsot a búzától. Nem véletlenül emlegette élete végéig
rajongó szeretettel és tisztelő kegyelettel volt professzorai közül Mágócsy-Dietz Sándort. A professzor és a diák kapcsolata úgy indult, hogy remélni lehetett: Mórából
Mágócsy-Dietz asszisztense lesz. Mórának az alapvizsgája azonban nem úgy sikerült,
ahogy ő maga is szerette volna. Nem lett kitűnő. Ebben alapvetően a körülményei
voltak a hibásak. Láttuk, hogy a vizsgák követelményei szerinti tanuláshoz egyrészt kellő idő nem állt rendelkezésére, másrészt a vizsgaidőszakban mindig kimerülten, fáradtan, tépett idegekkel hajolt a könyvek fölé. S azt sem szabad elfelejtenünk, hogy Móra többet és mást is akart tudni, mint amit a vizsgakövetelmények előírtak. Mindezekre gondolnunk kell, amikor az 1900. január 25-én tartott
alapvizsgálat jegyzőkönyvét vizsgáljuk. „Az alapvizsgálat eredménye fokozatilag feltüntetve" a következő lett: „a magyarból: jó, a természetrajzból: jó, a földrajzból:
jó." A részeredmények között rosszabb kalkulusok is találhatók: állattanból elégségesre, német fordításból elégtelenre vizsgázott. 1900 tavaszán már nem is volt olyan
bensőséges kapcsolat Mágócsy-Dietz és Móra között. A Bölcsészettudományi Kar
1900. május 3-án és 4-én tartott V. rendes ülésén az egyetemi hallgatók „leckelátogatása" körül szerzett tapasztalatokat vitatták meg. A dékán előzetes felszólítására a professzorok „írásbeli jelentéseket" adtak be. A jegyzőkönyvben — a többi
között — ezt találtam: „Dr. Mágócsy-Dietz Sándor ny. rk. t. dékánilag megintendőknek véli a következő bölcsészethallgatókat: Móra Ferenc, Simon Lajos, Szöllősi
Arnold." Nemcsak arról van szó, hogy Móra más jellegű elfoglaltsága miatt nem
látogatta most olyan szorgalmasan az egyetemi előadásokat, mint Pestre kerülése
idején. Egy-két év eltelte után kritikus szemmel is figyelte az egyetem munkáját.
Testvérbátyjával folytatott beszélgetése során is kifejezte nemtetszését az egyetemi
tanárok munkája miatt. Az egyetemi tananyagot olykor-olykor kétes értékűnek
tartotta. Egy későbbi írásában azt is megemlítette, hogy nemcsak a nyelvészetbe
utált bele, hanem a természetrajztól is megszökött. Az egyetemi oktatás módszerét
még határozottabban elítélte, mert azt nem kapta tőle, amit a legjobban várt: a
problémalátás, gondolkodás fejlesztését.
1900 tavaszán már Móra is beleegyezett abba, hogy kimegy valahová alapvizsgás
tanárnak. Április 24-én kicsorduló jókedvvel írta levelét a menyasszonyának: „Jó
az Isten. Mamának nem kell sírni, tatának nem kell aggódni a katonasági költségek miatt, — nekünk se kell talán adóssággal megkezdeni házaséletünket: az Isten
gondoskodott rólunk. Sándor bácsi [Péterfy Sándor — H. A.J azzal fogadott az este:
no, öcsém, tudja-e már, hogy el akarják vinni tanárnak? — Nem én, hova? —
55

Felső-Lövőre, Vasmegyében, két hónapra, havi 80 forinttal. Az egész éjjel n e m tudtam aludni az örömtül. Most sietek nektek írni, azután viszem az örömhírt
Pistának."
Április 28-án Móra el is foglalta az állást, s a június 23-i tanévzáró ünnepély
után befejezte felsőlövői tanári munkásságát. A következő két esztendő Móra életének legkegyetlenebb periódusa. Előbb katonának vonult be, m a j d a minisztériumban vállalt ideiglenes munkát, később Kiskunfélegyházán, majd ismét Pesten kilincselt eredménytelenül állás után. A létbizonytalanság réme lebegett felette. Soha
ennyire kiszolgáltatottnak még nem érezte magát, mint most. Mélyen szenvedett
amiatt, hogy sorsa, jövője mások kegyétől függ. Végre 1902. május elsején a Szegedi
Naplónál helyezkedett e l . . .
Pesti egyetemi éveit — diploma nélkül — lezárta, befejezte. Ebben az értelemben — ahogy ő írta — „félbenmaradt egzisztencia" lett.

56

Csehszlovákia
In memóriám Valentin Beniak. Az elmúlt év novemberében kísérték utolsó
útjára Pozsonyban századunk szlovák lírájának jelentős képviselőjét, annak a nemzedéknek egyik tagját, amelyik az első világháború utáni korszakban újjáformálta
a szlovák költészet arculatát, ablakot nyitva Európára képessé tette a szlovák nyelvet a modern ember érzésvilágának föltárására, hazai talajba plántálta a korszerű
lírai kifejezésformákat.
1894-ben született Valentin Beniak, Kinorányban, a Nyitra vidék egyik falujában. Költővé érése viszonylag hosszú ideig tartott, első kötetével (Tiahnite dalej
oblaky — Húzódjatok tovább felhók) 1928-ban jelentkezett, amikor nemzedéktársai
— a nála fiatalabb Emil Boleslav Lukác és Jan Smrek — már második kötetükön
is túl voltak. Számos kelet-európai költőtársához hasonlóan Beniaknak is a haza
és a nagyvilág, a tradíciókhoz való hűség és a korszerű művészi forma bonyolult,
nemegyszer egymásnak ellentmondani látszó dilemmáival kellett megküzdenie. Ez
a küzdelem, szintéziskeresés jellemzi végig költészetét, az antinómiák sikeres föloldása vezette csúcsokra, a megválaszolhatatlannak tűnő dilemmák előtti megtorpanás pedig politikai és művészi tévutakra. Nyugtalanul kereste az önkifejezés lehetőségeit, elsősorban a szimbolizmus eszközeivel élt. Versbe oldotta a szlovák t á j
megannyi hangulatát, elvágyódással idézte a múltat, a fölfedező kíváncsiságával
emelte lírába Olaszországban és Franciaországban szerzett élményeit. Későbbi költeményeiben a társadalmi valóság, saját korának problémái iránt is érzékenyebb
lett, versei tömörebbekké, áttetszőbbekké váltak. Kifinomult formaérzéke, nagyszerű
verselési technikája azonban nemcsak kristályosodást eredményezett, hanem némelykor a vers teherbíró képességének végső próbatételét, mesterkéltséget is.
Ahhoz a nemzedékhez tartozott, amely a szlovák költői nyelv újjáteremtésének
föladatát végezte el, számon tartjuk azonban őket úgy is, mint a magyar irodalom
kitűnő szlovák nyelvű interpretátorait, irodalmi kapcsolataink áldozatos ápolóit.
Beniak is alaposan ismerte nyelvünket, kultúránkat, állandó érdeklődéssel kísérte a
magyar irodalom fejlődését. Azt sem tekinthetjük véletlennek, hogy nyugat-európai
útiélményeiről számot adó verseskönyvében, az 1936-ban megjelent Lunapark című
kötetben Adyt idéző vers is szerepel: a tragikus sorsú kis népek és Párizs találkozásának szimbóluma a magyar költő. A húszas években a modern költészet áramának egyik közvetítője a szlovák irodalom felé Ady Endre; az ú j utakat kereső szlovák költőkre termékenyítő hatással volt Ady és a Nyugat költészete. A fiatal szlovák lírikusok azt is föladatuknak tartották, hogy ezt a költészetet fordításokkal a
szlovák irodalmi élet vérkeringésébe kapcsolják.
Irodalmunk szlovák nyelvű tolmácsolásából Valentin Beniak is jelentős részt
vállalt. Nemcsak magyar nyelvtudása, hanem költői igényessége, formaérzéke is
képesítette erre. A Nyugat nemzedék költőin kívül szlovákra ültette át József Attilának és Illyés Gyulának is több versét. 1950-ben adták ki Szlovákiában Az ember
tragédiájának újabb szlovák nyelvű változatát, ami szintén Beniak munkáját di57

cséri. Esti villámlás (Vecerná blyskavica) címmel mintegy ötszáz oldalas antológiát
jelentetett meg 1957-ben; századunk legkiválóbb magyar költőitől fordított versek
szerepelnek benne Ady Endrétől Illyés Gyuláig.
Nyolcvanadik születésnapját nem érhette meg már a szlovák költő, hosszas betegség után hetvenkilenc éves korában ragadta el a halál, távozásával nagy veszteség érte a szlovák irodalmat. Nekünk, magyaroknak is ápolnunk kell emlékét,
mint olyan hídépítőét, akinek munkája irodalmunk ú t j á t egyengette a szlovákok
körében, és ezzel népeink kölcsönös megismerésének nemes ügyét szolgálta.
A könyvkiadás szerkezete Szlovákiában. Azt szeretnénk vázlatosan bemutatni,
hogy milyen munkamegosztás jellemző a szépirodalmat megjelentető szlovákiai kiadók tevékenységére, hogy milyen eredményeket ért el és milyen föladatok megvalósítására vállalkozik egy-egy kiadó. Rövid áttekintésünkben nem teszünk említést a Magyarországon is jól ismert Madách Kiadó munkájáról, amely — mint
köztudott — magyar nyelvű eredeti és fordításirodalmat jelentet meg.
„A Szlovák Szocialista Köztársaságban jelenleg évente mintegy 2600 kötet jelenik meg több mint 21 millió példányban, vagyis egy állampolgárra 56 könyv jut
egy évben" — olvashatjuk Matej Andrásnak a kiadói politika kérdéseiről írott cikkében, mely a Romboid című, havonta megjelenő irodalmi-kritikai folyóirat 1973.
9. számában látott napvilágot. Eredeti mai szlovák szépirodalmat elsősorban a
Slovensky Spisovatel bocsát ki, ez a kiadó fontos kultúrpolitikai, irodalomszervező
központ szerepét is vállalja, hiszen szerzőinek túlnyomó többsége élő alkotó. Különösen fontosnak tartják a fiatal szerzőkkel való kapcsolatokat, az ú j irodalmi nemzedék „fölvezetését". E cél érdekében hozták létre a Zosity (Füzetek) című sorozatot, amelyben lehetőséget biztosítanak fiatal költőknek, prózaíróknak a debütálásra.
Ű j sorozatot indítanak Novy Zivot (Űj Élet) címmel; Szlovákia egyes vidékeinek
irodalmi riportokban történő bemutatását tervezik, azokról a történelmi változásokról fognak majd számot adni a szerzők, amelyek átalakították a tájak arculatát,
ú j típusú emberi kapcsolatokat hoztak létre. A Slovensky Spisovatel Kiadó készíti
elő a szlovák irodalom „élő klasszikusainak" megjelenésre váró életműsorozatait.
Az olvasók körének bővítésére, irodalmi értékek propagálására bevált forma Csehszlovákiában az ún. klubsorozatok rendszere. Ez azt jelenti, hogy az egész sorozatra elő lehet fizetni, a megrendelők bizonyos árengedménnyel kapják kézhez az
egyes köteteket. Nemcsak klasszikus írókból adnak ki ilyen sorozatokat, hanem a
jelenlegi irodalmi termésből is, a Versbarátok Körének (Kruh milovnikov poézie)
előfizetői hozzájutnak például az élő szlovák líra értékes ú j teljesítményeihez is.
A Szlovák Ifjúsági Szövetség Központi Bizottságának kiadóvállalata a Smena,
a szépirodalmat tekintve mindenekelőtt a fiatal alkotók műveivel foglalkozik. Szlovákiában sincs folyóiratuk a fiatal irodalmároknak, ezért nagyobb teher hárul a
kiadókra a pályakezdők első lépéseinek támogatásában, önálló kötettel még n e m
rendelkező írók, költők nyilvánosság elé bocsátását kívánja szolgálni az évente egyszer kiadott antológia. 1973 végén látott napvilágot az első, amely kilenc fiatal • költő
és hét novellista írásait tartalmazza. Ennek a kiadónak a gondozásában jelenik meg
a Mladá Tvorba (Fiatal Alkotás) című sorozat, melyben i f j ú irodalmárok jelentkeznek első kötetükkel.
A Tatran Könyvkiadó legfontosabb föladata a szlovák irodalom klasszikusainak megjelentetése. A kiadó munkatársai a Szlovák Tudományos Akadémia m u n katársaival együttműködve dolgozták ki a klasszikus irodalmi szövegek megjelentetésének alapelveit, a „Klasszikusaink"
című sorozatban kerülnek kiadásra a szlovák irodalom történetének legkiválóbb alakjai, minden kötet tartalmaz bibliográfiát,
szövegkritikai megjegyzéseket és a művet értékelő tanulmányt. A szlovák irodalmi
örökség teljesebb számbavétele érdekében megvizsgálták a kiadó munkatársai a
szlovák klasszikusok kéziratban maradt, folyóiratokban közölt írásait, így több olyan
művet is megismerhettek a mai kor olvasói, mely teljes egészében vagy nagyjából
feledésbe ment. A Magyar Remekírókhoz hasonló sorozat az Arany Alap (Zlaty
fond), a szlovák szépirodalom legjelentősebb műveinek reprezentatív gyűjteménye.
58

A Tatran Kiadó tevékenységének fontos területe a külföldi klasszikus és modern
szerzők kiadása is.
E három kiadón kívül foglalkozik szépirodalom megjelentetésével a Mladé Leié,
az ifjúsági és gyermekirodalom kiadója; a társadalmi-politikai könyvek gondozója,
a Pravda Kiadó, ahol évente 25—30 szépirodalmi művet adnak ki, elsősorban külföldi szerzők munkáit és hazai klasszikusokat.
KISS GY. CSABA

Jugoszlávia
Színházi élet. A jugoszláv színházi életet, mint általában a jugoszláv kulturális
életet, igen nehéz áttekinteni. Ennek Jugoszlávia sajátos felépítése az oka. A hat
köztársaság valamennyi fővárosa valódi főváros, a szónak gazdasági, politikai és
kulturális értelmében egyaránt, az egyes köztársaságok eltérő fejlettségi szinttel,
hagyományokkal rendelkeznek, és gyakran nemcsak a külföldi esik zavarba, hanem
maguk a jugoszlávok is, akik rendszeres évi fesztiválok szervezésével igyekeznek
valahogyan áttekinteni azokat az egymással feleselő, vitatkozó, gyakran párhuzamos törekvéseket, amelyek a hivatásos színházak és a nagy számban létező amatőr
együttesek bemutatóira jellemzők. Igen sok színházi fesztivál van Jugoszláviában,
ezek közül évek óta három emelkedik ki, az újvidéki Sterija Játékok, a belgrádi
BITEF és a Dubrovniki Nyári Játékok.
A BITEF-et talán nem kell bemutatni a magyar olvasónak, a szaklapokban
minden évben terjedelmes méltatások jelennek meg erről a nemzetközi fesztiválról,
amelynek a belgrádi Atelje 212 színház vezetői a szervezői, és amelynek keretében
minden év szeptemberében két hétig valóságos csatatérré változik a színház környéke. Az egész világ színházi avantgarde-ja képviselteti magát, miután a BITEF
célja a legújabb törekvések egymással való szembesítése. Éppen ezért a BITEF nem
a jugoszláv, hanem a világszínház szémléje. Két évvel ezelőtt például a BITEF-en
tűnt fel a párizsi Napszínház azóta világhírűvé vált produkciója; az „1789", a modern japán színház is ezen a fesztiválon került be — ebben a században immár
sokadszor — az európai köztudatba, és a legutolsó BITEF már a Vígszínház produkcióját, a „Popfesztivált" is meghívta — igaz, sikerünk nem volt átütő. Komoly
rangot jelent, ha egy együttes részt vehet ezen a világtalálkozón, amelynek nem
utolsósorban az is feladata, hogy a jugoszláv színházakat ú j ötletekkel, a színház
szerepének és funkciójának modern értelmezésével fegyverezzék fel. (A lengyelországi fesztiváloknak is célja a világ vérkeringésébe való bekerülés, elég csak a
wroclawi amatőrfesztiválra utalni, a külföldi produkciók később kedvezően hatnak az amúgy is kísérletező kedvű lengyel színházak útkereséseire.)
Azt azonban meg kell állapítani, hogy a BITEF-en látható előadások és a jugoszláv produkciók színvonala között többnyire igen nagy a szakadék. És itt elsősorban az a gond, hogy a jugoszláv dráma továbbra is válságban van, igen kevés az
eredeti bemutató, sikerük többnyire lagymatag, a közönséget nehéz ú j nevekre
becsábítani a színházba. Így aztán a Sterija Játékok — éppen az ú j jugoszláv drámák gondozása lenne a feladatuk — a jugoszláv kritikusok tanúsága szerint megrekednek a jobbára kommersz, ismert darabok ismételgetésében. A hatvanas évek
közepén több ú j drámaíró tűnt fel, köztük például az a Jovan Hristic, akinek drámáját mostanában játszották Kecskeméten nagy sikerrel, fejlődésük azonban megszakadt, és ebben nagy szerepe van annak, hogy a jugoszláv önigazgatási rendszerben a színházak kénytelenek elsősorban gazdasági szempontokat figyelembe
venni, a művészi szempontok háttérbe szorulnak. A hetvenes években eddig egész
Jugoszláviában egyetlen fiatal drámaírónak sem volt igazán átütő sikere, bár a
59

belgrádi Narodno Pozoriste megpróbálkozott fiatalok felfedezésével. Űj d r á m á k
nélkül is jöhetnek létre izgalmas előadások — például a már említett Atelje 212ben, vagy a Jugoslovensko Dramsko Pozoristében, az amatőregyüttesek erősen
politizáló előadásairól nem is beszélve. A szintézis azonban várat magára.
Pontosabban: a szintézis megvalósulóban van, csak éppen nem a kulturális
centrumokban, hanem az eredetileg tisztán turisztikai attrakciónak indult Dubrovniki Nyári Játékokon. Évek óta híresek a gyönyörű környezetben megrendezett
Shakespeare-előadások és a külföldi sztárokkal telezsúfolt operaelőadások, amelyek
természetesen jelentős összegeket hoztak és hoznak a Nyári Játékok konyhájára.
A Nyári Játékok kifizetődő vállalkozás. Ezért nem véletlen, hogy a nagy befektetést követelő színházi m ű f a j legizgalmasabb kísérletei 1973-ban éppen Dubrovnikban voltak láthatók.
Csak látszólag paradoxon, hogy a legmodernebb jugoszláv drámaíró, a nyolcvanéves Miroslav Krleza két művének, az Araeteusnak és a Kolumbusz Kristófnak
bemutatója hozta lázba a jugoszláv színházi életet. Először is: Krleza valóban a
legfiatalosabb jugoszláv drámaíró mindmáig. A fiatal, vagy éppen most induló
nemzedékek valamilyen módon az ő drámaírói munkásságára építenek akkor is, ha
tagadják, ha elfordulnak a módszereitől. Másodszor: a dubrovniki játékok szervezői
rájöttek, hogy a csodálatos környezetet nemcsak Shakespeare drámáinak díszleteként használhatják, hiszen a nálunk is jól ismert Marin Drzic, a dubrovniki városállam nagy vígjátékírója egyáltalán nem áll messze Krleza gondolatvilágától.
Az Araeteus — amely magyarul is megjelent — Krleza utolsó drámája, 1957ben jelent meg horvátul, és a nehezen mondható, esszéisztikus szövegeit színházszerűen eddig csak a már elhunyt Bojan Stupicának sikerült értelmeznie tíz évvel
ezelőtti belgrádi rendezésében. Dubrovnikban most Georgij Paro rendező a Bokarvárba helyezte a cselekményt, amely évezredeket átfogva elsősorban Itáliában játszódik. A dráma szereplői, köztük a szabályszerű idegenvezető, a cicerone, a közönséget, a turistákat is bevonják a cselekménybe, és az illúzió tökéletes. A színészek
közül elsősorban a címszerepet játszó Tonko Lonza emelhető ki. Ismét bebizonyosodott, hogy színházat nem feltétlenül színházépületben kell csinálni. Ez a megállapítás fokozottan érvényes Paro másik Iírleza-rendezésére, a Kolumbuszra. Ezt a
század elején született, expresszionista látomást, amelynek lényege a világosan látó
főhős és a hitetlen hajósok ellentéte, még csak nem is magában Dubrovnikban
adják elő, hanem Kolumbusz hajóján, a kikötőben horgonyzó Santa Marián. Persze
ez nem az eredeti hajó, hanem sokszorosára nagyított, nemrég felépült mása. Turisztikai blöff. Szuperprodukciók rendezésére és dollárkeresetre való alkalmatosság.
Paro mégsem szuperprodukciót csinált, hanem valódi művészetet, kihasználva a
rendelkezésére álló eszközöket. A közönség felmegy a hajóra — tehát nem a partról figyeli a hajón játszó színészeket —, és a hajó kifut a kikötőből. Elindul az
ismeretlenbe. A közönség egy nagy, veszélyes utazás részesévé válik. A cselekmény
az egész hajón folyik. A tét valódi. A Kolumbusz és hajósai közötti ellentét óriási.
Akkora, hogy a játék során Kolumbuszt meggyávult, visszatérni akaró társai felfeszítik egy árbocra. Ez a felfeszítés újabb dimenziókkal tágítja a költői, expresszív
szöveg jelentését.
Az előadás leírására itt nincs mód. Hogy azonban mennyire nem idegenforgalmi
fogásról van szó, azt megvilágítja az előadás befejezése. A Santa Maria visszatér a
kikötőbe, a nézők fellélegeznek, a pincérek körbehordják a belépődíjban foglalt italokat, a közönség fogyasztani és csevegni kezd. Vége az előadásnak. Kolumbusz az
árbocra feszítve azonban tovább mondja a szövegét. Senki sem figyel rá. Már nem
is hallják. Kolumbusz pedig a nagy zajban is mondja a magáét.
SPIRÖ GYÖRGY

60

/

Lengyelország
A Lengyel Irodalom Tudományos Bizottsága és az LTA Irodalomtudományi
Intézete kéthavonként megjelenő orgánumának (Teksty — Szövegek) tavalyi 3. számában az irodalomtörténész Jan Blonski „Witkacy és a nyugati világ" címen figyelemreméltó cikket tett közzé. Érdeklődésünket azért is felkeltette Blonski tanulmánya, mert fél évvel ezelőtt Drámák összefoglaló címen Witkiewicz néhány színpadi
művét nálunk is megjelentette az Európa Könyvkiadó. Witkiewicz (Witkacy) hazai
kiadására nyilván a szerző nyugat-európai sikere is elhatározó hatással volt. Sikere,
népszerűsége Franciaországban és az angol nyelvterületen valóban elgondolkodtató.
S ez nem abból a hamis szemléletből fakad, mely a párizsi irodalmi higanyszálat
tekinti kizárólagos művészeti mércéül, s utóiérendő példaként a nyugat művészeti
produktumait tekinti. A tény vizsgálata egyszerűen Witkiewicz
magyarázatát segíti elő.
„Mi az oka, hogy nyugaton sorra adják ki Witkiewiczet, olvassák, s talán még
értik is? Talán katasztrofikus jóslatai lettek aktuálisak. Vagy másként; mit mondhat Witkiewicz a modern társadalomnak?" — teszi fel a kérdést bevezetőben
Blonski.
Ha a Witkiewiczet érintő tanulmányokat nézzük, láthatjuk, hogy Blonski kérdésére már nem egy lengyel irodalmár adott jóval korábban választ. Ingarden, az
irodalomelmélet egyik legnagyobb képviselője a következőket írta róla: „Alapjában véve egzisztencialista volt, jóval azelőtt, hogy ez az irányzat megjelent
Franciaországban, alighanem Heidegger fellépésével párhuzamosan. De Heideggert,
tudomásom szerint sohase olvasta (...) A francia egzisztencialistáknál — mély
pesszimizmusa ellenére is — több volt benne az elemi dinamizmus és a primer
eredetiség, filozófiailag pedig náluk jóval messzemenőbb ambíciói voltak, hogy egy
teljes metafizikus rendszert megalkosson." De „ingardeni" súllyal értékeli Witkiewiczet Edward Stawar, marxista lengyel "-irodalomkritikus is: „Witkiewicz harca a
»kacatoskodással«, a lejáratott érzelmekkel és a színészi játék általa megalkotott
érdekes elmélete megelőzik Brechtet; Witkiewicz világnézeti »katasztrofizmusa«
élénken emlékeztet Beckettre és az egész ún. nyugati fekete irodalomra; szürrealista, látszólag értelmetlen humora versenyre kel Ionesco humorával."
Nem túlzás Ingarden és Stawar állítása? Witkiewicz ennyire megelőzte volna
korát századunkban? Igaz, a lengyel irodalom Norwid személyében már mutatott
hasonló súlyú példát. De Norwidot, ellentétben Witkiewiczcsel,
hazáján kívül alig
ismerik.
Witkiewicz életében századunk második évtizede a legelhatározóbb. Néprajzi
kutatóúton bejárta Ausztráliát. Cári tisztként végigharcolta az első világháborút,
átélte az 1917-es oroszországi forradalmakat, rövid ideig még Október katonája is
volt. 1918-ban hazakerült az újonnan függetlenné vált lengyel államba. Részese
volt a nemzeti lelkesedéseknek és társadalmi kiábrándulásoknak. Érzékelte Európa
minden válságát a két világháború között, s végül 1940-ben öngyilkos lett.
Konstanty Puzyna, az elismert Witkiewicz-szakértő találóan foglalja össze drámaírói munkásságának lényegét:
„Robbanó dinamikája ellentétes feszültségektől forr. A huszadik századi avantgarde művészi problémái konfrontálódnak, interferálnak és kapcsolódnak itt a
politikai, filozófiai és szociológiai kérdések nagy csoportjával, ahol a kiváló diagnózisok és hipotézisek, a naiv töprengéssel, komoly paródiával vagy tudatos képzelgéssel keverednek. Erre a már így is eléggé intenzív keverékre nehezedik a
nemzeti lét és a Witkiewicz számára nem túl kegyes negyven esztendő, amely azonban művének külön többletjelentőséget adott. Szemünk előtt a hangsúlyok átrendeződnek, gúnyoros fantáziája megfigyeléssé válik, megfigyelése — szecessziós mí63

tosszá, és mindez együtt ú j keserűséget kölcsönöz — a jövőbelátás és megkésettség
keserűségét."
A magyar irodalomszerető közönség számára érdekes és tanulságos élményül
szolgálhatna a Belzebub szonátája avagy a mordovári igaz történet (Sonata
Belzebuba czyli Prawdziwe zdarzenie w Mordoivarze) című 1925-ben írt drámája, amely
egyébként magyarul kiadott kötetében nem szerepel. A történet Felső-Magyarországon játszódik, Mordovár városában. (Érdekes a városnév féllengyel, félmagyar
eredete — mordoicac annyit jelent lengyelül, mint gyilkolni, s a darab valóban
nincs híján az öldöklésnek.) Kicsit mikszáthi világot idéz meg Witkiewicz, bár
társadalomkritikája áttételesebb, de az abszurd közelítések révén maróbb is.
A Przeghjd Humanistyczny
1973. évi 3. számában J a n ílaski hosszabb tanulmányát olvashatjuk a magyar—lengyel reneszánsz kapcsolatokról.
(Perspektywy
komparatystyczne
w studiach nad pismiennictwem
Polski i Wegier doby renesansu —
Kapcsolattörténeti távlatok a reneszánsz magyar és lengyel írásbeliségét feldolgozó
tanulmányokban.)
A tanulmány szerzője rámutat, hogy a magyar reneszánsz alig ismert Lengyelországban, s a XIX. század iránti kölcsönös érdeklődés súlya elnyomja a XV—XVII.
század igen gazdag kulturális kapcsolatait. Pedig ezek a századok a barátság h a gyományainak kimeríthetetlen tárházául szolgálnak. Már Janus Pannonius is szoros kapcsolatot tartott a két nagy lengyel humanistával: Nikolaj Lasockival és Marcin Bylicá-val. Pannonius évtizedeiben százával tanultak magyar diákok a krakkói
egyetemen. Temesvári Pelbárt is jelentős munkásságot fejtett ki a lengyel fővárosban, a nagy krónikaíró, Jan Dlugcsz pedig Vitéz János nagyváradi könyvtárát használta fel kutatásaihoz. Balassi lengyelországi kapcsolatai köztudottak, de a Báthori
Istvánnal Lengyelországba áramló erdélyi humanisták tevékenységéről alig tudunk
valamit. Pázmány Péter noviciátusát töltötte a wavveli kolostorban, míg J a k u b Wujek a kolozsvári kollégiumnak volt rektora. Ismeretes Szepsi Csombor Márton lengyelországi utazása, kevesebbet tudunk a lengyel nyomdák magyar nyelvű nyomtatványairól; magyarra fordított lengyel művekről és lengyelre fordított magyar
írásokról.
Magyarország a lengyel reneszánsz számára Itália felé közvetítőül szolgált, de
nem egy magyar mű került lengyel közvetítéssel Oroszországba.
Jan Slaski cikke számtalan példát hoz fel, amely arra ösztönözhet bennünket,
hogy az ú j kapcsolatok építése mellett a régiek ápolásáról se feledkezzünk meg.
KOVÁCS ISTVÁN

62

Sükösd Mihály: Vizsgálati fogság
Doktor Szapáry Imre, Sükösd regényének „hőse", a fikció szerint 1935-től a
nyilas hatalomátvétel napjáig miniszterelnöke Horthy-Magyarországnak. E magas
'közjogi méltóságában való ténykedésének legfontosabb s az író szándéka szerint legjellemzőbb mozzanatai adják — a harmadik személyű elbeszélést a style indirect
libre-rel keverő előadásmódban — a regény egyik fő vonulatát, szintjét. A látszólag
objektív előadásmód azonban, bőségesen mozgósított történelmi tényeivel is annyira
alárendelt a mondanivaló javát hordozó legfontosabb síkkal szemben, hogy önmagában nem kontrázhatja meg e sík szempontjait és értékítéleteit, inkább csak a
szituációt, a feltételeket vonultatja fel, melyek között egykor ténykednie kellett a
jelenleg a börtönében és a népbíróság előtt nem annyira személyét, mint inkább
szerepét védő és igazoló Szapárynak. Ez a szint bőségesen él a tudatfolyamregény
megszelídített eszközeivel, amikor belső tudatfényképet ad a főszereplőről, fizikai
létét, sivár környezetét asszociáló érzéseitől és gondolataitól a saját történelmi szerepével birkózó önvizsgálatáig, hol a litániázó-zsolozsmázó, a retorika felsorolásaira
és az ószövetségi zsoltárok paralelizmusaira egyaránt emlékeztető belső monológ,
hol az ügyésszel a cellában, hol a tárgyalás egyéb hivatalos szereplőivel a tárgyalóteremben folytatott párbeszéd formájában. A harmadik szint pedig, lényegében hasonló stilisztikai és művészi eszközökkel, az ügyész tudatában játszódik le, ellenpontozva, de önérvényűségében meg nem semmisítve Szapáry hamis tudatának önés szerepigazoló tevékenységét.
Már az első szint is figyelmeztet arra: a történelmi tények, a fel-felidézett dátumok ellenére sem dokumentumhűségű történelemrajzról van itt szó. Az 1945. november 17-i tárgyalási napon az ifjú és tapasztalatlan ügyész tudatában is Szapáry
mögé idéződik s vele egy-egy lehetséges pillanatában azonosul négy, volt magyar
miniszterelnök alakja, s nem kétséges, hogy mindegyikből a viszonylag legjobbat
veszi kölcsön alakjához. (Teleki, Kállay, Bárdossy.) De ha a regénybeli fiktív kormányzási időhatárok közé még odaképzeljük további miniszterelnökök figuráit is,
Gömböstől és Darányitól Sztójayig és Lakatosig, akkor még világosabbá válik a tétel:
mindezek lehetséges legjobb tulajdonságai egyesítve egy fiktív miniszterelnök személyében sem vezethettek máshova, mint ahova a valóságban vezettek, a nemzeti
katasztrófába.
Szapáry a magyar mezőgazdaság reformálását célzó, a nagybirtokrendszert leépíteni akaró reformtervvel foglalja el hivatalát. Rudnó gróf (Bethlen István regénybeli változata) meggyőzi tervének irrealitásáról, s felvilágosítja az őt és tevékenységét körülvevő hatalmi viszonyokról, meghatározó feltételekről. Ettől kezdve
a zsidótörvényeken keresztül a háborús bűnökig és a népirtás bűnében való részvételig mindent, ha időnként rugódozva és tiltakozva, sőt egyszer (a deportálások
megkezdésekor) három napra lemondva is, nevével fémjelez Szapáry Imre, abból
az önbiztatásból kiindulva, hogyha más foglalná el a helyét, az nem tudná, esetleg
nem is akarná biztosítani magyar alattvalói számára a lehető legkevesebb szenve63

dést hozó, lehető legkedvezőbb politikai megoldást. Önmaga is naivul, tudományos
teóriák fellegvárából, az abszolútum igényével lépett a politikai mezőre, s h a m a r
meg kellett tanulnia a körülmények mérlegelését, meg kellett értenie az ú j kor
politikai tudatformájának autonómiáját először kidolgozó macchiavellizmus jelentőségét, ahogy ő mondja, politika és morál szétválasztásának szükségességét. Ez a
történelmi tapasztalat ad látszatfölényt neki azzal az ügyésszel szemben, akire ráolvassa a történelmi tapasztalataiból nyert „igazságot", s aki tiszta emberi erkölcsiségigényével annyira kívül esik Szapáry szerepmeghatározta világán, hogy meg
sem ingathatja önigazolását.
Szapáryt látjuk néhány durván és naturálisan fizikai ténykedésében is, látjuk a
béna feleségét látogató és semmitmondó frázisokat mormoló, a fiát kikérdező és
vele gombfocizó minőségében is. Alapjában azonban személyi kapcsolatokra képtelenné vált, teljesen szerepébe beöltözött figura, aki ugyan azt hiszi, egyéniségével
színezi, humánusabbá teszi e szerepet, a valóságban azonban néhány halvány kitörési kísérlet ellenére (a horhosi árvaház ifjú nevelőjével való kapcsolat, átképzeléses azonosulás a vagonokban utazó deportált zsidókkal) elfogadta és végigjátszotta
ezt a történelmileg szükségszerűnek vélt politikai szerepet. Ennek helyességébe vetett bizalmát csak egykori szereptársa, a volt német követ képes lerombolni, amikor
a tárgyaláson tanúként elmondja, hogy: „Ö egy jól ismert, jellegzetes politikai gondolkodást testesített meg . . . Nehézkesen ismerte fel a mindenkori k ö r ü l m é n y e k e t . . .
kitűnő szellemi képességeit furcsán meghazudtoló módon illúziókat teremtett; hamis
eszményeihez görcsösen ragaszkodott, egyszerre kívánt védett és független lenni, a
Birodalomhoz simulni és görbe, de önálló utat járni. Mivel ez a gyakorlatilag téves
gondolkodásmód a kormányzótól a középosztályon át a tömegekig nagyon sokakra
hatott, fontosnak tartottuk figyelembe venni, és ameddig lehetséges, működtetni."
A „reálpolitikusnak" tehát itt, a tárgyaláson kell megtudnia, hogy szereptudatába a „nemzetére jellemző" illúziókat is beépítette, s a hidegen számító birodalmi
politika ezeket az illúziókat is bekalkulálva terveibe, lényegében orránál fogva vezette a szerepének viszonylagos önállóságában hivő Szapáryt, általa és illúziói által
hajtatva végre legkönnyebben hatalmi törekvéseit. A történelem cselét belátó, hamis
tudata összeomlását még megélő Szapáry így — ellentétben a valóságosan felelősségre vont vezető politikusokkal — elfogadja a történelem jogos ítéletét, és hazug
szerepébe felszívódott életétől nyugalommal, a megújulás és továbbélés vágya nélkül
válik meg.
A belülről ábrázolás technikája s a szereptudat bonyolult belső konfliktusainak
végül csak a német követ vallomása által a megoldáshoz eljuttatott rajza nem teszi
könnyen értelmezhetővé ezt a regényt. Ez a zavar meg is látszik az eddigi kritikai
állásfoglalásokon, melyek egy realista regény jellem- és szituációrajzát kérik számon az írón. Pedig az alkalmazott legmodernebb regénytechnika lélektani összefüggései és a bonyolult nemzeti és közép-kelet-európai történelmi színtér tárgyszerű
felvázolása ellenére ezek mögött az inkább csak színező tudományos indítékok mögött alapvető, a művészi szándékot mozgató erőként jelentkező tudományos motivációként mégis a szociológus érdeklődését kell meglátnunk egy sajátos szerepkategória és a vele összefüggő, többnyire hamis tudati mechanizmusok iránt. Ha egészen lukácsi általánosságú értelmezésében vesszük, kétségtelen, hogy ennek a regénytípusnak van allegorizáló, előzetes téziseket illusztráló jellege. Mégis ajánlatosabb ezen belül a nagy általánosságon belül a modern esszéisztikus tudatregénynek
ezt a típusát, melyet Sükösd — Konrád György A látogatójának kihívására adott
sajátos és egyéni válaszként — megvalósít, szociológiai indíttatású regénynek nevezni. Litániázó tudatfolyam-ábrázolásában s a deportált zsidókkal átképzelésesen
azonosuló figurájának rajzában is látok Konrád teljesítményével versengő mozzanatokat. Ezért egy adott korszak kártékony politikai szerepfunkciójával való filozófiai és történelmi alaposságú leszámoláson, valamint a mindenkori közéleti szerep
és az egyéniség viszonyában rejtőző buktatókra való általános érvényű figyelmeztetésen kívül a magyar regény modern-intellektuális megújítására irányuló törekvéseknek egyik értékes képviselőjét is látom ebben a regényben. (Szépirodalmi, 1973.)
CSETRI LAJOS
64

Ágh István: Jóslatok az újszülöttnek
Ágh István ú j kötete — a Szabad-e énekelni lírai realizmusa, a Rézerdő folklór
ihletése és A tündér megkötözése gondolati dilemmái után — a pálya első csúcsára
följutó alkotó vallomása. Immár kész költő, semmi sincs benne a Sturm und Drang
kócosságából; de mégsem a lezártság, a befejezettség értelmében: inkább mert élményei és mondandói végleges megfogalmazására törekszik. Lírája nem oly látványos, mint korábban, de mélyebb; kevésbé leng ki múlt és jövő, idill és irónia
között, de súlypontját meglelte; már nem láthatók rajta a költői építkezés állványai,
absztrakció és szemlélet távolságait észrevétlenül hidalja át. Költészete hajszálgyökereit a köznapok világába ereszti, mégis eljut a világkép szinté eposzi teljességéig.
A Jóslatok az újszülöttnek: a hűség drámája, a helyváltozás megpróbáltatásainak szuggesztív rajza. A költőt ambivalens érzések gyötrik: boldogsága örömtelen,
úgy érzi, saját magának „zsidaja, négere, kulákja", s rab akkor is, „ha kulcsa van".
Megéli az ellentmondást, hogy más a dolgok színe és fonákja: „mintha szabadság
lenne, fénylene amitől rab leszek"; „kívül ruhája ép, belül mint összegyűrt kabát".
Otthontalanság, magány kínozza. Nem tud második személyben megszólalni, várja,
ki sohase jöhet; csak önmagát mentheti. Látása a tragikus felé hajlik, mert „az
ember köldökén elvérző isten", az utak pedig „planétapályák". Föltámadnak kétségei: „mit cselekedjek önmagammal?" — „eljutok-e még a víz jó ízéhez?" Elér az
undor állapotáig, főképp a Kegyhelyek ciklusban. A Pálya a versenyes emberi törtetés, mely a költőt kidobja magából „mint a füstöt foszlani, esőnek állni elveszített játékaikból". Az Öböl kallódó holmik helye, a „megerőszakolt éjszaka", élv,
has, napi öröm. A Sziget a magány színtere, a Pult pedig a szórakozássá fecsérelt
időé, ahol „a csönd éneklő jajszava" hangzik, ahol a költő a sárba szórja „szavai
aprópénzét", s a gége, a kifordított zseb mutatja óra helyett a zárórát. Nemcsak a
szó devalválódik, itt, hanem kiürül a lélek is: „Kikezdett engemet a tél, rajtam
tanul harapni, rágni és lenyelni, hiányomat betölteni egy fával, amely nem az
enyém, virággal, mely másnak nyílik." Életérzését egy op-art-os képben összegezi:
„Alakomon vasrácsok árnya f u t . . . " De nem a világot érzi börtönének, hanem az
individuumot. Két életforma mezsgyéjére került, a történelem s a halál emlékké
távolította múltját, otthonát, mégis belé kapaszkodik:
„Vén paraszt, veled veszett
ház, szerszám, kutya, ló.
Jelennek
lelkifurdalása,
jövőnek
hiábavaló,
én nem felejtlek el azért se!
Ügy szeretlek, hogy ide nemzelek
fiamnak halálod helyére."
Az Apám órája a kötet nagy verse. A Dalaim halottaiban a falu pusztulását rousseau-izmus és parasztromantika nélkül siratja meg: mert „kezük nélkül arat a
k a s z a . . . hiába öltöznek más ruhába, kigombolja dolmányukat a halál". A gyászt a
történelmi szükségszerűség belátása fokozza föl:
„jaj, származásom
jajgatom
két ház között, mint a cigányok,
elveszejtve és szabadon ..."
Az érzés tépettsége a nehéz hűség drámájáról vall: „Győzzetek, de el ne mocskolod jon édesanyánk szoknyája!" Ennek a költészetnek nemcsak problémái: hitei,
5 Tiszatáj

65

megoldásai, menedékei is vannak. A pillanat, melyben „az elveszett meglelhető";
a lázadás, „belülről égni e Tilos nyílt lángot használni! — világon"; az emlék,
melyben falu, t á j mint gyermekkora előtűnik; az élettárs, mert nem halhat meg
„mint az albérlők, idegenre hagyva dögöt"; a magasra csavart öntudat, melynek
parancsa: „lélek, vigyázz! ne a d j nevet annak, mi sárgul, ami majd megfagy, mi
dupla sötétségbe vesz". Az ellentmondást mindig a katarzisig fejleszti. Legfontosabb
gesztusa a világ emberi birtokbavételének vágya: még akkor is, ha Kozmosszá bővült: „Halállal megváltott röptéink jutalma határtalan világ, fogadj be minket
oltalmadba, ringass, mint anya a fiát!" A költészet hatalmával pörgeti vissza az
időt az ártatlanság, a kezdés tiszta pillanatáig:
„Túl a megváltás
idején,
hanyatt fekszem szárnyaim
bölcsőjében,
pelenkám Krisztus leple,
kezdem újra a
semmiből...
Istenek, költők, lázadók,
önégetők, éji stricik
nem élték túl a kisdedet,
aki itt cuclizik ...
fölsejlik minden
frázisom:
nő-szesz-botrány
oázisom
mögött apám halottas ágya."
Nem falta föl a győztes forradalom irgalma, költészete nehéz próbákon nemesedett.
Nyugtalanság és fegyelem: Ágh István költészetét e két erő szervezi. Képalkotó
fantáziájára a lírai montázs, a film és a fotó technikai lehetőségeinek ihletése a
jellemző. A különféle idősíkok változó ritmusú előre- s visszapörgetésekkel épülnek
egymásra: „anyaölbe hátrál az i f j ú pár"; „most még nem látható a jövő évben
összevarrt has, a jövő év hasadéka" (Vízparton). A sorok szófolyamait sorvégek
pihenői helyett ideges enjambement-okkal r á n t j a tovább. Nem vállalja a feszes,
előre gyártott ritmus- és rímképletek kalodás kimértségét: a jambus folyamatosságát sűrűn frissíti a sormetszet, a tagolás megszakítottságával, a változó szótagszám
izgalmával. A rím számára nem dísz, nem cifraság, hanem kohéziós energia; ritkulása és sűrűsödése, visszhangzó távolsága nem sémáktól, hanem a funkciótól függ,
amelyet hordoz. A feszültséget a képugratásos technika váratlanságával fokozza
föl: a vers tényből filozófiába, periférikusról lényegesre, megszólításos formulából
monológba meghökkentő gyorsasággal vált át. Leleményeket bőven termő intuitív
hajlamát, spontán képalkotó ösztönét azonban a kompozíció fegyelmével hozza összhangba. Költeményeinek belső kapcsolatrendszere nem rész és rész, hanem rész és
egész harmóniáján alapszik. Gondolat, képiség, megszerkesztettség nem burjánzik
el egymás rovására. Vállalja a refrén zártságát, a műfajépítés mívességét. Főbb
lírai típusai: a reflexív krónika (Öszi dátumok), a látomásos természetlíra (A böjti
szél fekete lovával), a mitikus dal (Két dal), a gesztusra redukált portré
(Kitekintő)
és a sűrített epigramma (Féreg viszi az álmot). József Attilára emlékeztető módon
kedveli a többtételes — a szemlélettől a létezés és lélekállapot törvényeiig ívelő —
szerkesztést (Dalaim halottai). Görögtűz és mutatványosság helyett a mondandó
alkotja e líra centrumát.
A költő nemcsak a világ lírai (elfogadó és elutasító) birtokbavételére képes;
ellenvilágot is tud teremteni. A Változatok Schéner Mihály műveire ciklus a népi
mítosz naiv szépségét és a letűnt pásztorélet nyers realizmusát fogalmazza újjá.
Nem értelmezi át a bartóki modell szerint; a folklórt változtatás nélkül vállalja,
megmerül tisztaságában és játékosságában. Közben babonát is oszlat: hogy a modern költészet játékossága csak intellektuális eredetű lehet. A
Krumplinyomó-huszár,
az Életfa és más versek az elveszett idillt találják meg a népdalban, s egy kísérleti
eredményt is igazolnak: ma* is áthidalható a mű- és népköltészet szakadéka.
66

Mai költészetünkben gyakori jelenség képi, gondolati ötletek, költői motívumok átélés, asszimilálás nélküli kölcsönzése. Divat a „modern" modor; zaklatottnak
lenni, groteszk pózokat és mutatványokat megjátszani. Ágh István művészete ellenáll a felületi hatásoknak; eredeti és szuverén líraiság jellemzi. Van annyi energiája,
hogy függetlenítheti magát a divattól, s költészéte önmagából fejlődhet. (Magvető,
1973.)
GREZSA FERENC

Ágh István:

madár visszajár

Szép vallomással indítja útjára prózakötetét Ágh István: „Amit ebbe a könyvbe
megírtam, versbe nem férhetett, mégis ki kellett mondanom, nem temethettem
m a g a m b a . . . Bízom abban is, hogy akikről írtam, megérzik, szeretetből, aggódásból
és ragaszkodásból t e t t e m . . . Ha megérzik, mindez a szeretet jegyében történt, akkor
kezet nyújtanak, mikor visszamegyek közéjük. Mert a madár visszajár." És csakugyan, bárhol ütjük is fel ezt a könyvet, egyértelműen kiviláglik minden szóból a
sugalmazó szeretet. Nemcsak a fiúi, nemcsak az elbarangolt szarvas emlékeket
élesztgető szeretete. Annál, a személyes vonzalomnál jóval több, gazdagabb és nehezebb szeretet. Táplálja a szülőhely is, a környező vidék, e vidék emberei: a kitágult bölcső. Akár Illyés Gyula pontos és szívbeli képével is jellemezhetjük a természetét: szülőhelye Ágh Istvánnak is „folyékony halmazállapotú". Elfér benne egy
sajátos hangulatú dunántúli, Balaton közeli táj, népével és e nép ugyancsak sajátosan alakuló sorsával.
Nem véletlen, hogy a szülőföldről valló szociografikus írások közül Illyés Gyula
és Csoóri Sándor műveit, a Puszták népét és a Tudósítás a toronybólt érzi Ágh István is könyve legközelebbi hangulati, ok- és szándékbeli rokonának. Nyugodt lélekkel említhetünk egy harmadik társat is, Sütő András remekét, az Anyám könnyű
álmot ígér című kötetét.
Ágh könyvében a tiszta szimbolikájú címadó írás, A madár visszajár az Anyához szól, s a zárósorok az Anya leveléből valók. Több ez formai kapocsnál: jelképiségében a szeretet mélysége is benne van, de benne az a tágasság is, mely az
anyaföld fogalmát életre leheli. Ám a szeretet csupán egyik eleme e könyvet megszülő oknak. Ágh István aggódást is említ, s akár találomra válogathatunk a megvilágító erejű szinonimákban: „nyugtalanság" — mondja a Szülőfalum változásaiban; „gyötrelem" és „kétségbeesés" A madár visszajárban. Vagyis ez a szeretet
nemcsak tárgyában — jellegében is több a nosztalgiával, olykor fájdalommal telített
köznapi szeretetnél. Annál aktívabb, hatóbb, cselekvőbb: felelősebb. Áthatja a segíteni vágyás szándéka, a „hasznos akarat" vágya. Rokon ebben is Illyés, Csoóri,
Sütő könyveivel ez a mű: a lelkiismeret is diktálta a sorokat. A hűség, mely Ágh
István esetében is a tettel, a cselekvéssel azonos értelmű fogalom!
Ezt a hűséget különösen értékessé teszi, hogy nehezen bejárható út vezetett el
hozzá. Magasabb rendű, mert olykor tagadva, elvetve igenlő hűség az övé. Bata
Imre, Ágh István poétái világát elemezve, úgy látja, kettős fokozatú költői fejlődés
jellemzi e lírát. A „faluvégi gazdaportán" kilépve, előbb „elsiratja a szülőházat"; de
az ember „túlélheti gyermekkorának színterét". És Ágh István „hamar megérzi,
még a temetők is eltűnhetnek a hátunk mögül. És mezítelen háttal, evidenciák híján
a biztonságra, bizonyosságokra kapatott dideregni kezd". Személyes sorsának gyötrelmei is fokozzák a kitaszítottság érzést. De ez a „szélekre kisodort lélek", ocsúdva
a megrendültségből, felismeri a maga emberi s egyszersmind költői feladatát: „Visz67

szatérni a magasságból és mélységből a földszintesre, visszatérni az emberi a r á nyokhoz." Mindent elveszítve önmagává válni.
A madár visszajár írásai, Ágh István prózája is e megrendülésekből és felismerésekből rakott úthoz hordja a köveket. Milyen találóak m á r a cikluscímek is! „Karácsonyom kihűlt tanyája": akár költészetében, az epikájában is visszajárnak az
emlékek, az otthagyott szülőház, az elhagyott szülők, az ifjúkor. Az elsiratnivaló
múlt, amely azonban hűlő-hamvadó melegű, fényű; amelyet nem lehet megtagadni,
mert meghatározó erejű, de nem lehet a szüntelen múltbarévedéssel fetisizálni, az
élet végéig magával hordozni sem: íme, az emberi, művészi öntörvényűség ára.
Ez a kettős színezetű érzelem, törvényszerűen ellentmondásos lelkiállapot vonja
be a ciklus írásait valami egyszerűen, tisztán fájó ragyogással. A ciklus az 1964-es
keletkezésű Vallomás az elszakadásról című emlékfüzérrel indul: a Pestre szakadásról, a dacos megtagadásokról, a gyámoltalanság, tehetetlenség, a pestiek között
terhesnek érzett különbözőség okozta szégyenről, a hazautazások izgatott várakozásairól, az „önérzetes honfoglalásról", vagyis Pest és e másik világ csakazértis büszke
meghódításáról vall. A cikluszáró írás, a Karácsonyom kihűlt tanyája: a kesernyés,
kicsit számon kérő emlék a karácsony, ünnep nélküli telekről, a „hónál fagyosabb
dunyhákról", a gyermekkori szomorúságról, mely a múlt feledését segíti. De közben
ott vannak a szülőföld állapotát, változásait riporteri pontossággal és a fajtabeliek
szeretetével feltérképező írások (a Szülőfalum változásai, A hegy körül darabjai).
Gazdasági, kulturális, erkölcsi állapot rajzai ezek, tanácsnál, papnál kijegyzett pontos adatokkal, öregek emlékeivel, a személyes tapasztalás anyagával hitelesítve.
Szellemiséget, hangulatot — egy falu életkedvét, tetterejét vizsgálják. Ágh István
precíz, mint a diagnosztizáló orvos.
A második ciklus címe: Remetei csönd. Erről is szólnak a versek, ez a férfikor,
és a józanodás súlyos csöndje. A gyötrő percé, melyben megérzi a lakás és a szív
hidegét. Ez a József Attila-i „semmi ága", a roppant veszélyeket rejtő csönd, melyben úgy érzi, már maga az ember is fölmelegíthetetlen. Innen akár a megsemmisülésbe is nyílik egy rés (Lehulló irkalapok). Azután megszelídül a csönd. Hozzászelídül az emberhez, s ez már a fölülemelkedés győzelme is egyben. Ebben a remeteségben már erő van és tartás, nevezhetjük megtartó erőnek is, mert a bölcsesség
pilléreire épül (Remetei csönd). Csoóri, aki oly közeli szellemi ismerőse Ágh Istvánnak, ugyancsak jól ismeri ezt a partszélről menekülés adta békét.
A harmadik ciklus: A madár visszajár. Más énekű, szabadabb röptű madár,
szárnyát nem terheli annyira, vagy másképpen terheli az elhagyott fészek emléke.
De rendületlenül visszaszáll: nem azért, hogy a szétdúlt helyet újból fölépítse, hanem okulásul. Az elszakadás az életnek csak egyik iránya, mondja Ágh István, „a
másik a visszatérés". Az aktív, cselekvő hűség. Ezek az írások a költő tengelici ú t j á ról születtek. Azért utazott oda, hogy „a parasztság jobb jelenében megláthassam
szülőfalum, Iszkáz népének j ö v ő j é t . . . " Vagyis, hogy a maga eszközeivel segítsen
az ú j fészkek építésében.
A kötet írásai nemcsak a nagyon tudatos és célratörő elrendezéssel, de m ű f a j i
változatosságukkal is vallomásosak. Az első ciklus anyagában több az emlékkép, az
elmélkedés, olykor szinte a prózaversek nyelvi magasába emelkedve. A másodikban
gyakran a szimbolikus értelmű mese, a költői, de tisztán lefordítható jelképek bizonyultak a mondandó legtökéletesebb hordozóinak. A harmadik rész tartalmazza a
szociografikus riportok zömét, itt találjuk a legtöbb, tényanyagra épülő, elemző,
értékelő cikket. Mindez persze az élményanyag természetéből következően alakult
így, de mégis bizonyító erejű. Ágh István prózája semmivel sem áll alacsonyabb
szinten lírájánál: kiművelt, mesteri mindkettő. S hogy szükségszerűnek érzi a vers
mellett a „vallomásos prózát", a „nyers rögöket" magához szelídítő m ű f a j t is megízlelni. Nemcsak azt bizonyítja, hogy a művészi felelősség, a mások helyett is szólni
tudás képességét alakító, formáló, a világra hatni tudó szellemi tényezőként kényszeríti nemes szolgálatra, érvényesíti a számára megadatott valamennyi m ű f a j i keretben. Az első kísérlet esztétikai értéke azt is nyilvánvalóvá teszi, hogy a próza a
68

líra nagy könyvében „új lapra nyitó" (Bata) Ágh István előtt ugyancsak komoly
művészi lehetőségeket rejt. A poétái fegyelmen csiszolódott nyelv zengővé, kifejezővé nemesíti a prózai sorokat. Költőivé teszi, anélkül, hogy indokolatlanul ellágyítaná a mondanivalót.
A madár visszajár nemcsak Ágh István eddigi életművének számottevő értéke,
de prózairodalmunk is hálás lehet a szerzőnek: újabb mű, amely alighanem legyőzi
majd a rostáló idő szigorát. (Magvető, 1973.)
CS. NAGY IBOLYA

Szepesi Attila: Hegedős-ének
Modern hegedőseink csak nagy ritkán röpítik képzeletüket századokkal ezelőtti
tájakra, s különösen a fiatalabb alkotók óvakodnak az „ördögi kísértetektől", a
megpányvázott élményt frissítő, korai tárházak bekalandozásától. Ami riaszthatja
őket: az „oskolakönyvekben" sajnálatosan megfakult történelem s nem kevésbé a
régi magyar nyelv iránti szeretet elsekélyesedése. Ügy látszik, a remekmívű példák,
így Weöres Sándor Psychéje, Csanádi Imre miniátorköltészete és Benjámin László
Buga Jakabjának megkeseredett igazsága sem adnak elég ösztönzőerőt. Pedig hogy
érdemes kísérletezni, mindennél ékesebben bizonyítja egy váratlan (és saját pályáján szinte előzmények nélküli) líravilág kiteljesedése.
Szepesi Attila második verseskönyvéről, a Tar Benedek házasságrul való dícsíretének (1541) szegedi szülőhelyét megirigyelt költő Hegedős-énekeiről van szó; azaz
pajkosságról és múltba felejtkezésről, paráznaságról és patyolating-fehérségről, „lompos-loncsos medvék" tegnapi szolgálatairól, és mindarról, amely egyenesen belevezet
a mába. Lírát, vagyis a szó legteljesebb értelmében költészetet sugároznak ezek a
nagyon is tegnapi és nagyon is mai sorok. Ilosvai Selymes Péter küszöbén megmegállva is minduntalan Kodály Zoltán pentatóniájának egyetemes magyarságát
hirdetik, elénekelve a szót Kecskeméti Vég Mihály uramnak. Az ő mondataival:
„Istenem uram! kérlek tégedet, / Fordítsad reám szent szemeidet, / Nagy szükségemben ne hagyj engemet, / Mert megemészti nagy bánat szívemet".
Professzori akadékoskodás rögtön megkérdezheti: e bort lefetyelő és tömjénfüstben inkább köhögő, mint bűnbocsánatért esdeklő, istentelen költő evilági bűnei
nyerhetnek-e feloldozást a zsoltárok szavai által, egyáltalán: a hegedőjét ledér nőcskék házafalának és a katedrálisok oszlopainak egyaránt nekitámasztó költő gyónása
nem menekvés-e a „koponyakatedrálist" szétfeszítő gondoktól? Századok porlasztotta múlt és ereje teljében levő jelen együttesen megférhet-e a mai költő lírájában? A forma, amely eleink száját égette, nem löki-e ki magából a vándorénekes
kívánta mondandót, modernségét attól nyeri-e a líra,- hogy „kulcsra csukódik szájzára", avagy a legkisebb életrajzi eseményt (a megtörténtet és a megtörténhetőt) is
behelyezheti tengelyébe?
Szepesi Attila verseskönyve érzi és tudja az időt. Az egymásra rakott rétegek
együttesen és külön-külön is, legelébb a furcsa történelemkönyv sorsélményeit mutatják, abba a tárházba vezetnek be, melyben a versbefogadó a költővel együtt
mondhatja: „láttam a föld átmetszett bőrét". S az egymásra tolult és a prózavers
(Színvázlatok) őszinteségével megnyitott rétegek mielőtt az „erek, vérrögök és izomcsomók" anatómiai képét mutatnák, visszautalnak a sohasemvolt t á j költő sem
látta-tapasztalta partjaira, a líra — és mindenfajta művészet — bizonytalanságérzésére, amikor még nem vers a vers, de egyetlen hangulati elemmel („Szoborbamerevülten, mint a pompeji katona, megálltak létük p a r t j a i n . . . " ) elindítódhat a
69

folyamat: állapotunk a jelképpé avanzsált hegedős-szókimondással
egyben történelem kényszerítette ítélkezés is. Mert sors, nép és történelem szinte a természeti rend
törvényszerűségeivel azonosíthatóan, együttesen szerepel a versben. Ami mindezt
igazítja: a „szavak vízesés tiszta rendje". A belső vándorútra készülődő költő kinti
világot érzékszerveivel megemésztő, s a nagy utazást megelőző emberségpróbája.
A kalandozások és barangolások közepette is mindig jelentkező otthonosságtudat,
a
vérébe, nyelvébe' ivódott közép-kelet-európai történelem követel magának helyét
minden szövegben; az Arpádkori templom romjaiból vallatást kierőszakoló kő éppúgy ezt mutatja, mint a „veszendő vállal megmaradni" értelemtől keményült konoksága (Kós Károly).
„Patakzúgásból történelmet"? — kérdezhetnők az előbbi vers egyetlen sorával?
Azt, ha az »kell nekik! — fogalmazódik a válasz az ismeretlen címzettnek. Természeti lágyság és sorskényszer adta megmaradás kontrasztja teszi még erősebbé a
hitet, és biztosítja, hogy az egyre feszülő húr a mindentudók biztonságával és a
történelem csapdáiból kiszabaduló gondolkodó e m b e r . bölcsességével zenghesse: a
belőlük fakadó példa sokszáz idős. Amerre tekintetünket vetjük, onnan a tisztaság:
a nyelv-nemzet-haza által körülhatárolt problémakör a legelsőbb a versekben. Az
együvétartozás és egymásért élés közép-kelet-európai népeket és nemzeteket összetoborozó komolysága teszi, hogy a verseskönyv m a j d minden költeménye horizonttágító. Látszólag ugyan kicsi a rejtett szemérmetességgel körülcövekelt líraterület —
nyelvem bilincsem és hazám
a temetetlen
anyaföld
Fekete Ren Kata sírása
utakra horgadó homlokom
— de ha őszintén belegondolunk, még itt is — nem beszélve a kötet teljes egészéről
— Illyés Gyula „ötágú-síp"-szemlélete munkál.
A szomszédainknál tett gyakori utazások (Szilágyi Domokos: „az mezőket járom / járok csak parázson") s a kortárs költők országhatárokat átlépő és szinte
egyazon szívdobbanásra szerveződő versélményeinek ismerete Szepesit egy régi formájú Pajkos ének megírásához vezeti. Téma: „a magyarok dalnokairól, és azoknak
vitézségéről". A csipkelődő négysorosok kanyargóiban a költő nemcsak Kolozsvárra
tér be (Bartalis János, Szilágyi Domokos), ahogyan legendás elődje, Moldovai Mihály
deák 250 évvel ezelőtt azt tette, hanem ellátogat Pozsonyba (Cselényi László) és
Újvidékre (Domonkos István), s kitekint a távolabbi nyugatra is (Határ Győző). Versében a költők és élethelyzetek pontos rendje a grimasz szabadságával félelmetesen
karikírozó, de ugyanakkor lényeglátóan igaz kontúrokat eredményez. Előzmény nélküli a kortárs magyar lírában Szepesi egy versen belüli leltárszerű ítélete, s ami a
legörvendetesebb: az életközeiben szinte karnyújtásnyira élő hazai költőkollégáknak
a hegedős egy jottányit sem kegyelmez. Evvel nem különállását, megfellebbezhetetlen ítéletét, hanem a velük mérkőző „másfajta r a j " tiszteletét tolmácsolja.
Ha a verseskönyv legfőbb leleménye a Pajkos ének, a legvirtuózabb a Régi
táncdalok. A 17. oldalon, mielőtt belekezdenénk az olvasásba, hangulati fogódzót
keresünk. Nem mintha Szepesi XVI. századi motívumokra
írott sorai megkívánnák
a beharangozást. De az „ünneplőbe öltözött bimbós lányok"-hoz hasonlatos nyelvi
megjelenítés a kódexirodalom egyik legszebb művében, az ismeretlen szerző által
magyarított ótestamentomi
szövegben olyannyira ünnepélyes, hogy a töredékeiben
fennmaradt Zöldvári ének csak efféle tündérvilággal töltekezhetett, mielőtt kiteljesedett volna: „Mert immár tél elmúlt, hideg eltávozott és elment. Mi főidőnkbe
virágok jelentek, irtásnak ideje bejött. Mi főidőnkbe gerliceszó hallatott, figefák
bombóztak, virágos szőlők illatjokat adták. Kelj« fel én barátom, én szépem, én
galambam, és jőj el. Erős kűlikakba, kőrakásnak vermébe mutasd meg te orcádot
énnekem, te szód hangosoljon én fülemben, mert édes te szód, és ékes te orcád."
Hogy ez a nyelvileg tündöklő tavasz a költői látomásban már verskezdetkor — min70

den versek kezdetekor — benne volt, mit sem von le a költő századokba merülő
verstelitalálatának értékéből:
öltöznek az erdők zöldbe
he hea hó
bimbós lányok, ünneplőbe
he hea hó
barkás húsvét piros hajnal
útrakelnek csengő dallal
he hea hó
Nehéz kimutatni, hogy a töredékeiben fennmaradt virágénekhez a költő valóban a
fentebb már idézett (vagy ehhez hasonló) szövegből nyerte-e a művészi kiteljesítéshez szükséges ihletet, vagy a régi magyar irodalomhoz fűződő szerelme jelentkezett
ösztönszerűen az újjáteremtő reprodukáláskor.
Egy bizonyos: Szepesi Attila nyelvemlékekből és Bornemissza Péter szókimondó
plaszticitásából (Az aggnőnek s az agebnek...)
merítő „őrületé"-hez, pajkosságának, minden titkot kibeszélő latorságának evilágiságához nem kell különösebb magyarázat, hiszen maga a költemény — e különállásában is hagyományt folytató
líravilág — mindennél jobban nyilatkozik. Már azzal is — és itt szintén régi elődök
adják a példát —, hogy a költő nem burkolódzik az ismeretlenség fátylába. Versében éppúgy meg van írva, hogy kiszületett Beregből, mint ahogy nem fedi titok
életének (eszmélkedésének és költővé válásának) főbb állomásait s a versajánlásokból és címekből kiolvasható példaképeket sem. Kodály Zoltán, Kós Károly, Bartalis
János, Gy. Szabó Béla és Kovács Vilmos mind-mind valamilyen módon hatottak a
fiatal alkotóra. Ezért, hogjr tisztelete és szeretete jeléül Szepesi mindig a magasakat
és bátrakat idézi. A névteleneket, akik „kapun belüli keszeg váltaikkal" is „titkos
énekek tudói" (Napló) és azokat, akik visszahozzák a feledhetetlen gyermekkort, a
beregszászi hajnalokkal és csillagzuhanásokkal:
világítsatok belső éjszakámba
gerlefiókák
szegénylegények
gyönyörű
halottaim
(Három fametszet)
A sámánisztikus líravilág valóban nagyon is megalapozott tudásra, az irodalmi és
néprajzi ismereteken kívül, természettudományi beavatottságra épül. Már-már legendás Szepesi Hermán Ottó-imádata, antikváriumok eladói még mindig meredt
szemekkel nézik a hajdani „kócszakállú" kollégát, aki a Magyarország
pókfaunája
című háromkötetes mű iránt érdeklődik. Tudatos megszállottsággal és eltökéltséggel
építi a költő magát, ezt szolgálják a rendszeres stúdiumok. Xantus János ismeretterjesztő könyve nem csupán a nyelvi bájt hordozó hónapneveivel (ébredés hava,
hullócsillagok hava, fehér ösvények hava) ösztönzi á költőt versírásra (Kalendárium), hanem a megfejthetetlen titkok és csillagképek adta helyzet arra is jó, hogy
játék közben mind magasabbra szökve, a sohasem megtudhatóval is mérkőzzön az
értelem. Tudatos öngerjesztésről van szó, a műveltségélmény verscsíráig fokozódó
átalakulásáról? Arról is. De legkivált a költői lét századokkal ezelőtti rangjának a
visszapereléséről: a teljességigény megvalósításának óhajáról.
Az ütött-kopott hegedő h ú r j a attól fényesedik, ami mindnyájunknak halálig
tartó föladat: a magyar nyelv megóvására tett kísérletektől. A szépséges-szép küllem adja a Hegedős-ének verseinek még sokáig boncolgatható, a stílus szakértőinek
is meglepetést nyújtó varázsát: a Péter férjem csizmadobbanása, A szerencséhez
Bornemisza uramra utaló, tornyos Budában való lakozása és ritmusának más ágról
szakajtott levele, az Órák versének, szerelemben elégő csillagjegye („hajnalra körmöm holdja válladon"). És még folytathatnók a sort: tűnt nyarakról és elhagyott
szerelmekről, „sivatagéjszakákról" és Doberdóba, Galíciába, Szevasztopolba vivő vo71

natokról, atlantiszokról és már sohasem fölmerülő szigetekről énekel Szepesi Attila.
Magánya tulajdonképpen kollektív magány, ebben a létállapotban rakja egymásra
az idő rétegeit. A Szkopjei nyár című kötetzáró vers ars poetica jellegével erre utal:
Én akit annyi pályaudvar
fogadott egyszülött fiának
ülök a lépcsőn
utolsó cigarettám morzsolom
s reményeim füstfüggönyén át
elnézek arcokat fákat tűzfalakat
szemben mindig szemben a lámpacsönd
ágerdő szigetek szalag-sora
mielőtt megérkeztem
indulok
augusztus 25 ólmos eső zuhog
„ÚJ VÁNDORLÁS ÉS ASZÁLY
KÖVETKEZIK"
S hogy mi jöhet ezután, azt Bornemisza Péter, még ma is előkelő nevű hegedős,
pontosan 400 évvel ezelőtt már tudta: „Mikor az emberek látják a fákat levelezni
és kibimbózni, akkor örülnek, mert tudják, hogy a csattogó fagyos télből kimenekednek, mert a nyár közel, amint az fák és füvek m u t a t j á k . . . " (Magvető, 1973.)
SZAKOLCZAY LAJOS

Orbán O t t ó : Emberáldozat
„Rohadt egy szakma mesterdalt faragni, Walter" — mert az ostrom, a tömegsír, az exhumálások végén hogy is lehetne szépeket mondani már. Orbán legújabb
kötetében a szépség friss teteme látható csupán abban a pillanatában, mikor a
költő kihúzta belőle a kést- „Nesztek! Iszonyodjatok, vagy ha még mindig ragaszkodtok hozzá, gyönyörködjetek anatómiájában!" De az értők fölmenthetik a költészet elagott úrnőjének gyilkosát. Cinikus mondata után maga is eliszonyodik és
nemsokára elsírja magát. Micsoda virtuóz lehetett volna belőle! Tobzódjon külföldi
költők átültetéseiben? Megteszi, mert úgy ismeri a magyar versnyelvet, mintha
ujjaira húzott gyűrűk összeütéseivel játszana el egy szimfóniát. Ú j kötetében csak
két verssel utal erre a tudásra, a Kosztolányi sírja és A régi ház címűekben; gesztusa kétféle, egyik az ezt is tudom, a másik az önmagával semmisítem meg efféle
tudásom ideálját. A Kosztolányi sírja képletes szonett; költészet-sír, nem költő-sír.
Ringyó, tisztelt csontváz, a vers tökélye,
ha betemet balsorsod konok éje,
mással hentereg új stílusú kéje.
Fújd el sírod halál-ezüst ködét,
látod a vasbeton tar üstökét,
fönt: romos menny, lent: ipar, füst,

sötét.

A régi ház egy verkli dallamára, az angol—amerikai groteszk vers, a ravatalbárók
giccshalottjainak mosolyával, mégis saját halottjainkon való megrendüléssel szól: az
72

Anyám igazi úrinő,
lábán fémcsatos
lakkcipő,
vállán valódi
róka-kepp
és a kosztümje
műremek,
cíklámenszín és encián,
s így szól: „Pá, édes Mancikám".
után a
Kilakoltatott
szellemek,
poruk a semmiben
lebeg,
s míg az
apáca-fityulás
halál csontjukon
pikuláz
s hörög az űri térzene,
lesik a holdból:
vérzem-e?
Csodás, csodás, csodás gyerekkor.
Akik ismerik Orbán egész költészetét, visszagondolhatnak e sorokból régi b r a vúrjaira.
„Én sem leszek már Rimbaud" — mondta Pilinszkynek, mikor hármasban ültünk a Nárcisz eszpresszó tükrei alatt 1957-ben. Akkor már túlnőtt a rimbaud-i
koron. Ezt csak azért bátorkodom leírni, mert Orbán Ottó költészetében akkor még.
megalapozott vágy feszült a francia zsenije iránt. S mostani önmagából visszatekintve sokszor emlegeti az árvaházi csodagyereket. A fenti sóhaj kifecsegése kulcs
lehet hajdani, s ma már ironikusan visszatérő nosztalgiáihoz. És jobb megértésemiatt hadd bonyolódjam további indiszkréciókba is. Együtt jártunk egyetemre, ő aki
végigjárta a vendéghallgatók előadások körüli mellékösvényeit, idősebben velünk
kezdhetett csak az egyetem polgáraként. Sokkal többet tudott nálunk. Volt benne
valami koravén. Már Whitmant és Blake-t fordított, versei tökéletesek voltak, a
nyár és a női testek sárgája és barnája váltakozott a korom hatalmas muszlinfátylának előterében, s én még a Gellérthegy őszi színeit sem tudtam versbe jeleníteni.
Néhány tanárral tegeződött. Sokan ezért sem szerették, de ő áhítozott a szeretetre,
bocsánatkérő volt. S amilyen sokat küzdött az egyetemi felvételért, olyan hamarotthagyott bennünket declinátióstul, Szepsi Csombor Mártonostul; kirándulásos,
„kinevet a végén?" játékainktól ellépett szabad foglalkozású írónak. S beíratta atelefonkönyvbe: Orbán Ottó költő és műfordító.
Nem tudtuk, hogy milyen szörnyű gyerekkort élt át abban a városban, ahol
velünk volt.
Ahol leköptek göndör hajamért
és édesen csurgott lábamon a sűrű nyál
S ha azt mondjuk, hogy a gyerekkor meghatároz egy életet, akkor logikus, OrbánOttó élete szenvedésekkel, megaláztatásokkal, megaláztatásképzetekkel, a váratlanul'
föltámadható szörnyek elleni készenléttel, s dacos ráolvasásokkal telik azóta is.
Szeméből még ma sem tűnt el a tört fény, a fölismerhető félelem jele, nagyon jól'
tudja, hát leplezni próbálja okos mosolyával, okos költészetének iróniájával és
grimaszaival. Árvaságra árvaház következett, a „nevelőnők vércse-pofonjai", a havi
kimenő és visszatérés „egy mosott gatyákkal csábítóan kitömött zsákkal" — „és egy
törpe Chaplint lát az idő, ahogy kalimpálva rohan a meredek úton a savanyú szájízű felnőttkor felé". Talán csak most bújhatott vissza a félelem az üregébe, ha most
mer beszélni róla szabadon. Mert öt verseskönyve közül az Emberáldozat a legemlékezőbb és az emlékek következtében a legdrasztikusabb, itt döbben rá igazán,
hogy a tömegsírok után nem lehet mesterdalt faragni. Nem hiszem, hogy Ginsberg
és Corso pszichoanalitikus szóáradata szabadította volna föl, inkább a világ mindannyiunkat érintő közös lényege. Hol van már első kötete, a Fekete ünnep esztétikus, pontos rímekbe, szép képekbe rejtett emlékezéseitől? Attól, amikor még
73

megnyerő költő akart lenni szenvedéseivel. Az is volt. Mondhatták rá, itt nagy
költészet érlelődik mondandójával és formai bravúrjaival. S most megdöbbenve
láthatják a villamosvezetőnek állt királyfit.
Mégis, mit tehet az ember, hogy ebben a költőietlen világban költő maradhasson? Mégis a költészet karámjában kell élni, ha már verset ír. Lehet groteszk, ironikus, kiábrándult, drasztikus, alpári, alpári tárgyaihoz, mégis a költészeten belül.
A túllazított költészeten belül akár, mely annyira végső, hogy minden pillanatban
semmivé robbanhat — a csönddé, korunk kísértetévé. Orbán többféle módon tette
alkalmassá magát a modern költészet gyakorlásához. Bőbeszédűvé vált éppen a
csönd elleni kihívásként. S íme, az anyagában tobzódó ember pátosza! A juhász, aki
pásztorbotokat faragott, vadkörtefa alatt furulyáit, kihányja az akolból a ganét,
nekilát a birkanyírásnak, s még egy kis kost is kiherél, netán levág. Orbán visszament a munkához. S hogy mégis művész maradhasson, patétikussá kellett válnia,
mert csak ezzel a nagy szélfújással emelheti föl lusta tárgyait. Aztán a szépség
hulláit otthagyta a valóság élő roncsai között, megzavarva bennünket, hogy n e tudjuk, melyiket szerethetnénk jobban, a halott szépet, vagy a csúnya élőt. Az eget, a
földet, a napot, a szelet, a vizet, az állat- és növényvilágot visszaállította elemi erejű
nyerseségébe. Kiteregeti elénk ebbeli tettei látleletét, hadd kísérjük végig akciója
történetét elejétől végig. Ezzel olyan megnyerővé válik, mint az a bohóc, aki szerepéből kibeszél szeretetünkre vágyva, hogy aztán az ellenkezőjére váltson, zászlósán
hirdeti másodlagosságát valami kollektív költészet jegyében.
Nemhiába címadó vers az Emberáldozat. Gerince Orbán költészetfilozófiai gerince is. „Láttam a földet — Láttam a vizet — Láttam a szelet — Láttam a csillagokat — A vers a műkedvelők célja — Istent tagadni olcsó élvezet — Istent alkotni
sem nemesebb öröm — Pogánnyá tégy megfoghatatlan — Az öröklétet egy ágyon
éltem át — A névtelen neve: ütemes lihegés — A sejtek kicsapódó többlete — Az űr
búrája alatt a szerelem csavarta föl a lángot — E porfészek hősét csak a megszokás
mondatja hősnek — De sejtről sejtre szálló rögeszméje: tűz. — Ö a gyereksírás a
világ küszöbén — Földet, vizet, szelet és csillagot bámulva rá hasonlítok." (Magvető,
1973.)
ÁGH ISTVÁN

Gyertyán Ervin: Párbeszéd sokszemközt
Szokásához híven megint nagyon érdekfeszítő és gondolatokat ébresztő könyvet
bocsátott közre Gyertyán Ervin, és ez így van még akkor is, ha az izgalmas kérdések közül jó néhány mesterségesen felszítottnak bizonyul, az olvasás közben éledt
gondolatok pedig nagyon sokszor az övétől lényegesen eltérő eredményhez vezetnek. A Párbeszéd sokszemközt ugyanis minden eddigi művénél markánsabban tartalmazza Gyertyán gondolkodói erényeit és gyengéit: a kivételesen érzékeny problémalátás képességét, széles körű és sokoldalú szakmai felkészültségét, a gondolati
újratörés bátorságát, magas fokú vitakedvét és készségét — hogy csak a legfontosabbakat említsük — az egyik oldalon, a másikon viszont a túlságosan nagyvonalú
megoldások iránti hajlamát, a kellő alaposságú és elmélyültségű érvelés gyakori
hiányát, egyszóval azt a tulajdonságát, hogy a kérdőjelek felrajzolásában általában
sokkal erősebb, mint a pozitív kifejtésben.
Ez az utóbbi megállapítás legkevésbé irodalomtörténeti munkáira érvényes.
József Attila költészetével foglalkozó könyvei — különösen a nagyon értékes Költőnk és kora — után a mostani kötetben levő három életrajzi tanulmánya is ezt
igazolja. Ezeknek az írásoknak középpontjában a József Attila életében fontosabb
74

helyet betöltő személyek szerepének, a költőhöz való viszonyának finom mérlegelése és megítélése, s ezen keresztül a költő egyes, életrajzi mozzanatainak, tendenciáinak árnyalt értelmezése áll, értékesen gazdagítva ezzel a téma szakirodalmát.
Ügy tűnik, hogy míg a körülhatároltabb, tényekhez közvetlenebbül kötődő, megfoghatóbb igazodási pontokat nyújtó kutatási területek eme jellegüknél fogva a
konstruktív és elmélyült megoldásokra ösztönzik Gyertyánt, addig az elméleti kérdések tágasabb és elvontabb mozgástere inkább az elnagyolt válaszokra csábítja.
Űj kötetében a Lukács-tanulmányok jelenítik meg legtisztábban ezt a tendenciát. Gyertyán itt is az izgalmasabbnál izgalmasabb problémák egész sorát fogalmazza meg: Lukács és Hegel, Lukács és Marx, Lukács és a modernség viszonyának kérdését, a szubjektív faktor helyének, ismeretelmélet és ontológia arányának
sokat vitatott pontjait a lukácsi filozófiában és esztétikában, hogy csak mutatóba
említsünk néhányat. Miközben azonban arról beszél, hogy Lukács abszolutizálja,
túlfeszíti, „túldimenzionálja", „mesterségesen totalizálja" a kategóriáit, saját maga
esik bele ebbe a hibába, jut el olyan végső következtetésekhez, differenciálatlan és
túláltalánosított tételekhez, amelyeknek megalapozott
kimondásához a könyvben
levő bizonyító anyag enyhén szólva is túlságosan csekély.
Gyertyán egész gondolatmenete abban a megállapításban csúcsosodik ki, hogy
Lukács a maga részéről csak felemás módon tudta elvégezni Hegel „talpára állítását", ennek következtében dialektikus materializmusa ellentmondásos képletű, amenynyiben Marx módjára materialista ugyan, de végső soron Hegel módjára dialektikus. Mindezt nemcsak teljesen határozottan és egyértelműen, hanem könyvének
sok helyén vissza-visszatérően kimondja. Hol úgy fogalmazva, hogy „Lukácsnál
Hegel szellemi totalitása anyagivá, válik — de a maga elvontságában, lukácsi természetrajzában úgy viselkedik, mintha megmaradt volna szelleminek", hol akképpen,
hogy „ . . . a marxi ontológia és a hegeli metodológia lukácsi összeházasítása, a
marxi eredeztetésű fogalmak hegeli attribútumokkal, tulajdonságokkal való felruházása, a határvonalak elmosódása a hegeli és a marxi dialektika között . . . nem múló
epizód Lukács munkásságában...", majd ismét másutt így: „Azok a kategóriák,
amelyekkel Lukács operál, a marxizmus par excellence kategóriái, valóban marxista
kategóriák. »Viselkedésükben« azonban a hegeli illemkódex előírásainak engedelmeskednek. . . . a materialista dialektika konkrét és meghatározott alakzatai a hegeli
szellemvilág misztikus szellemlebernyegének éjféli öltözetében .. .• »kísértenek« műveiben." Végül pedig „hegelizáló marxistának" minősíti Lukácsot.
Egyáltalán nem meggyőző Gyertyán Ervin gondolatfűzése már pusztán módszertanilag sem, méghozzá többféle vonatkozásban is. Egyfelől azért, mert a lukácsi
elmélet csaknem mindegyik valóságos vagy vélt problémáját erre az egy okra, a
„hegelizálásra" vezeti vissza: pl. elvont, „steril" filozófikusságát, a különböző kategóriák zárt totalitásokként való kezelését és viszonyba állítását, az emberi pszichobiológiai tényezők elhanyagolását, filozófiájának „XIX. századi fegyverzetét", rendszerének bizonyos értelembeni megkonstruáltságát, az eszmeiség és a művészi érték
közötti túlzott függésviszony feltételezését. Ha teljesen elfogadnánk is Gyertyán
véleményét abban a tekintetben, hogy Lukács elméletének eme egyoldalúságai és
fogyatékosságai valóban fennállnak és tényleg ilyen mértékben jellemzik őt, akkor
sem érthetnénk egyet azzal, hogy ezeket a nagyon komplex tárgyköröket egyetlen
ok felmutatásával meg lehessen magyarázni, ki lehessen meríteni egyéb fontos
összetevők akár jelzésszerű megemlítése nélkül. Gyertyán tehát ilyen szempontból
is egyoldalúan közelít és — ellenkező végletként — túláltalánosít, abszolutizál. Elismeri ugyan, hogy ez a „hegelizálás" bizonyos pozitív lehetőségeket is teremtett
Lukács fejlődése számára, végeredményben mégis visszahúzó erőként, minden rossz
alapforrásaként értékeli, ami viszont óhatatlanul felveti számunkra azt a további
kérdést, amivel Gyertyán egyáltalán nem nézett szembe: miképp állhatott elő az a
tény, hogy Az esztétikum sajátossága — Gyertyán által is elismerten — nemcsak a
legnagyobb szintézise eddig a marxista esztétikának, hanem egyben Lukács legárnyaltabb, egyoldalúságoktól leginkább mentes, a kategóriákat legrugalmasabban
75

kezelő műve — holott Lukács éppen itt építi be gondolatrendszerébe már pusztán
számszerűen véve is messze a legtöbb hegeli kategóriát. Részben olyanokat, a m e lyeknek átültetésére előzőleg sikertelenül törekedett, részben ú j a k a t is. Ez az ellentmondás véleményünk szerint nem szüntethető meg a gyertyáni „hegelizálás" álláspontjáról, hanem csakis úgy oldható fel, hogy mindez Lukács részéről nem a m a r xizmus hegelizálása, hanem a hegeli filozófia értékeinek alkotó marxista adaptálása volt.
Nem tud meggyőzni igazáról Gyertyán Ervin másfelől azért sem, mert nemcsak
végső következtetése túlfeszített és érveléssel kellőképpen alá nem támasztott, h a nem — ettől elválaszthatatlanul — ugyanebben a hibában szenvednek azok a részmegállapításai is, amelyekre fő tétele épül. Ezért fogalmaztunk m á r az előzőekben
is néhol feltételes módban s ezért hangsúlyoztuk az „ilyen mértékben" kitételt.
Gyertyán könyvében ti. nemcsak arról van szó, hogy Lukácsot hegelizáló marxistának nyilvánítja általában véve, hanem ezen belül arról is, hogy Lukács filozófiai
épülete „csak a hagyományos, múlt századi téglákból, építőanyagokból építkezik",
azaz Lukács elsősorban „a filozófiát illeszti századunkhoz . . . ahelyett, hogy a XX.
századi világból . . . építené fel a maga filozófiáját"; hogy „Lukács embere olyan
társadalmi lény, aki alól kihúzták természeti alapjait", ennek következtében az
„emberi szubjektumnak és az alkotói szubjektivitásnak sajátos formateremtő, f o r m a kiválasztó szerepét is elnyeli az objektum mimetikus vagy elvont tükrözése". Mindezek ismét olyan általánosított állítások, amelyeknek előbb szilárd bizonyításbeli
alátámasztást kellene nyerniük ahhoz, hogy ők maguk fix bázisát képezzék a r a j t u k
emelkedő további építménynek. Ennek hiányában viszont jogosan tekinthetjük ingatagnak az egész konstrukciót.
Nem győznek meg a szerző érvei mindezeken' túl azért sem, mert néhány esetben bizonyíthatóan arról van szó, hogy Gyertyán pontatlanul értelmezi Lukácsot,
olyasmiket kér tőle számon, mint teljes vagy részleges hiányokat, amelyek egyébként mennyiségileg és minőségileg egyaránt nagyon is jelen vannak Lukács m u n kásságában. Ilyen pl. a lukácsi partikularitás-nembeliség, ill. az egész ember-ember
egésze kategóriákkal összefüggő problémafelvetés. Gyertyán ugyan elismeri mindegyik itt szereplő kategória fontosságát, de több szempontból is bírálja velük kapcsolatban Lukácsot, mivel nála (Gyertyán értelmezése szerint) „a művészet két szellemi princípium — az elvont nembeliség és az elvont partikularitás — küzdőterévé
válik, olyan elvont és eszményített formában, ahogy a valóságban . . . ez a küzdelem
nem játszódhat le", majd pedig annak elismerését és érvényesítését hiányolja, hogy
„nembeliség és partikularitás elválaszthatatlan egymástól . . . hogy az ember partikularitása nembeliségében adott, és az ember nembelisége partikularitásában valósul meg". További kifogása az, hogy eme absztrakt kategóriapár Lukácsnál kizárólagossá növesztett és mereven alkalmazott értékprincípiummá is lesz, pozitív és
negatív értékpólussá, holott a valóságban a partikuláris tett is lehet értékteremtő.
Ehhez kapcsolódva az egész ember-ember egésze szembeállítást is túlfeszítettnek
tartja s úgy véli, hogy ez utóbbi magatartásnak nemcsak a tudományban, a művészetben, az etikai és politikai döntésekben van fontos szerepe, hanem a hétköznapok élettényeiben is; ha pedig ez így van, akkor mi itt a sajátosan művészi, esztétikai magatartás, miért nem tér ki a specifikumokra Lukács György.
Az igazság ezzel kapcsolatban az, hogy Lukács több ízben és nyomatékkal
említi partikularitás és nembeliség elválaszthatatlan összetartozását (vö. pl. Az esztétikum sajátossága, Bp. 1965. 1. köt, 533. 1., 2. köt. 720—21. 1.), másrészről viszont azt
is kifejti, hogy a partikularitás és nembeliség dialektikája mást jelent, ill. másképpen megy végbe a mindennapok szférájában, és megint másképp a művészet
(tudomány, erkölcs) tartományában. Vagyis Lukács egyáltalán nem elvontan és
metafizikus módon vizsgálja és kezeli ezeket a kategóriákat, nem biztosít számukra
„túldimenzionált" hatáskört, hanem konkrét mozgásterüknek megfelelően elemzi
őket, s ennek alapján mutatja ki, hogy a mindennapok világában más a súlya,
részesedése és jellege a partikularitásnak, mint például a művészet szférájában;
ennélfogva értékprincípiumként sem jöhet szóba teljesen absztrakt módon ez a
76

kategóriapár, mert értékminősítőként is másképp érvényesül a mindennapi életben,
mint a művészetben. Sőt, ezen túlmenően Lukács még olyan aspektusban is erőteljesen felveti ezt a problémát, amelyet Marxon kívül ilyen intenzitással senki
sem tett meg: eme kategóriák történelmileg változó dialektikájára is kitér, arra
tehát, hogy a különböző társadalmi formációk más és más lehetőséget nyújtanak a
partikularitás-nembeliség dialektikus viszonyának alakulására, s nemcsak a tudatban — amint azt Gyertyán megint csak egyoldalúan véli —, hanem a valóságos társadalmi lét szférájában is (vö. i. m. „A művészet szabadságharca" című fejezet, ill.
Utam Marxhoz. Bp. 1971. 2. köt. 558. 1.) Az egész ember-ember egésze kategóriapárnál sokban hasonló a helyzet. Lukács itt szintén hangsúlyozza e magatartásmódok meglétét a hétköznapok életében, s megvizsgálja azokat a hasonlóságokat és
különbségeket, amelyek a művészetbeli megjelenésükkel való összevetés során fennállnak, s ennek kapcsán szükségszerűen kitér e kategóriák esztétikai specialitásaira
is kifejti, hogy a partikularitás és nembeliség dialektikája mást jelent, ill. másis (vö. pl. Az esztétikum sajátossága, 1. köt. 65—66., 600—601., 614—15. 1.).
Gyertyán tehát itt kétszeresen is hibát követ el. Egyrészt olyasmit hiányol, ami
valójában nem hiányzik Lukács munkásságában, másrészt pedig miközben eme
hiányérzetét megfogalmazza, magát a problémát sokkal leegyszerűsítettebben veti
fel, mint ahogy azt Lukács m á r előzetesen megválaszolta. Nem arról van szó természetesen, hogy Lukács ezzel végérvényesen lezárta s megoldotta volna a tárgykör akárcsak legfőbb kérdéseit is, de annál mindenesetre sokkalta többet tett ennek
érdekében, mint ahogy azt Gyertyán a könyvében beállítja. Érdekes módon a konkrét könyvekről írott bírálataiban (Herrmannéról, Almásiéról, Helleréről stb.) Gyertyán már visszafogottabban, körültekintőbben és árnyaltabban fogalmaz, óvakodik
a többször is említett túláltalánosításoktól, s módszerét is a kinyilatkoztatások helyett inkább az érvelés jellemzi.
Hegel természetesen számottevő szerepet játszott Lukács életében és munkásságában pozitív és negatív értelemben egyaránt. Az is kétségtelen, hogy elméletének vannak vitatható pontjai, s hogy nagyon káros szemlélet lenne őt bírálhatatlannak s az egyetlen autentikus marxistának nyilvánítani. A jelen és a jövő Lukácskutatásának nehéz kérdésekkel kell megbirkózni, és ezt csakis úgy végezheti el
eredményesen, ha sokoldalúan közelítve és valóban teljes összetettségében vizsgálja
tárgyát. Gyertyán könyvének kérdésfeltevései részben termékenyek lehetnek e munka
számára, válaszai már jóval kevésbé. (Szépirodalmi, 1973.)
VÖRÖS LÁSZLÓ

Móricz Zsigmond levelei Simon/i Máriának
„Mária, Máriácska, Majácska, Májuska kedves!" Simonyi Mária művésznőnek,
a Magyar, a Belvárosi, majd a Renaissance Színház tagjának, Móricz Zsigmond
második feleségének szólnak a levelek, melyeket az író leánya, Móricz Lili, helyezett a téves köztudat terhétől félrebillent mérleg serpenyőjébe. A Míg új a szerelem
olvasója egy rossz házasság történetét és egy rossz feleség pellengérre állítását kereshette a regényben, pedig Móricz nem ezt akarta megírni. Az olvasó esett a szokott hibába: a szépírói műben valós eseményeket és élő személyeket vélt felfedezni.
Pedig Móricz nem Simonyi Máriáról írt regényt, hanem arról, amit a szerelem
ébredéséről és elmúlásáról gondolt.
77

„Nekem az egész világ téma, mindenki típus, s csak annyiban érték, amennyiben modellnek érték" — írta, s ez vonatkozott Simonyi Máriára, Holics J a n k á r a ,
legszűkebb környezetére s mindenkire, akit ismert. Életükkel adtak élményt a m ű vek születéséhez. Jelen voltak a művekben, de nem személyes valójukkal, hanem
alkotásra serkentő erejükkel. Nem a Móricz Zsigmond sorsába fonódó sorsok lekicsinylése a fent idézett mondat, csupán figyelmeztetés: hogy az író minden emberi
közeledésében író marad. író mindenekelőtt.
A termékeny Boldogasszonyról és a vágyakat tüzelő Szépasszonyról, a móriczi
nőideál két lehetséges típusáról a regények mindent elmondtak. A Simonyi Máriához írt levelek színezik és megerősitik a már tudottakat. Azt például, hogy Móricz
életre szóló „belső halhatatlan rendjét" Holics Janka, az első feleség, a gyermekek
anyja adta, aki „olyan volt, mint a sziklaszál, kemény, erős, haragban és gyűlöletben nagy és félelmes — de csillogó volt ő is, a napfény változása gyönyörű, játékos
színeket tudott rajta megmutatni". S azt például, mennyire írói módon képzelte el
Móricz még a magánéletét is, képes beszédben elmondva azt, ami a legközelebbről
érintette a Boldogasszony és a Szépasszony egyetlen férfiszívet hódító h a r c á b a n :
„Képzelje, hogy a vadkacsa egy szép, hű, jó, gondos, takarékos, gyöngéd, lelkes házi
tyúkot vesz feleségül. Milyen pár lesz ebből? Sem elhagyni, sem meggyőzni, sem a
magam útjaira vinni nem lehet. Pedig ez nagyszerű lény, de hát mellette nem lehet
repülni, csak boldogan totyogni.
Hiszen ezért őrült meg a vadgúnár, mikor egy másik vadtojót talált, akiben föltalálni vélt minden társtulajdonságot.
De hát, úgy látszik, ez is csalódás: a vadtojóka nem akar tojni."
Mi dolga lehet az irodalomtörténetnek a szerelmi vallomásokkal? Mindenekelőtt segítségükkel tovább oszlathatja a legendát Móricz magánéletének , esemény telenségéről, gazdagíthatja gondolatai sorát a Míg új a szerelemről, gyarapíthatja
ismereteit újabb alkotáslélektani jegyzetekkel. Részese lehet az író csak önmagának, s a hozzá legközelebb állónak szánt gondolatainak. De ennél feltétlenül többet
ad ez a kötet, az irodalomtörténeti szempontok nélküli olvasónak. Igaz, nem neki,
azaz nem nekünk szánták ezeket a sorokat. Épp ezért csak szemérmes borzongással
pillanthatunk be két életsors emésztő egybefonódásának történetébe. A mai olvasó
még nem romolhatott meg annyira érzelmeiben, hogy azt képzelje: egyszerű könyvet kapott a kezébe, egyet a sok közül.
Ez a könyv — tankönyv. Az alkotásokat tápláló, életeket kiteljesítő szerelem és
a másikért magunkat áldozó, teljes életfelelősség könyve. A csontig ható vágyakozásé, és a lelki közösség áhításáé. Könyv, amely az egy igaz szerelem hitére tanít:
egyetlen emberben, egyetlen társban föllelni a máskülönben föl sem fogható életteljességet. Móricz ezt a teljességet úgy is érti, hogy a választott társ életében minden — nem éppen szerelmesnek tűnő — gondolatunkkal és tettünkkel is részt kell
vennünk. Mert nem tartozik-e a szerelem lényegéhez, hogy ne csak a személyes
gond, de az országos is erősítse két ember összetartozás-tudatát? Móricz Simonyi
Máriának számol be felvidéki, erdélyi útjairól, színházi kilincseléseiről, írói robotjáról, filléres családfői gondjairól. Szerelmes levelek ezek is, sőt talán ezek a legigazibbak.
„Nem tudom mi van a fajtámmal: halálra van ítélve; szolgaságra; el kell kallódnia? vagy butaságával ki fogja még bírni az időt, hogy sok generáció múlva ú j r a
fel fog támadni benne az összetartás?..." — a Felvidékről Simonyi Máriához száll
a máig megborzongató sorskérdés. És hozzá száll minden gondolat. Hozzá, a Nőhöz,
aki olyan, mint az oltár, mely előtt le lehet borulni, fel lehet magasztosulni, s melyre
áldozatokat lehet kirakni. Serkentő és ítélkező; remény, cél és beteljesülés. A szerelem tragikus elmúlásában is emberséget követelő.
Vád érhet, hogy itt nem egy szerelemről, hanem egy kötetről illene recenziót
írni. Csakhogy ez a kötet egy olyan szerelemről szól, amelynek hatása alól bizonynyal más olvasó sem vonhatja ki magát. Móricz azt í r j a : „Minden művészetnek ez
a rendeltetése: osztoztatni a szíveket a s z í v b e n . . . " Ezt ő más művekre gondolta,
de erre a kötetre is érvényes lehet. A Simonyi Máriának írott levelek gyűjteménye
78

éppúgy osztoztatja a szíveket a szívben, ahogyan más alkotások teszik. Méltó arra,
hogy Móricz Lili higgadt, a felindultságokban és elfogultságokban rendet tevő —
néhol ugyan túl hidegnek tűnő — magyarázataival eggyel szaporítsa a Móriczművek számát. (Magvető, 1973.)
PÁLFY G. ISTVÁN

Veres Péter koszorúja
A jelentős személyiségről összeállított „koszorú" — kevés, e műfajban szerzett
tapasztalatainkból tudjuk — az egyéniség utóéletében valahol a fele utat jelzi a
bizonytalan (mert felemás) kortársi megítélés és a kiérlelt irodalomtörténeti jellemzés-értékelés között. Az ilyen gyűjtemény ugyanis sok mindent fölszínre hoz és sok
nemes „anyagot" megőriz abból, ami később szerves alkotóelemét adja a kidolgozott
pályaképnek, de ugyanakkor sok — figyelmünket félrevivő, tévútra terelő — legendaanyagot is mozgósít. A jelentős személyiség így összeálló képe még inkább a
felületet mutatja; életművének lényege — amit pedig már a legtisztábban látó kortársak is észre-észrevettek — megbúvik a részletekben. Ám ha a méltatott történeti
jelentőségét, művészetének lényegét — a maradandót tehát — csak részben, részlegesen rögzíti is a koszorú, de emberi lényét minden más feldolgozási formánál jobban mutatja meg. Gazdagon, sok oldalról, az emberi és időbeli közelség biztonságából. S ez nem is kevés. Mert a művek — a könyvekbe, de még a hírlapokba írottak
is — itt maradnak; később is, akár évszázadok múlva is kézbe vehetők, analizálhatók és földolgozhatok. De az emberi egyéniséget, mely az idő múlásával egyre
gyorsabban mosódik-színtelenedik el, csak a kortársak — még időben munkába
fogott — emlékezete őrizheti meg számunkra. Azoké, akik nemcsak személyesen
ismerték, de — legalább részben, félig-meddig — értették is, és átérezték sorsát.
Ilyen koszorú elkészítése, azt hiszem, nem túlzok, különösen Veres Péter esetében
látszott fontosnak, aki — tudvalevően — nemcsak a papírra, e viszonylag biztos
konzerváló anyagra írta életművét, hanem — bármily nagy szó is — a történelembe
is, melynek folyamata a leglényegesebb egyéni hozzájárulást is hamar fölismerhetetlenné asszimilálja.
Nagyon vártuk hát a Veres Péter koszorúját, amely Rádics József szerkesztésében, a Táncsics Könyvkiadó gondozásában végre meg is jelent. Nem csupán a szokásos érdeklődéssel, de a ritka alkalom kiérdemelte izgalommal is olvashattuk.
A szerkesztői buzgalom ugyanis egyaránt fölvonultatta jelenünk (s félmúltunk)
nagyjait, és — szellemi életünk középmezőnye mellett — Veres Péter
hétköznapjainak hiteles és fontos tanúit is. (Kár, hogy az utóbbiakból keveset.) Egybegyűjtve
olvashatjuk itt például Németh László, Illyés Gyula, Szabó Pál, Bálint György,
Kádár János, Lukács György, Révai József írásait, s — kicsit szokatlan ez, de csöppet sem bántó — föllapozhatjuk azokat az oldalakat is, amelyek a Veres Pétert
szigorúan bíráló cikkeket (elsősorban a Molnár Erikéit) őrzik. S az „arcképvázlatok", ünnepi megemlékezések, baráti méltatások mellett, pontosabban: között igen
sok pályakép-magyarázó dokumentumot, irodalomtörténéti „adalékot" is találunk.
Többek között Veres Péter „bűnlajstromát", hivatalos priuszát is, pályája e „beszédes" dokumentumát. És viszonylag sok, az író tollából származó — barátai, ismerősei által megőrzött, s most a nyilvánosságnak átadott — értékes levelet. Olyan
rendkívül fontosat is, mint a Fábry Zoltánhoz írottat, mely vallomásként is nagyon
szép.
A koszorúban, a sok fontos „adalék" mellett, híven a m ű f a j követelményeihez,
megismerjük Veres Péter emberi lényének anekdotába, „sztoriba" burkolt sok-sok
79

vonását. A jellemzőket, a lényegeseket. S a fölszínt is természetesen, a külsőségeket.
Az írónak azokat a vonásait, amelyeket — Déry Tibor szavaival — a „köznapi alacsony elme csodabogárnak minősített benne", elfeledve, hogy „a természet olykor
kis fintorok és mániák mögé szereti rejteni nagy alkotásait". A kötet írásainak
többsége azonban gazdagon, sok oldalról mutatja „az' egyszervolt embert".
Nyugodt lélekkel mondhatom hát, hogy a gyűjtemény darabjai az eddig mondottak miatt is megérték a kötetbe emelést, az együttes kiadást. A könyv azonban
legszínvonalasabb teljesítményei révén nem csupán adalékokat ad, nemcsak múló
— de nagyon fontos — pillanatokat ment át (az enyészet elől) — az irodalomtörténetbe, avagy vonásokat rajzol a portréhoz, hanem jóval többet is nyújt. Veres Péterről szólva ugyanis jó néhányan legalábbis megkísérelték föltárni — Illyés szavaival — „az életmű csontrendszerét, égési törvényeit" is. Elemzéseikből fölsejlik
Veres Péter jelentősége, s kisebb részben életművének, e bonyolult belső rétegződésű, szabályozatlan áradásában is értékeset termő művészetnek a mibenléte is.
Életútját, pályájának ívét — egy-egy tartóoszlopát — pedig részben rekonstruálni is
lehet. Ezért kötetszervező erővé tudnak lenni Németh László, Illyés Gyula, Bálint
György stb. írásai. Gondolati erőteret tudnak létrehozni, mely minden mást —
értelmezési kísérletet, emlékekből fölbukkanó életrajzi adatot, vagy csupán „viszonyulásunkat" az íróhoz — egységes egésszé rendez el: önálló szellemi arculatot
teremt.
Hogy előbbi, a kötet legjobb írásait fölemlegető soraim nem túlzók, megemlítenék bizonyítékul néhányat a komolyan hasznosítható hozadékból.
Alig párat lapozva a gyűjteményben, Bálint György máig érvényes s szinte
klasszikus tömörséggel megfogalmazott gondolatait találjuk Veres Péter jelentőségének történeti mibenlétéről. Már 1937-ben felismerte s leírta azt a lényegesen újat,
amelyet a Számadás írójának föllépése jelentett a magyar társadalom történetében,
s amelynek szem előtt tartása nélkül nem lehet érdemben írni Veres Péterről.
„A társadalom fejlődését mindig az vitte előre — írta Bálint —, hogy a szegények,
akik tűrhetetlennek találták sorsukat, találkoztak olyan entellektüelekkel, akik tűrhetetlennek találták a rendetlenséget. Veres Péternek egészen különös
jelentőséget
ad a mai magyar életben, hogy egyesíti magában ezt a két elemet." Ezzel azt az
empirikusan is érzékelhető tényt állította fontosságának megfelelő helyre — az
életmű megértésének középpontjába —, melyet mindenki tud, de amelyről többnyire közhelyeket tudtunk mondani Bálint előtt, és sokszor még ma is. Mert Bálint
György nem kevesebbet mond ki, mint azt, hogy Veres Péter egyesíti magában a
„kettős kultúrát", azaz: spontán osztálytudatát s törekvéseit az entellektüel (tehát a
„hivatásos" ideológus) tudásával kapcsolta össze: osztálya elhagyása nélkül egy
nem-ideológia-termelő osztály ideológusává tudott válni. Azt valósította meg, amit
a forradalmi munkásmozgalom egyik legfontosabb feladatának mondott a Mi a
teendő?-t író Lenin is.
Innen szemlélve Veres Pétert, látszik meg Németh László egyik, ez előbbi gondolatot is továbbépítő fölismerésének igazi értéke. Ö veszi ugyanis észre Veres Péternek az elvont gondolkodásba való „beszabadulását" is, ami — ne tévesszük szem
elől, mert nagyon fontos! — a spontán paraszti osztálytudat meghaladásának elengedhetetlen
egyéni-intellektuális
útja-módja. De tovább építkezhetünk abból is,
amit Déry fogalmaz meg, még ugyancsak Veres Péter útjára, felemelkedésére
figyelve. Ö írja, nemcsak plasztikusságában, de gondolatilag is találóan, hogy Veres
Péter mindig az éppen „kezébe simuló, a számára legnagyobb feladatot igyekezett
ellátni; egyre táguló körökben a szegényparasztság, majd az egész magyar paraszti
osztály, majd a nemzet szolgálatát".
Az említett pár gondolat is mutatja talán, hogy van mire figyelni a Veres
Péter koszorújában. Nehéz is megállni e mutatványgondolatok elősorolásának berekesztését. Véleményem szerint ugyanis — s ez a könyv legnagyobb dicsérete! —
ezekből az aprónak látszó, de valójában lényeget elénk táró fölismerésekből összeállítható volna az író s a közéleti ember pályájának váza. (Sajnos, csak a váza, mert
a Veres Péter-kutatás, leszámítva e recenzált gyűjteményt, még jóformán el sem
80

kezdődött. Nem törődünk „vele, a legidőszerűbbel", hogy ismét Illyést hívjam mondandóm megsegítésére.)
A majdani Veres Péter-monográfia elkészítőjének egyik első feladata lesz kicédulázni azokat a termékeny gondolatokat, útbaigazító megállapításokat és adatokat, melyekben a kötet gazdag. S a dicséret azért lehet ilyen egyértelmű, mert a
Veres Péter koszorúja egészének színvonalát a kötetbe tévedt gyengébb, néha igen
gyenge írások sem húzzák le. Ismétlések helyett azonban hadd szóljak az egyetlen
komoly kifogásomról. A gyűjteményből ugyanis kimaradt — pedig
mindenképpen
benne lenne a helyük — néhány igen jó írás. Az a Németh László-kritika például,
melyből egy részletet ugyan olvashatunk, de — idézetként Illyés méltatásában.
A hiányok ellenére, vagy talán éppen azokkal együtt a Veres Péter koszorúja az
eddigi legjelentősebb kísérlet Veres Péter emberi s írói arculatának a bemutatására.
S e dicséret nemcsak a már régen kész, de nehezen hozzáférhető írások egybegyűjtéséért illeti meg a szerkesztőt. Külön érték, hogy a gyűjtemény létrehozása sok ú j
írás bábája, sok emlék megmentője is lett. Így e kötet az íróval foglalkozók számára
— a Veres Péter-monográfia megszületéséig, s talán részben utána is — a kézikönyv
szerepét tölti be. Még (a vártnál kevesebb számú) legendái, elrajzolásai is hasznunkra válhatnak. (Táncsics, 1973.)
LENGYEL ANDRÁS

g Tiszatáj

8L

Kárász József: Pörben
Az élete hatodik decenniumához közeledő Kárász Józsefnek négy évtizedes írói
pályája alatt tíz könyve jelent meg. Egyéni életkörülményeinek kedvezőbb alakulása
mennyiségileg talán gazdagíthatta volna a hosszú alkotói korszak termését, de így
sem szorul különösebb bizonyításra, hogy életműve irodalmunk számon tartott értékei közé tartozik. Kezdettől fogva ugyanaz a társadalmi elkötelezettség ösztönzi,
mint népi származású pályatársait: hitelesen föltárni a magyar parasztság helyzetét, rámutatni a hatalom birtokosainak embertelenségére, éreztetni a gyökeres társadalmi-politikai átalakulás égető szükségszerűségét.
Az 1945 előtti művekben (Tanya, 1940, Családi tűzhely, 1941, Asztagok, 1941) az
alföldi parasztság külső-belső gyötrelemmel terhelt, tragikus válságban forgó élete
szinte néprajzi és szociográfiai hitelességgel elevenedik meg. A későbbi regények
(Tél a tavaszban, 1959, Judit, 1961, A templomkerülők,
1963, Amíg
megszületett,
1967, A krétáshátú, 1970) ú j összefüggésben jelentkező emberi és társadalmi problémák sűrűjébe vezetnek.
A Pörben a szerzői jelzés szerint 1957 és 1965 közt készült. Témáját történelmünknek abból az időszakából meríti, amikor a nyugodtnak látszó felszín alatt
egyre gyakrabban mutatkoztak a rendszer minden haladó erő elfojtására törő drasztikus próbálkozásai. A harmincas évek magyar világában folyó cselekmény szerint
egy Tisza menti magyar falu vezetői, főként az ottani uradalom hatalmaskodó urai
mindenáron szeretnének megszabadulni a maga és társai jogát öntudatosan védelmező fiatal parasztlegénytől. Valóságos üldöző hadjáratot indítanak ellene, m a j d a
hatalmukba kerülőt látványos kirakatpörben rágalmak, vesztegetés, fenyegetés és
hamis tanúzás alapján súlyos börtönre ítélik.
Kibékíthetetlen társadalmi ellentéteket hordozó két tábor áll itt egymással
szemben. Grófok, főispánok, főkapitányok, képviselők, nagybérlők, tiszttartók, főpapok, nagygazdák a rendelkezésükre álló elnyomó szervekkel önkényeskednek és
tobzódnak az egyik oldalon, a másikon pedig földhözragadt, máról holnapra élő
uradalmi munkások, nincstelen szegényparasztok és szociális lelkiismerettől háborgatott fiatal értelmiségiek gyötrődnek, lázongnak.
A szereplők közt nem a pörbe fogott és igazságtalanul elítélt parasztlegény, hanem a megmentésére törekvő fiatal református segédlelkész áll előtérben. Alakja
azoknak az értelmiségi ifjaknak a mintájára formálódott, akik a harmincas években
a falukutató mozgalom révén kezdtek ismerkedni a magyar társadalmi valósággal,
és szociális felelősségtudatuk ébredezésével próbáltak valamit tenni a nép érdekében. Az üldözöttek védelmén és segítésén túlmenően Kis Péter segédlelkész népfőiskola és analfabéta-tanfolyam szervezésével bizonyítja érzelmeit. Sorsa azonban
a társadalmi valóságot nem ismerő érzelmi lázongás és idealista forradalmiság írói
kritikája. A reakció elleni küzdelem szervezettség és kellő politikai felkészültség
nélkül eleve bukásra ítélt.
A központba állított társadalmi-politikai konfrontáció következménye, hogy a
szereplők jellemvonásai beleolvadnak az általánosba, egyénileg kevesen képviselnek
társadalmi osztályuktól sajátosan megkülönböztető színárnyalatokat. Köztük periferikus szerepük ellenére is figyelemreméltók azok, kiknek belső vívódására, lelkiismereti háborgására meggyőző lélektani indoklással villant fényt a szerző. Az elnyomó rendszert jó lelkiismerete ellenére gyávaságból és karrierista érdekből kiszolgáló vizsgálóbíró, a 19-es szereplése miatt megfélemlített és opportunizmusba
kényszerített tanító, a szegényekkel együttérző, de az urak markában tartott falusi
jegyző tartozik ebbe a csoportba, példájukkal és boldogtalan sorsukkal jelezve, mily
sokféle tényező befolyásolja és determinálja az egyén társadalmi szerepét.
Mindezek alapján mondhatjuk, hogy Kárász József regénye nemcsak jó olvasmány, hanem hiteles kortörténeti dokumentum is. (Szépirodalmi, 1973.)
SIPKA SÁNDOR
82

Varró János: Kós Károly
A Tamási Áronról szóló könyvek, Tóth Sándor Gaál Gábor- és Vita Zsigmond
Áprily-monográfiája mellé megszületett erdélyi irodalmunk negyedik vezéralakjáról
is az első összefoglaló, áttekintő mű. Varró János Kós Károly, a szépíró című kismonográfiája távolról sem (a címből sejthetően) a mammutéletmű egyik ága termésének a számbavétele, hanem teljességre törekvő pályarajz, a kilencvenesztendős
Kós Károly életének, s életével egybeforrott művészetének az ismertetése és
elemzése.
Élet és életmű egységét nem tetszetős fordulat gyanánt emlegetjük, hanem
nagyon is valóságos reáliaként, amely a két háború közötti erdélyi irodalom egészét
a romantika szándékaiban izzította föl. Teremtő munkásai hittek abban, hogy nyelvet és szellemet ápolni egyenértékű a cselekvéssel, hogy az irodalom — feladatait
betöltve — éppolyan központi szerepet játszik, mint a XIX. század derekán; azaz
őrzi egy nép lelkiismeretét és építi öntudatát.
Kós Károly élete példa. Egyszeri egyénisége magasodik minden pályán véghezvitt alkotásai fölé. Cselekvő szándékában mindig ott férkőzött forgandó világához,
ahol a szorító körülmények hagyták. így lett sokoldalú ember: gazda, építőművész,
grafikus, könyvnyomtató és könyvkötő, politikus, irodalomszervező, szerkesztő és
szépíró.
Köztudott, hogy építésznek indult, az már azonban nem, hogy — szülői szóra,
s a biztos állami állás, polgári megélhetés, nyugdíj reményében — előtte még az
általános mérnöki karba is belekóstolt. Két év múltán hagyott fel vele, s vágott
neki az építőművész-stúdiumnak. Hasonlóan saját feje szerint tért át evangélikus
vallásról — már Kalotaszeg bűvöletében — kálvinistának. Nem a puszta tények,
hanem az elszántság és a céltudatosság imponál, amellyel ifjú életét irányítja. S később is, ahogy sorsát hazájához köti. Varró a diákságából kilépő Kós, a század első
és második évtizedének egyik legsikeresebb magyar építőművésze pályáján kimutatja a később szerteágazó életmű kezdeményeit. Nagyon helyesen állapítja meg,
hogy Kós Károly transzilvánista felfogásának „két sarkalatos pontja — a népi
tájoltság és az együtt lakó népek testvéri együttélése (...) építészeti felfogásában
gyökerezik". Varró ezzel mindazok ellen szól, akik a transzilvánizmusban a húszas
évek irredenta-magyar kövületét, a magyar szupremácia ú j módon való érvényesítését látják. „Kós első lépése a transzilvánizmus felé jóval az első világháború előtt
történt..."
— írja annak kapcsán, hogy Kós a kolozsvári műegyetem építése ürügyén szembefordult a „nagymagyar nacionalizmussal". Szűk látókörűség volna az
erdélyiséget pusztán tagadásnak látnunk, s szem elől tévesztenünk egy szűkebb s
igaz haza elfogadását benne. A tízes években megindított kalotaszegi vállalkozásai
tanúskodnak erről a Peteleiek nyomdokán induló, honosabb hazához is ragaszkodó
Kós Károlyról. Szépirodalomhoz ekkor ő még csak preraffaelita indíttatásból ér,
hogy egy alkotó műhelyében készüljön el az egész könyv. Az Atila királról Ének
vagy a Régi Kalotaszeg lapjain az írás grafikai értékű, a betű díszítőelem. De a
tízes évek írói próbálkozásai elegendők ahhoz, hogy Kós Károly feje fölül később a
„muszáj-íróság" vádját és gyanúját elhessegessék.
A húszas évek elején politikusként és — hiszen író volt elég! — grafikusképzőművészként kapcsolódott be az erdélyi munkába. Varró két csapást vág az
épülő erdélyi világban: az egyiken a magyar úrság, az arisztokrácia, a másikon a
népi indíttatású értelmiség, a radikálisok igyekeznek át az idő sűrűjén. A kezdet
politikai csatározásaiban Kós a nép képviseletét tartotta küldetésének. Egyre gazdagabban kibontakozó szépírói munkásságában szűkebb fogadott hazája, Kalotaszeg
népi világát veszi művészileg birtokba — a Csákányok, Varjúk, Gálok ábrázolása
révén. Varró Kós szépírói művészetét politikai-közéleti tevékenysége, politikai-ide6*

83

ológiai fölfogása alakulásaként, annak hátterében és függvényeként m u t a t j a be.
A Kalotaszeg s a Varjú-nemzetség
kapcsán népi indíttatású szemléletét elemzi; a
Budai Nagy Antal első, elbeszélés változatát az elnyomott nemzetiségeket egy zászló
alá gyűjtő transzilvánizmus megnyilvánulásának látja. Az Országépítőcől szólva —
kicsit korábbi erénye, a műelemzés rovására — érdekesen konírontáltatja az egykori
véleményeket, s Szabédi és Gaál Gábor tévedésekkel terhes ítéletével szemben
Schöpflint fogadja el, azaz, hogy Kós szerint „a kereszténység felvétele s ezzel a
nyugathoz csatlakozás valami szakadást idézett elő a magyar lélekben". Eszerint
tehát Kós a harmincas évek derekán István királyt nem a társadalmi haladás következetes harcosának tekinti, hanem „a társadalmi haladás és a nemzeti érzés
között vergődő, önmagát feláldozni kénytelen, tragikus sorsú" vezetőt látja benne.
Amint Varrónak a Budai Nagy Antal-drámáról írott fejtegetéseiből is kiderül,
ez az István király maga az idő sodrából partra vetett Kós Károly. Varró innen
kezdődő elmélkedésének enyhe mentegető jellege van. Bizonykodással telik meg,
hogy Kós Károly azért haladó ember, azért őt még el kell fogadnunk (jóllehet nem
csatlakozott a Korunkhoz). Hiányzik a korábbi szigorú elemzés és megítélés is;
mintha Varró nem állná a késői Kós-művel a farkasszemet nézést. Vigasztalásul
jegyezzük meg: nemcsak a Kós-életmű fehér foltja ez a korszak.
Varró merevsége — monográfiája minden erénye mellett — másutt is zavar.
Nem biztos, hogy olyan könnyű feketére és fehérre, ocsúra és tiszta búzára, konzervatívra és haladóra kettészelni irodalmat és íróságot, mint ahogy ő teszi. Ha
leegyszerűsít, akaratlanul a húsz év előtti redukált, sematikus képletrend szerint
ítél. S ha a merevség dogmatizmusba csap át, nemcsak a stílus szenved kárt, h a n e m
a gondolat is: történelmietlen lesz ugyanis. Az első világháború után kialakuló helyzetről például azt állítja Varró, hogy „a magyar uralkodó osztály által elnyomott
erdélyi román tömegek évszázados nemzeti felszabadító küzdelmének eredményeképpen" valósult meg „a román nemzeti állameszmény
történelmi győzelme".
(Kiemelés tőlem.) A történelmi tények mellőzésével, illetve különleges csoportosításával
jut Varró erre a megállapításra, amely látszólagosan fogant a marxizmus, a történelmi materializmus jegyében. Hiszen ha konzekvensen érvényesítjük osztályközpontú szemléletünket, tudnunk kell, hogy a magyar uralkodó osztály nemcsak a
román proletártömegeket
nyomta el, hanem a magyarokat is.
Varró János könyve mindezek ellenére dicséretes próbálkozás a romániai magyar irodalom önvizsgálódása útján. Kíváncsian várjuk, lesz-e folytatása? (Dacia,
1973.)
ODOR LÁSZLÓ

Robotos Imre: A nevetés vonzásában
Vallomás ez a könyv, olvasónapló-féle, látszólag rendszertelen, valójában átgondolt és véggiggondolt, és egyetlen kérdés körül forgolódó. írókat és műveket elemez,
ókori görögöt, reneszánsz korit, vagy mai romániai magyart, de mindig ugyanaz a
kérdéskör foglalkoztatja: a komikum, a szatíra, a humor összefüggései, s nem utolsósorban a „nevetés humanizáló hatása".
Komikumelmélet,
szatíragyakorlat. Minden szellemi élet, így az irodalmi élet
nem kívánt beteges tünete az elmélet- és a kritikaellenesség. Voltak korok, amikor
ösztönösséget kellett mímelni és a műveltséget el kellett titkolni, hogy a tehetséget
ne vonják kétségbe az ellensznobizmus hívei, s ma is föl-fölüti fejét a kritikaellenesség, az esztétika, az irodalomelmélet lebecsülése. Robotos Imre előszavában —
84

talán eltúlzott szerénységből — sajnos, elméletellenesnek mutatkozik. Azt az érvét
persze elfogadom, hogy azért nem talált ki ú j komikumelméletet, mert nem akart
nevetségessé válni, mint megannyi elődje, aki megkísérelte az elméletesdit. Akiben
nagyobb a félelem attól, hogy nevetségessé váljék, mint az eltökélt szándék, hogy
legalább megkísérelje előbbre vinni nota bene az esztétika tudományát komikumügyben, az ne is vágjon bele, abból jó nem származhat. Azt viszont igenis sajnálom,
hogy Robotos nem vállalkozott az elődök — a szatíra- és komikumelmélet-írók
közti „rendcsinálásra", a rendszerezésre, a kritikusok megbírálására, mert az bizony
hasznos lehetett volna, nemcsak nekünk, hanem neki is.
Nemcsak azok válhatnak komikussá, akik komikumelméletet gyártanak, hanem
azok is, akik tagadják, hogy elődeik valaha is gyártottak hasznos komikumelméletet.
Az esztétika, pontosabban a komikumelméleti irodalom történetében immáron kétezer éves hagyomány, hogy mindig akad valaki, aki lecsepüli elődjeit, arról elmélkedik, hogy hiábavaló, oktalan, értelmetlen, bárgyú kísérleteket folytattak őelőtte,
aztán kirukkolva a maga elméletével, nem veszi észre, hogy az eredetinek hitt gondolatot, ötletet már többen is megfogalmazták, esetleg igen régen. Mulatságos dolog
az elméletírók egymást szapulása, miközben a gyakorló szatirikusok hasznát veszik
az elméleteknek. És a legnagyobbak például, ha nem is írtak összefüggő tanulmányokat a témáról, de egy-egy mondatban, célzásban tanújelét adták elméleti fölkészültségüknek. Az íróknál ez talán természetes is. De a modern kor legnépszerűbb
szatirikusai — Chaplin, Harold Lloyd, Tati, Étaix — komoly komikumelméleti fölkészültséget árultak el interjúk vagy írásbeli megnyilatkozások során.
Miért érdemes erről ennyit írni? Részben azért, mert Robotos Imre különben
érdekes és vonzó elemzései során gyakran hibáz rá komikum- és szatíraelméletekre.
S nem mindig pontosan fogalmazza újra őket. És sajnos, nem is fogadja mindig
kellő kritikával. Mert azt megállapítani például Mikszáth Pöngrácz Istvánjáról, hogy
„a Don Quijote magyar változata" ma már konvenció, a múlt századi kritika találmánya, és nem is igaz. Megszegényíti a Mikszáth-alakot. Vagy az a megállapítása,
hogy „a történelemnek vannak felfelé ívelő és hanyatló korszakai. A mosoly társadalmi mozgás szerint élesedik vagy tompul, zordabb lesz vagy megenyhül, rejtőzködik vagy magasra s z á l l . . . " már egy megfogalmazott teória leegyszerűsített változata. Kevesebb mint az előd gondolata.
Persze el lehet fogadni egy konvenciót, mégha nem is igaz, szimplifikálni is
lehet egy gondolatot, csak akkor nem illik általában elmélet- vagy kritikaellenesnek
mutatkozni.
A fentebbiek azonban apróságok. Nagyobb baj, ha a mások gondolati eredményeit semmilyen formában nem építjük be fejtegetéseinkbe. így például ezt a megállapítását, hogy „le kell mondanunk, hogy műfaji értelemben szatírának nevezzük
(Mikszáth) m ű v e i t . . . Mikszáth nem szatírát és nem humoreszket írt" semmiképp
sem fogadhatjuk el. Mert ilyen műfaj, hogy szatíra, nem létezik. Félrevezetheti
az olvasót. A marxista esztétika a szatíra, a humor, az irónia vagy a komikum
mint m ű f a j tévedéseket már régen megcáfolta. Sajnos erről nem vett tudomást
Robotos. És emiatt állítja azt a képtelenséget, hogy Mikszáth nem írt humoreszket,
írt. Sőt, kitűnő humoreszkeket írt, amelyek például Rajzok és szatírák című kötetében is megtalálhatók. Tegyük hozzá, hogy a Mikszáth-kötet címében a szatíra
megjelölés nem műfaji értelemben használatos. Csak olyan értelemben mint a novella, az elbeszélés, a karcolat, a regény, vagy Uram bocsá'!, a humoreszk. Ahogyan
a mechanikában nem keverendő össze a tengelycsapágy a fogaskerékkel, úgy nem
keverendő össze például a travesztia a paródiával, vagy a filmforgatókönyv a tragédiával. Mert hova jutna a világ, ha a tárgyakat, a jelenségeket, a fogalmakat, a
formákat önkényesen neveznénk el.
Bevallom, elszomorít, ha még az oly jól felkészült elméletíró is, mint Robotos,
pontatlanul fogalmaz szatíraügyben.
Alkotók és művek. Öröm viszont olvasni Robotos Imre műelemzéseit. Nem is
elsősorban a régiek, a klasszikusok műveinek értelmezésére gondolok, bár ezekben
is akad szép és eredeti elmefuttatás, érződik rajtuk az őszinte olvasmányélmény, ha-

nem olyan humoros, szatirikus írók bemutatására, akik a magyar olvasóközönség
körében alig ismertek. És ezek a romániai magyar irodalom humoros és szatirikus
alkotásai. Igen szerencsés ötlet volt Robotos részéről, hogy Arisztofanész, Cervantes,
Swift, Brecht, Dürrenmatt, Mikszáth vagy Karinthy után elemzi Karácsony Benő,
Molter, Bajor Andor, Sütő vagy Páskándi műveit, mert a szatirikus irodalomban a
nemzetközi hagyományok legalább olyan fontosak, mint a nemzeti sajátosságok.
A kisebbségi magyar humoros és szatirikus irodalom — nem Karinthyhoz és M i k száthhoz kötődik, hanem hozzájuk is. Nemzeti vonásai mellett nagyon is nemzetközi,
mondhatni európai. A magyar közönség ismerte Karácsony és Molter műveit, egyáltalán nem Bajor Andor, Páskándi és Sütő András humoros, szatirikus írásait.
Pedig érdeklődés van irántuk. Az idei könyvnap egyik slágere volt Sütő humoroskisregény kötete, kevés volt, első nap elkapkodták. Bajor kötetei, a Répa,
retek,
mogyoró, a Pokoli különkiadás mégha be is kerültek könyvárusi forgalmunkba, nem
keltettek visszhangot, amiben magamat is hibáztatom, hiszen évekkel ezelőtt megismertem, megszerettem ezt az erdélyi Karinthyt, de nem követtem el mindent,
hogy népszerűsítsem. Pedig ő is népszerűsítő, a romániai magyar írók népszerűsítője,
paródiákat ír, de a paródia nem-kariiithyi útját is bejárta, ezért nem epigon. Nem is
csak parodista. (Bár jó parodistának lenni sem megvetendő.) Helyesen állapítja
meg Robotos, hogy a „szatirikus jellemrajz Bajor kivételes erőssége". Bajor az irodalom szatirikusa, a szellemi életé, érzékenyen reagál minden torzulásra, de éppen
paródiáiban — Ady szavaival élve — vigéce is kortárs irodalmának. A mai magyar
nyelvű irodalom önálló karaktere. Robotos róla írott portréjának éppen az az értéke,
hogy Bajort nemcsak mint parodistát, hanem egyénisége egészében m u t a t j a be.
Egészen más alkotói típus Sütő András — a humor és szatíra területén —,
akinek megrázóan szép regényét itthon is a legnagyobb elismerés fogadta. Szatirikus
művei a Félre járó Salamon és a Pompás Gedeon más tőről fakadtak, a hétköznapi
valóság, a közelmúlt megpróbáltatásainak a talajából. Falusi életből, paraszti életből. Robotos nemcsak groteszk és humoros helyzetteremtő fantáziáját értékeli valóságlátása mellett, hanem szatirikus típusteremtését is. Mindenekelőtt arra figyel föl
jó érzékkel, hogy Pompás Gedeon önkényeskedő falusi kiskirály alakjának megrajzolásában Sütő elkerüli az olcsó megoldások lehetőségeit. Regényben, színműben
tikum, a komikum képtelenségig hevített ellentéte, és a fantasztikumba beépített
is a klasszikus szatírai hagyományok folytatója Sütő, amiben realizmus és fantasznépi-nemzeti képzeletvilág határozza meg a magyar nyelvű irodalomban egyedülálló
karakterét.
A költő, a drámaíró Páskándi Géza szatirikus műveiről szólva Robotos azt
hangsúlyozza, hogy az író a „»gondolkodás szeretetében« szembefordul mindenfajta
értelemellenes jelenséggel, »egyetlen fegyverem van ellene — mondja Páskándi —
a precizitás: az értelem indulata«".
Robotos ezúttal is jól határozza meg Páskándi szatirikus művészetét. Az értelmi
pontosság művészi szándékát el nem vitatva állapítja meg, hogy Páskándi művei
az értelmezés sokoldalú lehetőségét kínálják. „A groteszk jelképesség, amely olykor
az abszurd életjelenségek művészi látomásáig hatol, jelentéstartalmaiban értelmezési alternatívákat hordoz." Páskándi éppen e tulajdonságai (és parabolái) révén
válik szatirikus irodalmunk különleges egyéniségévé. Parabolákból és metaforákból
építkező szatírái a költészetet lényegítik át, fordítják ki ellentétévé. A lírát groteszk
iróniává.
Minden könyv értelmét- az adja, ha ú j ismeretanyagot tartalmaz, s nem már
meglevőt variál. Robotos könyve értelmét — legalábbis a hazai olvasó számára —
a romániai magyar írókról rajzolt portréi adják meg elsősorban.
SZALAY KÁROLY

86

Népi kollégiumok Vásárhelyen, 1938-1949
„Alkonyatok és délibábok / Megfogták százszor is a lelkét, / De ha virág nőtt a
szivében, / A csorda népek lelegelték" — írta Ady A Hortobágy poétájá-ban, mely
nemcsak az arisztokratikus művészeteszményről vallott, hanem — miként Móricz
Sáraranya — az elkallódó tehetség tragédiájáról is. Ám a szellemi és gazdasági téren
egyaránt fejlődési zavarokkal küszködő magyar társadalom csak nagyon későn tudott visszhangot adni Ady Endre és Móricz Zsigmond följajdulásaira, a nemzetet
elsorvadni látó szellemi munkások figyelmeztetésére. A társadalom legszegényebb
rétegeiben kihasználatlanul maradó szellemi értékek a népi írókat rázták föl először. Németh László már 1934-ben egy „új vitézi rend" feltámasztásáról elmélkedett: „Ha ezt nem a társadalom lelkesedése és nem az egyesek önfeláldozása hozza
létre, akkor nem is érdemes megcsinálni, hiszen a kiválasztás, a tanítás s a későbbi
szemmeltartás sokkal több lelkesedést és önfeláldozást követel, mint a terv első
nyélbeütése." — A társadalom lelkesedésére persze nem nagyon lehetett számítani, a
Szénási Gyulákra, a Szathmáry Lajosokra, az önfeláldozó emberekre annál inkább.
1938-ban, Vásárhelyen valami gyökeresen ú j kezdődött. Szénási Gyula tanyai
tanító és Szathmáry Lajos gimnáziumi tanár kezdeményezésére megalakult a Tanyai
Tanulók Otthona, elindult egy mozgalom, mely a 30-as évek végének Magyarországából az új, népi demokratikus társadalomba ívelt. E mozgalom dokumentumainak
gyűjteménye jelent meg a Népi kollégiumok Vásárhelyen, 1938—1949 című kötetben. Cikkek, jegyzőkönyvek, visszaemlékezések, felhívások és kérvények ismertetik
meg az olvasóval a magyar középosztály fölfrissítésének utópiájából kiinduló elképzeléseket, s azok gyakorlati megvalósítását. Utópia volt? — Igen. De ha a Cseresnyés kollégium mikrovilágához hasonló közösségek alakulnak ki minden városban,
akkor a szép álmokat kigondoló vásárhelyiek példája századunk egyik leghatásosabb
oktatásügyi cselekedete lehet. — így is az lett! Jelentőségében mindenféleképpen. Hiszen az eszme értékét nem az eszmét vállalók száma határozza meg. Valljuk be: a
kollégium őszinte pártolói nagyon kevesen voltak. De hát a nagy vállalkozások bölcsője mellett mindig kevesen állnak. (Később, mikor már érdem és dicsőség a kezdeményezők közé tartozni, olyan sokan ágálnak, hogy a nagy tolongás láttán kétely
támad: egyáltalán elfértek-e ennyien a bölcső körül?) A vásárhelyi kollégium szorgalmazói nem pályáztak kitüntetésekre, nem gyűjtöttek vagyont, munkájukkal semmilyen előnyt nem akartak maguknak kicsikarni. S mégis, sajnos még napjainkban
is akadnak olyanok, akik egyoldalúnak, egy szempontot figyelembe vevő felfogásnak minősítik törekvéseiket, s természetesen a Tanyai Tanulók Otthona célkitűzéseit is. Az ilyen értetlenkedők csak azt nem látják, hogy az adott történelmi helyzetben (pillanatban) ez volt a legtöbb, amit tehettek. Nem a misztikus népi őserő
megmentésének vágya hajtotta őket, hanem az a reális cél, hogy a művelődést egyik
társadalmi osztály vagy réteg se monopolizálhassa. Nem véletlen, hogy 1945 után a
NÉKOSZ ebben az elképzelésben az úgyszólván egyetlen követendő (követhető) példát találta meg. A „fényes szelek" nemzedéke ezt a hagyományt tartotta megőrzésre
érdemesnek, ezt az örökséget emelte az ú j társadalom ú j értelmisége képzésének
alappillérévé. S akkor, amikor seregesen jöttek a kísérletező kedvű, mohó fölfedező
szenvedélyű fiatalok, a Cseresnyés lendülete is fűtötte őket.
De a korai virágzás után kései fagyok jöttek. „A NÉKOSZ . . . 1949. július derekán megszűnt. Mai történeti ismereteink birtokában világos, hogy . . . az akkori
politikai torzulások és törvénytelenségek áldozata lett" — mondja Gosztonyi János
a negyedszázados évfordulóra írt cikkében. Ma már — természetesen — kár lenne
a népi kollégiumok szomorú halálán búslakodni. Sok minden megváltozott azóta, s
a feladatok is mások lettek. Az egykori Csengettyű utcai roskadozó épülettől nem
messze modern kollégiumi épület áll. De — miként Németh László mondta 1968-as
vásárhelyi beszédében — „Az, hogy a kisded Cseresnyésből fényes Szántó Kovács
87

Kollégium lett — nem jelenti azt, hogy ma nem lennének, lehetnének olyan igénytelennek tűnő vállalkozások, amelyek — ezt semmiféle rendszer sem teszi fölöslegessé — éppoly fölfedezői szívósságot, hősiességet k ö v e t e l n e k . . . "
Az Imolya Imre által összeállított, jól megszerkesztett, világos elrendezésű kötetet a további kutatómunka alapjául szolgáló bibliográfia egészíti ki. (Kár, hogy a
figyelmes korrektori munka ezúttal elmaradt.) — Az ezer példányban megjelent, a
legegyszerűbb (leggyorsabb, legolcsóbb) sokszorosítási eljárással készült kötet példa
lehetne más, hasonló jellegű kiadványok számára is. Méregdrága műnyomó papír
és csillagászati számokat tartalmazó nyomdai számlák nélkül is lehet érdekes, fontos műveket megjelentetni. (Hódmezővásárhely,
1973.)
OLASZ SÁNDOR

Tamási István: A kiátkozott
Megrázhatnánk a lármás kolompokat, megfújhatnánk a szenzációcsinálás papiros trombitáit is; íme, egy mai csoda: a nagylaki postamester nem jár ultiestékre,
nincs horgászjegye, ellenben szabad idejében történelmi regényeket ír. Lám, mindjárt az első, a K u n Lászlóról szóló meg is jelent a Gondolatnál, igen parádés kiállításban, ötszáznál több oldalon, tizenkétezer példányban.
De az irodalomban ritkán akadnak szenzációk, s ez így van jól. Nem csaphatunk
hangos zajokat Tamási István körül sem. Méltatlan lenne hozzá. Mert könyve nem
„érdekes jelenség", hanem írói teljesítmény. Eszerint kell olvasnunk. Szerzőjének
sorsa pedig korántsem olyan egyszerű, miként azt valamely bulvárlapnak való föntebbi tippünkkel tréfaként emlegettük. Tamási történésznek készült, a mielőbbi
kenyérkereset kényszerítette csak, hogy „amatőr" maradjon. Élénk érdeklődése, szívós föltáró szenvedélye, szorgalma megmaradt azonban mindmáig. A közlés vágya
sem hagyta nyugodni, s írói tehetsége is megmozdult — így előadások, történeti
tanulmányok helyett történelmi regény lett keze nyomán a telerótt lapokból.
Tamási könyve alapos előtanulmányokról tanúskodik. A szerző minden mozdulatán érződik, hogy otthonosan mozog a magyar középkorban. De nemcsak a szűkebb haza területén. Legnagyobb érdeme éppen az, hogy láttatni tudja, milyen
nemzetközi helyzetben, mily félelmetes árnyak tövében próbálta országgá egybemarkolni erőtlen kezével a széthullni akaró birodalmat a gyermekkirály, akinek —
itt valóban indokolt a szó: ellentmondásos — alakját megfelelően ábrázolni is t u d j a
a szerző. Elsősorban ez bizonyít tehetségö mellett. Mert a király körül, s az Alföld
mocsarasaiban bujdosó más szereplők bizony nehezebben kelnek életre. Különösen
áll ez a kitalált alakokra, akiknek mozgatásához nyilván kevesebb történeti adat
nyújt összeköthető szálat. Ám éppen őket ragadhatná kézen legbátrabban az író,
mindjárt szárnyakat is növesztve velük együtt, hogy szállni is tudjanak. Mert a
földön csak történet terem. Költészet nem. Ahhoz föl kell emelkedni. A regénynek
ezekben a részleteiben ez azonban csak ritkán sikerül. Bátran beszélteti viszont
hőseit huszadik századi nyelven a szerző. Ez könnyíti az olvasást, segíti a megértést.
Néha bántó azonban egy-egy túlságosan mai, már-már zsargonnak minősíthető
kiszólás.
Századunkat emlegetve
üzenetet közvetít a mű a
felelni. Vagy mégsem lenne
korról, ahhoz a korhoz is,
88

önként és törvényszerűen következik a kérdés: milyen
régi századból nekünk, maiaknak? Bizony erre nehéz
igaz, hogy a történelmi regény óhatatlanul szól arról a
amelyben íródott? Nem az .,áthallásokat" keressük, de

joggal, kérjük számon a történelmi regénytől, hogy eligazító írói üzenete legyen
mai olvasója számára. Az olvasó mindig „mai ember": a múltról, sőt a jövőről szóló
művektől is mai kérdéseire várja a választ.
Pontos, megbízható történelmi illusztráció Tamási István könyve. Jó szívvel
ajánlhatjuk mindazoknak, akik szórakozva akarnak megismerkedni történelmünk
emlegetett szakaszával. A kiátkozott némely részlete, a főhős megformálása, s néhány más biztató jel pedig reményt adhat, hogy a szimpatikus fiatal szerző legközelebbi munkájában még több örömet lel az irodalmi izgalmat, költészetet kereső,
olvasó is. (Gondolat, 1973.)
ANNUS JÓZSEF

89

Balázs János: Füstölgések
A magyarországi könyvkiadói jogszabályok lehetőséget nyújtanak arra, hogy a
•szerzők — megfelelő engedéllyel — saját költségükön jelentessék meg műveiket.
E lehetőséggel élt Balázs János, akinek nevét festményei tették híressé varázsütésszerűen. Vállalta a mintegy harmincezer forintot kitevő nyomdai költséget, amelyből semmi sem fog részére megtérülni, mert kötete nem kerül könyvárusi forgalomba. ötszáz példányban készült, s a példányokat csupán baráti körben, a j á n d é k
gyanánt osztja szét a szerző. Így az érdeklődő olvasók a nagyobb könyvtárakba
kerülő köteles példányok alapján ismerkedhetnek meg a kötettel. (Figyelmeztetjük
a könyvgyűjtőket: ne tegyenek kiserletet arra, hogy a szerzőtől szereznek példányt;
n e m fog sikerülni. Festményei kapcsán szerzett szomorú tapasztalatai indokoltan
bizalmatlanná tették Balázs Jánost a műgyűjtői mohósággal szemben.)
Balázs festményei azért keltettek feltűnést, mert ellentétben a legtöbb úgynevezett naiv festővel, nála a naivság nem egyszerű ügyetlenséget, akaratlan vagy tettetett primitívséget jelent, hanem valami szokatlan szimbolikus, sűrített, filozofikus
látásmódot, Hieronymus Bosch-szerű groteszk, démoni figurák töredékeinek kavargó
tömegéből felépítve. A szemlélő kísértést érez, hogy az elemek kaleidoszkópszerű
kavargását összefüggésbe hozza a cigány népdalok és népmesék motívumtöredékeket halmozó szerkesztésmódjával. Most megjelent versei bizonyítják, hogy e látásmód nem véletlenszerű, hanem igen tudatos művészi elgondolások kifejezője.
Képeit olykor összevarrt zsákdarabokra, kimustrált munkaköpenyre festette.
Verseit papírszeletekre rótta. Félezer papírszeletről válogatott ki hetvenhárom d a rabot petróleumlámpa fényénél a salgótarjáni cigányteleptől is elkülönülve álló
kunyhóban Mészáros György, kiváló cigánykutatónk, akinek baráti segítsége tette
lehetővé a kiadás szervezési nehézségeinek leküzdését. A verseknek Balázs János
maga adta a találó „Füstölgések" címet, amely igen szerény és egyben igen öntudatos, mint szerzőjük, öreges füstölgéssel — de mondjuk méltóbb szóval: öregkori
bölcsességgel — vall magáról és a világról. Ha úgy tetszik: költészete naiv költészet,
ahogyan festészete naiv festészet. Függetleníti magát a jelenleg divatozó költészeti
irányzatoktól, s régebbi népi költőink egyszerűségével, világosságával fejti ki elgondolásait a lét kérdéseiről és saját művészetéről.
Idézzük kötetnyitó versét:
Egy nap eljött hozzám
a teremtő erő űzötten árván
máshol nem fogadta senki
nálam menedéket
talált
el sem hagytam
menni
— Ha megengeded öcsém
nálad maradok
— Ó kedves bátyám
ez a legkevesebb
ha otthonom
megosztom
— Ez így helyes
bár nem sejtheted
milyen szép mennyi sok
amit hoztam néked
mely nemes erő
és szent titok:
nézz szét a világon
mindig
mindenhol
egyformaságot látol
:90

Ne kutass a fényben
árnyékban
vannak
a színes
tünemények
Abban rejlik az
ami igaz és vigasz
minden
letörtségre
ami a valóság
ami az emberiség vétke
Az üdv meg a bűn
összesítve egyik ragyog
másik
keserűn
vicsorít ábrázatot
és torz káoszt mutat
Ha ezeket kinézed
nem lesznek vitézek
akik régóta nagyok
híresek gazdagok
az ördög is utat enged
s szerencséd
felragyog
De előbb a lét
nyirkos
folyosóját
kezdettől a máig
kell rohannod át
Nem kell ehhez más
mint ezernyi vonal
bonyolult görbe vonás
se vezetés se parancsolás
csak benne égj abban
amiben izzik fortyogó színőzön
így lettem az
ami lenni se akartam — festő
öregem eltűnt egyedül maradtarr,
Honnan jött ki volt?
szavam nincsen
talán ő volt
az anti-isten.
Balázs János személye bizonyosság arra, hogy léteznek őstehetségek. A két
elemit végzett nehéz sorsú férfi minden előtanulmány nélkül kezdett festeni, verset
írni, s verébfejnyi betűkkel, de jól kiírt írással, kifogástalan stílusban veti iskolai
füzetek lapjaira filozófiai elgondolásait. Festményei után versei a bizonyítékok:
mindkét műfajban képes figyelemre méltót alkotni. (A szerző kiadása, 1973.)
VEKERDI JÓZSEF

91

SZÍNHÁZ

Shakespeare, Weiss, Bulgakov
P R Ó Z A B E M U T A T Ó K A SZEGEDI S Z Í N H Á Z B A N

Jó félháznyi közönsége volt Szegeden a Bulgakov-áarab tizenegyedik előadásának. A színészek szerint ez nem jellemző, általában megtelik a nézőtér, mintha az
utóbbi időben többen járnának színházba. A bérletstatisztikák enyhén emelkedő
grafikonja csalóka lehet, hitelesebb lázmérő a színész közérzete, hiszen a bérletek
korábban is elkeltek, viszont ha jól érzik magukat a közreműködők, odalent a
játéktéren, bizonyára attól van, hogy a belépőjegyeket nemcsak elvállalják, ki is
használják az emberek. A színészek szavának hitelével tehát: a szegedi közönség
„mozdulóban van" színházáért. Mire ezek a sorok az olvasó elé kerülnek, az évad
túljutott a felénél, az említendő előadásokból legfeljebb néhány várható még. Szegeden a próza nem játszik repertoárt, így ha a teljesség kedvéért ideírjuk az első
fél évi programot, a bemutatókat jelezzük egyben. Shakespeare Vízkeresztjével
nyitottak, másnap az elnyűhetetlen sláger, A Szabin nők elrablása ment, majd a kamaraszínház kényszerű nélkülözése miatt a főépület földszinti klubtermében kinyitott kisszínpad Marat/Sade premierje következett, illetve a félév utolsó bemutatója,
Bulgakovnak Rein mérnök álma címmel játszott komédiája.
Megint úgy adódott, hogy a közönségnek némi viszonyítási alapja volt: a Vízkeresztre és a Weiss-darabra filmről hozott emlékképeket, magával, Bulgakov Boldogság című drámájának úgynevezett paraleljét, az Iván, a Rettentőt pedig pesti
előadásában a tévéről láthatta nemrégiben. Eredetiségét tekintve kétségtelenül a
Bulgakov-premier ígérte a legtöbb izgalmat, nemcsak azért, mert Bulgakov neve és
életműve csak az utóbbi időben kezd felszívódni nálunk a köztudatba, s a folyamat
elvitathatatlan, dokumentumértékű állomását jelentheti Szeged — hanem mert
(ezzel összefüggésben) az előadás magyarországi bemutató volt. Karig Sára fordításában a Boldogságot Sándor János rendező bővítette-alkalmazta színpadra úgy,
hogy az előjátékban Majakovszkij-versekkel
adott ízelítőt a darab születésének korából (a fiatal szovjet államban egy üzemi brigád rögtönzésszerűen mutatja be
kultúrműsorát), a szöveget pedig az Iván, a Rettentőből átemelt inzeltekkel dúsította föl. így sikerült a cselekményt színesebbé, mozgalmasabbá tenni, s a szabadkai
vendég, Petrik Pál sci-fi hangulatú díszletei szabad utat engedtek a merészen csapongó fantáziának. Rein mérnök találmánya, az időgép, persze csak eszköz Bulgakov számára. Mint Madách Tragédiájában Kepler, Rein is előre álmodik. A 23. századba röpíti utasait, ahol Moszkvára inkább csak a Kreml toronyórájának ütése
emlékeztet. Furcsa módon útitársai „nehéz fiúk": Milovszlavszkij, az élelmes-bohém
besurranó, elegáns kleptomániás és Bunsa-Koreckij, a herceg-házmester, aki a
Milovszlavszkijok sajátos fazonra ideologizált szabadságával szemben bürokrata
eszközökkel mosogatná tisztára foltos múltját, folytonos jelentgetésekkel keltené
látszatát, képes az ú j rendbe asszimilálódni. A darab erőssége ennek a két figurának
a színe-visszája, ám gyengesége éppen e két hálásabb szerep fényétől derült ki:
Rein nem tud élni igazán a maga teremtette lehetőségekkel. Annyi nyilvánvalóvá
lesz a darabból, hogy a huszadik századi emberek nem „teljes értékűek" 2222-ben,
92

de az már csak a néző homályos sejtéseire bízatik, vajon a Boldogság jövő-állam
hűvös utilitarizmusa, kínosan józan erkölcsideálja legyen a mérték, vagy a valóságos figurák napi perpatvarokban edződött esendősége, melyhez képest a jövő emberei szürke, kilúgozott robotlények csupán. Sándor János egyébként korrekt rendezése sem tisztázza lényegében, hol keressük az előadás mai jelentéstartalmát és
ideológiai töltetét. Mindenesetre két moliére-i színekkel kifestett, vérbő komikus
szerep talál két remek szereplőre Kovács János és Kátay Endre személyében. Rein
mérnök vázlatosabb figurájáról Körtvélyessy Zsolt romantikus hajlamokat közöl a
nézővel.
Egyértelműbb, mondhatni operettsiker volt Szegeden Sándor János évadnyitó
produkciója, Shakespeare Vízkeresztjével. Ha színház az egész világ, akkor ez a
színház most manézs: Sándor János cirkuszba vitte a Vízkeresztet, a porond átívelt
a zenekari árok fölött, a nézőtérbe szaladt. Cyarmathy Ágnes elegáns díszletei, zöld
drapériával bevont emelkedői, színes korongjai felvették az előadás hangnemét,
amíg üresen maradt a tér, szemnyugtató, üde látványt nyújtottak, a herceg és a
grófnő egymást eltévesztő románcára derűs fényt bocsátottak, a borissza nemesek
korhelykedései közben mint szappanbuborékok, épp hogy el nem pukkantak. A reneszánsz szerelmi történet idilli keretjátékul fonódott a csíny tevők köré, s az így
kibélelt porondon önmagát felkínálva bolyongott a magányos Malvolio, akit direkt
mai hivatalnokra hangszerelt a rendező. Kátay Endre két figurát játszott bele, vasalt bürokratát és bohócot, mint jeges vízből a forróba dobott ember, feszes izmokkal, majd eljámborodva. De amit Shakespeare egy típus jellemébe sűrített, azt feleslegesen megkettőzte. Malvolio mellett különleges figurája még az előadásnak a bohóc, akinek csörgősipkájában Király Levente a rendező ötleteit adja a darabhoz —
és a herceg: Körtvélyessy Zsolt szerepjátéka, mely az előadás stílusához képest fölfokozottan patetikus, idegen. Kovács János teliszájú-telitorkú Böffen Tóbiása, i f j .
Újlaki László nyiszlett Keszeg Andrása remek paródiák. Sándor János lefordította
magának Shakespeare-t, tehette, a darab címe: Vízkereszt, vagy amit akartok.
A színház társalgójában megnyitott kisszínpad Giricz Mátyás rendezésében esténként maroknyi, ám hétfőről hétfőre kifogyhatatlan publikum előtt játssza Peter
Weiss (hosszú című, röviden csak Marat halálaként jelzett) drámáját. Érdekes mű,
Budapesten Marton Endre rendezésében mutatta be a Nemzeti Színház. Az 1964-ben
született dráma premierjét Peter Brook rendezte Londonban, Weiss később megírt
egy másik változatot a rostocki színháznak, azóta a két variációt úgy tartják nyilván, mint nyugatit és keletit. Vagyis nem egyértelmű darabról van szó, gondolatrendszerében több réteget kell lehántani a rendezőnek. Marat és de Sade áll szemben egymással, köztük a megbízhatatlanul hullámzó hangulatú nép, a darabnak
keretet adó kor, a napóleoni évek közvetlen tükre, melyet az intézetigazgató tart az
őrültek elé — végül a ma, a színházi előadás szemléletprizmája, mely összegyűjtené
a fénysugarakat. Giricz Mátyás prizmája gondosan megmunkált, csiszolt. Látszólag
mintha ez utóbbi réteget figyelmen kívül hagyta volna: az egész előadás beborítófehérben, bolondokházában játszódik, csak az utcán jut ki belőle a néző. A játék
szervezése, tagolása, az egyes szerepek fölnagyítása, az ütközőpontok értelmezése,
tálalása azonban jelenlevővé teszi a rendezői szemléletet. Jó értelemben vett teátrális színházat szervezett Giricz Mátyás, ahol a szokásosnál is hangsúlyosabb az
együttes munka, s külön figyelemreméltó a színészi fegyelem. Fenyő Ervin agitatív
erejű Marat-ja, Simon Éva réveteg Corday Saroltája gondosan kidolgozott.
Az őszi—téli szezonról szólva nem hagyhatjuk említés nélkül: budapesti fellépései
mellett a világhírű moszkvai Vahtangov Színház két felejthetetlen estével megajándékozta a szegedi közönséget is. Pogogyin: A puskás emberét, és Carlo Gozzi: Turandot hercegnőjét olyan patinás repertoárból újították föl, ami néhai sikeres előadások, nagynevű rendezők (mint a névadó Jevgenyij Vahtangov és a közvetlen
utód Ruben Szimonov) emlékét az aktív színházi gyakorlatban is megőrzi. A jelenség számunkra még sajnos ismeretlen, de rendkívül tanulságos...
NIKOLÉNYI ISTVÁN
93

KÉPZŐMŰVÉSZET
FÉJA GÉZA

Vallomás Szabó Vladimírról
A harmincas évek elején találkoztam először Szabó Vladimírral, bár még nem
személy szerint. Rózsadombon, egy Áfonya utcai villa falán függött a képe, és valahányszor baráti látogatást tettem, a képet is meglátogattam. Úgy hallom, az ostrom
idején elkallódott, de én bévül hordozom, most is látom. Ladik halad a tengeren,
ráncos arcú öregasszony ül benne, talán maga az öreg Idő, vénember húzza, a tenger
színe pedig hajnalzöld, az újjászülető természet, az imént felpattant rügyek és az
éppen kifeslő levelek színe. Az öregember nyugodtan halad a vízben, a víz színén
és a víz felett, hasonló nyugalommal ül a csónakban az öreg Idő. A mulandóság
megy a maga útján, ám ennek az útnak örökkévalóság a neve. Csupa nyugalom ez
a kép, szinte a bölcsesség végső szava, mindent sommázó mondata színre, mozdulatra és figurára váltva. Mintha a művész ősi rettegéseket gyűrt volna le, és biztatna, hogy ne féljünk, mert mégis és mindig van remény. Pedig akkor festette,
midőn már megéltük a XX. század drámájának első felvonását, és ha ez a dráma
egy időre látszólag el is csitult, csupán azért történt így, hogy nemsokára még
irgalmatlanabb felvonásokat rendezzen. Szabó Vladimír érett férfikora ebben a
drámában telt, és vizsgáljuk meg, hogy miként viszonylik korához? Vannak, akik a
dráma jeleneteit festik, és minden becsülést megérdemlő, feltétlenül rangos feladat
ez. De mindig jönnek olyan alkotók is, kiket lelkiösmeretük arra kötelez, hogy lássanak messzebbre, és azt ábrázolják, ami minden borzalmon túlvirágzik. A késő
Adynak van egy verse, a címe: Hulla a búzaföldön. A halott katonát a havas síkon
feledték:
Elitatódik nagy csendesen
S növendékeit veri rajta át
A győzedelmes
búzaszem.
Úgy érzem, ilyesmi történik Szabó Vladimir piktúrájában. Idillt fest? Harmóniát ábrázol? Ügy lehet, de pillanatig se feledjük, hogy képein korunk nagy életdrámájának az izgalma tér boldogabb égöv alá, és távolról sem könnyed öröm virul
vásznain, de végletek nyugosznak meg, mert végletek hajolnak egymásba.
Szabó Vladimir feje, tekintete Mednyánszky László egyik férfiarcképére emlékeztet. A néhai nagy mester ezt a címet adta képének: Aki lát. Igen, aki lát, akinek
a tekintete mindig lényegbe hatol, és a hordalékkal elborított, vagy egyenest elsüllyedt lényegből teremti újjá a világot. Olyan férfinak a feje ez, aki szüntelen
elemekkel dolgozik, mint egykor E. T. A. Hoffmann, vagy századunk egyik legnagyobb géniusza, Bulgakov. Ezek a mesterek az életbe elegyítik az álmot, a külső
valóság tisztelete mellett megadják a belső valóságnak is dukáló rangját, bátran
végigélik a jelent, nem bújnak ki a nékünk rendelt időből, de szelíden, szinte önkéntelenül mindent átemelnek az abszolút időbe. Innen ered, hogy Szabó Vladimir
képei mindig többet adnak, mint amit témájuk mond. A régiségbolt régiségbolt is,
illetve minden létezett és létezhető régiségboltnak, minden szenvedéllyel összehordott műgyűjteménynek sommája, de ugyanakkor figurák és sorsok hallatlan
sűrűje, szinte emberi őserdeje. Ablaka gótikus katedrálisra néz, de maga a bolt is
Elhangzott a Csók Galériában rendezett gyűjteményes kiállítás megnyitójaként.
04

katedrális: áhítattal és Érosszal, fölfeszített Jézussal és elszánt szügyű, kihívó farú
nőstényekkel, fölfelé szárnyaló s bukdácsoló angyallal, forró emberi hússal s csontkoponyával, az emberi alkotás örök elemeivel. Aki nem értette eddig a gótikába
sűrített és a gótikában megnyugvó emberi drámát, a falaiba és díszeibe békült
forró, vad érzékiséget, az most színről színre láthatja. Ám a pinceboltból meredek
ösvény vezet fölfelé. Úgy is mondhatjuk, hogy pincelépcső, de ugyanakkor ballada
is, a folklór jól ismert ösvénye a megváltó fény felé.
Ismét kérdem: vajon drámai világ ez? Inkább az ember legszebb álma az ígéret földjéről, ahová tűzoszlop vezérel a pusztában. Az eredeti ember szüntelen feltámadása, a Paradicsom visszacsapó ősemléke. De nyoma sincs piktúrájában a valóságtól elszakadó absztrakciónak. Húsból, vérből, megszépülő s élő sárból teremtett
világ Szabó Vladimir világa, s ha túl csap a jelen időn, sőt önmagán, bizonnyal a
valóság túlsága árad meg, az élet sűrűsége, a lélek pattanni készülő telítettsége.
Az antik életérzés támad fel, melynek nem volt szüksége metafizikára, mert az
ember még a nagy, egyetemes Létben állott, s az élet meg a halál édes testvérek
voltak, örömöt hirdet ez a művészet? Azt hiszem, sokkal többet: az ember otthonosságát a világban.
Szabó Vladimir Balassagyarmaton született. Balassi földjéről jött, Felvidék lábától, a magaslati légkör éthoszát kapta útravalónak, ám dél felé szeret vándorolni,
délszaknak, Vörösmarty délszigetének vegetációját és színeit hozza haza tápláló
vigasznak. Mélyre szívta Rómát, de képein átüt Bizánc ragyogása is. Ám mást is
hozott a Mediterráneumból, közelebbről Hellászból: Orfeusz örökségét. Orfikus verseket írt már Goethe, Orfeuszt „fordította" a XX. század nyelvére Rilke, és ha
Szabó Vladimir művészetét egyetlen szóval kellene jellemeznem, azt mondanám,
hogy orfeuszi. Ezért szereti annyira a vándorénekeseket, Orfeusz rangrejtett utódait, akik visszalehelik az emberbe eredeti ártatlanságát, és énekükkel újra megszelídítik a földet. Akik jóvátesznek mindent, mert lám, a végső stációnál a vén
koldus vak szeme világítani kezd.
Nem az én dolgom az ítélet, mást cselekszem, talán többet, talán kevesebbet,
vallomást mondok. Továbbadom, amit Szabó Vladimir képeitől kaptam. És boldog
lennék, ha dadogásomból meghallanák azt, amit életműve ajándékoz nékem: öreg
szívem hevesebb dobogását.

S&ftu&n:
Rendszeresen bemutatja az elsőkönyves költőket az írószövetség költői szakosztálya. December 19-én került sor
lapunk munkatársának,
Kovács Istvánnak bemutatkozására.
Kiss Ferenc irodalomtörténész mondott bevezetőt, Vallai Péter színművész, a Thália Színház
tagja olvasott föl a versekből.

Tóth Béla író, szerkesztő bizottságunk tagja a múlt év utolsó heteiben
Jugoszláviában járt, ahol Tisza című
szociográfiájához gyűjtött újabb anyagot.

A Magyar . Rádió pályázatán
díjat
nyert Mocsár Gábor, szerkesztő
bizottságunk tagja. Rádiójátéka — amely hamarosan műsorra kerül — az olajbányászok életéből meríti
témáját.

Somogyi-könyvtári
Műhely. A 12. évfolyam 1—4. számát kaptuk kézhez.
A Csongrád megyei Könyvtár és a
Somogyi-könyvtár egyesülésével az ú j
könyvtárnak két kiadványa jelenik
meg. A Csongrád megyei Könyvtáros
a könyvtári munka közvetlen kérdéseivel foglalkozik, á Somogyi-könyvtári
Műhely pedig voltaképpen korábbi két
rovatát, a Műhelyt és az Örökséget
folytatja tovább, immár nagyobb terjedelemben és a megyére kiterjesztve.
Helyismereti tanulmányokat, bibliográfiákat, adattárakat és mutatókat közöl
tovább is. „Minthogy megyénkben helyismereti folyóirat nincs, kiadványunk
hézagpótlónak ígérkezik" — írja az ú j
szám bevezetője. Amikor ennek a kiadványnak első számai megjelentek, a '
Tiszatáj megírta, hogy a helytörténeti
kutatás közlő fórumát, szervező eszközét látja ebben a kiadványban. Most,
a hosszú idő után való megjelenéskor
sem mondhatunk többet. Sok sikert a
„műhely" munkájához! A Somogyi• 96

ciszéct
könyvtári Műhelyt Péter László,
lyóiratunk munkatársa szerkeszti.

fo-

Csokonai koszorúja.
Magyar költők
versei
Csokonairól.
A könyv Debrecenből jött, negyedik kötete annak a példás önismeretébresztő sorozatnak, mit a Hajdú-Bihar megyei Tanács az elmúlt években megjelentetett. Volt egy kötet a megyéről, egy a városról, egy pedig a mai debreceni fiatalok
műveiből. S ez a mostani Csokonai születésének
kétszázadik évfordulójára
jelent
meg, nem fél évvel később, mint mostanság
lenni szokott némely évfordulón.
Bényei
József szerkesztette ezt a kötetet, Kiss Tamás írt hozzá bevezetőt, s iektora kedves
munkatársunk, Cörömbei
András volt. Es
most is, mint az előző köteteknél,
Elek
Sándorné a felelős kiadó, kiről tudott dolog
immár, hogy értő mecénása a tanácsnál a
debreceni kulturális életnek. A debreceni
példa követendő voltát fölös lenne fölemlegetni, beszél az magáért.

Háromszéki népballadák. Kallós Zoltán gyűjteménye
után újabb kötet jelentar meg a Kriterionnál az erdélyi ma~gV folklórból. Ez a kötet Albert Ernő
sepsiszentgyörgyi
tanár és
tanítványainak balladagyűjtését
közli; a félezer
oldalas könyvben 435 ballada
szövegét,
változatát, illetve kottáját
találhatjuk.

Az ÜZENET Szenteleky-emlékszáma.
A
szabadkai ÜZENET Szenteleky Kornél emlékének szentelte az 1973. december 1-i számát. Szenteleky, akit sokan a vajdasági
magyar Irodalom megalapítójának, első jelentős író, szerkesztő, szervező alakjának
tartanak, nyolcvan éve született, negyven
éve halt meg. Az emlékszám az újraértékelés igényével szerkesztődött és azzal a
szándékkal, hogy a máig is elevenen ható
Írói magatartásra, írói műre fölhívja a vajdasági magyar irodalom mai művelőinek
figyelmét. A tanulmányszámból többek között megemlíthetjük Herceg János, Csuka
Zoltán, Dudás Kálmán visszaemlékezéseit,
Bori Imre regényelemzését, Bányai
Jánosnak a költőt méltató tanulmányát. Szeli
Istvánnak
Szenteleky
irodalomszemléletét
vizsgáló írását, Dér Zoltán dokumentumközlését. bő válogatást a kortársak Szentelekyröl szóló véleményéből. Juhász
Géza
írását Szenteleky világnézetéről. Az emlékszám Dér Zoltán hagyományápoló munkáját
is dicséri.

