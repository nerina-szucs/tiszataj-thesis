tiszatáj
6 1 .

ÉVFOLYAM

Aczél Géza,
Bogdán László,
Lászlóffy Csaba versei
Ágh István,
Petőcz András prózája
Tandori Dezső:
Farsangidőn
Báger Gusztáv:
Az európai identitás
és az euroatlanti
gazdasági kapcsolatok
Diákmelléklet:
Petri György
költeményéről
Búcsú Nagy Gáspártól

tiszatáj
IRODALMI FOLYÓIRAT
Főszerkesztő:
OLASZ SÁNDOR

Szerkesztő:
HÁsz R Ó B E R T
A szerkesztőség tagjai:
ANNUS GÁBOR

(művészeti szerkesztő)
DOMÁNYHÁZI EDIT

(nyelvi lektor)
HAJÓS JÓZSEFNÉ

(szerkesztőségi titkár)

tiszatáj
Megjelenteti a Tiszatáj Alapítvány Kuratóriuma
a Csongrád Megyei Önkormányzat, Szeged Megyei Jogú Város Önkormányzata,
a József Attila Alapítvány és
MS
a Nemzeti Kulturális Örökség Minisztériuma
Mflfc ' '
y.
^ivJ r f f
Nemzeti Kulturális Alapprogram
fe
rH-támogatásával.
ílj |g
^kCZffl
NEMZETI KULL IÚLISÓROKSFIG

MiNisntnuM\

Felelős kiadó: Tiszatá

AL-,N

j Alapítvány.
Nemzeti Kulturális Alap
Szedés, tördelés: Tiszatáj Alapítvány.
A lapot nyomja: Garmond 2000 Kft., Szeged.
Felelős vezető: Kinyik Erika.
I n t e r n e t : www.tiszataj.hu e-mail: tiszataj@tiszataj.hu

Szerkesztőség: 6741 Szeged, Rákóczi tér 1. Tel. és fax: (62) 421-549. Levélcím: 6701 Szeged, Pf. 149.
Terjeszti: Lapker (Magyar Lapterjesztő Rt.)
Előfizetésben terjeszti a Magyar Posta Rt. Hírlap Üzletága 1008. Budapest, Orczy tér 1.
Előfizethető valamennyi postán, kézbesítőknél,
e-mailen: hirlapelofizetes@posta.hu, faxon: 303-3440
További információ: 06 80/444-444
Egyes szám ára: 400 forint.
Előfizetési díj: negyedévre 1050, fél évre 2100, egész évre 4200 forint.
ISSN 0133 1167

Tartalom
LXI. ÉVFOLYAM, 2. SZÁM
2007. FEBRUÁR
ÁGH ISTVÁN: Szemben a vén akáccal .................................

3

LÁSZLÓFFY CSABA: Előbb megéltem, aztán kitalálom ........

11

ACZÉL GÉZA: megigazulás ..................................................

13

PETŐCZ ANDRÁS: Idegenek. Harminc perccel a háború előtt
(Regényrészlet) ...........................................................

14

SZÖLLŐSI ZOLTÁN: Édesanyám; Lenni ...............................

22

TANDORI DEZSŐ: Farsangidőn ............................................

24

BOGDÁN LÁSZLÓ: Richardo Reis Tahitin (14. Első levél
Teive mélyentisztelt bárójának; 15. Visszaesések;
16. Első levél Alexander Search-nak; 17. Kezdetek) ...

34

TURI TÍMEA: Hagyaték; Kislány otthon (Részlet a Reménytelen variációkból) .............................................

37

TANULMÁNY
BÁGER GUSZTÁV: Az európai identitás és az euroatlanti
gazdasági kapcsolatok .................................................

43

KRITIKA
BÁNYAI JÁNOS: „versíró szomorú emberünk” (Aczél Géza:
[szakma]alkony) .........................................................

59

HERNÁDI MÁRIA: Gravitáció és haláltánc (Rakovszky
Zsuzsa: Visszaút az időben) ........................................

63

ROSONCZY ILDIKÓ: Közös kertünkről (Kiss Gy. Csaba:
A haza mint kert) ........................................................

71

MARKO ČUDIĆ: Kritikai hangok polifóniájában (Végelsymposion. Tanulmányok Végel László műveiről) ....

76

MARJANUCZ LÁSZLÓ: Blazovich László: Szeged rövid története ..........................................................................

85

MŰVÉSZET
SZAKOLCZAY LAJOS: ModerNatura (Pataki Ferenc kiállítása a Dél-magyarországi Áramszolgáltató Nyrt. aulájában) .......................................................................

91

MÁROK TAMÁS: Lábat én még úgy remegni… (Beszélgetés
Gregor Józseffel) .........................................................

94

OLASZ SÁNDOR: Földi pörök és téli madárkikötők (Búcsú
Nagy Gáspártól) ......................................................... 101
A Tiszatáj Alapítvány közhasznúsági jelentése ................. 104
Szerkesztői asztal ............................................. a belső borítón

ILLUSZTRÁCIÓ
LIPTÁK GYÖRGY alkotásai a címlapon, a 21., 36., 42., 58., 62.,
70., 75., 100. és a 103. oldalon
PATAKI FERENC rajza a 93. oldalon

DIÁKMELLÉKLET
FABULYA ANDREA: Útvesztőben
(Észrevételek Petri György Öt tétel című költeményének
D. tételéhez)

ÁGH ISTVÁN

Szemben a vén akáccal

Találkozás a mindenséggel
Boldog tudatlanság és nyíló értelem határán botladozik a kisgyerek az udvari fűben. Mintha kócos dália kelt volna útra a virágágyásból. Billeg, elesik, föláll
s futni kezd töretlen önbizalommal. Nemrég kezdett járni, hát a világgá menés
szándéka tetszik minden lépéséből. Nem akadályozza lépcső, nyitva a kertkapu
is. Várja az út a kukoricás szélén, s arra fordulnak épp a tehenek, hazafelé a legelőről. Hívásnak véli közeledő hangjukat, utánozza hozzájuk indulóban, rájuk
mutogat, odaszólna, csöppet sem fél a behemót vonulástól, azt sem érti, a hátulról röppenő kéz miért tartóztatja föl. Zavartalanul bizalmas minden iránt. Azt hiszi neki beszél a világmindenség, ezek a tehenek, meg a macska, az örvösgalamb.
Hangjuk szerint mondja a nevüket, szót vált velük. Meghatottan figyelem valamikori önmagam első ártatlan jelenetét, amint visszajátszódik a csöppségben
a múltam. Valaha én is olyan csodálattal utánoztam az állatokat, s azt hittem,
nyelvük éppúgy megtanulható, akár az udvarba sereglett német és orosz katonáké. Megkérdezhetném majd a lovunkat, mért olyan szomorú, megértethetném
a tehénnel legeltetés közben, milyen baj lesz a kárba csavargásból. Azonnal kiderült, képzelgés játszadozott velem, melyet a felnőttek előtt szégyellhettem
volna. Hiszen amiről ábrándoztam, még a mesékben is ritkán olvasható. Ott
a juhásszal megeshet, hogy jótettét a tűzből kimentett kígyó az állati nyelv megértésének képességével hálálja meg. Felnőtt koromban olvastam régi emberekről, kiket a főtt kígyó elfogyasztása segített idáig. Sőt a fehér kígyó húsától még
a füvek is beszélni kezdenek, különösen Szent György és Szent Iván éjszakáján,
s elárulják, melyik betegségre valók. Csak nem a bibliából került elő ez a minden
állat közül a legravaszabb, mint az ördögi praktika eszköze? Sejthette volna a juhász a kígyói hála következményeit: gazdaggá teszlek, de azzal a föltétellel, ha azt
valakinek elmondod, vége az életednek! És hallja, mit mondanak egymásnak
a szarkák az öreg fa odújába rejtett rengeteg pénzről. Hazaviszi, és emiatt szabadítja rá a poklot a kapzsi feleség kíváncsisága: Honnan szerezte? Kit rabolt ki?
Mondja csak! Úgy se hal meg. Ha meghal, meghal! Fölfekszik az ura a halottas
hidegágyra, de mire elárulta volna a titkát, hallja, mit mond a kakas a kutyának:
Én hetven–nyolcvan feleségemnek tudok parancsolni, ő meg annak az egynek se
tud. Fölugrott a juhász, levett a szegről egy erős kötelet. Mintha csak arról lenne

4

tiszatáj

szó, hogy ki az úr a házban. A többi mese. Az igazi tanulság mégis, hogy aki a világ rendjét áthágja, belepusztul. Inkább egymást, az emberek beszédét próbáljuk
megérteni.
Tiszta forrás
Eljutok-e még a víz jó ízéhez? – sóhajtottam egy régi versben olyan tisztaságra
vágyva, amit akkor ez az örök elem fejezett ki a legpontosabban, s mértéke lehetett a világos, áttetsző igazságnak, melyet már nem a nyelv, hanem a szív és szellem ízlelhetett. Szertartásos áhítat fogott el minden vízfakadásnál, miként az iskolás gyereket mutatja a kirándulási fénykép. A megörökített pillanat sugárzik
mosolyából. Háborús kulacsot tart a szájához, hátradőlve, mint egy futóárokban.
A mélyút aljáról emelkedik a pocakos edénybe kapaszkodva, lent is magasban hiszi magát. Csak ennyi látható, azonkívül egyedül ő a megmondhatója, a Somló
nyugati lejtőjén a Sédfő vízéből kortyol olyan teátrálisan, hadd higgye, aki látja,
tele a kulacsa borral. Pedig akkor még a legfinomabb italnál is jobban esett a föld
mélyéből csorgó fényes, üdítő hideg, mely a szőlőhegy kaptatóján oltotta a szomjat. És fizetni se kellett érte, csak lehajolni. Az építmény kápolnára hasonlított,
rács és mohos fal védte a kicsi duzzasztó medencét, abból csorgott alá kerek
nyílásokon a víz, míg zöld növényi fátylakkal játszadozott a sodrás. Bár ezt már
nem mutatja a kép, csak a kései képzelet terjeszkedik, s az emlékezet irányít
a szőlőskertek végébe ásott kutak felé, a forró beton vagy a pudvás gerendázatú
kávákig az udvarokon, s fölidézi a gémes kutak égben felejtett sudarát a legelőkön. Én voltam a fiú, aki az áldomást mímelte átszellemült derűvel. S megjutalmazottnak érezte magát mindenütt, ha a rekkenő hőségben vízhez jutott, s csörgőkorsóból, kéve alá rejtett demizsonból pótolhatta gőzölgő verejtékét. Méregzöld sás kerített buja szigetet a réti forrás köré a kaszásoknak. Lehasaltam a süppedő csapás végén, s a régi szokás szerint állati egyszerűséggel érintettem ajkammal a tükröt, s az áramlás ellenében, vagy guggolva, tenyeremből ihattam.
Az áttetsző tócsában a pióca meg sem rebbent a csobbanástól, annyira együvé
tartoztunk, én és a világ. Jókedvű, harsány kerrentéssel adtam hangot elégedettségemnek. De ahogy az ember és a háziállat megritkult a mezőn, s nem merték
a kutakat, megromlott az ivóvíz. A megbolygatott földből máshova szökött a forrás,
elgyengült, kiapadt. A talajvíz megmérgeződött. Mára legenda nélküli, élménytelen vegyjellé absztrahált elemet nyerünk a vezetékből. És átfordul a sóhajtás:
Eljutok-e még a víz jó ízéhez? – helyett – Eljut-e még hozzám a jóízű víz?
Hol az a föld?
Ősz végén, karácsony előtt juttatja eszébe a postás, hogy neki tulajdon földje is
van. Egyszerre hírt ad magáról a haszonbérleti díj megérkezésekor, hogy műveli
még a téeszből visszamaradt nagygazdaság a régi szerződés szerint. De ő még

2007. február

5

most is annyira meglepődik, mintha pénzt talált volna, mert sose vette komolyan, bár a négy hektár után járó összeg talán havi lakásrezsire elég, nem azon
múlik a háztartásuk, ami a keze alatt a megélhetésük alapja is lehetne. De hát ő
a távoli város lakója, nem köti más a temetőn kívül falujához, csak ez a néhány
hold, melynek még a fekvését sem tudja. Máshol jelölték ki a részét, mint ahogy
régi földjükön is más lett a tulajdonos. Így vált az örökségből egyetlen szám a telekkönyvben, s az évek végén ez a pénz. Képtelenül elvonatkoztatott viszony,
mintha a semmiért fizetnének valami ismeretlennek. Látszólagos a juss, ha nincs
benne ismert valóságos talaj, emlék, nem köt hozzá az elődök munkája, verejtéke. Hiányoznak, akik perceikkel egész életüket hullatták a rögökre, törték,
zúzták a hantot, talpuk a finom szemcsékbe merült, s minden mozdulatukkal
megújították jogosultságukat, szinte bele is temetkeztek. Az lett az örökségéhez
méltó, aki megbecsülte ősei ragaszkodását, küszködését, odavalósi maradt. De
a múlt század közepén egy egész nemzedéknek kellett e törvényt megtagadni,
s most van miért szégyenkeznie, hogy a századokon átívelő történet nem ér többet
a hamar kezébe számolt pénznél, akár csak az emlékezet. Bárányfelhőket, akácos
dombokat bámul a pásztorgyerek a nyáros laposáról. Azt hiszi, Isten jelenik meg
a fáról hallott zörrenésben. Lucernaillatú ló szagát lélegzi be, mikor az istállóból
vezeti. Kaszálás közben különös metszetek meglepő szépségét látja a lába előtt.
Szerelem ajzotta föl izmait aratáskor, s a kévék hajigálása közben. Minden dűlőnek lányneve volt, a vágyak tündérei lebegtek a haraszton, a Völgydobogón, a Bánom-tagban, az Irtás fölött. Ők lettek sokféle arcra a tájnak barna-kék-zöld szemükkel, lenszőke és éretthéj-színű barna hajukkal. Csak a saját arcát nem tudja
odaképzelni soha.
Madárvész
Félrehajtott fejjel, nyakát ingatva néz a balkáni gerle az ablakon át. Fekete csöpp
szemében ijedség villan a pillanatnyi meglepetéstől. Mégis hosszan mered rám,
s ahogy szokott, egyszerre megun, s közönyös nyugalommal visszaröppen a fára.
Amíg a távolból figyelem, hirtelen eszembe jut, mintha még nem is láttam volna
madarat az idei télen. A tavalyi feketerigó eltűnt emeletünk vaskorlátjáról, nem
zaklatják a szarkák a vén akác álmát. És hol vannak a verebek, a cinkék? Csak
nem a félelemtől kímélt ez az észrevétlen hiány a madárinfluenzától hangos hónapokban? Hiszen még most e szép szelíd galambot látva is arra gondolok, micsoda halálos vírus terjesztője lehet. Vége a gyanútlan bizalomnak, a képernyőn
és az újságokban keltett hírek, s az apokaliptikus szóbeszéd sajnálattal vegyes
undort vált ki a szárnyasokkal szemben.
Vészhelyzethez illő a politikusok ideges nyugtatása, az orvosok beszéde vezényszavakká szakadozik. Fehérbe öltözött brigádok rohanják meg az ólakat,
nyakon csípik, zsákba nyomkodják, fojtják, égetik az egész baromfiudvart. Az égő

6

tiszatáj

toll bűze nem érződik, nem hallatszik a halálos sikoltozás, míg odaképzelem.
S már a karantén kimondása is pokoli övezetté változtatja a trópusokat, Kis-Ázsiát,
a Duna-deltát, s amit nem hittem volna, a magyar alföldi falut is. Mintha minden
baj okozója az a gubbasztó csirke lenne, amelytől meghalhatnak milliók. Egy elsápadt, pötyörödött taréj, fölfordult tollcsomó, s a keleti baromfi piac a képen,
kopasztott sárga húsok a tepsiben, vaskampó szúrja át a pulyka lilás nyakát. lekötözik a hattyút, s mint meggyalázott, hagyja, amint kinyomkodják az ürülékét,
de már amott, akár a partra sodort uszadék. Ez a kecses patyolat úszott felém
a Balatonban? Azt a sirály húzta ezüst ívét a dunai palotasor fölé? Amíg elővigyázatosságot diktál a józan ész, lefojtott ösztön játszik a képzelettel, ahogy a kuvik
halált jegyez az éjszakában, hatalmas csőrrel buknak elő az emlékezetből a varjak
mindennapi csataterünk hulladékára, s amikor sirálycsapatok települnek a háztetőkre, azt hisszük, bármely pillanatban támadhatnak a világító udvaron, kéményen át. S mit hoz a tavaszi madárvonulás, a déli földrészekről nem terjeszti-e vírusait az istennek kedves fecske, gólya, sárgarigó? Vagy a sötét, hideg évszak
után rögtön el is felejtjük, mert megszólalt a nyitnikék, leszállt az első gólya.
Játszásra való
Gyermekkori utcán repül vele a gépkocsi. Ismerős régi házak tűnnek egymás
után a háta mögé. Valami olyan érzés fogja el megint, mint ötven éve, mikor
a nagylombú akácokat kivágták, s egyszerre minden ablak, tűzfal látható lett.
Nincs kint egyetlen ember sem, hogy utána nézzen, ló sem ijed ágaskodva, nem
ugat kutya az idegen szörnyre. A megszokott más nézőpontú képből azonban
mégis magára vonja valami a figyelmét. A templomtér gyepén, a legelőre induló
gulya, konda réges-régi gyűlő helyén, játszásai porondján különös szerkezetet
pillant meg, egy gúla formában emelt sárgásbarna ácsolatot. Mintha egymáshoz
támasztott fölfelé keskenyedő létrákat állítottak volna a levegőbe. S mert annyira
nem illik oda, az elszármazott hazalátogató minden apróságra kiterjedő kíváncsisága mozdul benne. S ahogy a templom mögé kanyarodnak, ahogy szem elől
veszti, már nem is az érdekli, micsoda, hanem a viszonya szülőhelyéhez. Ha
gyalog érkezik, odamehetne megnézni, megtapogatni. Nem ettől a szóra sem érdemes újdonságtól döbbenne rá, hogy mennyire elgyöngült az eddigi kapcsolat,
talán meg is szakadt ezzel az autós utazással. Valaha még a buszmegállótól ment,
köszönt a kapuk előtt, kezet fogott, tétován válaszolt a „mi újság Pesten?” kérdésekre. Bár nagyon várták az otthoniak, mégsem illett az út közepén sietni szélső
házukig, végig a falun. Azokhoz a jött-mentekhez lett volna hasonló, akiket
a helybeliek vizsgáló szeme, s a kutyák dühe az útközépre riasztott. Nem volt még
annyira idegen, hogy természetesnek tartsák kívülállását, miként most bekövetkezett, autókerékkel elődei és saját lábnyomában. Ebbéli morfondírozását egy
másik község óvodájának kerti látványa zárta le. A hinta, libikóka, csúszda között

2007. február

7

ugyanolyan világosbarna szerkezet magasodott, mint játszótéri kellék, s megéledt
a hangos gyerekseregtől. Míg az előbbi céltalanul ágaskodott a kiszáradt kacsaúsztató helyén. Kamillás gyep zöldellt a partján, kákacsomó állt ki tükréből valaha, s a jeges, korcsolyás telek hosszú labdázásokba fordultak kora tavasszal.
Gyerekek röppentek ágról ágra a szilfákon és a jó öreg szederfán. Akármi lehetett
játszásra való. Örültek volna ennek az emelvénynek is, ami most úgy áll a helyén,
mintha egy mágikus szobor varázsolna gyerekeket magához.
Rekviem telefonra
Mert nem szorulok utcai telefonra, alig érint a hír, miszerint megszüntetik a fölösleges nyilvános vonalakat. Legföljebb kíváncsivá tesz, megvan-e házunkkal
szemben a fülke, hiszen annyira megszokott, hogy észre sem veszem már. A nekitámasztott gazdátlan bicikli lehetne most is az egyetlen figyelemkeltő kép róla,
miközben járókelők villannak át ajtaja tükrén, s egyetlen pillanatra bentinek tetszik a kinti, minden kötöttséget kiiktató beszélgetés. Kitámasztott könyökkel, telefont markoló kezüket fülükre tartva, s hozzáegyenesedve sietnek. Lennék csak
köztük, azt hinném nekem szól valaki mögülem, félresodor, ha beér, átsugárzik
arcán a beszéd mámorának leplezetlen intimitása, viszi a szót, akár a zászlót.
Húsz éve költöztünk ide a lakástelefon miatt is boldogan, de még jó ideig magamat láttam, amint odalent tárcsáz valaki s beszél, s karba tett kézzel tipródik mögötte a várakozó. Én voltam az, aki Zugló utcáin mászkált a forró napon vagy
esőben, hóban, reggel vagy estelente. Szinte utáltam, annyira irigyeltem azokat,
akiknek a magabiztos csörgés hallatszott otthonából, pedig lehet, hogy ugyanannak voltak másképp a kiszolgáltatottjai. Megváltozott a világ. Az elfojtott hangok forradalma elsodorta a régi szokásokkal együtt a körülményeket is. Ki tudja
még, a tantusz mit jelent magyarul, mire használták, mi volt az ára? Nemcsak
a hatvan fillér, melyben a bármilyen hosszú beszélgetés került. Lehet, az élet is,
barátság, szerelem, munka függött a hiányától. Aztán az alumínium forintos,
a réz kettes, az ezüst ötös már három percig, és a megszakadt mondatok. S mennyi
ajánlás egy-egy telefonkérelemhez. Szaporodtak a madáretetőt idéző, örökké hibás készülékek. És a „Szerelés alatt” szövegű cédulák fedték a tárcsákat hetekig,
szakadt zsinórok lógtak a kifosztott kazettára. De most az utcánkban álló fülkéhez nem tartozik már semmi érzelem, harag, kérlelés, a boldog hosszú csevegést
nem zavarja meg senki. Nem huny ki magában a csikk, nem fuj be levelet a szél.
Míg én valakit odavárva, egyszerre azt veszem észre, nem is a régi, a zöldre, sárgára mázolt, kupolás fülkét látom. Másforma áll a helyén, bordóra festett váz,
csupa üveg, melynek hátsó falán lila kagyló illeszkedik könnyed ívben a készülékre. Azt felejtetné, amit azonnal fölidéz.

8

tiszatáj

’56 száraz koszorúi
Áll az utcában, a házsorral szemben, a zárt, lándzsakerítésű liget előtt egy laposfedelű földszintes épület. Talán hátsó portának emelték, de már régóta szabad
bejáratul szolgál vasrácsos kapujával. A járda felől a vörös téglafal és a kinyúló
eresz fedett beszögelést képez, megvédheti az esőtől, odaágyaz magának néha
a hajléktalan. Eléggé kihasználatlanul bújik meg sarkában a postaláda az észrevétlenné szürkült márványtáblával, melyet a forradalmas egyetemisták emlékére
állítottak; PRO PATRIA 1956. Lehet, még a tilosban, lopva rakták erre az eldugott helyre 1989-ben. Az utcai szóbeszéd a Jövő Mérnöke, az Egyetemi Ifjúság
és az Igazság fejlécű újságok széttépett címoldalainak jelképes összekomponálását úgy értelmezte, mintha valami szélső balos merénylet után illesztették volna
össze a törött kőlapokat a később engedélyezett október 23-i megemlékezésre.
Ismeretlen, föld alól támadt szónokok, szavalók álltak ki először. Lelkes csodálkozók vették körül a tüntetőket. Utcai balesetre gondolhatott, aki távolból látta.
A rendőrök is messziről figyelték a félig szabad demonstrációt. Így magyarázható
az akkori állapotokból az óvatosan félreeső hely kiválasztása ebben a hátsó udvari környezetben. Azóta minden októbert 23-án koszorúzási ünnepséget tartanak itt az autón érkező hivatalos személyek, iskolások, megőszült ötvenhatosok.
Nemzetiszalagos virágkereket akasztanak a vaskampóra, alkonyat után gyertyát
gyújtunk mi is. Olyan egyértelműen megszokottá vált, hogy meg sem kellene
említeni, ha most e nyárban megint nem száradna még mindig ott az az öt ünnepi koszorú, mind a négy évszak szemete gyanánt, hiszen kiábrándítóan elszomorít a drótra rozsdásodott kórók sivársága, a fémes fonnyadás, melyet csörget
a szél, megrezgetnek a járművek. Korom és por lepi a barnás vörösre szikkadt
tarka szirmokat, csak a krizantém művirága virít piszkos fehéren. Olyan lehangoló, mint a síron hagyott hervadt virághalom, ha senki sem gondol már a halottra. Vagy mint a szőlőhegyi kápolna oltárán a tavalyi vázás csokor, mert az
egyházfi rest megjárni a magaslatot a védőszent jövő évi búcsúnapjáig. De ezek
a nemzeti szalagos koszorúk itt csúfoskodnak, kitéve ezer meg ezer járókelő tekintetének a járda és a bejárat mellett. Egy tanév ideje sem volt elég, hogy észre vegyék az októberi ifjúság utódai. Semmiféle hivatalnak, pártnak, még az erre tévedt utcaseprőnek sincsen gondja rá. Mindenki azt gondolja, nem őrá, másra
tartozik? Épp az idevezényelt útburkolóknak tűnne fel? Néhány hete fölszedték
a kövezetet, s alkalmasnak találták az emléktáblás zugot pihenőhelynek, odatámasztják csákányaikat, odaszórják a kalapácsokat, külön falat raknak a fölhalmozott kőkockából, pallók hevernek mindenütt. Azóta a postaláda ürítése is szünetel. Kihúzták az elterelő piros-fehér kordont. Növelték a rendetlenséget, miközben a koszorúk eltávolítására vonatkozó elkésett szándékot is elterelték. S maradt, mint a gazdátlan kripta látványa, a felejtés, néha már attól tartok, véglegesen.

2007. február

9

Lomtalan
Az útszélre vetett cipő nyomorúságát kazlakká növeszti a lomtalanítás, mely
most e városrészben az őszi betakarítás idejére esik. Valahol szüreti fürtök mosolyognak, vesszőkosárban koccan az alma, csörögnek a csonthéjasok, csűrök
és kamrák illatoznak a mező jó szagától. Ám itt az otthoni rend kedvéért akkora
a fölfordulás, mintha egy zsibvásárra látnék az ablakomból. A meghirdetett napon
rákényszerülök én is számba venni, mennyi fölösleges holmi gyülemlett össze
megint tavaly óta, s hasznát vettem-e annak, amit visszatartottam, mint ezt a lestrapált félcipőt. Latolgatom a kamra mélyén, s végképp lemondok róla. Pedig
milyen könnyeden jártam benne, a téli nehéz bakancs után repültem szinte, akár
mezítláb, kisgyerekkoromban. Ő volt útjaim lábnyoma, árulkodott felőlem,
merre térültem sárban és fövenyen, forró aszfaltra pecsételte gyaloglásaim ütemét, külföldi óvárosok, hazai piacok élményeit idézte föl. A lábamhoz formálódott, testtartásom és lépteim szerint kopott a sarka, talpa, gyűrődött bőre,
mintha személyem mása lenne, már nem is lábbeli, inkább emlékezet, életem
szerény bizonysága. Akár a többi elfelejtett, amit elnyelt a lom, s párjavesztett
szemét gyanánt befalt és bezúzott egyik reggel a szörnyű monstrum. Feltűnés
nélkül szeretnék megválni tőle. Műanyag bolti szatyorba rejtem, néhány visszaválthatatlan üveghez fogva terelném el a guberáló figyelmét, aki azonnal kikapja
kezemből, s megvető pillantása közben lepottyantja a szemétbe. Elszégyellem
magam s rádöbbenek, micsoda rangkülönbség lehet még itt, a szegénység ingyen
piacán is, ebben a fordított hierarchiában a kidobott holmi szerint. Éppúgy az
ebből élő meg az erre tévedt érdeklődő között, ki épp véletlenül akadhat itt valamire, ahol a gépesített rajok szálltak meg mindent. Nem érdekes, hova valók,
a föld alól sem lephettek volna meg ennyire gyorsan, ilyen magától értetődő iparkodással, amit az utca lakói raktak nagyra. Ijesztők a nehézsúlyú, tarfejű férfiak,
méltóságos vénasszony őrködik a félkarú fotelban, lefoglalt egy babakocsit az
alvó kisgyerekkel. Míg puffannak a matracok, csörömpölnek az üvegek, sodronyok, rámák, cukorspárgával kötözött dobozok zuhannak a szőrös kezek elé, sugárzik, mert minden nyomorúság fölött meg szokott jelenni a fény, egy nyurga
fiatal nő, valami éjjeli szekrényt kormányoz a biciklijén, csípőjével támasztja,
jobb kezével telefonál, mintha szárnyát emelné.
Örök szeptember
Ki tudja, hány szív dobog szaporábban ezen a szeptemberi napon? Még akinek
semmi köze sincs már az iskolához, az is valami ünnepi hangulatot, elfelejtett,
szokatlan, lámpalázas feszültséget érez a hirtelen benépesült, hangos utcák zsúfoltabb forgalmában. Mintha a vándormadarak tértek volna vissza, amikor éppen
az őszi útra gyülekeznek. Elérzékenyülök a legkisebbek piciségén, s mert olyan
elveszetten állnak a hatalmas nadrágok, szoknyák takarásában, a cipők ladikjai

10

tiszatáj

közt, míg a világ második, fölső fele a kamaszok nyári élményeitől lármás. Fékezhetetlen végtagokkal röpdösnek az újra találkozás örömében, amíg ezek az
ismeretlen legkisebbek mozdulatlan hallgatnak a villamoson. A pár perce még
szárnynak tetsző háti táskák egyre mélyebbre húzva tolják őket. Félelem és öröm
keveredik a tekintetükben aggodalmas csodálkozássá. Megható grimaszba ferdíti
arcukat a visszafojtott pityergés. Így láthatnám unokámat is ma, élete első tanítási napjának reggelén, ahogy valaha elindítottuk édesanyját. Így kísértük az idő
kapujáig, megismételve a minden korban azonos mozdulatot, szavakat s a szemek egymást kereső fényének üdvösségét. Talán sose fogja majd ilyen szorosan,
ilyen aggódó páros lüktetésbe merülten a világ legkisebb keze a világ legnagyobbját. Változhat az iskolai élet könyvestül, irkástul, ceruzástul, ugyanazok maradnak a nemzedékek szeptemberi érzelmei, hiszen apám még palatáblán tanult
meg írni, én meg most számítógépbe fogalmazok, s a múltak emlékét megilletődve helyezem magam elé. Mert mintha valami különös akarat miatt, generációk keze nyomát őrző ereklye gyanánt maradt volna meg ez a palatábla az idő
fölhalmozódott dolgai közt. Nem az enyém volt, bár nevem kezdő betűivel, a végigjárt osztályok római számainak rákarcolásával azt akartam elhitetni. A 19.
század végéről örökölhette a bátyám, ha hetven esztendeje még azon tanultak. Mi
már ceruzával, tintával a vonalas vagy a kockás füzetbe. Ők erre a fekete fakeretes lapra, mely éppúgy kijelölte a számok kockáit, a betűk egyenes vonalait a palavessző alá, mint az irkák lapjai. Múltba felejtkező kíváncsiság, kisöccsi szeretet,
a tulajdonlás gyermeki ösztöne indíthatott a megkülönböztetett figyelemre, mikor a magaménak kijelöltem a ház fölösleges kacatjai közül, de arra biztosan nem
számítottam, hogy életre szóló kapcsolatot kezdek el vele. Kisiskolás korom jelképévé változott, s ha kezembe akad, mint horog a nagy halat, kirántja elém azt
az alámerült világot, melyet azért mégsem lehetett elveszíteni. A palatábla is
hányszor eltűnt és elfelejtődött, a kamra, a padlás annyi kelletlen tárgya hol van
már? A fúrók, vésők, fűrészek, gabonás zsákok, kantárok, zablák sehol. Csak ez
a fekete sík, mindig teleírható, letörölhető felület van meg éppen a kallódás útjából
visszatérítve ide, abból a korszakból, mikor a h betű a háború volt. Elnyomta
a méhek, virágok, szilvák, lovak, cinegék zengő ábécéjét a zuhanó bombázók zaja.
S mintha az akkori nehezen húzott egyenes vonalak, az egymásba fűzött girbegurba körök sora lett volna nekem a próbatétel az első tanítási nap pillanatfelvételén túl, a térképek, színes ábrák, festett madarak gyönyörű tarkasága, meg
a ködbe szivárgott arcok után.

2007. február

11

LÁSZLÓFFY CSABA

Előbb megéltem, aztán kitalálom*
„A vágy – mint minden férfiban – természetesen belém is belém törte töviseit (...) a lehetőségek ingerkedése a legrosszabb esetben
lázadás volt ez ellen a mélyebb, párszerű
összetartozás ellen, amely mint két egy pertlire kötött baromfi, szétrugdalózó lelkünket
is összetartotta.”**

Ingerem, ingerültségem vajon
egy lírikusé?
Nem e percmagány –
az ingoványba fulladt értelem:
a pokoljárás önbizalma, az
árnyjátékok riasztó orgiái
után ránk szakadt üres látvány
teszi egyhangúvá szégyened,
szégyenem.
A tabuvá tett témák mint áldozatok.
Szelíden rendezni az őrültséget(?)
– egy gondolkodó géniusztól ennél
„papucshősebb” eszelősséget
nem is lehetne kiagyalni.
Fojt a magasság, bukott férfifej,
te földnek szegzett, irgalomra váró!
A téboly »állócellájából« hogyha
kilépsz („Köztünk a kard. Recseg az ágy”),
gyökereket szakítva – az emléktömb
*
**

Havas Endre-parafrázis.
A mottó s a kiemelt szavak Németh László napló- és versidézetek.

12

tiszatáj
a mélyben megrepedezett és lassan
porladni kezd már, elmeszesedett
klasszikus erekben mi ez? kamaszláz!” –:
hol a vértódulást elkötöző-elállító rokonság?
Ilyen borús
éjszakán nem könnyű kilopni
a lelkedet, Mester, mikor a kételyt
te magad, a harmonikusnak mondott
Németh László ültetted volt el
másokban is. (Lám, alkat s példakép
ellen aligha van refugium !)
„Öntörvényesítő ösztön” – a férfié?
Mi ez: visszatérni az ősbozótba;
kacskaringós utakra? – Elvadított
agyrém! „özönvíz-magas” Ararát!
Herceg (én, erdélyiként, nyugtalan,
nemes volnék, vagy csak bizarr lidérc?) –,
nézzek hát inkább nagyapám diófájának dús koronája fölé,
hol tréfás, máig is illatozó
anekdotákkal szállt tova
sorsom őrangyala.
2006. szeptember 17.

2007. február

13

ACZÉL G ÉZA

megigazulás
talán ott kezdődhetett a két csomag savanyú cukorral amit vali néném
küldött mikulásra érdes idők voltak a fene gondolta hogy majd a foga
bánja a mohó gyereknek őrült ropogtatással mindet bevettem miközben
megfontolt bátyámnak még egy hét múltán is a zacskóból csak egy szem
hiányzott s mivel helyzet szüli az átkot a színes köveket lassan csenni
kezdtem az önzés első duzzadt levelei bomladoztak már felettem majd
csöndben gyökeret eresztett bennem a sunyi szerzés aprócska csodája
s mikor már járni kezdtem az iskolába valahogy a nagyobb süteményekbe
akadt tekintetem a menzán ülésrendkor mindig a kevésbé szálkás padokat
kerestem s ha recsegő parancsszavak húztak el megettem mélán hagytam
a feladathoz más is odaérjen nem volt még meg bennem az érdek nélküli
szemérem se — legalább fejben — a kicsinyke keresztek részleges
átvállalása nem volt még a léleknek rezignált fáradtsága mely az unalom
opálos ködén át egyszer csak jósággá szelídül s a pillanatnyi tétova
tusában az apáca ösztönök meleg magánya marad legfelül a gyöngéden
simító kéz bársonyos árvasága mint a sivító malacok ügettünk hát borús
reggelente a kopott oskolába egymás hajladozó érdekeit fölültúrni s már
alig emlékszem mikor kezdődött az a könyökléseken túli nyugalom
melyben az a szép ajándék ha én adom ha én kezdem az ügyetlen szólást
biztató gesztusokkal nem lépve túl az adakozás szelíd figyelmét sokkal
nehogy a leleplezett kényszer odaát fájjon mikor végre megérted a gőzölgő
tál körül anyád miért akadt fönn örökké a csirke szárnyon s havat kotorni
pedig már jókora senki voltál miért imbolygott ki szikrázó fagyokban apád
a gyerekek talán csakhogy ekkor a révület már futna egy olcsó szirupba
a visszapergő emlékezettel ott maradsz mínuszban s a megfejthetetlen
részletekbe tolakodó hiány mint a lepergő idő hermeneutikája elmarad
ihletett érveid mögül gránit öklökbe bezárva s a megigazulás fönséges
íve a napi robot fölött be-behajlik osztom a párolgó lábast keresem nekik
matériámból a szebbeket s már fel sem tűnik ez a természetesebb

14

tiszatáj

PETŐCZ ANDRÁS

Idegenek
HARMINC PERCCEL A HÁBORÚ ELŐTT
(Regényrészlet)

Peut-être à cause des ombres sur son visage,
il avait l’air de rire.
(Camus)

Hazudni anyám tanított.
Pakolunk.
Ládába, bőröndbe tesszük a ruhát, az ágyneműt, a dunyhát, a pokrócokat. Az
egyik táskát lábasokkal, fazekakkal, evőeszközökkel rakjuk tele.
Költözünk.
Soha nem maradunk ugyanazon a helyen fél évnél tovább.
Anyám így gondoskodik a biztonságomról.
Pakolás közben is magyaráz:
– Nem elég tudatosan hazudni – mondja. – Tudni kell ösztönösen hazudni.
Kapásból. Nagyon hitelesen. Csak így maradhatsz életben.
Van egy kis hátizsákom, abban viszem a babámat és a Bongó kutyát. Ők is
költöznek velem. Hozzám tartoznak, vigyázok rájuk.
Anyám kordén húzza a ládát, a bőröndöt, a táskákat meg a szatyrokat a vasútállomás felé. Az állomás körüli utcákban rengetegen vannak. Asszonyok, férfiak és gyerekek is.
Meg kutyák.
A kutyák veszélyesek. Némelyik már túlságosan éhes.
Néhányan csomagok nélkül, mások bőröndökkel, táskákkal felpakolva próbálnak kijutni az állomásra. Van, akinek ugyanolyan kis kordéja van, mint nekünk.
Anyám azt mondja, keresztül kell mennünk a tömegen, hogy a pályaudvarra
jussunk. Figyelmeztet, hogy kapaszkodjak a kordéba, nehogy elsodorjanak az
emberek.
Még az indulás előtt mondta az anyám:
– Ha elszakadunk egymástól, akkor talán soha az életben nem találkozunk
többet. Ezt jól értsd meg. Innen el kell mennünk, tehát bármi áron, de el-

2007. február

15

megyünk. Olyan helyre viszlek, ahol egy darabig biztonságban vagy. Talán évekig
is. De ahhoz, hogy elvihesselek, ki kell jutnunk az állomásra. Sokan lesznek. Soha
ne tévessz szem elől.
Utálom a tömeget. Tülekednek az emberek, alig tudunk előre jutni.
Mindenki ideges.
Az anyám is idegesen próbál utat találni magának és a kordénak, mindenkivel
kiabál, aki nem húzódik odébb azonnal.
Már messziről hallani, hogy az állomás hangszórójából zene szól.
Hirtelen leáll a zene, hivatalos, de a számomra idegen nyelven bemondanak
valamit.
Nem értem még jól az állami nyelvet, még mindig csak a helyi nyelvet beszélem. Anyám egy ideje nagyon dühös rám emiatt. Azt mondja, hogy minden nap
tanuljam a hivatalos nyelvet. Meg azt is mondja, hogy én még gyerek vagyok,
könnyen tanulok nyelveket, van még esélyem arra, hogy hibátlanul megtanuljak
az állam nyelvén beszélni.
Így mondja.
Most megáll az anyám, és feszülten figyeli, mit mondanak a hangszóróban.
Aztán még erősebben rángatja a kordét, rákiabál egy öregasszonyra, aki előtte
megy, hogy álljon félre.
Miközben tülekszik, és a kordét rángatja, aközben is csak beszél.
Magyaráz megállás nélkül:
– Válaszolsz, ha kérdeznek, de soha nem mondasz igazat! Megértetted? Ha
egy katona kérdez valamit, hülyének tetteted magad, vagy kitalálsz olyan dolgokat, amik nem igazak! Érted?
Kérdezem:
– Miért?
– Csak. Mindegy. Nem mondod meg, hogy az apád halott. Ez a legfontosabb.
Azt mondod, él. Nem mondod meg, kik vagyunk, azt mondod, turisták vagyunk,
országjárók. Kirándulunk. Bármit mondhatsz. Beszélj össze-vissza. Azt mondod,
parasztok vagyunk, az anyád is az, és az apád zöldségeket termel. Végül is ebből
élünk, zöldséget viszünk a piacra, nem? Azt mondod, hogy menekültek vagyunk,
határon túliak, messziről jöttünk. Csak soha ne mondj senkinek igazat, hallod?
Soha!
Nem könnyű kijutni a pályaudvarra. Anyám azt mondta, a pályaudvaron már
jó lesz, a vonaton már nem lesznek sokan.
Azt is mondta az anyám, hogy az is lehet, hogy egy teljes napot a vonaton
töltünk.
Messzire utazunk.
Anyám tudja, hova.
Vár minket valahol egy szoba, egy lakás, valami, amit az anyám már megszervezett nekünk, előre lefoglalt, vagy elintézte, hogy valakik fogadjanak minket.

16

tiszatáj

Elintézte, ahogy szokta, telefonon.
Tudom, mert évek óta ezt csinálja. És mindig nagyon ügyesen.
Végre odaérünk az állomáshoz, a bejáratnál fegyveres őrök. A fegyveres őrök
előtt vasrácsokból kordon.
Az őrök nézik az emberek papírjait, majdnem mindenkit elküldenek. Csak
néhányan tudnak bejutni az állomásra.
Az anyám egészen a vasrácsig húzza a kordéját, aztán rákiált az egyik őrre:
– Pavel! Paolo! Itt vagyunk!
A katona észrevesz minket, odamegy egy másik katonához, valamit súg neki.
A másik katona hallgatja, aztán mintha kérdezne valamit.
Hangosan nevetnek.
A katona, akit anyám Pavelnek, illetve Paolónak szólított, odalép a vaskordonhoz, rákiabál az ott levő emberekre, és kinyitja a kordont.
Anyám izgatottan rám szól, nem értem, mit mond, mert nagy a hangzavar,
körülöttünk mindenki magyaráz.
Anyám húzza a kordét a vaskordonon túlra, én engedelmesen követem.
Paolo odalép az anyámhoz, sugdos a fülébe, aztán ráver a fenekére.
Nevet.
Bent vagyunk a pályaudvaron. Az őrök már nem foglalkoznak velünk.
Az állomás szinte teljesen üres. Csak az egyik vágányon áll egy szerelvény.
A vágány melletti peronra húzza anyám a kordét, megáll az egyik kocsiajtónál,
azt mondja, ezzel a vonattal fogunk utazni.
Azt is mondja, hogy körülbelül fél óra múlva indul a vonat.
Felszállok, hogy lefoglaljak két helyet.
Szinte mindegyik kupé tele van.
Találok két üres helyet. Kihajolok, úgy integetek anyámnak, hogy idejöjjön,
húzza ide a kordét.
Anyám egyenként cipeli fel a csomagokat, a ládát meg a bőröndöt és a többit.
A kordét a peronon hagyja, majd érte jönnek.
Azt mondja:
– Itt maradsz, veszek valami üdítőt és ennivalót. Vigyázol mindenre. Ha valaki valamihez hozzá mer nyúlni, ordítasz, ahogy bírsz.
Tudom a feladatom. Nem először kell vigyáznom a csomagokra.
Bámulok ki az ablakon, várom az anyámat.
Izgulok kicsit, hogy jöjjön. Attól félek, hogy egyszer elfeledkezik rólam, és
egyedül maradok.
Arra gondolok, hogy egyszer biztosan magamra hagy majd az anyám.
A kupéban rajtam kívül még hárman vannak, egy öltönyös, nyakkendős férfi,
aki újságot olvas, egy miniszoknyás fiatal nő, aki képeslapot nézeget, és egy
szemüveges fiú, talán gimnazista, farmernadrágban, pólóban, aki alszik.

2007. február

17

Benyit a kupéba egy kövér nő. Virágmintás ruha van rajta.
Izzad.
Megszólít:
– Szervusz, kislány! Ugye, van itt egy szabad hely?
Nem vár választ, bejön, leül. Fujtat. Liheg.
– Iszonyatos a hőség! – mondja, csak úgy, magának.
Vörösre festett haja van, ondolált. Az arca is vörös, a melegtől. A ruha elől kivágott, látni a melleit, nagyok, ráncosak.
Elfordítom a fejem, anyát várom. Nézek ki az ablakon.
Az öltönyös férfi rezzenéstelen arccal olvassa az újságját. A miniszoknyás nő
sem néz a kövér nőre, nézegeti a képeslapját, mint aki süket.
A fiú alszik.
A kövér nő változatlanul hozzám beszél:
– Egyedül utazol, kislány? Vannak szüleid? Anyukád hol van?
Hirtelen elszomorodom, sírni szeretnék.
Félek, hogy nem jön az anyám.
A kövér nő tovább beszél:
– Hajjaj, ilyen kislányok nem utazhatnak egyedül a vonaton, ezt tiltja a szabályzat. Mondd csak, kicsikém, jársz már iskolába? Nem tanítottak meg illedelmesen válaszolni? Szólok a kalauznak vagy a rendőröknek, csináljanak veled valamit, az mégsem illik, hogy egy ilyen kicsi lány, itt van, egyedül a vonaton, az
ilyet nem szabad megengedni. Lehet, hogy árva vagy, és kiszöktél az árvaházból?
Hogyan tudtál bejönni az állomásra? Beengedtek a katonák? Vagy belógtál? Mi?
És ezek itt? Ezek mind a csomagjaid?
Ránézek a nőre, nem tudom, mi lehet a nézésemben, de elhallgat. Felállok,
odamegyek anyám legnagyobb táskájához.
Ebben a táskában vannak a konyhai felszerelések, a lábasok, a fazekak, az evőeszközök.
Benne van anyám húsvágó bárdja is, amivel disznóöléskor szokták a nyers
húst darabolni.
Nehéz a húsvágó bárd, két kézzel próbálom emelni. Alig bírom. Vigyázni kell
vele, éles.
Két kézzel emelem ki anyám táskájából. A kövér nő felé fordulok.
Lépek kettőt előre.
Aztán váratlanul ejtem el a bárdot. Élével csapódik lefelé.
A kövér nő lába mellett áll bele a műanyag padlóba.
A nő hisztérikusan üvölt. Az öltönyös férfi az arcomba bámul, a miniszoknyás
nő pedig felugrik a helyéről rémületében.
A fiú változatlanul alszik.
Hirtelen nyílik ki a kupé ajtaja.
Az anyám az.

18

tiszatáj

Azzal kezdtem, hogy anyám tanított meg hazudni. De azért azt el kell mondanom, hogy ez a történet nem a hazugságról szól. Az anyám megtanított hazudni,
hogy életben maradjak. Ennyi. Ez még önmagában nem olyan érdekes.
Nem tudom, minek kellett életben maradnom. Sokkal egyszerűbb lenne minden, ha én is úgy végzem, ahogy Amélie. Akkor most nem kellene elmesélnem ezt
a történetet.
Mint ahogy azt sem tudom, hogy azért maradtam-e életben, mert tényleg tudok hazudni.
És azt sem tudom, hazudtam-e egyáltalán. Nyilván, hogy hazudtam. Mindenki hazudik. A felnőttek is. Szavakkal, mozdulatokkal, viselkedéssel. Ki, ahogy
tud. Mert mindig mindenki túl akar élni. Túlélni valamit. Csak tudnám minek.
Amikor Amélie meghalt, úgy emlékszem, egyáltalában nem szenvedett. Mi
szenvedtünk. Akik láttuk a halálát.
Az övét, és a többiekét.
Anyám egyébként nagyon tudott hazudni. Úgy hazudott, olyan hitelesen, olyan
őszintén, mintha minden egyes szava színigaz lenne.
Amikor mondta, mondta a hazugságait, aközben mindig csillogott a szeme.
Látszott, hogy élvezi, hogy hazudhat.
Hogy ezt valami nagyon okos dolognak tartja.
Ebben tényleg ő volt a legjobb, mindazok között, akiket eddig megismertem.
Mármint a hazugságban
Ez a történet mégsem a hazugságról szól. Csak úgy ideírtam ezt a hazugságdolgot. Mert ez azért úgy jellemző volt az anyámra.
Különben pedig az apámat soha nem ismertem. Még a nevét sem tudtam,
soha.
És soha nem kérdeztem meg az anyámtól az apám nevét.
És most már nem is fogom soha megkérdezni.
Nyolcéves koromig vándoroltunk.
Nyolcéves voltam, amikor az egynapos vonatút után abba a kisvárosba érkeztünk, amelyiket ma is az igazi otthonomnak tartok.
Szerencsénk volt, a plébános befogadott minket, szüksége volt egy házvezetőnőre.
Anyám vállalta.
A plébános nem kérdezte, honnan jöttünk.
Igazolványt se kért.
– Majd a Tanácson úgyis be kell jelentkezniük – mondta. – Különben is, itt
mindent az ideiglenesen itt állomásozó 3. hadtest ellenőriz. Velük beszéljenek.
Nem értettem semmit abból, amit mondott.
Anyám viszont csak megvonta a vállát, nem ijedt meg:

2007. február

19

– Akkor majd elintézem.
A plébános bólintott erre.
Megyünk a katonákhoz, látogatóba. A laktanya éppen az iskola mellett van.
Anyám krumplit ad el, répát, paradicsomot, zellert, petrezselymet.
Viszi a plébánia kertjéből.
Szép és fiatal nő az anyám.
Azt mondja:
– Bátran nézel a katonák szemébe, nem ijedsz meg tőlük. Megértetted? Bemegyek a parancsnokhoz, te az őrszobán maradsz.
Kérdezem:
– Miért?
– Csak. Mindegy. Ott maradsz, és kész. Megvársz. Sietek. Addig játszol, vagy
valami. Ne kérdezz felesleges dolgokat!
A laktanya éppen az iskola mellett van.
Visszük a zöldségeket, megyünk be a laktanyába. Anyám megsimogatja a hajamat, mosolyog:
– Ne félj, nem fognak bántani.
Félek.
Anyám int a őrnek, az őr nyitja a kaput.
Bemegyünk. Megyünk végig a laktanya udvarán, nem látunk senkit.
Alacsony épületek, körben, észreveszem, hogy az egyik ablak mögött emberek
állnak.
Figyelnek minket
Anyám, úgy látszik, ismeri a járást. Határozott léptekkel megy az egyik alacsony épület felé, a bejáratnál katona áll, gépfegyverrel.
Az épületen valami felirat, nem tudom elolvasni.
Ismerem már a betűket, de ezek a betűk ismeretlenek.
Eddig az anyám tanított olvasni.
Amikor vándoroltunk, akkor nem járhattam iskolába, anyám nem akarta.
Azt mondta az anyám, most minden más lesz. Most majd járhatok iskolába.
Megállunk az épület előtt.
Azt mondja az anyám:
– Ugye, érted? Bemegyek a parancsnokhoz, te megvársz az őrszobán. Okosan
viselkedsz, nem félsz, nem lesz semmi baj. Hallod?
Bólintok.
Az őrszobán három katona van. Kártyáznak. Hangosak, sokat nevetnek.
Az egyik katona leültet egy székre, mond valamit idegen nyelven, nem értem,
mit.
Nem a hivatalos, állami nyelven beszél, hanem valami olyan nyelven, amit
még soha nem hallottam.

20

tiszatáj

Mond valamit ezen az idegen nyelven a másik kettőnek is, azok nagyot nevetnek, az egyik még a térdét is csapkodja.
Van egy nagyon magas közöttük, az beszél a legtöbbet. Olyan, mintha ő lenne
itt a parancsnok.
Beszél, beszél.
Aztán hozzám fordul:
– Kicsi lány, idéjöni. Ülni térdéré bácsi.
Csak nézek rá.
A katona töri az állami nyelvet:
– Ná, jöni már idé, ném léni báj, kicsi lány.
Odamegyek, megfogja a karom, derekamnál felemel, és az ölébe tesz.
– Jól léni, kicsi lány.
Odahajol a fülemhez, úgy beszél. Suttog, de most már nem értem, mit. Megint
az idegen nyelven beszél, a lehelete kellemetlen, büdös és meleg.
A másik két katona nézi.
A magas, akinek az ölében ülök, változatlanul a derekamat fogja. Érzem, hogy
izzad a tenyere, arra gondolok, hogy a sárga nyári ruhám foltos lesz tőle.
Anyám majd megszid.
Harisnya nincsen rajtam, szeptember van, meleg. A ruhám felcsúszik a derekamnál, össze fog gyűrődni.
Szerencsére van rajtam bugyi. Ritkán van rajtam, anyám azt mondja, drága.
Nem éri meg, és nem is véd meg semmitől.
Most adott rám, merthogy jöttünk a katonákhoz. Csak azért. Tulajdonképpen
ez az egyetlen bugyim. Szép fehér, nincs rajta minta.
Még egészen új.
Anyám azt mondta, mielőtt elindultunk:
– Most felveszed az ünneplő bugyidat!
Ülök a magas katona ölében, és örülök, hogy nem vagyok teljesen csupasz.
Nem tudom, miért, de örülök.
Az egyik asztalnál ülő katona feláll, odajön hozzám, mond valamit a magasnak.
Aztán vigyorog, és megpaskolja a csupasz combomat.
Kényelmetlen az egész, szabadulni akarok, érzem, hogy rögtön sírni fogok.
A magas katona felhajtja a szoknyám, és az ujjával a fehér bugyimra bök:
– Szép!
Piszkálja a bugyim, mintha le akarná húzni. Összeszorítom a lábam, nem engedem.
Nem adom oda neki az ünneplő bugyimat.
Hirtelen olyan, mintha pisilnem kellene.
Úgy érzem, alig tudom tartani.
A magas katona szorít, én már kapálódzom. Szeretnék WC-re menni.

2007. február

21

Váratlanul elengedem magam, a fehér bugyim pillanatok alatt átnedvesedik.
A magas katona káromkodva lök le a padlóra.
A nadrágján folt.
A másik két idegen katona röhög.
Kiszaladok az ajtón, ki az udvarra. Meglátom az anyám, akit egy kopasz, alacsony katona kísér.
Az őr az őrszoba előtt merev vigyázzállásban jelent a kopasznak.
Anyám nézi a ruhámat, nem szól semmit.

22

tiszatáj

SZÖLLŐSI ZOLTÁN

Édesanyám
Nem kell szíved gépre hajtanod,
visszavarrjad Bácskát, s rongyaink,
mindnyájunk palástja, bánatod,
széttépett országunk egy megint.
Örök délután ez, de most van,
hozzád évültem, lásd, én látlak,
ne akard, hogy érezzem mostan
nagy súlyát halott szempilládnak.
Betelt emlékezet, aranykor,
mindig nyár, minden nyár utáni,
s minden érintésben aranypor –
így tudtál szeretni te s fájni.
Ténferegtem akkor mesékben,
csúfolták, tépték akarásom,
királyleányt veszek, ígértem,
történelem dőzsölt tanyánkon.
Mint működik időnk, csak sejtem,
ki voltál, nem tudhatom máig:
fetrengtem sárkánymarta sebben
s vittél te, Pócsra, Máriáig.
Megépült álmom, fennmaradtam:
élő kövek, versek az égig –
vissza a bedőlt teremtést raktam,
ingott velem a föld, a lét is.

2007. február

23
Kérdezz rám, tudd, minden megvan itt,
ház, a kert, s nem ül rajtuk átok,
csodáld csak ez eget, piramist,
benne van: nézd, Magyarországot.
Nem kell szíved gépre hajtanod,
visszavarrjad Bácskát, s rongyaink,
mindnyájunk palástja, bánatod,
széttépett országunk egy megint.
Nem ér itt gyalázat, se fegyver,
béke van, őt ölték meg benned,
költöznünk, menekülnünk nem kell
s reám szent felajánlást tenned.

Lenni
Soha sietősen,
emlékezve mindre, ami van,
lenni egyidőben
amennyien vagyunk, annyian,
soha sietősen.
Lenni országomban,
roppant sátor, hajló ég alatt,
tudni, számolatlan
mindenünk Kárpát tenyerén marad,
lenni országomban.
Lenni szerelmesen,
osztván testem, nyitván szellemem,
bár van, ki idegen
akkor is, ha szívemet szelem,
lenni szerelmesen.

24

tiszatáj

TANDORI DEZSŐ

Farsangidőn

A madár? A tojás? A szüszifoszi kő! Esélyegyenlőségi misztérium
Végső trilógiám
I. MŰVÉSZETELMÉLETEM
Semmi sem érdemli meg, hogy megörökítsék.
Minden elvárhatja, hogy hallgassanak róla.
II. AZ EMBERISÉG TÖRTÉNELMÉRŐL
Hirosima (kényszerűség) kivételével
még soha semmi el nem intézett semmit.
Jaj.*
Ezután sem fog.
To be continued.
*
*

Mert hogy: „vagy Japán félelme a szovjet inváziótól, haha.”

2007. február

25
(Máris szétszálazódik.
Ugye, inkább beszéljünk másról.
Ld. Töredék Ham...
„S én, mint aki félrehajol
egy teljes térnyi szélből.” 1960-as évek.
De fáj már a derekam,
a nyakam...!)
III. A LÉTEZÉSRŐL
Egy veréb nem veréb.
Lélek egy verébtestben.
Egy ember sem egy ember.
Jaj, szegény lélek.
Verébkém odaát alszik.

26

tiszatáj
Végső trilógiám bővül
IV. KUGLI ÉS KÉGLI (MAGÁNTÖRTÉNELEM, ABSZOLÚT)
Most kikugliznak minket adókkal,
egyebekkel, hiába, hát itt éltünk,
fizessünk érte, haha. De én
– ma is! –, ingatlanadó idején,
egy kégliről álmodom,
hol dús események zajlanak,
ahogy egykor, ötven éve,
igaz, még az eseménydússág
– „ülőhelyfoglaltság, állóhelyfoglaltság” –
meglehetős híján,
most, saját kéglimnek sem a
gyötrelmes ingatlanadóját ingatom
jobbra-balra, hanem
a szinte korlátlan eseménydússágok képzelt
kéglijén tobzódom,
újra csak gondolatban.
Ennyi, a képzelet ötven évéről.
De hát ezekben az évtizedekben
éltem le a... Stb.
V. ÚJRA WITTGENSTEIN
Witti nem, hogy kihagyhatatlan,
de sem atommal, sem szovjettel
el nem intézhető, el nem rettenthető.
(Hagyjam már e történelemcella-film eket!
Ne rajtuk guruljak be, guru bár nem vagyok.
„Guru nem gurul be!”)

2007. február

27
Wittgenstein sem volt guru,
mikor az elhíresültet mondta:
„Amiről nem lehet beszélni, arról
hallgatni kell.”
Ma se értelmezzük, kérem, politikailag,
az elhíresültnek folytatásait. Íme:
„Amiről jól hallgatni sem lehet,
az nem is lehet jól.”
(Túlhaladott, hogy arról tenni kell.
Mit tesz az, „valamiről tenni”.
Eleve téve van róla,
a Teremtődés folyamatkezdete óta.)
Witti egy szót sem szólhat!!
Nem szólhatTD.

Végső nem-is-trilógiám-nem-ér-véget-csak...
VI. ELEMZÉSBE CSAPOK ÁT
Írtam egy verset Totyi verébkém halála után,
de a költemény kedvéért eseményeket átalakítottam.
Nem szeretném, ha az életen győzne a poézis,
bár igaz, élőben van az is, ez is.
Tehát versemet, melyet
egy napilap igencsak rejteget
a közönség elől,
és könyörögni nem fogok semmit senkitől,
trükkösen közlöm a költeményt itt,
el-eljutva közben az elemzésig,
hogy az igazságra rávilágítsak.
Meg hogy ne a kocka hat oldalával hasítsak
semmit a valamibe,
legyen meg a bűvös hétnek az ő hét részlete.

28

tiszatáj

Közbevetés
BODENI-TÓ, GYALOG ÁT
Egyszer a Bodeni-tóról,
egy este, filmet láttam,
szinte sok volt a jóból,
vállamon Szpéró madárkám.
Évtized évtizedre,
múlt, egyedül maradtam.
Az a film, az se kellhet,
Szpéró rég nincs, és ez van.
– Most ülünk a Bodeni-tónál,
Potyika nevű madarammal.

2007. február

29
S a képzelt égen átszáll
egy Szpéró nevű angyal.
Csak képzetként ülünk, persze, ott,
nem valóságosan.
De eseménytelen, megkopott
napunknak valakije van:
jómagam és új verebem, ugyan...
Ki hűtelen, ki hű?
A valós égen átsuhan
egy angyal, Szpéró nevű.
PS. Ah, mit cifrázzam. Totyi, Szpéró, Potyi:
egy TD van és egy madár van!

Plusz
A kor négyszogesítése
Hogy en se, hogy te se:
a kor abszolut negyszogesitese.

30

tiszatáj
A TRIVIALIS
All is, nem all is.
ÉS, VISSZA NORMÁLBA
Ne legyen többé hétfő,
hogy kora még rá, vagy késő,
ne legyen kedd,
hogy nekem, vagy hogy neked,
ne legyen már szerda sem,
hogy le vagy szarva sem,
hogy le vagyok szarva,
ne legyen többé szerda.
Csütörtök: a közép,
ne részletezzük díszmezejét.
Ne legyen többé péntek,
hogy ezután hova lépek,
nem lépek, ne legyen szombat,
széttett combnak, tört combnyak,
több kor ne legyen.
Ne legyen többé vasárnap,
későnnek, vagy koránnak.
Ott vagyunk a kezdeteken.
Wittgenstein
„Amiről nem lehet beszélni...”
Nem hihetek e korrelációlehetőségben.
Nincs az „amiről”
a beszélő szubjektumának!
Csak áltat.
Hogy beszélhet-e róla, vagy sem.
Nem létező nóta, a Némaság-Helyen.

2007. február

31
Hajnali Kosztolányi
„Elmondanám ezt néked”, a kurva anyját.
De már „A jó kurva anyátok kibaszott valagát” c. verssorom
se ment át.
Witti

Nincs kivel beszélnem! Ez az „amiről”-hiány.
Ld. Karinthy. „Nőket emancipál e Manci Pál miatt.”
Hajóztam. Admirál! nem lehet beszélni! Admirál! akkora a szél, ni!

Az öröknap felszáll, leszáll

Felszálláskor, leszálláskor kérjük kapaszkodni
Szegedi dal
Nem hogy magamba bekeseredtem,
a világból csak, kikeseredtem.

32

tiszatáj
Ladicon, Rubicon
Folyó mentén
lélek ment, én.
Folyó mente,
itt ment ő.
Itt volt mentünk;
s mit mentetek,
Vízi Mentők?
Ki vizitelt
le a vízben
– feledem játékomat! –,
azt mondta, azt mondják,
átal menne, mert ott lakik
a galambja;
hogy ezt mondta.
Bizony, néha ladikon,
s nem tudjuk, Stiksz, Rubicon.

2007. február

33

34

tiszatáj

BOGDÁN LÁSZLÓ

Richardo Reis Tahitin

14. ELSŐ LEVÉL TEIVE MÉLYENTISZTELT BÁRÓJÁNAK
Nem akartam a szobámban lévő
asztalon hagyni ezt a könyvet,
kitéve a szállodai személyzet
kétségesen tiszta kezű matatásának,
Ovidius évezredeken átkelő,
mélabús költeményeit,
ezért némi erőfeszítéssel
kihúztam a fiókot, beletettem
és a mélyére csúsztatva rejtettem el
a Nagy Száműzött üzeneteit.
A fiók mélyebb volt, amilyennek látszott.
Nekiütközött valaminek.
Mohó érdeklődéssel nyúltam be.
Egy revolver volt, amellyel
vadnyugaton gyilkolják egymást
a halál táncába szédült mesterlövészek.
Álmélkodva húztam ki
a hatlövetűt. Megpörgettem a tárat
s egy életfogytiglani pillanatra
a cső sötétlő örvényébe meredtem.
Kezem összekulcsolódott
a colt fekete markolatán,
mutatóujjam, mintha végső
helyét találta volna meg.
a ravaszon pihent. Nem tudom
mi történt volna ha meghúzom,
de kopogtak, s én gyáván rejtve
a fiók mélyébe a fegyvert, sietve
nyitottam ki az ajtót. Akkor
érkezett meg, báró, a leveled.

2007. február

35
Döbbenten olvastam, azt írtad:
„…Senki nem alakíthatja már
át az életemet. Hacsak… hacsak.
Igen, de ha mindig van valami,
ami nem történt meg, és ha nem történt meg,
akkor miért tételezzük föl, hogy
valami lenne, ha mégis megtörténne?”
Többé soha nem nyitom ki azt a fiókot.
15. VISSZAESÉSEK
És valahol már énekelni kezdtek,
vetkőzni kezdtek, egymást simogatták,
Odüsszeuszt várták, egymást marcangolták,
gruppenszex iszonyú lázában vacogtak
szomorú szirének. De jaj, az ősi ének
hangja idáig (idiáig!) nem ért el.
Ég térítette el. Levegő falai
is eltérítették. Hullámok házai
fogadták be őket. Hol vagy, Odüsszeusz?
16. ELSŐ LEVÉL ALEXANDER S EARCH-NAK
Ülök a parton, Tahitiben.
Táncol a hullámsapkás tenger.
Fehér hullámok legelésző
juhnyájakat idéznek.
Tegnap meghalt a törzsfőnök.
„Holnap ilyenkor hol leszek?” –
kérdezte és pillátlan
szemében kérdések örvénylettek.
Szűnünk egy miccenésre, igen!
De ég és föld között,
mintha kiléphetnénk az időből.
Érzem az öreg jelenlétét.
Sokat utaztam. Tengeren,
sivatagban. Nagyvárosok
útvesztőiben kóvályogtam,

36

tiszatáj
gettóban, sikátorban.
Kérdezek, de nem válaszol senki.
Az öreg törzsfőnök szelleme
ott libeg a közönyös víz felett,
terelgeti a hullámok nyáját.
17. K EZDETEK
Fekete parton férfi kopogott.
Fölötte táncoltak a sirályok. Néma sirályok.
A szél sem beszélt, immár reggel óta
fellegeket kergetett. A tenger,
néma óriás nyitott szeme, tükörképére meredt.
Az égre meredt a tenger és nem beszélt.
És nem beszélt a kavics sem,
hiába ütött hátára nagyokat a bot.
Hallgatott az ég, a homok,
a móló minden, ősállatokra emlékeztető köve
és hátrább a smaragdzöld dzsungel is hallgatott.
És hallgatott a korlát, oszlopok
hallgattak, a hangszóró ásított,
kábelek, huzalok, reflektorok
húzódtak vissza és nem beszéltek.
Fekete parton férfi kopogott.

2007. február

37

TURI TÍMEA

Hagyaték
Mindig csak az a por, az megy bele a szembe, befészkeli magát a szemgolyó és
a szemhéj közötti bizonytalanul szűk résbe, nem lehet tőle látni, mindig csak ez
a por, igen, porzik az út, nappal, mikor úton van az ember, este meg, mikor egy
helyben maradna, sáros, ingoványsötétre színezi az alkonyattal érkező eső.
De most csak a por, a por.
Abban az évben, mikor a legnagyobb válság és a legfurcsább időjárás egyszerre sújtotta az országot, Vera nagyobb összeget örökölt alig ismert nővére
után, tengeren túli külföldről, készpénzben. Az idegenország-béli illetékesek bizalomteljes felelőtlenséggel egyszerűen postán, egy közönséges, ámbár tagadhatatlanul vastag borítékban adták fel a széles, idegen bankókat, így Vera olyan
titokban vehette át az értékes küldeményt, hogy maga sem tudott róla. Mikor hazaért, már tisztában volt vele, hogyha hű akar lenni hetekkel ezelőtti elhatározásához, ezen a napon fogja utoljára látni otthonát, a pici lakást, a kopott, mályvaszín bútorokat, a válság miatt hónapokkal ezelőtt kicsavart égőket takaró néma
lámpaernyőket, a zsalugáteren bizonytalan boldogsággal beszüremkedő fényt.
Már hetekkel ezelőtt eldöntötte, hogy ezen a napon fogja elhagyni amúgy is magányos otthonát, és a körülményekhez képest szakszerű tárgyalásai már mindent
elő is készítettek a nagy változásra, a feltartóztathatatlan lépésre, hogy Vera
a vándorcirkuszosok táborába álljon. Minden előre el volt tervezve: ma még elmegy a postára, felveszi utolsó küldeményeit, majd maga mögött hagyja a fizethetetlen számlák miatt hónapok óta csak bajt és bánatot okozó lakást, igen, elhagyja ezeket a szobákat, melyek úgyis csak az ő magányos személyességének
adhattak otthont, az ajtót bezárja, a kulcsot pedig eldobja, vagy lenyeli, mindegy.
Az utcákon koszosan lézengett a nyomor, a városban a pánik helyébe lépett
a nyugalmas apátia. Nem volt miért csodára várni. Minden előre el volt tervezve.
És akkor ez a boríték.
A zsalugáteren beszüremkedő fény csíkjaiban állva bontotta fel.
Egy idegen és halott nővér hagyatéka.
Az ablak előtt, az utcán száraz sírás rázott egy részeg testet.
Nem volt felkészülve a csodára. Minden előre el volt tervezve.
A kulcsot pedig eldobta vagy lenyelte, mindegy. Ki emlékszik arra.
Az utazásokról alighanem mindig csak az a por fog eszébe jutni, amelyik állandóan befészkelte magát a szemgolyó és a szemhéj közötti bizonytalanul szűk

38

tiszatáj

résbe. Nem lehetett tőle látni, hogy semmi emlékezetes látvány ne maradhasson
az utazásokról. A kocsi, ami elé az egyszerűség kedvéért félig lesántult szamarakat fogattak, minden göröngyhöz érve nagyot rázkódott, így Vera hiába nem láthatta az úton kívül társait sem, minden döccenéssel hozzá kellett ütődnie egyikükhöz-másikukhoz. Nem voltak többen egy tucatnál, s még kevesebben artisták; Vera
is közéjük akart tartozni, akinek társulatbeli felvételéhez éppen elég volt azt állítania, hogy igenis ért a kötélen való táncoláshoz – a gyakorlatbeli produkciótól, az
országban uralkodó amúgy is éppen elég zavaros körülményekre való tekintettel,
már csak kényelemből is eltekintettek. Az egyik nap még a megtagadott otthon,
a másik nap már egy poros szekér – Vera tudta, hogy este kötélre kell állnia.
Ebben az évben a legnagyobb válság és a legfurcsább időjárás egyszerre sújtotta az országot: porosra száradt a nappal, sarat habzott az esti eső. A vándorcirkusznak, melyhez Vera is csatlakozott, már csak a válságos körülmények miatt
sem volt elegendő pénze ponyvára, így minden este szabad ég alatt zajlott a szürkeségtől nedves előadás, hogy a búfelejtő publikum és a cirkusz tagjai pillanatok
alatt megkülönböztethetetlenül sárossá váljanak. A színt tehát a két hatalmas
sátortetejű pózna közé kifeszített, csúszósra ázott kötél jelentette, mely alatt humortalan bohócok és esetlen bűvészek kísérelték meg estéről estére az eredetiséget. Világításról pedig szó sem lehetett, ha csak némely pillanatra egy erősebb
villám nem borította el fényével az attrakciót.
Már az első este kötélre kellett volna állnia Verának, aki az ismeretlen társak
unszolása ellenére sem volt hajlandó az artisták egyen-égszínruháját magára ölteni, mely az állandóan felverődő sártól már úgyis kőszínre ázott. Vera már az
első naptól ragaszkodott a saját maga által inkább készített, semmint varrt apró
ruhához, mely épphogy eltakarta testének melltől combig tartó részét. A kis fekete rongy minden lélegzetvétellel úgy remegett Verán, mintha a tüdőből kiáramló levegővel a ruhát is le akarná dobni magáról ez a néma lény: a kis fekete
rongy azonban makacsul tartotta magát, akár egy bőrre kövült tapétadarab. Fiatal zsonglőrlányok nem egyszer próbálták nap közben vagy előadás előtt meglesni a furcsa jelmez titkát, mely egyöntetű fekete színe ellenére mintha csak
apró, tenyérnyi mozaikdarabkákból lett volna valami érzékeny fonállal összefércelve, ám Vera őrizetét ők sem tudták kijátszani.
Vera pedig minden zuhogó éjjel kiállt a sátortetejű póznára, félelem nélkül lenézett az alatta hömpölygő produkcióra és a nézők szürkére ázott tömegeire,
akiknek a csodálkozástól tátva maradt szájukba mint ereszcsatornába, folyt az
égi eső. Vera minden éjjel kiállt a pózna még sátortakarta részére, ám halált
megvető bátorságának látványos tudatával egyszer sem indult neki a kötélnek.
Mesélik, a legjobb kezdő volt, akit valaha láttak.
A napok pedig megkülönböztethetetlenül peregtek egymás után, akár a por.
Minden reggel ugyanazok a száraz szemcsék birizgálták a szemet, esténként
ugyanaz a latyakos ámulat árasztotta el a földet: ugyanaz volt tehát minden, hi-

2007. február

39

ába cserélte egymást városra város, s a vándorcirkusz tagjai talán már arról sem
tudtak számot adni, nem léptek-e véletlenül át valami a nyomor által amúgy is
elmosódott országhatárt, hiszen minden néző ugyanazt a nyelvet ismerte: a fájdalomtól elámított némaság szavait. Vera pedig, a legjobb kezdő, akit valaha láttak, minden este nyílegyenes háttal, bátor tekintettel, valószerűtlenül apró fekete
ruhájában ott állt a kötéltánc előszobáját jelentő sátortakarta, száraz póznán,
szobormozdulatlanul.
Ki tudja, meddig mehetett volna még ez így, ha egyik este a praktikus megvilágítást adó villámok nem kerülnek túl közel a produkcióhoz, és a meglepetés
éles villanásával nem hasítanak bele a póznába, melynek tetejére sátortakarta
emelvényt ácsoltak várakozó kötéltáncosoknak. A villám megrogyasztotta a fát,
ám nem dűtőtte teljesen össze, a bizonytalan egyensúly azonban épp elegendőnek tűnt ahhoz, hogy Vera – éppoly bátor mozdulatokkal, ahogy régebben még
rendületlenül állt – elinduljon. Vera nyílegyenesen sétált, nem nézve hátra, mint
aki épp most hagyja el égő otthonát, tudva, élete fontosabb az otthonos kacatoknál. Vera sétált, életveszélyes méterekkel a föld felett, a válság és a vihar kellős
közepén. És nézték őt. A felismerhetetlenre összesározott emberek tátott szájjal
nézték a messzi lányt, akinek különös mozaikruhájának lapjairól szinte egyenként ázott le valami sötét festék, összefeketítve az égi esőt, hogy megmutassa
a ruha igazi arcát; a válság kellős közepette egy lány sétált a viharvert ég alatt, ruhája számtalan összevarrt külföldi bankó, melyeket hiába festettek ügyetlen festékkel feketére, nem tudtak titkolózni az eső elől; igen, tátott szájjal és mohón
nézte a nyílegyenes sétát a publikum, alig várva, hogy a pénzbe csomagolt Vera
nemsoká földre érjen és akkor ők…
Egy ruha, egy ismeretlen és halott nővér hagyatéka.
Hiába lesz poros a reggel, most csak a sár, a sár.

Kislány otthon
RÉSZLET A R EMÉNYTELEN VARIÁCIÓKBÓL

Nem tagadom, ismertem egy költőt. Bármire nézett, bármire gondolt, azonnal
képes volt megírni. Reggeli kávé, lejárt villamosjegy, berekedt útszéli rikkancs –
minden verssé vált a szavai által, és még azt se mondhatnám, rossz verssé. Barátai nem voltak, de ismerte mindenki. A nők pedig alig várták, hogy udvarlását
viszonozhassák, hiába tudták, a költőt a nő csak addig érdekli, míg meg nem tud
róla egy vershez valót.

40

tiszatáj

Így is ismertem meg. Már fél éve éltem egy fiatal, mezzoszoprán kóristalánynyal, akinek előttem még férfival dolga sem volt. Már fél éve éltem vele együtt,
egészen megszoktam hát a naphosszat tartó halk dudorászását, a suttogva lehelt
mondatait, amikor egy nap sugárzó arccal, de némán állított haza. Állt előttem
azokkal a valószerűtlenül csillogó szemeivel, félrecsúszott sapkával a fején, alig
tudta, hogy kezdjen hozzá, mire hirtelen a nyakamba borult, átölelt a fulladásig:
ELHAGYLAK, ordította a fülembe, majd magyarázatképpen halkabban hozzátette: megismertem egy költőt.
A lány ragaszkodott hozzá, hogy megismerjem az utódom, már nem szeretett,
de még adott a véleményemre. A füstös kocsma nagyobb társaságában majd felfordult a gyomrom, olyan barátsággal üdvözölt az utódom, engem, az irtózó idegent, hogy majd az este előrehaladtával, mikor kikerülhetetlenné válik a négyszemközti beszélgetés, egyszerűen kifejtse nekem: közös nőnk jogán rokonának
tekint.
Írt is erről egy verset. Ez a címe: Közös nő.
Megpróbáltam neki elmagyarázni, hogy a kórista már teljesen az övé, csináljon vele, amit akar, engem már úgyis zavart az emberi kapcsolatokban való zavaró jártassága. Engem csak az ártatlanok érdekelnek, mióta ártatlan lenni nem
tudok. Egy ideig némán meredt rám a költő, nem mosolygott, ahogy szokott, így
láthattam: magas és szikár teste már nem is olyan fiatal, ahogy mozgás közben
látszik, homlokára visszavonhatatlan vonalakat mélyesztenek az évek. Némán
meredt rám, majd felkacagott, rendelt nekem egy sört, pedig tudhatta, úgysem
iszom.
Attól kezdve sokat beszélgettünk, pontosabban sokszor meghallgattam, bár
nehéz volna számot adnom arról, mit is beszélt: soha nem voltak fájdalmai.
A fájdalom, mint a gipsz, beleköt az emlékezetbe, az örömöt azonban könnyű elfelejteni. Semmitmondó ügyei voltak a költőnek, és mégis mindig volt miről írnia: pocsolyák látványáról, vasutak magányáról – csak hétköznapjai voltak meg
formaérzéke. Sohasem keresett témát, s engem, az illusztrátort mindig le is nézett. De soha nem is szenvedett, az se fájt neki, mikor a kórista hamar elhagyta
egy korrepetítorért, hogy majd gyerekeket szüljön – egyiket se tőlünk.
Azért mi még, ugye, rokonok maradunk, mondta a költő, és röhögve hátba
vert.
Egyik éjjel kihalt utcán kísértem haza, azt mondta, részeg egyedül hazamenni,
s én hiába tudtam, hogy bírja az alkoholt, belementem a játékba, és vele tartottam a már hajnalt váró városban. Verseiről beszélt, a Helyettes álmodó című
ciklusról, a versek elrendezésének nehézségeiről, de látszott rajta, hogy sokkal
jobban élvezi a munkát, semminthogy érezze annak igazi nyűgét. Azt magyarázta, hogy két felelőtlenül megírt vers egymás mellé kerülve már felelősséggel
tartozik a másik iránt, és ezt az egész rendszert milyen okosan is kell felügyelni.
Ekkor tettem vétlen ajánlatomat, hiszen komolyan gondoltam, a versek elrende-

2007. február

41

zésében segíthet néhány rajz is akár, hogy szívesen illusztrálnám a kötetet. Meg
sem állt, de elhallgatott. Csak amikor otthonához értünk, szólt hozzám lassan,
komolyan, de rám nem nézve: nekem nem kellenek festők, a festő én vagyok.
Nem cserélem le a szavak képzetét holmi valódi képzetekre.
Nevetséges egy ember volt.
Nem bántam, hogy soha többé nem találkoztunk.
Minden későbbi történésről csupán hallomásból értesültem, mikor évek
múltán a hajdani kóristalánnyal egy fényes délelőtt találkoztam. Már tudott járni
az egyik gyereke, a másikat még kocsiban tolta. Fénytelen szemeit meghízott arc
párnái övezték.
Tőle tudtam meg, hogy miután lefordították a Helyettes álmodót franciára,
a költőt meghívták egy bemutatóra, annak ellenére, hogy egy szót nem beszél az
ottani nyelven. Csak egy hétig maradt Lyonban, a kiadó több nyelven is beszélő
igazgatója példátlan háziasságról tanúskodva a saját házában szállásolta el az
idegen szerzőt, aki így megismerkedhetett az egész családdal: az igazgató apával,
a szigorú anyával és lányukkal, valami Cécillel. Cécil tizennégy éves volt, fiatal
még a figyelemre, de már öreg a gyerekkorhoz, szinte a némaságig halkszavú
lány, akinek nem is lehettek barátai, ha iskola után már mindig olyan hamar otthon volt. Csak ledobta a táskáját, hogy a lepkegyűjteményével foglalkozzon: halott pillangókat tűzött pici, de éles gombostűkre.
Nagyon szép lánynak kellett lennie, mondta nekem a hajdani kórista elmerengve, ha olyan nagy hatással tudott lenni a költőre, mert éleseszű nem lehet,
aki ilyen bezárt életet él, akinek alig van köze a világhoz a saját szobáján kívül.
Egy kislány otthon, semmi több. És ha okos is lett volna, érdekes és megosztható
gondolatokkal vagy észrevételekkel, érvelt tovább, akkor sem ment volna vele
semmire franciául egy kukkot sem beszélő barátunk.
És ne felejtsük el, nem volt több tizennégynél – nézett rám jelentőségteljesen.
Nem is történt semmi. Egy hét gyorsan eltelik, az apa pedig nem szívesen fordított a vendég és családja közt. S a költőt, bár érdekelte a lány, maga se tudott
arról számot adni, hogyan; ismerőseinek úgy mesélte: beszélni szeretett volna
ezzel a kis penészvirággal, kizökkenteni a hermetikus zártságból, amiben élt. Talán ezért tette az utolsó éjszaka, amit. Már előző nap el-eltűnt órákra egyedül
a városban, csak egy tolmács társaságában, senki se tudta, mire készül.
Cécil csak az idegen költő utolsó párizsi reggelén vehette észre, hogy ágya
mellől hiányzik a halott lepkék nagy, fekete albuma, viszont ágya fölött számtalan pillangó repked, szinte átláthatatlan függönyt képezve. Épp annyi és épp
olyan lepkék voltak ezek, mint a gombostűre szúrt mozdulatlanok, csak ezek éltek, megszemlélhetetlenül gyorsan cikázva. Állítólag semmi rémület nem látszott
Cécilen, aki hosszú percekig feküdt mozdulatlanul, majd az ablakhoz lépett, szélesre tárva azt, várva, hogy elhagyják a pillangók a szobát, de hasztalan, ki tudja
miért, maradt mindegyik. Cécil lassú léptekkel indult a már reggeliző asztaltársa-

42

tiszatáj

sághoz, apjának tagolt nyugalommal elmesélve a történteket, aki higgadt szemrehányásokat tolmácsolt az idegen költő felé, aki zavartan sietett szobájába, hogy
a koporsófekete albummal térjen vissza, azt a lány elé téve. Cécil erre nagy szemeit a költőre emelte, majd perceken át ordított vele, természetesen franciául,
hogy a dühtől ernyedten teljesen elnémuljon.
Teljesen – nézett rám jelentőségteljesen a hajdani kórista. Úgy hallottam,
mondta, az a kislány azóta egy szót se szól, sehol, semmikor; nem mintha előtte
többet beszélt volna.
És?, kérdeztem tőle. És mi lett a költővel?
A nagyobbik gyerek már rángatta az anyja ruhája szélét, így csak pár mondatot hallhattam az egykori ismerősről. Hazatért, újra dolgozik, de nem ír új verseket. Csak a régebbi írások fölött gubbaszt naphosszat, azokat teszi más sorrendben egymás mellé, azokat írja újra. De hát mit csodálkozhatnánk? Mindannyian
menthetetlenek vagyunk.

Tanulmány
BÁGER GUSZTÁV

Az európai identitás
és az euroatlanti gazdasági kapcsolatok
A II. világháború után, a kontinentális szétszakítottság időszakában állandó veszélyként
(Damoklész kardja gyanánt) lebegett felettünk Európa megosztottsága. Jóllehet látszólag
minden rendben ment a maga útján, legalábbis a felszínen, Európában mégis két szuperhatalom politikai akarata feszült szembe egymással. Amit önmagában jól szimbolizált
a német kérdés jegelése, nyitva hagyása. A kialakult bipoláris egyensúly azonban – szerencsére – nem borult fel (látványosan legalábbis nem): mind a két fél tudomásul vette egymás érdekszféráiban a kiépült status quót. Ugyanakkor a gazdaság vonatkozásában a biztonsági rendszerek jellegét nem a helyi politikai tényezők, hanem az érintett nagyhatalmak szempontjai döntötték el.
Az adminisztratív és piaci koordináció
Így alakult ki és működött jó ideig Közép- és Kelet-Európában a gazdasági együttműködésnek az a formája, amit adminisztratív koordinációnak hívtunk. Ez a modell – mint ismeretes – a központilag irányított tervgazdaság intézménye volt, amelyben az állam hatalmi erejével alátámasztott népgazdasági tervek igyekeztek meghatározni (mederben
tartani) a gazdasági folyamatok alakulását és kapcsolták össze a gazdaság szereplőit.
Európa másik felében a hagyományos piaci koordináció elvei érvényesültek, amelyek
szerint a magántulajdonon alapuló gazdasági tevékenység egyenrangú szereplőit polgári
jogi szerződések kötötték össze, teret adva az egymás közötti versenynek is. Jelentős
mértékben a fennálló szocializmus hatására is ez a koordináció soha nem tapasztalt jövedelem újraelosztással, ezáltal társadalmi–gazdasági kohézióval párosult, hosszú távon pedig a piacgazdaság páratlan mértékű növekedését és ezzel együtt magas foglalkoztatottságot eredményezett. A két gazdasági együttműködési modell párviadalát oly módon döntötte el a történelem, hogy – több, de két kiemelt okból is – a piaci koordináció szinte „berobbant” a tervgazdaságok szerepét átvéve. A tervgazdaságok önkéntes felszámolását két
fő ok határozta meg, az egyik a gazdaság szereplőinek motivációs érdektelensége, a másik
pedig az a körülmény, hogy a szocialista társadalmi rendszer nem tette lehetővé maradéktalanul a technikai-műszaki haladás, az innováció szerves beépülését a tervgazdasági
rendszerbe. Sőt, ezen túlmenve, szinte lehetetlenné tette azt.
Ez utóbbit jól illusztrálja az a tény, hogy egymástól szigorúan elkülönített alrendszerekként kezelték a hadiipari és a polgári műszaki-fejlesztések területeit.

44

tiszatáj

Egységes vagy különböző piaci modellek
Kérdésként vetődik fel, hogy az Európában kialakult, immár átfogó piacgazdasági rendszer egységesnek tekinthető-e vagy érzékelhető mértékben különböző válfajait szükséges-e
megkülönböztetni? A kérdésre adandó helyes válasz talán az lehet, hogy az általános jegyeket tekintve a magántulajdonon alapuló, konkurencia-harcban álló piacgazdaságok
természetesen egységesek Az európai és az amerikai modellek is példaként szolgálhatnak.
Közelebbről vizsgálva a mintákat azonban jelentős eltéréseket tapasztalunk az ideológiai
alapok és a politikai filozófiák oldaláról mind térbeli, mind időbeli vonatkozásban. Nem
beszélve az új fejlődésirányzatokról.
Az európai és az amerikai (USA-beli) modelleket összehasonlítva megállapíthatjuk,
hogy a vállalatok az amerikai gazdaságban lényegesen nagyobb fokban elégítik ki a decentralizált piacgazdasági működés követelményeit és sokkal kisebb mértékben hat rájuk
az állami (adminisztratív) szabályozás, mint az európai vállalatok esetében. Egy másik
alapvető különbség, hogy az amerikai vállalatok mérete – a nagyságrendi előnyök kihasználása végett – jelentős mértékben meghaladja az európai vállalati méreteket és az így kialakult oligopol piacot az állam igen szigorú trösztellenes jogszabályokkal szorítja keretek
közé azért, hogy garantálja a gazdasági verseny lehetőségét. Viszont a protekcionista politika végett az államtól a világgazdaságban „szabad kezet” kapnak, minden esetben, amikor
a multinacionális vállalati érdekek sérülnének. Meghatározó különbség a két típus között
hogy az európai modellben érezhetően hangsúlyosabb a szociális gondoskodás, mint az
amerikaiban. (A Kelet-Európai, az integrációhoz csatlakozott országokban azonban ez
még nem kellően hatékony.)
Az Európai Szociális Modell jellemző vonásai
Az Európai Szociális Model, mint az európai identitás központi eleme, minden állampolgár számára biztosítja a szociális védettség valamely fokát és a szociális kohézió által
nyújtott lehetőségeket. Ez egyfajta társadalmi szerződésként van jelen és lehetővé teszi,
hogy mindenki részesedjék – ki kisebb, ki nagyobb mértékben – a gazdasági fejlődés
gyümölcseiből. Az Európai Szociális Modell eszmeisége az Európai Unió keretében kifejezésre juttatja a keresztény etika két alapelvét, a szolidaritást és a szubszidiaritást is.
Az Európai Szociális Modellel szembeni két kihívás
A Szociális Modell gyakorlati megvalósulását napjainkban két nagy kihívás éri, amely
egyfelől az újonnan felvett tagországokkal, másfelől pedig az EU-15-kel (a korábbi EUtagországokkal) kapcsolatos. Az első kihívást különösen hangsúlyossá teszi a közép- és
kelet-európai új tagországok gazdasági fejlettsége, szociális helyzete, pontosabban szociális felzárkóztatásuk nagy feladata, hiszen itt távolról sem tekinthető kielégítőnek a nyugdíjrendszer, az egészségügyi rendszer, a szociális ellátó rendszer működése, valamint
a munkanélküliekről való gondoskodás. Annak tudatában, hogy a munkahelyteremtések
elképzelhetetlenek a közoktatási rendszerek átalakítása nélkül.
E feladat megoldását mindemellett olyan körülmények között kell elvégezni, amikor
a francia és a német államháztartási deficitek kedvezőtlen hatást gyakorolnak az Európai
Unió gazdaságstratégiai lehetőségeire.

2007. február

45

A Szociális Modell érvényre juttatása szempontjából előnytelen az a körülmény is,
hogy az európai 15-ök keretében is viszonylag lassú az egymáshoz közelítő fejlődés. Egy
erre irányuló felmérés1 a régi EU-tagországok 1990 és 2001 között bejárt útján négy nagy
területet vett sorra. Egyrészt elemezte a szokásos makrogazdasági mutatók (a GDP, az egy
főre jutó GDP, a termelési mutatók) alakulását. Másrészt az információs társadalomhoz
kapcsolódó területek (az Internet-hozzáférés, a személyi számítógépek használata, a mobiltelefonok száma stb.) fejlődését mérte fel. Ezen túl az egyensúlyi feltételek (költségvetési, fizetési mérleg, külkereskedelmi mérleg-egyenleg stb.) állapotát vizsgálta és a gazdaságon túli területeken (az egészségügy, a kultúra, foglalkoztatás, az oktatás és az ezeknél sokkal kevésbé mérhető értékrendek, a létforma egésze) elért fejlődés mértékét.
Zárójelben megjegyezhető, hogy a gazdaságon kívüli szegmens egyre meghatározóbb
szerepet kap mind az EU-ban mind az USA területén. Ha csak arra utalunk, hogy az oktatási szféra immár pusztán a munkaerőigények felől szervezi intézményeit, kitéve ezzel
a fiatalokat védtelenül a spontán piaci trendeknek, akkor egyre inkább sürgető az egyéni tehetség tekintélyének, a talentum tiszteletének a vissza- és helyreállítása. Ahogy az EU tagországainál is elvárható a tagok egyéni érdekeinek figyelembe vétele, ugyanúgy az országokon belüli racionalizálások (konvergencia-programok) nem mellékes célja kell, hogy legyen az egók, a lakosság, a nép személyes sorsának bekalkulálása. Günter Grass mondta
a Frankfurti Könyvvásár megnyitóján 2003. októberében: „Mind az EU, mind az USA abban kell jeleskedjen a következő évtizedekben, hogy az emberi jogokat még hatványozottabban tisztelje azáltal, hogy megélhetést, méltóságot ad az embereknek. S e kettő lehetetlen szociális háló, művészetek és hit nélkül. A vallási fanatizmust és a rasszizmust pedig
vissza kell szorítani, mert átkot hoz a nemzetekre.” Helmut Schmidt pedig így fogalmaz
a Globalizáció című könyvében: „Karl Jaspers hozta szóba először, azután Peter Glotz, hogy
az egyetemek ne csak a fogyasztói társadalom oktató telepei legyenek, amelyek pusztán az
aktuális problémákra fókuszálnak, hanem kreatív módon védelmezzék az álkultúra tömeges elterjedésétől a befogadókat.”
Már a fenti kutatási módszerből is adódik, hogy az említett felfogás szakított azzal
a nézettel, mely szerint a fejlődés (vagy a felzárkózás), a fejlettség egyetlen mutatóban (például az egy főre jutó GDP-ben) kifejezhető lenne, még ha sokszor ez az egyetlen szám látszólag megnyugtató viszonyítási pontot, összehasonlíthatóságot, biztonságot vagy éppen
önigazolást jelenthet valamilyen gazdaságpolitika, de inkább a hatalmon lévő politika részére.
A makrogazdasági mutatók alakulása azt jelzi, hogy az európai 15-ök között bizonyos
gazdasági fejlettségbeli közeledés végbement, bár annak mértéke messze nem akkora,
mint az elvárt vagy a köztudatban meglévő. A XXI. század vezető iparágainak vagy iparágaira vonatkoztatott mutatók esetében a közelítés valamivel nagyobb mértékű, azonban
az „induló” feltételek, adottságok és teljesítmények szóródása, eltérése is nagyobb volt az
egyes tagországokban.
Ami talán meglepő: az egyensúlyi mutatók esetében az egyes országok közötti különbségek jelentősek és tartósak maradtak a legutóbbi évtized során. Úgy is fogalmazhatunk:
1

A Nemzeti Kutatási és Fejlesztési Program keretében „A társadalmi tudat, értékrendszer, magatartáskultúra Magyarországon” című témakör része volt.

46

tiszatáj

az egyes tagországok gazdaságába bizonyos mértékben és értelemben élesen „beleíródtak”
bizonyos adottságok, egyensúlyi vagy egyensúlytalansági tényezők, amelyek persze legtöbbször visszavezethetők a kiválasztott országok társadalompolitikájára, elosztási rendszerére, értékvilágára, illetve egész gazdasága strukturális jellemzőire.
A műszaki-informatikai érdeklődésű és a technokrata értelmiség mindenütt jobban
tud illeszkedni a globalizált keretek közé, jobban is vannak anyagilag honorálva, mint
a humán pálya „búsképű” lovagjai. A szellem embereinek a háttérbe szorulása messzemenő
következtetések levonására sarkallhatja manapság a legélesebben látó közgazdászokat.
A szociális kérdések fölvetődése, a hit, az egyházak, a művészetek finanszírozása mind
sorskérdésként mutatkozik meg azok számára, akik ebből szeretnének profitálni (megélni) a verseny-orientált globál-piacon. Ha már a tudás áruvá vált, ne csak a reál-, hanem
a humán értékek is kapják meg az őket megillető helyet a piacgazdaságban.
Nemcsak a gazdaságon túli területek világa maradandó, hanem tovább élő szervezetnek tűnik az egyes országok gazdasági, társadalmi, szociális szerkezetének egésze is.
A konvergencia-elméletek, az egyes országok jellemzőinek egymáshoz való közelítésével nem képes síkra szállni a nemzeti sajátosságokkal, a történelemből adódó struktúrákkal szemben. Ám az elemzések azt is kimutatták, hogy e szerkezetek (bizonyos „alaphasonulás” és szükséges átalakulás, rugalmasság mellett) nem visszahúzó erők, hanem éppen
a gazdasági, a társadalmi kohézió, a belső szerkezetek harmóniájának erősítésén keresztül
a fejlődési ütemet erősítő komponensek.
Az elmúlt évtized valósága átírta a korábbi szcenáriókat: az Európai Unió fejlődése
nem úgy valósul meg, hogy az egyes országok feladva belső struktúrájukat, egymáshoz
mindenben hasonulva, egy közös szerkezet mentén növekednek vagy harmonizálódnak
egymáshoz, hanem éppen a történelmileg kiépült struktúrák ereje járult hozzá az egyes
országok (egymáshoz közelítő) fejlődéséhez.
Mint az elmondottakból is látható, az Európai Unión belül a piaci modell, illetve annak működése meglehetősen nagy változatosságban van jelen. Az egységben tehát sokszínű formákban észlelhetünk olyan különbözőségeket, amelyek ideológiai vagy politikai
eredetűek és történelmileg meggyökeresedtek. Ennek alapján azt is megállapíthatjuk,
hogy egységesítésük csak hosszabb távlatban érhető el.
A gyakorlatban érvényesülő piaci modellek változatossága elemezhető államelméleti
szempontból is, azaz, hogyan tükröződik mindez az egyes államok működési formáiban.
Az államfelfogások a gyakorlati tapasztalatok tükrében
Az Európai Unió tagállamai vonatkozásában már az 1957-ben megkötött Római Szerződés
is kimondja, hogy szükségszerűen demokratikus jogállamoknak kell lenniük, mivel a piacgazdasági kapcsolatok folyamatos közelítése a cél, ezért elfogadhatatlan más berendezkedésű nemzetállamok csatlakozása, illetve felvétele.2 E jellemvonás tekintetében tehát egység valósul meg, míg az állami szerepvállalás, illetve az állami funkciók mértéke és elosztása, a közszféra és a magánszféra kapcsolata viszont már egymástól elkülönülő képet
mutat. A kialakult berendezkedés a társadalmi szükségletekre építi fel az állami funkciók
2

Király Miklós (szerk.): Az Európai Közösség Kereskedelmi joga, KJK Kerszöv. Kiadó, Budapest,
2005.

2007. február

47

rendszerét, azaz az állam a gazdaság befolyásolásán keresztül polgárai felé nyitottabb és
közvetlenebbül kívánja érdekeiket képviselni. A demokratikus jogállamok által kialakított
piacgazdaságra épülő szociálisan érzékeny gazdasági rendszert tekintjük jóléti államnak.3
Az elméletet a megvalósított gyakorlattal összevetve úgy tűnik, hogy tiszta formában
egyik elméleti vagy gyakorlati modell sem létezik. Ugyanakkor mindegyik elmélet valamilyen eleme megtalálható szinte mindegyik állam-működési formában, akár az Egyesült
Államokat, akár a skandináv országokat, Németországot, Franciaországot vagy Nagy-Britanniát nézzük.
Ám éppen a globalizációnak a világot egységesen átfogó hálója követeli meg, hogy
a részválaszokból a globális válasz irányába lépjünk. A mai valóság ugyanis túllépett a még
élő államfelfogásokon. Ha a választ az eddigi gyakorlat szerint a végrehajtási technikákban keressük, csak különböző részválaszokhoz juthatunk.
A XXI. századi állam (és ember) globális helyének megközelítésében célravezető lehet
a XX. század „félglobális” és a XXI. század globális világában kialakult államszerepek áttekintése. Erre teszünk rövid kísérletet az alábbiakban.
Az elméletek egyértelműen azt mutatják, hogy az államműködésben a köz- és a magánszféra valamiféle, de valójában mindig szoros kooperációja valósul meg. Az is látható,
hogy az elméletek kötöttebbek, mint ami lehetséges vagy valóban létezik.
Az elméletek – főképpen a korai államelméletek – egyrészt a lehetséges állam-működést a gondolati racionalitás alapján alakították ki, másrészt a meglévő, valóságos államműködéseket próbálták elméleti és ideológiai keretekbe illeszteni. Az elméletek maguk is
egymásba csúsznak: történelmileg egymáshoz hol közeledők, hol valamelyest távolodók,
de a különböző „partszakaszok” akarva-akaratlanul összekapcsolódnak.
A XX. századvégi és a XXI. század eleji, a gyakorlatban működő állammodellek áttekintése csak erőteljes szűkítéssel lehetséges és érdemes. Elemzésünkben a magyarországi fejlődésre valószínűleg legerőteljesebben ható, de egyúttal a világ meghatározó
vonalait is legerősebben alakító struktúrákat tekintjük át.
A BBC4 – OECD-adatokra támaszkodva – egy olyan elemzést adott közre, amely jól
bemutatja a különböző jóléti államok működési-szerkezeti sajátosságait és különbözőségeit. A kutatásban (a fent kifejtett elméleti megközelítést jól lefedve) öt ország – az Egyesült Államok, az Egyesült Királyság, Franciaország, Németország és Svédország – kapott
kiemelt helyet.
Az állam lehetséges szerepvállalását (ebből adódóan az állam- és a magánszféra közötti „munkamegosztás” vonalait) több területen, illetve paraméter alapján vizsgálták.
A statisztikai megfigyelések kiterjedtek a magyarországi állam-működésre, az állam és
a magánszféra szerepmegosztására, a majdani reformokra, és ezen belül olyan ágazati területekre is, mint a nyugdíjrendszer, a foglalkoztatás, az egészségügy és a szegénység –
gazdagság kérdése.
Végül vizsgálat alá vették, összehasonlították az állam szociális jóléti kiadásait és annak a GDP-hez mért arányát. (Külön vizsgálatot igényel az oktatás, amelyben az állami és

3
4

A jóléti állam jellemző vonásait részletesen lásd Szabó Ildikó: Az Európai Unió – egység a különbözőségben. PPKE Jog- és Államtudományi Kar, 2006. február.
A jóléti államok összehasonlító elemzése. (A BBC tanulmánya. http://ecos.bbc.co.uh)

48

tiszatáj

a közszféra szerepváltozásának intenzitása, annak időbeli koncentrációja Európában
meghaladja a felsorolt és elemzett területeken végbemenő módosulások és átrétegződések
intenzitását.) Mind ezeket – a tanulmány adatai alapján – a melléklet 1. ábráján mutatjuk
be, amelyből megállapítható a különféle állammodell-formák karakterisztikusan eltérő
szerepe.
Az eddigi kutatások és ismeretek alapján nem újdonság, hogy az egyén (a magánszféra) szabadságát elsődlegesnek tekintő, e szabadságcélt az állami beavatkozással megvalósított szociális háló elé helyező amerikai államgyakorlat a vizsgált területeken (nyugdíj, foglalkoztatás) visszafogott, hiszen az európaihoz mérten passzív szerepet tölt be az
újraelosztásban, a szociális háló kiterjesztésében.
Az is logikus, hogy a közszféra–magánszféra európaitól eltérő munkamegosztása és
gazdasági-társadalmi szerepvállalása csak kisebb központosított jóléti kiadási színvonal
mellett lehetséges. Bár csupán egyetlen mutató jelzi (és tanulmányunknak nem is e terület
részletes vizsgálata a célja), mégis fontos tény, hogy a BBC tanulmányában kitüntetett
szereppel felruházott szegénységi arány – az alkalmazott módszer szerint – az Egyesült
Államokban a legmagasabb. (Ebből az egy adatból azonban természetesen nem vonható le
az a következtetés, hogy a magán- és az állami szféra feladatmegosztásának, „térkijelölésének” amerikai modellje kevésbé eredményes lenne, mint az európai modell.)
A kérdéssel kapcsolatban mégis néhány megállapítást szükséges tenni. Az nyilvánvaló,
hogy magára a szegénység–gazdagság jelenségére a bemutatotton kívül rendkívül sok más
különböző statisztikai adat és mutató alkalmas. Az is biztosan állítható, hogy az államműködésnek nem egyedüli mércéje a szegénység–gazdagság mértéke. Ám megdönthetetlennek látszó megállapítás és egyben az állam működését meghatározó alaptétel: nem létezik olyan államműködés, amely eredményes lehetne a szegénység–gazdagság kérdésének sikeres kezelése, megoldása nélkül.
A további vizsgálódások megmutatják, hogy az elmúlt század utolsó negyedében az
Egyesült Államokban a leggazdagabb 1%-ot kitevő lakosság reáljövedelme megduplázódott, akárcsak a leggazdagabb ötödé, miközben az alsó ötödé és a második legszegényebb
ötödé ezzel párhuzamosan tíz százalékkal csökkent.5
Mindemellett témánk szempontjából érdekes, hogy miközben az EU-15-ök régiói közötti (GDP/fő-ben számolt) ötszörös különbségek a bővüléssel tízszeresére növekedtek, az
Egyesült Államok egyes tagállamai közötti különbségek a fővárost és körzetét (District of
Columbia) külön államnak számolva két és félszeresek. A legszegényebb államok (Montana, West Virginia, Mississippi) egy főre jutó GDP-je az EU 15-ök átlaga közelében van,
de 60–70 százaléka a „gazdagokénak” (Delaware, Connecticut, Alaska, Massachusetts),
azaz mindössze 30–40%-kal maradnak el a leggazdagabbaktól. Mindez azonban nagymértékben természetes is, hiszen a valóban „egyesült államokká” vált egységes ország,
piac, kultúrkör, az egységes közigazgatás, állami gazdaság- és társadalompolitika áll szemben az európai integrációs modellel, amely nagyon eltérő fejlettségű nemzetállamok, -gazdaságok integrációja.
5

Az amerikai, az európai modell, a magyar fejlődési pálya és a különböző szinteken (ország, régió,
család, egyes ember) mutatkozó fejlettségbeli, illetve jövedelmi különbségekről részletes elemzést
ad könyvében Práger László: A világ(gazdaság) és Magyarország a XXI. század elején. Unió Kiadó. Budapest, 2003.

2007. február

49

Ami témánkra ezen adatokból levonható: nemcsak rendkívül változatos a közszféramagánszféra szerep egymáshoz való viszonya, még a fejlett országok önmagában e szempontból homogénebbnek tekinthető terepét szemlélve is, hanem úgy tűnik, hogy egységes
hatékonysági követelmény nem állapítható meg, illetve állítható a különböző állami funkciók mellé.
Követve azt a véleményt, hogy a kisebb állam egyben hatékonyabb is, a versenyképesség esetében még az államháztartás méretére sem vonatkoztatható. Amint az a melléklet
1. sz. táblázatából látható, a GDP-hez képest legkisebb jóléti kiadásokkal működő Egyesült Államok a világ versenyképességi sorrendjében 2003–2005 között ugyan a vezető pozíciót foglalta el, de relatíve a legnagyobb jóléti kiadásokkal működő Svédország is a versenyképességi sorrendben a nagyon előkelő 11–14. helyen állt. Ennek okaként említhető
egyrészt a K+F kiadások magas aránya, másrészt a humán erőforrás-képzés magas színvonala. Ugyanakkor igaz az is, hogy a Svédországhoz hasonló arányú jóléti kiadásokkal
működő Franciaország 2004–2005-ben a világ versenyképességi rangsorában csak a 30.
helyen állt. Ebből nyilvánvaló, hogy az olyannyira fontos versenyképesség javításában az
állami kiadások mennyiségi arányai mellett igen meghatározó szerepet játszik a kiadások
szerkezete és a felhasználás hatékonysága is.
Mindez egyértelműen azt bizonyítja, hogy az elmúlt évtizedekben sem Európában,
sem az USA-ban vagy másutt nem alakult ki a globális kihívásokra való teljeskörű, adekvát válaszadás képessége, de a hatékony állam, hatékony magánszféra optimumára vonatkozó végleges struktúra sem. Ami kiemelten a globális mintaországot, az USA-t illeti, az
az, hogy az ország igazi politikai–gazdasági hatalmi tényezőként működik a mai globalizált világban, de belső szerkezete nem tekinthető kielégítőnek, nem érvényesül például
kellő mértékben a szociális kohézió, amire korábban – Európával történő összehasonlításban – már rámutattunk.
Fontos következtetésként megállapíthatjuk azt is, hogy önbecsapás lenne a közszféra–
magánszféra viszony súlyarányaiból levezetni a globális világ számára adandó válaszok
hatékonyságát. A két szféra közötti hatalmi viszony súlyarányai inkább a válaszadás szervezeti, intézményrendszerbeli, technikai (és persze mindezek mögött elsősorban elosztási,
hatalmi, a terek megszerzéséért vívott küzdelmeinek) eszközei. A „felkészültségi” minősítés, a kihívásokra adott válaszok az állami funkciók struktúrájából vezethetők le.
Gondolatok az európai identitásról
és az euroatlanti gazdasági kapcsolatokról
Az 1849-ben Párizsban rendezett békekongresszuson nyitóbeszédében a világhírű író és
költő Victor Hugo a jövő Európájának gondolatát a következőképpen fogalmazta meg:
„Eljő majd a nap, amikor már nem lesznek többé más csataterek, mint az eszmék
előtt megnyíló piacok. Eljő majd nap, amikor látni fogjuk a hatalmas két nagy csoportot: az Amerikai Egyesült Államokat és az Európai Egyesült Államokat, midőn egymásnak nyújtják kezüket az óceán felett és közös kereskedelmük révén cserélik majd ki ipari
termékeiket, művészetüket és szellemi javaikat, megművelve ezáltal az egész földet, hatalmuk alá vonva a sivatagokat, folytatva az alkotást a Teremtő tekintete előtt. Az emberiség érdekében egyesül ez a két végtelen erő, az emberek testvérisége és az Isten hatalma.”

50

tiszatáj

Az Amerikai Egyesült Államok, az európai integráció és a globális világ
Az Európai Egyesült Államok gondolata a XXI. század elején – látszólag – sokkalta meszszebb áll a politikai és gazdasági valóságtól, mint másfél évszázada vagy akár az elmúlt
évtizedek során bármikor. De akkor még pusztán gondolatról, ma már viszont egy „úgyahogy” megvalósult gyakorlatról, annak kiteljesedéséről van szó! Az EU- alapító hatok közül kettő, Franciaország és Hollandia népszavazáson utasította el ugyanis az Európai Unió
új alkotmánytervezetét, ami egy térben teljesen integrált Európa alkotmánya lesz majd.
Kissé nyersen fogalmazva: 2006-ban az Európai Unió hétéves költségvetéséről folytatott
viták hangosabbak voltak, mint az Európai Unió és Európa identitásáról folyó gondolkodások.
Úgy tűnik, hogy Európa, különösen az Unió huszonöt tagországra történő bővülése
következtében nemcsak az Európai Egyesült Államok eszményét veszti el a történelmi
távlatokat nézve szinte véglegesen, hanem a nemzetek fölötti Európa létrehozása is lelassul, az egyes országok, nemzetek önálló létéhez való ragaszkodása erősödik. Ma úgy tűnik:
a közös Európa a szuverén nemzetállamok integrációja lesz még hosszabb történelmi távon is. Ez az Európa él és verseng (ma) és idővel – vagy talán nem is olyan soká – a globális világ egészének terében folytatja ezt a rivalizálást.
A nemzetekfelettiség (a reálszféra és az intézményrendszer)
és az (nemzetekfeletti-európai, nemzeti) identitás összefüggései
Érdekes módon mégis éppen a szervezeti, az intézményes keretek, a nemzetek feletti szerepek erősítésének megtorpanása veti fel még hangsúlyozottabban az európai identitás
kérdését. Ha van és szükséges az európai kohézió, akkor a hivatalosan kialakított intézményi keretek, az egység parancsa nélkül e kohéziót a valóságos tartalom a mesterségesen
teremtett keretek helyett talán éppen erősebben veheti át.
Ha Victor Hugo álma az Amerikai Egyesült Államokkal versengő Európai Egyesült
Államok kialakulása nem is vált még valósággá, gondolatainak másik része, mely szerint
nem lesznek más csataterek, mint az eszmék előtt megnyíló piacok, valójában a ma valósága.
Versenyfutás és összekapcsolódás
Az amerikai és az európai gazdasági hatalmi tér ideológiai forrásai, eszmei és társadalompolitikai háttere mindenképpen meghatározó, de sokkalta nehezebben megfogalmazható,
mint a belőle is fakadó két hatalmi tér gazdasági versenye. E gazdasági verseny azonban
egyszerre versenyfutás és összekapcsolódás, miképp a mögötte álló (vagy éppen a reálszféra sikereitől–balsikereitől erősödő–gyengülő) ideológiák, identitáskeresések és identitásvalóságok is.
Az euroatlanti egymásra utaltság (elvek és tények)
A XXI. század elején a statisztikák alapján az USA és az Európai Unió uralja a világ gazdasági terének szinte minden meghatározó szegmensét. Az Európa (Európai Unió) és az
Egyesült Államok politikusainak és közgazdászainak egybehangzó értékelése szerint a két
régió egyre jobban egymásra utalt a világgazdaságban. Az EU és az USA mind az árufor-

2007. február

51

galmat, mind a szolgáltatások külkereskedelmét tekintve kölcsönösen egymás legnagyobb
kereskedelmi partnerei.
A világ két legnagyobb gazdasága (az USA és az EU) adja a világ összesített GDP-jének
57%-át, a transzatlanti kereskedelem pedig a világ külkereskedelmének több mint két
ötödét teszi ki: naponta mintegy 1,7 milliárd euró értékű termék halad át az Atlanti-óceánon.
A XXI. század elejének globális világában, amelyet az egyes országok (és integrációk)
helyett már egyre inkább a transznacionális vállalatok uralnak és ahol az áruk vándorlását
egyre inkább a pénzáramlás, a működőtőke-befektetések mozgatják, a transzatlanti kapcsolatok erősségét valóban meghatározó kétoldalú működőtőke befektetések 2003-ban
már meghaladták az 1500 milliárd dollárt.
Euroatlanti „egymásba integrálódás”: országok, nemzetek, vállalatok
A két gazdasági tér egymásba való integrálódásának mértéke a számok tükrében is hasonló intenzitású. Az Európai Uniónak az Egyesült Államokba irányuló közvetlen beruházásai (FDI) 731 milliárd, az USA Európába befektetett eszközei 722 milliárd eurót tettek
ki. A globalizálódás és a kölcsönös függőség, a már szétválaszthatatlan összefonódás legnagyobb ereje az amerikai vállalatok európai, az európai vállalatok USA-beli jelenléte,
mind meghatározóbb szerepe a másik gazdasági tér keretében. Európa jelen van az Egyesült Államokban, az amerikai vállalatok megkerülhetetlenül befolyásolják az európai gazdaságpolitikát és magát a politikai teret.
Az új-globális világ és az új identitás
Ebben a XXI. század eleji új globális világban nyilván továbbra is létezik az identitás fogalma és hatása, a jelen és a jövő történései sok pontban a történelemből, egy-egy gazdasági tér kultúrájából adódnak. Ez az identitás azonban már semmiképpen sem egy zárt
kör, hanem más identitásokhoz kapcsolódó, azzal sok szállal összefüggő kölcsönhatás,
egybekapcsolódás: egység, egyezőség ugyanakkor sokszínűség, különbözőség. Ellentmondások és ambivalenciák dinamikus összhangja, Janus újraformált arca.
Az összefonódás nemcsak eredmény, hanem – valószínűleg – a világfejlődés egészébe
ültetett kétoldalú cél is. Az amerikai és az európai kapcsolatokat nem csak a szabad piaci
mechanizmusok irányítják és erősítik, hanem a két gazdasági tér között a politikai és gazdasági vezetők által olyan tudatosan kiépített és megfogalmazott keretek is, mint amilyenek az EU- US Joint Action Plan és a Transatlantic Economic Partnership.
Az utolérési versenyről: európai utak és tévutak
A puszta számok alapján kiegyenlítettnek látszó versenyben az Egyesült Államok erőfölénye azonban megkérdőjelezhetetlen. Az USA utolérésére 2000-ben megfogalmazott liszszaboni stratégiai döntések egyelőre a belső tartalmak, értékrendek és a reális lehetőségek
vizsgálata nélkül meghozott irreális európai felzárkózási utak maradtak. Tulajdonképpen
mind ez ideig elveszett illúziók.
Európa úgy akarta utolérni az Egyesült Államokat az információs társadalom XXI.
század eleji világában, hogy nem csupán saját társadalmi, gazdasági lehetőségeinek vizsgálatát mulasztotta el, de magát a célt, a mögötte álló sajátosan amerikai értékeket, az ott

52

tiszatáj

kialakult kultúrát, létformát sem vette számításba. Nem csupán a lisszaboninak elnevezett
tervekre és folyamatokra igaz, hanem szélesebb értelmezésben is helytálló, hogy semmilyen gazdasági tér, földrész, integráció, ország vagy nemzet fejlődési pályájának kijelölésekor nem kerülheti el saját múltjának vizsgálatát, az arra való építkezést, vagy éppen
identitásának megtalálását és folytatását.
Az amerikai és az európai fejlődési pálya gazdaság-ideológiája
A chicagoi közgazdasági iskola kiemelkedő neoliberális gondolkodású egyéniségei, Friedrich Hayek, Milton Friedman elvei az önszabályzó piacgazdaság, az alacsony adók, minimális állami kiadások és általában az állam beavatkozásának kiszorítása is túlnőtt az amerikai megvalósítási kereteken, hiszen Európa liberálisai is – az amerikai sikerpályát idézve –
erre a közgazdasági ideológiára hivatkozva próbálják meg létrehozni a számukra ideálisnak vélt kereteket vagy éppen keretnélküliségeket. E rendszerben az oktatás, a nyugdíj,
az egészségügy, a biztosítás nem az állam gondoskodó hálójában valósul meg: mindez az
egyes állampolgárok magánügye, azaz állapotukról, szerkezetükről, mértékükről a piaci
viszonyok és körülmények döntenek.
A jelenkori európai közgazdasági gondolkodást döntően Maynard Keynes tanaiból
szokásos levezetni, aki tagadta a piaci automatikus önszabályzás hatásosságát és az állami
beavatkozás szükségességét hirdette. Az európai gondolkodásban és gyakorlatban a nagyobb és jelentősebb államszerep általában szorosan összekapcsolódik a gondoskodó állam fogalmával, a jóléti állam kialakításával és a szolidaritás elvével.
A XXI. század globális világa: nem „területfüggő” (földrajzi-határok) ideológiák
és identitások. Az időfaktor
Ha a közgazdasági gondolkodásban valamiképpen ketté is osztható, el is választható az
amerikai vagy az európai modell, akkor ez a differenciálás XXI. század globális világában
nem csak az áruforgalom, a működőtőke mozgására korlátozódik. Hisz az ideológiák,
a modellek, a gazdasági és társadalompolitikák is átlépik a határokat és többé nem „területfüggőek”. De nem csak a földrajzi keretek által való lehatárolódás szűnt meg, nem csak
a tér szerepe oldódott fel az ideológiákban, hanem az idő is formálja azok érvényességét, érvényesülését, erősödését vagy éppen hanyatlását. Az 1930-as évek elején, a nagy világválság után az amerikai elnök, Roosevelt politikája, a New Deal egyértelműen megerősítette
az állam szerepét és lehetőségeit, működése középpontjába helyezte a szociális kérdéseket, illetve (mindezekkel összefüggésben) nagyobb teret biztosított a szakszervezeteknek.
Az Európán belüli sokszínűség
Azonban Európát tekintve is: sem térben sem időben nem egyeduralkodó a szociális piacgazdaságot hirdető német rajnai modell. Mellette léteznek és sok elemükben konzisztensebbek a skandináv gazdaságpolitikák. Vagy egy másik vetületet nézve, a legutóbbi német
választások menetére is gondolva: magában Németországban is csatáját vívja a szociális
piacgazdaság és a tiszta piaci viszonyoknak nagyobb teret engedő, az egyén önfelelősségét
jobban hangsúlyozó iskola és gyakorlat. De mindezek mellett Európa gazdasági (gondolati, tartalmi) identitása sem egyértelmű és egyszínű. Az angol gazdasági és társadalmi

2007. február

53

modell tartalmát tekintve sokkal több szállal kapcsolódik az amerikai piaci modellhez,
mint az említett (kontinentális) európaihoz.
A globális versenyképesség és az identitás
A globalizáció átjárhatóságával és kinyílásával önmagában is létrehozta az ideológiák és
talán az identitások összekapcsolódását. A legerősebb – úgy tűnik mindenek felett ható
tényező – a globális versenyképesség, amely sokszor időlegesen lesöpri vagy visszaszorítja
egy-egy történelmi kultúrkör gondolati hagyományait, gazdasági ideológiáját, hogy aztán
a versenyképesség mögött álló igazi (vagy éppen téves) célok vizsgálatának szükségességére is rádöbbentsen.
Az új globális tér: Kína „bevonulása”
Európáról és az Egyesült Államokról beszélve, az identitás és az euroatlanti gazdasági
kapcsolatok témáját elemezve Kína világgazdasági szerepének értelmezése nemcsak a gazdasági erőterekről kialakított kép teljessége szempontjából fontos, hanem Kína fejlődéstörténete az identitáskérdésre, de a gazdasági elméletek és modellek azonosságára vagy
sokszínűségére is rámutathat, ugyanakkor eligazító példa is lehet. A cikázó tőke kifejezést
eddig csak Thaiföldre és Dél Koreára alkalmazták a közgazdászok, manapság azonban Kínára is érvényes a kifejezés.
Egy az Economist Intelligence Unit, a Cisco Systems által támogatott tanulmány
a statisztikai adatok és a közgazdasági kutatások mellett a világ száz országából 1656
nagyvállalati vezetőt megkérdezve részletesen bemutatja Kína várható gazdasági szerepét
a 2020-as években. Pusztán néhány kiemelt megállapítás: a világgazdaság növekedése
a következő tizenöt évben is jelentős marad és e növekmény több, mint ötven százaléka az
USA, Kína és India teljesítményéből fakad. 2020-ban Kína gazdasága, gazdasági ereje az
Egyesült Államokéval megegyező szintű lehet. Kína szerepe nemcsak a világgazdaságban
és a világkereskedelemben lesz egyre erősebb (áruexportja 2003-ban már 438 milliárd
dollár volt, az Amerikai Egyesült Államoké 724, Németországé 748, Franciaországé 385
milliárd dollár), hanem belső piacának a felvevőképessége is háromszorosára növekszik.
A gazdasági előrejelzések és elemzések további részletezése helyett a témánk szerint
fontos annak az összefüggésnek a felismerése, hogy Kína fejlődésének egyszerre volt forrása az amerikai ideológia és gazdasági gyakorlat, a globális világba való beilleszkedés
(Hong Kong, Sanghai, általában a tengermelléki övezetek) és a saját történelmi múlt,
kultúra, identitás. Külön kérdésként merül fel, hogy mennyire hatol majd be a jövő világába a kínai ideológia, filozófia, a gazdasági gyakorlat-elmélet, annál is inkább, mert „küldöttei” szinte a világ valamennyi országában már ott vannak.
Joseph E. Stiglitz neves amerikai közgazdász „A célok és az eszközök kibővítése: úton
egy poszt-washingtoni konszenzus felé” című munkájában megállapítja: a kínai gazdaság
nagysága és sikere az elmúlt két évtizedben talány az általánosan elfogadott elméletek
szempontjából. A kínai politikusok elutasították a nyílt privatizáció stratégiáját, de nem
valósítják meg a washingtoni konszenzus több más elemét sem. A közelmúltban a Kínában tapasztaltak mégis a történelem egyik legnagyobb sikertörténetét jelentik. Ha Kína
harminc tartományát – és ezek mindegyikének lakossága számosabb a legtöbb alacsony
jövedelmű országénál – önálló gazdaságnak tekintenénk, 1978–1995 között a világ húsz

54

tiszatáj

leggyorsabban növekvő gazdasága mind kínai tartomány lett volna. Erre mindenképpen
oda kell és lehet figyelni mind az európaiaknak, mind az amerikaiaknak. Kína nagyobb
ellenőrzés alatt tudja tartani saját gazdaságát, mint bármelyik más ország, térség és unió.
A nemzetközi pénzpiaci ügyletekben óvatos a mai napig, valutája, a jüan nem váltható át
annyira szabadon, mint más pénznemek. Pénzügyi rendszere (nagyrészt állami felügyelet
alatt is) jól fungál.
A megtartó-befogadó identitás
Kína példájából talán megállapítható: a XXI. század elejének identitása bármely országban vagy földrészen a „megtartó-befogadó identitás”, amelynek egyszerre forrása a történelmi múlt, a kultúra, az értékrendek, de a hozzájuk újonnan kapcsolódó részek: a globális világ üzenetei, új tartalmai, értékei vagy éppen a korábbi értékekkel szemben jelentkező kényszerei (például versenyképességi kényszer).
Az európai identitás tartalmai és jelképei. A tudatos új identitás teremtés
Az európai identitásnak vannak természetes és vannak – éppen az EU integrációs folyamatával összefüggő – tudatos okai is. A tudatos identitásteremtés megjelenik az Európai
Unió történetének különböző időszakaiban is: az 1980-as évek kezdetétől folyamatosan
születtek meg az európai identitás új teremtményei, a kék alapon sárga csillagokat ábrázoló zászló, a közös himnusz, az Európa Nap vagy az európai polgár fogalma és léte.
A nemzeti vagy európai közötti választás valószínűleg értelmetlen, mint ahogy maga
a kérdésfeltevés is az. Minderre többek között a Youth and History európai uniós projekthez
kapcsolódóan épp egy felmérés válaszai is feleletet adtak. Az európai uniós polgárság
a nemzeti polgárság nélkül a mélyen nemzetileg elkötelezett embereknek kevés és tartalmatlan. Ugyanakkor a nemzeti polgárság (polgári lét és identitás) most újra erősödő, egyértelmű elsőbbsége mellett jól megférhet mint szélesebb kohézió, összetartó keret az európai polgárság.
A felmérésben különösen érdekes (de korántsem egyedi) Hollandia példája: a válaszadók 90,4%-a „teljesen európainak” tartja magát, de mindeközben 94%-uk elsősorban
„saját nemzetéhez tartozónak” tartja magát.
A nemzeti, európai és globális identitásról
Az európai identitás kereteit és e keretekben nyitottságát, nemzeti, európai vagy éppen
globális tartalmát az Európa Tanács „Europe tomorrow: shared fate or common political
future?” című 2002-ben, Strassburgban tartott konferencián elhangzott három hozzászólásból jól megközelíthetjük. Walter Schwimmer, az Európa Tanács főtitkára szerint mi
mindannyian az európai kultúra örökösei vagyunk, amely egyesíti a különbözőséget és az
egységet. Rokas Bernotas litván képviselő szerint az európai identitás érzésének megerősítésére az út az oktatás, ezen belül pedig a (közös) történelem oktatása. Peter Schieder
parlamenti elnök megfogalmazása: egy Európa van és ez az európai értékeken alapul.
Az anyagi és az azokon túli értékek harmóniájáról
Az európai értékek döntően a nemzeti értékekre, kultúrákra, történelemre vezethetők
vissza, abból táplálkoznak, de kiegészülnek új értékekkel, elsősorban – mint említettük –

2007. február

55

a globális világ új, valós értékeivel vagy éppen a ránk erőltetett versenyképességi kényszereivel. Az európai önazonosság sokszínű, eltérő nemzeti identitásokat foglal magába. Mégis, ami jellegzetesen európainak mondható érték: a hatalmas transznacionális vállalatok,
gazdasági tömbök, érdekcsoportok uralta világban is Európában meghatározóak maradtak, illetve annak kell maradniuk a kisebb közösségeknek, az egyéneknek, az individuumokból álló családoknak, a gazdaságot tekintve a kis- és középvállalkozásoknak, mindezek egymás közötti szolidaritásának, és a szolidaritás, a tevékenységek széles kereteit
koordináló államnak. Ebben az identitásban a tisztán és pusztán anyagi érdekek és értékek mellett az önmagukban tisztán szellemi, humán, szociális értékeknek is meghatározó
helyet kell biztosítani. E nélkül a jellegzetességek és egyéni vonások eltűnhetnek s ez
a tendencia a sémák és a „kaptafák” unalmának/uralmának a korszakát vetítheti előre. De
ez távol legyen! A nemzeti génállomány minden ország esetében veretes kultúrák és erős
gyökerű tradíciók együttese, amely integrálható az unió nagy egészébe.
Ennek az európai identitásnak kell azután helytállnia majd szélesebb keretek között,
a globális világ egészében. Ehhez egyszerre nélkülözhetetlen a kohézió és a nyitottság, az
átadás és a befogadás rugalmassága, plaszticitása. A mikroelektronikai forradalom visszafordíthatatlanul megváltoztatta a Földön az emberi kapcsolattartás lényegét. Az információ gyorsasága a távolságokat lecsökkentette, a kábelezett társadalom utópiája megvalósulni látszik, de a jólét ennek fényében/arányában nem növekedett sem az USA, sem az
EU területén. Ez az a dilemma, amit nem lehet kikerülni a globalizálódó gazdaság korszakában, minduntalan beleütközik minden egyes piaci szereplő. Ezért van nagy szerepe ebben az időszakban a kultúrának, a szellemi tudásnak, a humán ismereteknek. Kicsit eufemisztikus zárómondatként azt is mondhatnánk: ez a történelmi idő a szolidaritás költészetét hivatott életre kelteni, hogy a gazdasági versenynek minél több haszonélvezője lehessen azok között is, akik eddig vesztesként élték meg a globalizálódás folyamatait itt (és
másutt).

56

tiszatáj
M ELLÉKLETEK
1. sz. ábra
Az állam szerepének eltérései, a jövedelmi különbségek
Az állami jóléti kiadások aránya a GDP százalékában
35
30

százalék

25
20
15
10
5
0
USA

Svédország

Egyesült
Királyság

Németország

Franciaország

A hosszú távú munkanélküliség esetén kapott juttatás az
átlagjövedelem százalékában
80

százalék

60

40

20

0
USA

Svédország

Egyesült
Királyság

Németország

Franciaország

2007. február

57
A medián jövedelem 60%-a alatt élő lakosság aránya

25

százalék

20
15
10
5
0
USA

Svédország

Egyesült
Királyság

Németország

Franciaország

Állami öregségi nyugdíj az átlagos jövedelmek százalékában

80

százalék

60
40
20
0
USA

Svédország

Egyesült
Királyság

Németország

Franciaország

58

tiszatáj
1. sz. táblázat
Az IMD* világ versenyképességi sorrendje

Ország
USA
Svédország
Egyesült Királyság
Németország
Franciaország
Tájékoztatásul:
Magyarország

2003
1
12
19
20
23

2004
1
11
22
21
30

2005
1
14
22
23
30

34

42

37

Forrás: IMD World Competitiveness Yearbook. 2004, 2005.

*

International Institute for Management Development (Irányítás Fejlesztésének Nemzetközi Intézete).

Kritika

„versíró szomorú emberünk”
ACZÉL GÉZA: ( SZAKMA) ALKONY

Aczél Géza a történeti avantgárd jó ismerője, akár az is
mondható, hogy elkötelezettje: avantgárd-tanulmányai
mellett kismonográfiát adott ki Tamkó Sirató Károlyról és
nagymonográfiát Kassák Lajosról, akinek neve elő is fordul
a verseskönyv agora című versében, így: „itt gondolok egy
röpkét a vastag margón tartott avantgárd kassákra”. Szép
ez a „vastag margón tartott” szósor, és ha még hozzá teszem az „avantgárdot” meg „kassákot”, akkor jól felismerhető benne Aczél Géza verseinek poétikai, de ezzel együtt
(irodalom)történeti háttere: a magyar költészetnek mindig
volt, ma is van, egykor politikával és ideológiával, mostanában politikával is és irodalmi kritikával meg hírveréssel
JelenkorKiadó
kanonizált „fősodra”, melynek lapszélén, a „vastag marPécs, 2005
gón”, bőven léteznek irányzatok és stílusok, költői életmű81 oldal, 1600 Ft
vek és poétikák. Sok ilyen fősodron kívül tartott „avantgárdja” és „kassákja” van a mai magyar költészetnek is.
Ezeknek körébe tartozik Aczél Géza verseivel és tanulmányaival egyaránt. Ám nyomban
felmerül a kérdés: milyen tartozásai vannak a költő Aczél Gézának akár az avantgárd, akár
Kassák felé? Meg hogy vannak-e valóban ilyen tartozásai? Mert Kassák mellett névszerint
előfordul Aczél Géza verseiben Kányádi neve is, meg „zelkovicsé”, azaz Zelk Zoltáné
a maga – Aczélnál dőltbetűs – „margarét”-jával, aztán „czóbel minka”, és nagyon távolból
„a lantos tinódi”, de jól hallatszanak ki Aczél verseiből Babitsok meg Szabó Lőrincek, József Attilák is szókapcsolatokban, átírt képekben, jól időzített rímekben. Verseinek szövegközi hálózata azt bizonyítja, hogy Aczél Géza, bár nem mond le verseiben az avantgárdról, megfogja és elég szorosan tartja magánál a régiek, leginkább persze a klasszikus
modernség költőinek kezét, akár az is megkockáztatható, hogy az egykor ádáz ellenség, az
avantgárd és a modern, az ő verseiben megnyugtató egyensúlyba kerül egymással, s ezzel
Aczél Géza versírása éppen akkora távolságra a posztmoderntől, hogy a „vastag margón”
létezés az ő lírai szituációjának változatlanul meghatározó tényezője legyen. Másszóval,
Aczél Géza jól felismerhető hagyományválasztása ki is jelölte helyét a mai magyar költészet amúgy, többször mondtam már, igencsak telített égboltján. Fenn ragyog az ő csillaga,
de mintha az égbolt peremén, lapszélen, távolra a kanonizált csillagképektől. Ám versbeszédének a margón-létezés mintha javára is válna, nyugodtan mondhatja a magáét, teremtheti újra az emlékeket, miközben az emlékezetre mindig rávetíti a mindennapokat és
horgássza „deresedő” homloka „mögül a napszítta képzeletet”. És léphet be az elégia hagyományvilágába ilyen verszárlatokkal: „az ember leül egy törött padra s még remél”

60

tiszatáj

(gyepszemle), meg „egy romantikus cérnaszál a létezéshez még halványan odaköt” (erkélyláda). Azokhoz köti oda, akik „ma már mind temetői ragszám / de most e zaklatott
versben fönnmaradtak szólj hát költő e hadnak / hogy bár egyre kevésbé remélünk a nagy
tisztességre lassan hazaérünk” (ajak) Vagyis, az elégia belenyugvó és lemondó szomorúsága nem esik messze Aczél Géza modernet és avantgárdot egyszerre idéző, de a neoavantgárdtól távolságot tartó verseitől. Amikor a „nagy tisztességre” még hazaérők nevében halottai emlékét írva meg azt kérdezi: „most az élőkkel mi legyen”, nem a reményt,
hanem a lemondást, a lemondással együtt a belenyugvást és beletörődést beszéli el folyamatos, írásjelekkel sem megzavart, egész oldalt betöltő verssoraiban. Aczél Géza szó szerint (el)beszél újabb verseiben, ami azonban csak részint utal mindennapi beszédformákra, akár azt is mondhatom, elzárkózik a köznyelvi szokásoktól és szabályoktól, bár
alkalmazza azokat, minthogy a (vers)beszéd, a költői beszél-szituáció inkább a másik fájdalmas keresése az ő verseiben, a másiké, aki odafigyel, ráhangolódik, belebeszél a versben beszélő hangjába. Nagyon határozott és nagyon egyszerű, ami azt jelenti körültekintően és nagy odafigyeléssel kidolgozott hangfekvése van az ő verseinek – a (szakma)alkony minden versében ugyanaz a magát nem ismétlő, de magát mindig erőteljesen
ugyanabban a fekvésben felmutató hang vonulása hallható, és éppen ez a másikat kereső
mindig másként ugyanaz a hang uralja (vers)beszédét. Amiből nyilvánvalóan következik,
hogy Aczél Géza verseinek énje, bár előzménye akár életrajzi is lehet, mint ahogy valójában életrajzi is, alapvetően nyelvi alapítású, vagyis nyelvben létező és csakis a nyelvben
létező.
Hagyományválasztásából azonban nemcsak verseinek hangfekvése és motívumvilága
következik, nem is csupán az, hogy szerinte a posztmodern, a már kiszáradóban levő „fősodor”, „oszlásnak indult”, hanem egyenesen következik a (szakma)alkony kötet verseinek rendhagyó poétikája is. Hogy ennek a poétikának meghatározói értelmezhetők legyenek először a kötet címét kell közelebbről megfigyelni. A „szakma” és az „alkony” egybeírását elbizonytalanítja részint a kis kezdőbetű, de kis kezdőbetűvel írta Aczél Géza a versek címét is, részint pedig az, hogy a szókezdő „szakma” szó zárójelbe került. A két szó
zárójeles egybeírása egyidejű összetartozásukat és elválasztottságukat jelzi, amivel Aczél
Géza rést ütött a gramatikai egybeírás gyakorlatán és egyúttal jelezte, hogy verseiben ellentétek érnek össze, bennük a múlt és a jelen találkozik, az emlékezés és a jelenlét érintkezik, a vers a prózával otthonosan és meghitten illeszkedik egybe. Miközben különös
nyomaték kerül a versek külalakjára. A (szakma)alkony versei majdnem azonos terjedelműek és hosszú, említettem már, a könyvoldal egész felületét betöltő sorokból építkeznek,
az írásjelek közül pedig csupán a gondolatjelet ismerik az értelmezés és bővítés, a mondattani terjeszkedés és a tematikus hálófonás jeleként. Ezek, a mondattani terjeszkedés és
a tematikus meg motivikus hálófonás, külön sajátosságai Aczél Géza versírásának, és ki is
jelölik költészetének helyét az új magyar lírában. A „vastag margón”-lét vállalása ebben
nyeri el értelmét, abban a különleges nyelvi gesztusban, amely a poétikai különállást az
irányok ellenében a költészet mai állásának középpontjába helyezi. Nem a Füst Milántól
elsajátítható hosszú (szabad) verssorok poétikája ez, mert egyetlen alkalommal sem töri
meg a hosszút a rövid sor, meg hiányzik is belőlük az avantgárd másik „apostolának” (Bori
Imre) vélt Füst pátosztól sem mentes létfaggatásának felerősített hanghordozása. Nem
a prófétai beszédhelyzet, hanem a próza látszólag színtelenebb hangzása felé nyitnak Aczél

2007. február

61

Géza versei, anélkül, hogy a prózavers ismert formáit követnék, miközben nyitottak a hagyományos líraiság felé, leginkább az elégia irányába, anélkül, hogy a tiszta líra jegyeivel
tüntetnének. „[d]e ne okoskodjunk a költemény bizonyosan nem arra való / fejtsük meg
inkább a líraian ellenünk forduló utolsó falatokat” – írja, jelezvén, hogy távol áll tőle mind
az avantgárd pátosznak, mind a tiszta lírának eszménye, mert verseiben a lírát sorozatosan itatják át nem lírainak vélt, például az emésztés köznapi szavai és kínjai.
A kötet címe, a versek külalakja és elrendezettsége jelzi, hogy Aczél Géza verseiben
rátalált a költői beszéd, a nyelvhasználat szélsőségeket és ellentéteket kiegyenlítő alakzatára. Így kerülhet verseiben egymás mellé referencia és fikció, szó szerinti és allegória,
modern és avantgárd, líra és próza. Azt a rést töltik ki Aczél Géza versei, amelyet a kötetcím ütött a grammatikán, de egyúttal a poétikán is. Egyre szélesebb és egyre teltebb ez
a rés, a között és a közöttiség újszerű poétikája mutatja meg benne magát.
Miként a kötet zárójelet elhagyó, a kötet címét adó szakmaalkony című versében.
A versírás egyidejű bírálata és szomorúsága a vers. Bírálat, mert a „rozoga verset” író „versíró szomorú emberünk” arcélét mintázza, ahogyan szembeállítja egymással a versek lehetséges publikálásának jobb helyeit a „peremen indázó kis kvázi” lapokkal, a „margón tartottakkal”, majd ahogyan a költészet világában való tájékozódás emlékei sorjáznak a szecessziótól, az impresszionizmuson meg a modern költészeten át az avantgárdig. Érdemes
odafigyelni a költői eszmélkedés, a „tanulóévek” emlékezetére a vers következő soraiban:
„napokig illesztgettük a méla jambust / hátha kardjába dől a tirannus s hogy nem tette
szemeztünk az esztétikával / mint valami parázna sápadt lánnyal bús donnával nyugatos
hegyeket járva / rászokva zsigeri vágyak nélkül az asztalokat borogató gonosz avantgárdra”. Milyen hálót font Aczél Géza emlékezete a tanulóéveket összekötő szálakból?
A „méla jambus”, majd az „esztétika” mint „parázna sápadt lány”, aztán a „nyugatos hegyek”, s végül a mindezt felborító „gonosz avantgárd” – ezen a vonulaton érlelődött Aczél
Géza költészete, de irodalom- és versszemlélete is. A tanulóévek végül is zsákutcába juttatták, vakablakok elé állították, ahonnan se a jambus, se a Nyugat emlékezete, de az
avantgárdé se mutatott számára kiutat. Nem is mutathatott, hiszen a jambus is, a Nyugat
modernsége, de a „gonosz avantgárd” is átment hagyományba és leckébe, iskolai tananyagba: kutatható és tanulható, élvezhető is, de már nem írható. Ennek belátása szabadította ki Aczél Géza költői nyelvét a tanulóévek szorításából és vezette el a nyelvnek és
poétikának azon tartományába, ahol együtt van referencia és allegória, ahol együtt szólaltatható meg a „dübörgő neo vagy parasztromantika” és a „szoftverek” világa, még akkor
is ha a „gengszter globálisékra” csak jöhetne, de nem jön „még egy ócska rím sem”. Nem
hangzik fel rím, a rím máshelyütt is csak bújtatva tartható fenn, az ilyen sorokban: „ez
nem is egy nagy gipszből öntött balkon mégis itt a rút szakmaalkony” – a „balkon” és az
„alkony” rímpár a „panelvilágot” felidézve nem vezet sem a „méla jambus”, sem a „bús
donnák” felé, nem emeli ki a modernséget a hagyományból és nem is távolítja el Aczél
Géza verseinek poétikai felépítését az avantgárdtól. Egészen egyszerűen a költői beszédnek a hagyományon és a grammatikán ütött résein át „versíró szomorú emberünk” arcélét
mutatja hatékonyan. De a „versíró szomorú emberünk”, amikor emlékezik, gyerek- és
kamaszkorra, szülőkre és testvérére, amikor a múló idővel szembesül és felszabadul nyelvében az elégikus attitűd, amikor önironikus önarcképet alakít egyetlen pillanatra sem
enged a személyes vallomás vonzásának, nem is lép vissza a romantikus ihlet tájaira, ha-

62

tiszatáj

nem verset formál, mert nem is akar mást, csak verset mondani akar. Verset akarni pedig
aligha lehet a nyelv és a poétika néha játékos, néha referenciális, néha allegorikus alapítása nélkül. Aczél Géza az újra nem figyelő és éppen ezért újszerű poétikájának ereje éppen abban mutatkozik meg, hogy semmit semmi ellen nem játszik ki, se referenciát az allegória, se múltat a jelen, se szó szerintit a fikció, se modernséget és avantgárdot a posztmodern ellenében: verset ír, mert ez a legtöbb, amit szomorúságában még megtehet, hiszen jól tudja, József Attilát is tanúnak szólítva, hogy: „egész létünk úszik mint dinnyehéj
/ jó ez a versközelség s az élvezhető nyugalomnak talán odébb a vége még”.
A (szakma)alkony kötet versei réseken és szövegközökön át a „versközelség” versei és
olvasójukat is versközelben tartják miközben a költővel együtt tudjuk, hogy „zörgeti fölöttünk leszakadt száraz ágait a meg-megbotló emlékezet”, és „a kövér varjak mint vastagon akadozó szénrajzok ránk járnak”. A kötet Kass János grafikáit közli a versek között,
jelezve hogy Aczél Géza nem állt el a verset és a rajzot egybeíró kassáki avantgárd tradíciótól.

Bányai János

2007. február

63

Gravitáció és haláltánc
RAKOVSZKY Z SUZSA: VISSZAÚT AZ IDŐBEN

Rakovszky Zsuzsa Visszaút az időben című gyűjteményes
verseskötete visszatekintés egy kivételesen autonóm lírai
életmű többdimenziós térképére, régi és új útvonalak izgalmas szövedékére. A két regény megírása óta (A kígyó
árnyéka 2002, A hullócsillag éve 2005) az írónő most jelentkezett először ismét versekkel, így ehhez az új kötethez
már nemcsak a lírai, hanem az epikus előzmények felől is
vezethetik az olvasót az értelmezések ösvényei.
Rakovszky Zsuzsa lírai korpusza (Nemes Nagy Ágneséhez és Pilinszky Jánoséhoz hasonlóan) a kezdetektől fogva
rendkívül egységes és magas színvonalú – a régi kritikusi
véleményt csak megerősíti ez az új versszövegekkel is gyarapodott gyűjtemény. A homogén versszövedékben két vonulat rajzolódik ki: az egyik egy egyéni, a másik egy egyetemes történet. Az előbbi vonulatba tartozik a lírai szubjektum identitáskeresése a szerelemben, a családban és egyéb
Magvető Kiadó
közösségekben, az utóbbi pedig e személyes mikrovilágon
Budapest, 2006
262 oldal, 2490 Ft
túli lét (tárgyak, természet, tér, idő) „történetét” foglalja
magába, benne azokkal a halotti maszkokra emlékeztető
arcokhoz tartozó emberi sorsokkal, amelyek a Hangok ciklusban kerülnek elbeszélésre.
A két szál kezdettől végig együtt halad, egymásba fonódva, egymás színét hol elhalványítva,
hol felerősítve, folyamatosan változó mintázatot hozva létre. A gyűjteményes könyvbe
foglalt első két verseskötetben (Jóslatok és határidők 1981; Tovább egy házzal 1987) az
egyéni (élet)történet szála a domináns. A fordulópont a Fehér-fekete (1991, 1994) című
kötet, ahol erőteljes marad ugyan ez a vonulat, de még inkább előtérbe kerülnek meghatározott tárgyak és helyszínek, s bennük, általuk az egyetemes (lét)történet. Itt mintha már
nem az emberi történetekhez rendelődnének a hagyományosan odaillő tárgyi „díszletek”,
hanem ezek az erős hangulatú tárgyak és terek szülnék az emberek történeteit. Ez a hangsúlyváltás már korábbi szövegekben is jelzésre kerül, például a Szozopol című versben:
„Vakáció, idő idézőjelben: a kinti délből / a hűvös házba; a vörösbor és a sós bőr / íze, szárazvillám gyönyör, de mintha / kölcsönkért testben. Sosem a / csalás, csalódás vagy család epikuma: / üres extázisban repül, s száll le a hinta.” (Kiemelés: H. M.). A Fehér-fekete szövegei között szerepelnek először a sokféle értelmezést és vitát elindító Hangok
ciklus híres monológversei, amelyek az egyéni életeseményekről az egyetemes sorsra helyezve a hangsúlyt, ugyancsak jelzik az említett változást. A következő kötetben (Egyirányú utca 1998) az élettörténet szála egészen elhalványul, s már csak háttérként szolgál

64

tiszatáj

a léttörténet vonulatán belül is dominánssá váló idő-problematikához. A gyűjteményes
könyvet egy négy remekműből álló kötet-kezdemény zárja, a Téli napforduló. Ebben az
egyéni történet szólama erősödik fel újra, anélkül azonban, hogy visszavonná, vagy akár
csak elhalványítaná az egyetemes történet bölcseleti-filozofikus szólamát. Különös, egyedülállóan „magasfeszültségű” egyensúly teremtődik meg ebben a nyitva hagyott ciklusban.
Hogy az említett két szál mennyire összefonódik a lírai életmű egészében, azt az is
jelzi, hogy az általános érvényű és nem változó léttörténet mozzanatai (például az „üres
extázisban” szálló hinta lendülése a Szozopolban) a személyességnek sokkal mélyebben
fekvő régióiba vezetnek, mint a konkrét és változó élettörténet eseményei (a „csalás, csalódás vagy család epikuma”). A személyességhez tehát – a tárgyias líra elioti, babitsi, Nemes Nagy Ágnesi hagyományainak megfelelően – a személytelenség szféráin, a tárgyak
csendjén keresztül vezet az út: ennek a személytelenségnek a végpontján nyílik meg a valódi személyesség, a „testivé tanult tudás” tartománya.
A Fehér-fekete című kötet más szempontból is fordulatot hozott Rakovszky Zsuzsa lírájában. A Hangok ciklus monológverseiben válik szembetűnővé az a kezdettől fogva jelenlévő epikus irányultság, amely több értelmező szerint a műnemhatár átlépéséhez vezetett, tehát a két regény előzményeként fogható fel. Parti Nagy Lajos „epikodramolirikus”
szövegeknek nevezi ezeket az – emberi sorstörténeteket drámai fordulatokban sűrítő –
monológokat.1 Az említett versek szereplőinek élet-elbeszéléseit azonban soha nem a tett,
az akció viszi előre, mint a drámák hőseiét, és a sorsukat meghatározandó, epikus jelleget
erősítő történetek is többnyire háttérben maradnak, vagy csak töredékesen kerülnek ismertetésre. Inkább e történetek atmoszférája az, ami létrehívja a monológverseket szereplőkkel, drámai szituációkkal, cselekménnyel együtt. Innen nézve talán mégsem a műnemhatárok átlépéséről van szó, inkább arról, hogy Rakovszky Zsuzsa ízig-vérig lírai karakterű életműve felhasznál, magába olvaszt, „átlirizál” más műnemhez tartozó műfaji
megoldásokat is: így az elbeszélést, a történetmondást vagy a drámai monológot. (További
kérdéseket vetnek fel persze a regények, amelyek viszont valóban átlépik a műnemhatárt.
Ennek ellenére ott is nehezen eldönthető kérdés, hogy vajon mit becsülünk jobban ezekben a regényekben: kitűnő cselekménybonyolításukat, jellemábrázolásukat, ötletes elbeszélői technikáikat, vagy inkább atmoszférateremtő erejüket?)
A történet teremti az atmoszférát, vagy az atmoszféra a történetet? Az életmű lírai területén maradva mindenképpen az utóbbi sorrend tűnik helytállónak, de talán még a regényekkel kapcsolatban is elmondható ugyanez. Az atmoszféra – amelynek belső forrása
a világhoz való érzelmi-intellektuális viszonyulás – egységes és állandó hátterét, szilárd
alapzatát képezi Rakovszky Zsuzsa verstárgyainak, történeteinek, figuráinak. Akár lírai,
akár epikus alkotását szemléljük, ugyanaz a különös szomorúság, „ködösen-homályosan
sajgó-tündöklő depresszió”2, „sötétségből szőtt ragyogás”3 nyűgözi le az olvasót. Ennek
a mélyről jövő szomorúságnak sokféle okát lehet adni: a monológversek hőseinek tönkre1

2

3

Parti Nagy Lajos: Ki beszél a versben? (Lator László – Parti Nagy Lajos: Két bírálat egy könyvről) = Holmi, 1992/2. 286.
Lator László: Világító közbeszéd. In: Lator László: Szigettenger. Költők, versek, barátaim.
Európa, 1993. 310.
Báthori Csaba: A holtak büszkesége (Németh G. Béla – Báthori Csaba: Két bírálat egy könyvről)
= Holmi, 1995/4. 354.

2007. február

65

ment a házassága, meghalt a gyermeke, kisiklott az élete, s a regények hőseiről is ugyanez
mondható el: Orsolya háborúk és járványok korában él apja zsarnoki hatalmának kiszolgáltatott fiatal nőként, Piroska a Rákosi-rendszerben születik, és az ötvenes évek sötét
diktatúrájában kénytelen felnőni mellőzött társadalmi helyzetben élő családja körében,
árva gyermekként. A szereplők változtathatatlan szomorúságának oka mégsem ezekben
a körülményekben rejlik: a mostoha sors esetleges elmúlásával sem tisztul ki a „sötét alaptónus”. Orsolya például hiába szabadul ki végül apja uralma alól, nem változik meg a világlátása. A második regény kisgyerek főszereplője, Piroska, öntudatra ébredése első percétől nem vágyik másra, mint az anyjával való mind szorosabb közelségre, egységre, mármár az anyába való visszaolvadásra, ami a halál egy lehetséges metaforájának tekinthető.
(Az anyával való újraegyesülés és a halál azonosságának szép dokumentuma A kettő és az
egy című vers.) A szereplők nehéz sorsa és mostoha életkörülményei nem okozzák, inkább jellemzik ezt az eredendően sötét alaptónust.
Mégsem a „halálvágy” a pontos kifejezés erre az eltéveszthetetlenül jellegzetes Rakovszky-atmoszférára, sötét alaptónusra. Pontosabb, ha úgy közelítjük meg ezt az életérzést: a pusztulás tudata, az enyészet ellenállhatatlan vonzása, egyfajta egyetemes gravitáció. Az azonos című vers (Gravitáció) a természet őszi hanyatlásának metaforájában
foglalja össze ennek a vonzásnak a természetét: „A gravitáció / megránt egy pórázt, és elindul újra vissza / mind, amit fölfelé húzott a nap / mágnese, most kopogva és lebegve /
igyekszik lefelé. Ami csak kiszakadt / egymásból, most törekszik újra egybe // puha keblén a sárnak, ahol majd az esőben / maguk is sűrű sárrá feketednek. / Amikor a jövő vonzása már erőtlen, / Mágnesként kezd el vonzani a kezdet.” A kezdethez, a gyerekkorba és
az anyához való vissza-vágy, gravitáló honvágy tehát azonos a halál közeledésének tudatával, mintha az élet az elmúlással a kezdőpontjához térne vissza, akár egy körvonal.
„Mintha két nagy tenyér / préselné össze az élet spirálrugóját /addig, amíg egészen öszszeér / kezdet és vég.” – olvashatjuk az Őszi alom című versben.
Ez a körkörös gravitáció mint sorstudat Rakovszky Zsuzsa költői világának egyik legfontosabb meghatározója. Igen beszédes például, hogy a természet évszakról évszakra
változó körforgásának csakis azokat a pontjait tünteti ki figyelmével ez a líra, amelyek az
elmúlásról, a vegetáció hanyatlásáról adnak hírt. Ezek a pontok jellegzetes módon az átmenetek idejét jelölik: a nyár és az ősz átmenetét, ahol az év – a túlcsorduló növényi
pompa egy tovább nem feszíthető, legfényesebb csúcspontján – kezd el váratlanul hanyatlani, illetve az ősz és a tél átmenetét, a végső pusztulás küszöbét, amelyről így ír
Rakovszky Zuzsa: „Az élet vége még nagyon is élet. / A test, a lélek minden kétes rejtelme
benne / nyüzsög.” (Sötétedés) Ezek a határpontok sűrűsödési pontok is egyben, ahol a hiánytalanná vált teljesség és a puszta üresség találkoznak, s összeolvadva áttűnnek egymásba.
Hiányoznak viszont az újjászületéssel kapcsolatos átmenetek: a télé és a tavaszé, illetve a tavaszé és a nyáré. A tavasz mint évszak alig szerepel a versekben, ha mégis, akkor
többnyire úgy, mint utalás valami nem valósra, például az „öncsalás zöld korára” (Őszi
alom), vagy a gyerekkori kifestőkönyv új kezdetet időző tisztaságának illuzórikus voltára
(Kifestő). A kétféle erő, a Nap felé tartó tavaszi, és a Föld közepe felé irányuló őszi gravitáció közül, úgy tűnik, ebben a lírában az utóbbi a valóságosabb (vagy az egyedüli valóságos), bár a verseket kezdettől végig át és átszövi az erről folyó (gyakran a szenvedés mi-

66

tiszatáj

értjére is rákérdező, etikai színezetű) belső vita. A újjászületés mint lehetőség azonban fel
sem merül ebben a vitában, ehelyett az elmúlás és a megmaradás képzetei feszülnek
egymásnak, s hozzák létre Az időről című ciklus nagy bölcseleti párbeszédét. Rakovszky
Zsuzsa költészetében nemcsak a természet, hanem az élettelen tárgyak és az emberek is az
enyészet vonzásában léteznek, s ugyanazon „vegetatív halál”4 felé tartanak. Tárgy, növény,
állat és ember ugyanabban a gravitációban sodródik lefelé, s nem más a sorsa (mindezt
térbe és időbe vetítve) egy-egy lakásnak, tájnak, kornak és közösségnek sem. „A lavinát /
elindíthatja bármi: / görögjön életek sorain át… / Hogy képzeltem: talán mi…? / Csúszik
velünk is lejjebb a világ – / ki bír útjába állni?” – fogalmazza meg A hetedik év férfi beszélője, megromlott házassága történetét összegezve. Ez a sorsszerű gravitáció, vegetatív
haláltudat okozza, hogy a versek és regények ember szereplői ugyanolyan passzívak, mint
a tárgyak vagy a növények: nem hisznek abban, hogy tetteik vagy akaratuk megfordíthatja
az enyészet eredendő és egyetemes irányát. Innen érthető például Orsolya és Piroska feloldhatatlan idegensége egy olyan világban, ahol minden a gravitáció ellenében: a túlélésre
és „boldogulásra” van berendezve.
Rakovszky Zsuzsa tárgyias költészete valóban „létezéserejű gondolkodás”5, amelyet
soha nem szűnő belső viták, párbeszédek alakítanak és visznek előre. E gondolkodás örök
témája a létezés természete, ezen belül pedig az a titokzatos folyamat, ahogy az idő megváltoztatja az adott terekhez tartozó tárgyakat (ide értendők a természet élő tárgyai és az
emberi személyek is), vagyis ahogy a láthatatlan átalakítja a láthatót. Az idő tevékenysége (vagyis a láthatatlan története a láthatóban) leginkább az elmúlásban, az enyészetben
válik megfoghatóvá: a tárgyak átváltozása és eltűnése a pusztulás történeteit alkotja meg
– mint a Rakovszky-líra legalapvetőbb gondolati mikrostruktúráját. Ez a struktúra, amely
kötetről kötetre sűrűsödve és egyre gazdagodva variálódik a versekben, egy ősi gondolatalakzatra és irodalmi formára vezethető vissza: ez a haláltánc.
A haláltáncra egész kultúra épült fel a középkor folyamán: a dicsőnek és öröknek tűnő
dolgok (főként személyek) eltűnése és az emberi test semmivé enyészése igen intenzíven
foglalkoztatta a kor szellemét. A skolasztikus filozófia (arisztotelészi alapokon álló) „materia-forma” tana a test és lélek, anyag és szellem szétválasztásával sem tudott megnyugtató
választ adni a hátborzongató dilemmára. Rakovszky Zsuzsa verseinek – Az időről című
ciklusban összefoglalt – időbölcselete, amely az örök elmúlással az örök megmaradást
állítja párbeszédbe, nem a szellem megmaradására hivatkozik az anyag eltűnésével szemben, hiszen ebben az eredendően tárgyias költészetben nem létezhetne külön a kettő. Az
enyészetben egyszerre tűnnek el, és az emlékezet, illetve az embereket és történeteiket túlélő tárgyak egyszerre idéz(het)ik fel őket. A felidézett örök megmaradásról szól a ciklus
első, Kísértetek című darabja, a dolgok visszahozhatatlan elmúlásáról pedig (mintegy cáfoló válaszként az előző versre) az ezt követő Egyirányú utca. A harmadik szöveg, a Párbeszéd az időről dialogikus formában újra ütközteti a két álláspontot, majd a Dal az időről epilógusszerűen lezárja a ciklust.

4
5

Alexa Károly: „…mint apátnő vagy agátkő…” = Kortárs, 1998/8. 89.
Tandori Dezső: Semmit, ha ezt nem. Rakovszky Zsuzsa verseiről = Alföld, 1992/4. 63.

2007. február

67

Juhász Attila hívja fel rá a figyelmet, hogy a Rakovszky-versekben szereplő szavak közt
a halál és pusztulás fogalomköre a leggazdagabb.6 Erre a költészete egészében megfigyelhető tendenciára jó példa az Egyirányú utca Naptárlapok című ciklusa, amely Az időről
ciklushoz hasonlóan négy, egymással szorosan összefüggő verset tartalmaz – valamennyi
az őszről szól. A ciklushoz és az egyetemessé tágított ősz-vízióhoz az első szöveg, a már
idézett Gravitáció ad mintegy elméleti bevezetőt. A három további vers közül az első (Sötétedés) egy őszi vidék, a második (Avarégetés) a falevelek, a harmadik (Őszi alom) egy
macskaalom pusztulását mutatja be: a táj, a növények, majd az állatok haláltáncát. „Dió
a fűben: elfeketedett / miniatűrre égett koponyája / / a tűz áldozatának. Pörsenések / az
este szürke felhámján: bogyók. / Lángok, szívek, viasz könnycseppje, vércsepp, / Kiöltött
nyelvek és kifordult szemgolyók – „A Sötétedés fent idézett leírásában ugyanúgy a haláltánc-víziók jellegzetes motívumai elevenednek meg, mint az Avarégetésben: „Levelek égnek / mindenfelé, könnyű, halotti máglyák // füstjétől szürke az őszvégi ég. / A csonttalan
zsugorodó sötét bőr / parázs, majd pernye lesz: tőből kiég, / a lángon át végleg lelép a létből // szilárd testből áttetsző levegő lesz.” A haláltánc-látomás az Őszi alom című cikluszáró szövegben teljesedik ki, de ott már nemcsak képek és motívumok láncolatán át, hanem egy teljes történetet alkotva: „A tej iránt sipogva, vakon tülekedőknek / ennyi jut: az
a fél óra vagy az a fél / perc – azután elindul, hogy fölkutassa őket // gumiharisnyás lábán, a kezében / vödörrel, öregasszony alakjában a végzet, / minden rosszindulat s harag
nélkül, csak éppen / saját szempontjait nézve, nem az övéket. // A nehezen fölásható, fagyott / földbe, söröskupak silány aranya mellé, / kőtörmelék közé jutnak aztán, hogy ott /
siessenek mihamarabb lenni földdé, // hányféle és miféle stáción át, / rágondolni se jó.”
A klasszikus haláltánc-forma mindig élettörténet-sűrítmény is egyben, ahogy az idézett versrészletben is. A Fehér-fekete kötet Hangok ciklusában megszólaló „szereplők” híres monológjai szintén a haláltánc gondolatalakzatába illeszthetők: a beszéltetett személyek a tárgyak sodródó súlyával kapcsolódnak bele a gravitáció örökkévalóságába, a pusztulásba és enyészetbe, s zuhanás közben az életük történetét (mintegy a saját kifejtett sírfeliratukat) mesélik el. Ezek a történetek sűrítettek: néhány fontos szituáció, fordulat jelzi
csak azt az utat, amely a sorsok kisiklásához vezetett. Az adott „életrajzból” nem is fontos
más, csak az enyészetbe és halálba tartó út drámaian egyszerű képlete: mintha ez adna
formát a születéstől az elmúlásig ívelő teljes történetnek.
Rakovszky Zsuzsa költészete sokféle szinten, sokféle variációját hozta létre a haláltánc
hagyományos formájának, s utolsó köteteiben (Egyirányú utca 1998, Visszaút az időben
2006) mintha egyre tisztábban és egyre határozottabban körvonalazódna ez a gondolatalakzat. A középkori irodalomban megkülönböztették a monológokra épülő, a dialogikus
és a lajstromszerű haláltáncformát. Mindháromban a megszemélyesített Halál allegorikus
figurájának színe előtt mondják el életük tömörített történetét az élettől búcsúzó személyek, akik általában a különböző életkorok vagy társadalmi státuszok karakterfigurái, nem
egyedített megtestesítői. A Halál jellegzetes „fegyverei” a nyíl, az íj és a sarló, amely utóbbit a világmindenség holttestének tekintett Holddal hoztak összefüggésbe.7 Rakovszky
Zsuzsa költészetében az allegorikus Halál-figura konkrétan általában nem jelenik meg, vi6

7

Juhász Attila: Idő múltán: Rakovszky Zsuzsa költészetének újabb alakulása = Új Forrás,
2000/9. 61.
Kozáky István: A haláltáncok története. Magyar Történeti Múzeum, 1936. 5–17.

68

tiszatáj

szont a halál „színe előtt”, az elmúlás erőterében történik a versek minden lényeges mozzanata. Kivétel lehetne az Őszi alom fent idézett részletében szereplő gumiharisnyás, vödrös, macskakölyköket kereső öregasszony felejthetetlen alakja, amely külön helyet érdemel a magyar irodalom megszemélyesített Halál-figurái sorában. A kezében lévő eszköz
ugyan nem gyilkos fegyver, de ugyanúgy a (metaforikus értelmű) betakarítás eszköze,
mint a sarló. (A sok más versben szereplő, sarlóhoz hasonló alakú Hold pedig jellegzetes,
további vizsgálatokat érdemlő motívuma ennek a költészetnek.)
A haláltánc-típusok közül a monológra épülő szövegalakzat a leggyakoribb Rakovszky
Zsuzsa verseiben: a Hangok ciklus monológversei például mind élettörténetet sűrítő haláltánc-elbeszélések. A ciklust a Jób című vers nyitja: Jób a panaszbeszédek bibliai ősének
beszélője, a ciklus élén szerepeltetve pedig emblematikus figura: a nagy szenvedő, aki
mindenét elvesztette, s igazságtalan sorsát panaszolja fel (itt a többiek nevében is) az Úrnak. A ciklust egy szövegként olvasva klasszikus monológsorozatot kapunk, egyetlen
veszteségtörténetet sok beszélővel de egyetlen konklúzióval, ami ugyanaz, mint a középkori haláltáncoké: minden elmúlik, s az egyetemes pusztulás eseményében mindenki
egyenlő. A ciklust a Nők egy kórteremből című vers zárja: ez maga is több beszélőt felvonultató monológsorozat, amelyet a halálra utaló közös helyszín foglal egységbe.
A ciklusban szereplő monológ-megnyilvánulások kitűnően imitálják az adott karakterek gondolkodás- és beszédmódját, de nem egyedítettek, hanem különféle típusokat testesítenek meg, akárcsak a haláltáncokban (és misztériumdrámákban) szereplő „akárki”.
A Hangok ciklus olvasóit és kritikusait mindig is foglalkoztatta a versekben megszólaló típusok és a szövegeket létrehozó költői személyiség viszonya: volt, aki médiumoknak, mások
a lírai én megsokszorozódott részeinek, ismét mások szerepeknek tekintették a beszéltetett figurákat. A haláltánc-forma szempontjából ez a kérdés elveszti a jelentőségét: ha az
összes megszólaló „akárki”, akkor nem a személyiségük, hanem a sorstragédiához és halálhoz való viszonyuk a lényeges. Mégis valószínű, hogy a költő a huszadik század végi Közép-Európa jellegzetes vesztes-figurái közül azokat választotta ki megszólaltatásra (igen
nagy leleménnyel), akiknek sorsára vagy legalábbis beszédtevékenységére rálátása lehetett.8
Ugyanerre a monológ-technikára épít egy későbbi haláltánc-vers, az Egyirányú utca
anyagában szereplő, négysoros strófákból felépülő Halottak napja. Itt egy-egy monológot
egy-egy versszak foglal magába, amelyek átvezetések nélkül követik egymást, az eddigieknél is nagyobb fokú sűrítettséget hozva létre. A verset nem véletlenül hasonlították Arany
János Hídavatás című balladájához,9 amely szintén a haláltánc-struktúrát veszi alapul.
A kiinduló helyzet azonban más, mint a balladában: Rakovszky Zsuzsa versében a halálon
túlról beszélnek a megidézett figurák. A holdas éjszakán „a kinti-benti sötétség határán”
álló, eltávozott lelkeket megjelenítő gyertyalángok a halottakkal való kommunikáció ősi
szokását idézik fel. A négy láng négy-négy sorban foglalja össze elhunyt beszélőjének kilétét és halálának körülményeit. Ezeket a rövid monológokat nem általános bölcseleti
konklúziók zárják, mint a Hangok ciklus verseit, hanem a halál eseményének nyers valóságára való konkrét és egyértelmű utalások. A negyedik, záró monológ azonos logika szerint, de általános-metaforikus síkra helyezve alkotja meg az erősen tömörített haláltánc8
9

Vö.: Margócsy István: Beszélgetés Rakovszky Zsuzsával = 2000, 1997/1. 10.
Alexa Károly: Uo.

2007. február

69

monológok utolsó darabját, kiiktatva a történetből minden egyedítő vonást: „Voltam valaha. Már élő emlékezet sem, / írás sem őrzi rég a nevemet. / A múltba, a világon tátongó
résbe estem, / amely benyeli majd a földet s az eget…” Ez a versszak az első három monológ egyéni sorsképleteit az egyetemes pusztulás víziójába emeli, közös sorssá olvasztva
a személyes tragédiákat.
Az egyénit az egyetemesbe olvasztó tendencia két másik haláltánc-költeményben is érvényesül: az egyik a címadó Visszaút az időben, a másik a Téli napforduló új versei közt
szereplő Helytörténet. Az egyik egy személy, a másik egy adott térhez tartozó közösség
múltját járja be, rétegenként visszafelé haladva az időben. Ezek a múltak azonban, túllépve az egyén kiszabott életidején, több emberöltőt foglalnak magukba: az előbbi versben
(a lélekvándorlás tanának tükrében) a megszólaló hang „előző életeit”, az utóbbiban pedig
az egymást követő generációk történetét.
A Visszaút az időben a Halottak napja struktúráját variálja tovább: a hat versszak közül a második és harmadik ugyanúgy négysoros monológokat tartalmaz, amelyekben
azonban nem több, hanem egyetlen egy beszélő villantja fel előző életeinek egy-egy
– egész sorsot sűrítő – jellegzetes képét. Az első és a negyedik versszak a klasszikus haláltánc-formák közül a lajstromszerű szerkezetet idézi fel. Ez a legtömörebb haláltánc-típus:
itt egy-egy sorban összegződik egy-egy sors, s a sors-tömörítvények „lajstromot” alkotva,
láncolatszerűen sorakoznak egymás után: „Mikor rézgyűrű voltam, tűzbe dobtak. / Mikor
vak macska, felmosóvödörbe. / Király voltam, hóhér kezére adtak. / Övcsat – ötezer évre
lemerültem a földbe. //(…)// Égő házban vizesdézsába fúltam. / Az ütközetben otthagytam a lábam. / Zsarnok anyám árnyékában fakultam. / Disznók faltak fel egy parasztudvar porában.” A beszélő összes korábbi élete haláltáncként kerül elmondásra, a tárgyként élt életei is. Az utolsó két versszak a Halottak napja zárlatához hasonlóan általánosmetaforikus síkra helyezve foglalja össze az előző életek további menetét: „Mindig sűrűbb
sötétekbe fúródtam (…) de végül / ott sem volt semmi, csak valami fal. / Azon túl csak
a semmi, azon innen a kék űr / lassan kiégő csillagaival.” Az egy személyhez tartozó sok
élet kis haláltáncai egy nagy haláltánccá összegződnek, ez pedig átfogja a teljes történelem
idejét, az egész emberi múltat. Az idő kezdetén azonban ugyanúgy a halál sötétje várja
a saját titka után kutató, hipnotizált emlékezőt, mint az idő végén.
Az első Rakovszky-regény, A kígyó árnyéka atmoszféráját felidéző Helytörténet című
vers egy város lakóinak sorsát követi visszafelé, legalább egy évszázadon keresztül. A lakók kilenc versszakon át megjelenített generációi mintha valóban „mindig sűrűbb sötétekbe” fúródnának: az ötsoros strófákban egyre szaporábban zuhognak egymásra a soronként újabb és újabb hangulatot, életképet felvillantó események, amelyek szoros egymás
mellé rendelődésük, sűrítettségük által érik el szokatlanul intenzív, erős hatásukat. Az
utolsó versszakban (a Rakovszky Zsuzsára jellemző induktív verslogikából következő záró
bölcseleti konklúziók helyett) a már-már fokozhatatlan feszültség merevedik ki állóképpé:
„A háztetőkre nap süt, jég kopog. / Csontok, cserépedény a mélyben, / az utcakő alatt. Őscápafog / nyoma a pestisoszlop mészkövében. / A háztetők fölött holt csillagok.” A versben
ábrázolt városlakók története valójában pusztulástörténet, több generációs haláltánc: az
eltelt idő koronként újabb és újabb sorstragédiák emlékét őrzi, akár a föld és a mészkőoszlop rétegei a halált, a háborút, a járványt vagy a tenger szörnyeit. „Kevés öröm, több
gond, sok rettegés.” – összegzi a vers emberöltők tapasztalatát. Néhány versszak után

70

tiszatáj

ugyanez a mondat egy újabb variációban ismétlődik, így még nagyobb hangsúlyt kap: „Kevés jóindulat, sok gyűlölet.”
A versgyűjtemény Téli napforduló című utolsó ciklusában a haláltánc-forma újabb variációja, (s talán e költészet új tendenciája) kezd körvonalazódni. A kő, a víz, a szél… és
a Téli napforduló című versek halálközeli élményeket dolgoznak fel: az előbbi egy műtét
során, a klinikai halál állapotában átélt belső út látomásos rajza, az utóbbi pedig egy abortusz utáni éjszaka szenvedéstörténete. Ezekben a versekben visszatér az egyéni (élet)történet szála, olykor megdöbbentő nyíltsággal és személyességgel. Emellett egyszerűbbé válik
a szövegek gondolatmenete, beszédmódja, s megszaporodnak a Rakovszky Zsuzsa szövegeire mindig is jellemző, a hétköznapi nyelvben használatos, itt viszont delirizáló szavak
és fordulatok (például: Spar, letussol, Nesquik nyúl, bioenergia, M-hetes), amelyek a nem
ritkuló metaforák, költői képek szomszédságában különleges erőtérbe kerülnek.
Rakovszky Zsuzsa új verseskötete jelentős nyeresége a huszadik századi magyar irodalomnak. A legmeghatározóbb lírai hagyományok (elsősorban a Babitstól és Füst Milántól Nemes Nagy Ágnesig ívelő tárgyiasság és a Szabó Lőrinc nevével fémjelzett lírai
dialogicitás tradíciója) úgy sejlenek át ezen a költészeten, hogy az mégis képes megőrizni
autonómiáját: szervesen hagyománykövető és üdítően öntörvényű egyszerre. Ez a „tündöklően sötét” líra külső elvárásoktól függetlenül, a saját súlya, törvényei és titkai útján
halad – igen nagy értékeket hozva létre.

Hernádi Mária

2007. február

71

Közös kertünkről
K ISS GY . CSABA: A HAZA MINT KERT

„A magyarság a kelet-európai görgetegben kerülhet hol felül, hol alul, véghelyzete nagyjából
az lesz (amint az érdeke is az), ami a szomszéd
népeké.”
(Németh László)

Az orosz és a német nyelvterület között a Balti-tengertől az
Adriáig húzódó sáv, etnikai tarkaság, kis népek birodalmi
keretekbe tagolva. Kapaszkodás az anyanyelvbe, az írott
szóba, küzdelem a megmaradásért, az állami önállóságért,
a jövőért. A nemzeti ébredés kora, a nemzet eszméjének elkötelezett politikusok, akiknek álmaiban megszületik a nemzetállam, s akik a birodalmi központokban is kilincselnek
a szomszéd ellen. Nemzetállami koncepciók, a számba vett
területen másajkú, saját nemzetállamukért küzdő népekkel. Egymásnak feszülő, a másik rovására boldogulni törekvő, végül kisemmizett nemzetek. Sorsukról birodalmak
döntenek. Majd jön a XX. század, a birodalmak szétesnek,
területükön a nemzetállam jelszavával új soknemzetiségű
országok születnek, ismét nagyhatalmi segédlettel. Kísérlet
„értelmetlenül kis népek” felszámolására, az egységes délNap Kiadó
szláv, az egységes csehszlovák nemzet (keletebbre többek
Budapest, 2005
között a letteket, litvánokat, észteket, ukránokat végérvé232 oldal, 2440 Ft
nyesen elnyelő, hatalmas és egységes szovjet nép) megteremtésére. Két totalitarizmus szorításában, izoláltan, leválasztva Európától, beolvasztva, majd benn tartva a szovjet blokkban, a mércét jelentő
Nyugat-Európának nemcsak jóváhagyásával, hanem tevékeny közreműködésével. A szovjet birodalom azonban összeroppan, a fegyverkezési és a gazdasági versenyben alulmarad,
ami új lehetőségeket nyit az itt élő népeknek. Az összetákolt államalakulatok véres háborúban vagy békében, de széthullanak, olyan nemzetek lépnek az önállóság útjára, amelyek
korábban soha vagy csak igen rövid ideig rendelkeztek saját államisággal. A függetlenné
vált népeken a kisebbrendűség érzésén és a meg nem értettség sértettségén is alapuló
államnacionalista gőg lesz úrrá, a szomszédokkal kívánatos együttműködés sokszor üres
jelszó marad. A régióban már-már természetes a tájékozatlanság s a megfelelni akarás az
új európai központban – a szomszéd rovására. Kissé leegyszerűsítve, de Közép-Európa?
S az itteni kis államok nyomorúsága? Ördögi körforgás?

72

tiszatáj

„Több mint két évtizede fixa ideám a közép-európai egyetértés gondolata. Minden kétségem ellenére az a meggyőződésem ma is, hogy más út nem létezik. Csak a kölcsönös
megértés útján léphetnek előbbre országaink. Ehhez persze a jelenleginél sokkal alaposabb ismeretekre volna szükség egymásról, az európai és a nemzeti illúziók kritikusabb
szemléletére, a történelmi tanulságok figyelembevételére” – mondta Kiss Gy. Csaba Krakkóban egy 1991 júniusában elhangzott előadásában (szövege megjelent Nálunk és a szomszéd népeknél című kötetében, Pécs, 1994). A másfél évtizeddel ezelőtt megfogalmazott
gondolatok üzenete ma is időszerű, ami jelzi az eltelt időszak zsákutcás kísérleteit és mulasztásait. Kiss Gy. Csaba azonban dacolva politikai irányzatokkal és ideológiákkal továbbra is következetes és tántoríthatatlan képviselője a közép-európai népek sors- és érdekközösségének.
A rendszerváltozás közép-európai helyünk és kapcsolatrendszerünk újraértékelésének
és újrafogalmazásának feladatát is jelentette (volna). Éppen a Tiszatáj Most-Punte-Híd
című rovata volt a szellemi párbeszéd egyik fóruma, amely történészeket, műfordítókat,
irodalomtörténészeket tömörítve már 1970-ben ablakot nyitott a szomszédos országok
kultúrájára. Rendszeres munkatársai között volt többek között éppen Kiss Gy. Csaba is.
A magyar értelmiség egy részének érdeklődése Közép-Európa iránt azonban, mint
utóbb kiderült, átmenetinek bizonyult. „A 80-as években gyakran jártam Lengyelországban, de 1992-től megritkultak kapcsolataim. Véleményem szerit a 90-es években meggyengültek a kapcsolatok a régió országai között, amin nincs mit csodálkozni, hiszen ami
népeinket összefűzte, az főleg a szovjet imperializmussal való szembenállás volt” – szólt
erről egy konferencián Csordás Gábor, akinek vallomását idén nyáron a budapesti Lengyel
Intézet ’56-os kiállításán olvashattuk. Kiss Gy. Csaba azonban másként vélekedik. Az
ő számára a közép-európai tájékozottság és szolidaritás történelmi szükségszerűség, amelynek hátterében több száz éves közös múlt van. Létkérdés tehát, saját természetünk megismerésének is feltétele. Nem taktika, hanem életstratégia. Akarjuk vagy nem, a nagyvilág
sokkal inkább hasonlónak gondol bennünket egymáshoz, mint mi magunk – figyelmeztet
legutóbb kiadott esszékötetében a szlovák-magyar viszony kapcsán. Mi azonban „mintha
ismét az előkelő idegen fejhordozásával tekintenénk a szomszédos kis és közepes népek
világára, kultúrájára. Ma már terjedőben van nálunk térségünk sajátosan korlátolt szemlélete: nyugati nyelven, nyugati szemüvegen keresztül. Mintha megismerhető és megérthető volna ez a velünk összenőtt világ a globális kultúra kódjával.”
Kiss Gy. Csaba új, három részre tagolt, 2000 és 2004 között megjelent Közép-Európatárgyú írásaiból, illetve előadásaiból összeállított kötetének egyik fejezetcíme: A himnuszok kertje. A szerző évtizedek óta kutatja a nemzet közép-európai irodalmi jelképvilágát,
mindenekelőtt a nemzeti jelképverseket, szűkebben a himnuszokat (1984-ben jelent meg
a tárgykörben talán első írása az Életünk hasábjain), amelyek nagyobbrészt a XIX. század
második harmadában, a nemzeti identitás megfogalmazásának időszakában születtek,
s váltak maguk is ennek az identitásnak a formálóivá. Összehasonlító vizsgálatokkal áttekinti keletkezéstörténetüket, műfaji sajátosságaikat, tematikájukat, sajátos recepciójukat, azt az utat, amelynek során a nemzeti kultusz tárgyaivá váltak. Az itt élő népek birodalmi keretekben éltek, a birodalmi szimbólumokkal szemben is fel kellett mutatniuk
a magukéit. Ezek a versek előbb voltak tehát nemzeti, mint állami himnuszok. Előfordult,
hogy tiltották éneklésüket (Orosz-Lengyelországban pl. Józef Wybicki Nincs még veszve

2007. február

73

Lengyelország kezdetű indulóját, a majdani lengyel himnuszt, vagy a Bach-korszakban
Kölcsey Himnuszát), vagy később szövegüket (Jelena Očak horvát irodalomtörténész szavai szerint) „a politika agresszivitásának és rövidlátásának” igényei szerint akár többször
is módosították. Tanulságos a története Samo Tomášik eredetileg bibliai cseh nyelven
1834-ben írt és először 1838-ben nyomtatásban napvilágot látott Hej szlovákok című
költeményének. A szerző, a fiatal szlovák evangélikus teológus Németországba készülve
utazott át Prágán, ahol megdöbbentette, hogy több német szót hall, mint csehet. A lengyel
Wybicki előbb említett, 1797-ben született ismert „mazurkájának” mintájára írta meg
a maga versét, amelynek aztán 1848 nyarán, a Prágában ülésezett szláv kongresszuson
Hej szlávok változata a szláv népek közös szimbólumává vált, és a legtöbb szláv nyelvre le
is fordították. A II. világháború után a kommunista Jugoszlávia állami himnusza lett mint
a délszláv népek egységének kifejezője, 1992-ben pedig a Slovensky Národ című, Pozsonyban megjelenő napilap javasolta szlovák nemzeti himnusznak (A szlovák himnusz ma
Janko Matúška 1844-ben papírra vetett Villámlik a Tátra fölött című verse.)
Az esszékötet második fejezetében kapcsolattörténeti írások követik egymást Miczkiewicz magyar recepciójáról, Krúdy Gyula elbeszéléseinek lengyel motívumairól, Fiume magyar irodalmi kultuszáról, a többnyelvű felföldi kisvárosokban a magyar, illetve a szlovák
nemzeti identitás alakulásáról Mikszáth és Svetozár Hurban-Vajansky egy-egy regényének tükrében, a cseh és a szlovák irodalom klasszikusának, Ján Kollárnak Tokaj-képéről,
valamint a tokaji bor lengyel útjáról. Mivel a szerző változtatások, kiegészítések nélkül közölte újra korábban megjelent írásait, ezért a magyar befogadástörténetben a lengyelség
jelképének, a nemzeti függetlenség és szabadság váteszének tartott Miczkiewiczről szóló
esszében nincs szó a közelmúlt egyik legnagyobb magyar műfordítói teljesítményéről,
a nemrégen elhunyt Bella István Ősök-fordításáról. Ennek oka persze kiderül: a kötet végén
megtaláljuk az írások első megjelenésének helyét és idejét, s itt olvashatjuk, hogy Kiss Gy.
Csabának ez az írása éppen a Bella-fordítást tartalmazó 2002-es könyv utószavának készült. Érdemes lett volna azonban a szóban forgó kötetbe felvett írást ez esetben kiegészíteni, s nemcsak a Bella-fordítás értékelésével, hanem szót ejtve Andrzej Wajda Pan Tadeusának magyar visszhangjáról, illetve szinte visszhangtalanságáról. Wajda úgy vitte
filmre a lengyel nemzeti azonosságtudat kánonjához tartozó elbeszélő költeményt, hogy
a kitűnő szereplőgárda szájába minden változtatás nélkül az eredeti Miczkiewicz-szöveget
adta.
Közép-európai dilemmák a címe az esszékötet első fejezetének, amelyet az ismertetésben utoljára hagytunk, mert a benne megfogalmazott javaslatok továbbgondolásra ösztönöznek. „Nem érdemes illúziókat táplálni arról, hogy miképpen van jelen a mi múltunk
Európa emlékezetében. Az úgynevezett nagyvilág általában nem ismeri a mi emlékezetünk
helyeit, a nyugat-európai történelmi tudat – ha egyáltalán van ilyen, meglehetősen egyoldalú, a mi országainknak, nemzeteinknek mindmáig elég szerény hely jut a tablóján…,
ha sikerülne megteremteni a közös közép-európai panteont emlékezetünk közös helyeinek
jól megrajzolt térképével, akkor meggyőzőbb volna jelenlétünk az európai szellemi integrációban” – fogalmaz Kiss Gy. Csaba.
A nemzet mint közösségi keret nem kerülhető meg, de nincs olyan látószög, ahonnan
igazságos ítéletet mondhatunk a múltról – foglal állást a szerző, ugyanakkor hangsúlyozza, hogy „a nemzet kategóriájával kapcsolatos nyugati szemlélet nem alkalmas hely-

74

tiszatáj

zetünk megértésére”. Nemzeti mítoszainknak mint a nemzet narratívumainak helyük van
kulturális örökségünk palettáján. Számolni kell velük a maguk helyén, kiiktatásuk is csak
egyik formája lenne a múlt mitologizálásának („A történelem számos univerzális diskurzusról bebizonyította, hogy az egyetemesség modern és fényes köpönyege alatt nincs más,
mint egyszerű birodalmi-nagyhatalmi partikularizmus”). Helyezzük egymás mellé ezeket
a nemzeti mítoszokat, tartsuk őket érvényesnek, de ismerjük el, hogy érvényességük nem
egyetemes, csak viszonylagos, és az „empátia” tudományával elemeikből szerkesszünk közös narratívát. Képtelenség Szent István királyt a cirill-metódi mű folytatójának tekinteni?
Elhelyezhetők-e egy közös közép-európai panteonban nemzeti hőseink? A szlovák L’udovít Štúr, a magyar Kossuth Lajos, a cseh Frantíšek Palacky és a lengyel Józef Bem például?
A közép-európai emlékezet közös kalendáriuma, amelybe olyan események kerülhetnek
be, mint a magyar 1956, az 1968-as prágai és pozsonyi tavasz, az 1980–81-es lengyel Szolidaritás, összeállítható-e? Megjelölhetők-e az emlékezet közös helyei? – teszi fel javaslatokként is a kérdéseket Kiss Gy. Csaba. A rájuk adható feleletek azonban újabb és újabb,
egyre nehezebben megválaszolható kérdésekkel szembesítenek.
Lehet-e majd egyszer a jövőben az emlékezet közös helye például Pozsony egyik szakrális pontja, amelyet a szerző most a közép-európai ellentmondások érzékeltetésére hoz
fel példaként. Az egykori koronázóváros koronázási dombjáról van szó, amelyen 1897-ben
felállították Mária Terézia márványszobrát, Fadrusz János alkotását. 1921-ben ledöntötték és szétverték a szobrot (cseh kezdeményezésre), majd évek múlva a helyére állították
annak a Milán Rastislav Štefániknak az emlékművét, aki az I. világháború idején a „csehszlovák” érdekeket képviselte Franciaországban. A tábornok szlovák volt, tehát melléje került a cseh címerállat, az oroszlán, amelyet azonban a Tiso-féle szlovák állam eltávolított.
1952-ben a szocialista Csehszlovákiában nemkívánatossá vált a burzsoá köztársaság jelképe, így a tábornok szobra eltűnt a térről. Ma a „szlovák nemzet alapító atyáinak” L’udovít Štúrnak, Jozef Miloslav Hurbannak és Michal Hodžának az 1970-es évek elején felállított emlékműve a tér dísze. Azt látjuk tehát, hogy ma ez a hely nem a közös emlékezeté,
hanem az emlékezet kitörléséé és a birtokbavételé. Pozitív példa lehet viszont a lengyelukrán közös emlékezet helye, a lwówi-lvivi licsakovi temető – az 1918–19-ben egymás ellen harcolt lengyel és ukrán hősök parcelláival. Újraavatásáról éppen Kiss Gy. Csaba számolt be 2005 júniusában a Magyar Nemzetben megjelent jegyzetében. De az emlékezet
közös helyének tekinthetjük az ő javaslata értelmében azt az aradi teret is, ahol néhány
éve ismét felállították Zala Györgynek az aradi vértanúk emlékére készített szoborcsoportját, vele szemben 1848–49 román vezetőivel.
Felelősségre, kölcsönös megértési készségre, nagyfokú beleérzőképességre és sorsközösségünk tudatosítására van szükség a széleskörű tudományos együttműködés mellett
ahhoz, hogy elképzelhetővé váljék a Kiss Gy. Csaba által szorgalmazott közös közép-európai jelképrendszer megfogalmazása. Fontos volna a különféle közép-európai föderációkban, konföderációkban gondolkodó politikusok munkásságának kölcsönös megismertetése (A szerző Frantíšek Palackyt, Adam Jerzy Czartoryskit, Kossuthot, Jászi Oszkárt, Tomáš G. Masarykot, Milán Hodžát, Stjepan Radićot, Józef Piłsudskit sorolja fel példaként.)
Az illúziótlan nemzet- és Közép-Európa-szemlélet előfeltétele, hogy az itt élő népek nemzeti ideológiáját megfogalmazó politikusok, gondolkodók művei ismertté váljanak az
egész régióban. Sok a szokványos mulasztás ezen a téren, de van rosszul értelmezett ta-

2007. február

75

pintat is. Magyarul nem hozzáférhető például a szlovák 1848 emblematikus alakjának,
L’udovít Štúrnak az 1850-es évek elején papírra vetett Das Slawenthum und die Zukunft
der Welt című politikai testamentumnak számító tanulmánya, amelyben a csalódott politikus a szlávságot egyesítő pravoszláv Oroszországba helyezi reményét. A már említett Ján
Kollár egyik legfontosabb, 615 szonettből álló „magnum opusa”, a Slávy dcera (a Dicsőség
vagy a Szlávság leánya), amely „az európai romantikus költészet nagy alkotásainak egyike
(Angyal Endrét idézi egyetértőleg Kiss Gy. Csaba) ugyancsak ismeretlen a magyar olvasó
előtt. A kötetben a Kollárral foglalkozó esszében Vietórisz József fordítása mellett nyersfordítást találunk. Kollárnak a szláv kölcsönösségről írott dolgozatai szintén nem olvashatók magyarul. Kiss Gy. Csaba utal rá, hogy Németh Lászlónak legföljebb regényeit fordították le a szomszédos országok nyelvére, de a kölcsönös tájékozódást sürgető, a régió
gondjait boncolgató esszéit nem. (Holott „a közép-európaiság Németh László-i fölfogása
nélkül nyilván nem írta volna meg Bibó István 1945-ös tanulmányát a kelet-európai kis
államok nyomorúságáról.”) A sor folytatható. Az eredeti művek szövege ismeretlen, az olvasó nem fér hozzájuk, ami akadálya a tisztánlátásnak, a tényekkel történő józan szembenézésnek.
Sikerül-e közös történelmi emlékezetet formálni, közös közép-európai jelképeket teremteni? Nincs más út, és máris késésben vagyunk – mondja Kiss Gy. Csaba, aki megszólalásaival mindig arra is figyelmeztet, hogy jövőnket illetően gazdagabb történelmi
örökségünk nem emel ki bennünket szomszédaink közül. Előfeltételként azonban, tegyük
hozzá, a szigorú önvizsgálatot minden nemzetnek el kell végeznie. Ettől egyik sem kímélheti meg magát.
Kiss Gy. Csabának ez a negyedik esszékötete ebben a témakörben. Vár rá a feladat,
hogy mint a térség egyik legkiválóbb ismerője, megírja alapkutatásokra épülő összegző
művét Közép-Európáról.

Rosonczy Ildikó

76

tiszatáj

Kritikai hangok polifóniájában
VÉGEL -SYMPOSION. TANULMÁNYOK VÉGEL L ÁSZLÓ MŰVEIRŐL

A budapesti Kijárat Kiadó Kritikai Zsebkönyvtár c. sorozatának ötödik kötete Végel László eddigi munkásságának
van szentelve. Végel Tolnai Ottó után a második vajdasági
szerző, aki ebben a kortárs magyar szerzők poétikájával behatóan foglalkozó, teljesítményéhez mérve túl szerény elnevezésű „zsebkönyvtárban” méltó helyet kapott. A Tolnaisymposionhoz hasonlóan, itt is a játékos és nagyon találó
cím jelezte (a vajdasági szerzőkkel összepárosított symposion szó legalább kettős jelentése folytán) válogatott tanulmányok, esszék és kritikák egész sora található (teljes bibliográfiával a kötet végén), amelyek megkímélik a Végelkutatókat a folyóiratokban való fárasztó böngészéstől, az
érdeklődő irodalmárok vagy laikusok számára pedig kiváló
betekintést nyújtanak Végel László műveinek magyarországi, vajdasági és ex-jugoszláviai gazdag, több mint harKijárat Kiadó
minc esztendőt felölelő recepciótörténetébe. A kötetet ViBudapest, 2005
rág Zoltán szerkesztette, a kortárs vajdasági magyar iro243 oldal, 2000 Ft
dalom kitűnő ismerője, a szegedi egyetem tanára, aki „kívülállóként” elfogulatlanul próbálta meg kiválasztani és
összeegyeztetni a nagyon különböző érzékenységű és világlátású, különböző nyelvű és
kultúrájú szerzők szükségképpen nagyon eltérő, itt-ott egymással teljesen ellenkező
hangjait, gondosan ügyelve arra, hogy e hangok gazdag polifóniája ne csapjon át kibírhatatlan, minden rendszert nélkülöző kakofóniába. Ehhez a 25 szerző 28 szövegét valamilyen elv alapján kategorizálnia kellett: Virág a műfaji felosztás princípiumával élt. Az első
témakör Végel László szépirodalmi munkásságával (regényeivel és elbeszélésköteteivel)
foglalkozó írásokat tartalmazza és Virág a találó Befejezetlen mozaik címet adta neki. Már
az előszóban felhívja a figyelmet arra a tényre, hogy a magyarországi Végel-olvasóknak
eddig sajnos még nem adatott meg a lehetőségük, hogy bármilyen szisztematikus betekintést nyerjenek Végel délszláv recepciójába, anélkül pedig nehezen érthető meg az író kozmopolita, „egyszerre több kultúrából lélegző” (Virág) poétikája és világszemlélete. Ez
a sajátos heterokozmoszban mozgó, a marginalitás dicséretét vállaló zoon politikon szerepétől sem megriadó író csak az állandó átmenetiség, az apatridizmus, a sehova-sem-tartozás állapotában érezheti igazán „otthon” magát. A nyelvi és a kulturális keveredések hatása alatt alkotó író műveinek szinte mindenkori utazás-metaforikájára hívja fel a figyelmet ennek a rövid, de rendkívül tömör és lényegretörő előszónak a szerzője, a kötet potenciális didaktikai és kultúraközvetítő szerepét sem tévesztve szem elől.

2007. február

77

(1) Ennek az előszóban megfogalmazott tudományos és kritikai kultúraközi kommunikációnak a fellendítését látszik szolgálni az a tény, hogy az első három helyet a Befejezetlen mozaik fejezetben épp három délszláv szerző Végellel foglalkozó írása nyitja. Mindhárom szerző (Aleksandar Tišma, Slobodan Šnajder és Marko Nedić) írása természetesen
a leghíresebb Végel-regénnyel, az Egy makró emlékirataival foglalkozik, azzal a korszakalkotó művel, amellyel Végel „berobbant”, nemcsak a vajdasági és a magyarországi, de
a délszláv irodalmi köztudatba is. Az horgosi származású újvidéki író (és Újvidék írója)
Aleksandar Tišma sajátos pozícióból szemlélhette ezt a regényt, hiszen épp ő ennek az alkotásnak szerb fordítója, a fordító pedig, Heideggerrel szólva, sokszor egyben a legfigyelmesebb olvasó is. Mégis, ebből a történelmi távlatból nézve Tišma két nehezen elfogadható állítást villant fel: az első, hogy Végelt a nemzedéki kollektivizmus új nihilizmust hirdető képviselőjeként köti össze Hemingwayjel (És a nap újra felkel): azért is nehezen elfogadható ez a párhuzam, mert Hemingway klasszikus realista felfogásával Végel prózapoétikai innovációi teljesen összeegyeztethetetlenek (ebből látható tehát, hogy Tišma
a tartalmi-tematikus, szociologikus interpretáció felé tendál). A másik az a megállapítás,
mely szerint Végel regénye a fejlődésregény egy formája lenne. Sokkal maradandóbbnak
látszik Aleksandar Tišma következő megfigyelése: Végel regényének eredetiségét ugyanis
abban az (újfent tematikus) erényben látja, hogy a Makró írója nem reked meg az elidegenedés, a kiúttalanság, az értelem nélküliség agyoncsépelt retorikájában (amely elődeit
és jó néhány kortársát is jellemezte), ehelyett „harciasan védi ezt a biztos beállítottságot
nélkülöző érzést a helyére toluló sablonszerű megoldásoktól.” Tišma továbbá üdvözli a vidéki komplexus teljes hiányát, és az újvidéki aszfalt szimbólummá emelésében véli
a Makróban felfedezni ezen első modern vajdasági városi regény legfőbb erényét, mellyel
a vajdasági irodalom (magyar és szerb egyaránt) végre kilépni látszik a népiesség, a rurális
témák évtizedekig kísértő (hozzátehetjük, a szocrealizmus programszerűségével is mesterségesen táplált) bűvköréből. Marko Nedić belgrádi kritikus, kiadó és szerkesztő talán még
Tišmánál is jobban figyel a tartalmi szférára, és A lázadás lehetetlensége c. szövegében
Végel regényében a kortárs jugoszláv irodalom (hiszen Végelt joggal hármas hagyományi
beágyazottságban láttatja) teljesen új dimenzióit fedezi fel. Nedić üdvözli azt a tényt, hogy
Végel ezzel a regényével megsemmisíti az új generációról alkotott negatív sztereotípiákat.
A belgrádi kritikus talán legizgalmasabb megfigyelése, hogy a (ellehetetlenült) lázadás általános rebellióként mutatkozik meg, és hogy nincs egyéni, megszemélyesített kritika
(persze, ez teljes mértékben politikai-szociologikus síkra tereli a már egyébként is teljesen
tartalmi-tematikus értelmezést, de, és ezt Nedić nem említi, óhatatlanul is a diktatúrában
alkotó Bulgakov nagyregénye jut eszünkbe, amelyben az elbeszélő híres zeneszerzők vezetékneveinek beszédességét használja az akkori moszkvai argó politikusokat és közéleti
személyiségeket megnevező rejtjeles nyelvének szellemében – Berlioz, Rimszkij, stb. (Itt
talán nem erről van szó, de kísért a gondolat). Marko Nedić értelmezésének talán leggyengébb pontja, hogy pszichologizálásra, illetve szociologizáló-baloldali interpretációs
sémákra építi kritikájának élét, amikor Végelnek azt rója fel, hogy hősei lázadásának nem
adja meg a kellő társadalmi és pszichológiai motivációját, valamint azt, hogy a társadalmi
egyenlőtlenség problematikája állítólag nincs eléggé kiaknázva. Idealizáló marxista elfogultságában Nedić külső, társadalmi okokban keresi a fiatalok egzisztenciális krízisének
okait. Slobodan Šnajder kortárs horvát drámaíró whitmani reminiszcenciákra épülő című
szövegében – A fű csodás zenéjében – ugyancsak a Makróval foglalkozik, de az említett

78

tiszatáj

két szerzővel ellentétben sokkal modernebb, vagányabb, könnyedébb, szellemesebb és kevésbé iskolás értelmezését nyújtja ennek a, ahogy ő maga mondja, „megvert generáció regényének”. Šnajder magában a címben, az emlékirat műfajának beemelésében szándékos
becsapást vél felfedezni, hiszen igazi emlékirat nem is létezhet ott, ahol történet, illetve
élményanyag sincs. A zágrábi drámaíró bahtyini kronotoposz-rendszert lát az egyetemklub-kocsma-vár színhelyláncolatban. A modern amerikai irodalom képviselőivel, Saul
Bellow Herzogjával, valamint Salinger Zabhegyezőjével hasonlítja össze Végel regényét,
drámaírói szemmel nézve a regény „fabuláját”; a groteszkbe hajló kettős öngyilkosságban
Šnajder különböző drámainterpretációs horizontok nyitását látja, a végén pedig a „természetes öngyilkosság” abszurd csattanója Šnajder szerint „az egész regényt összetartó szerkezet, egy egész generáció vereségkiáltása.” Šnajder a szexet nemcsak mint a hippi-mozgalom, a szexuális forradalom szimbólumaként, hanem mint az önmegvalósítás egyedüli
eszközeként, fegyverként, életfilozófiaként tekinti, a regény szereplőiben pedig „ártalmatlan, önreflexió nélküli”, szinte brochi értelemben vett „holdkórosokat” lát. Nedićtyel ellentétben Šnajder méltatja azt a tényt, hogy a regényben a társadalmi elkötelezettségnek
semmi nyomát nem találni.
A kortárs délszláv elemzésektől teljesen más beszédmódot tartalmaz Faragó Kornélia
tanulmánya (Interpretációs ösvények kereszteződésében), amelyben a mai (2005-ös) recepciótörténeti momentum fontosságára hívja fel a figyelmet. Faragó szerint nem lehet figyelmen kívül hagyni azt a tényt, hogy Végel kultikus regénye azóta új kiadásban is megjelent, más („kijavított”) nyelvezettel (a második és a harmadik kiadás már nem azon
a „depoetizált, alulretorizált nyelven” szólalnak meg), és ez, az újvidéki trilógiát kiegészítő
két regény (Áttüntetések, Eckhardt gyűrűje) a Makróval együttesen, alapjaiban új kontextusba helyezi a regényt. Faragó a korábbi interpretációk legnagyobb gyengeségének az
irodalmon kívüli (szociologikus, pszichologizáló, generációs) megközelítést látja, valamint
azt, hogy az akkori kritika a dichotómiás, oppozíciókban való gondolkodást részesítette
előnyben a regény prózapoétikai, prózatechnikai újításaival szemben. A hagyományos regényfelfogást Faragó szerint az bontja fel, hogy sem a makró figurája, sem az emlékirat
műfaja nem felelnek meg a hagyományos elvárási horizontoknak. A narrátori alakzat akkoriban modern non-fiction pozíciójából származó innovációk is teljesen új prózapoétikai
horizontokat nyitottak meg. A Szlovéniában élő irodalmár, Rudaš Jutka A szellem finom
játéka c. szövegében szójátékos alcímmel (Az egy makró emlékiratai Esterházy Péter
Függőjében) Esterházy könyvében rengeteg idézetet fedez fel, és bemutatja, hogy az idézetek nagy része éppen Végel regényéből került át és szervesen beépül az Esterházy-szövegbe. Az alulretorizált nyelv mindkét írónál fontos poétikai elem, nemcsak ezekben az
írásokban, hanem egész szépirodalmi életművükben, Rudaš szerint azzal a különbséggel,
hogy „Végel egy heterogén társadalom funkcionális lexikájából teremtett művészetet”, míg
Esterházy „a marxista nyelvezet kodifikációjának segítségével ruházza fel az irodalom
nyelvezetét”, elsősorban a Termelési regényre és a Kis magyar pornográfiára gondolva.
Ezzel a tanulmánnyal véget is ér a Makró értelmezéseinek sora, amelyek kötetbevezetői
pozíciójuknak köszönhetően, de mennyiségileg is, értelemszerűen, kitüntetett helyet kaptak a válogatásban.
Az első témakör tehát Végel következő regényeinek értelmezéseivel folytatódik. Végel
Szenvedélyek tanfolyama c. könyvéről Domokos Tamás A távollét igazolása c. szövegében azt írja, hogy ezzel a regénnyel kapcsolatban aligha beszélhetünk bármilyen recepció-

2007. február

79

ról is, hiszen a kritikusok csak egy későbbi szöveg nulladik változatának tekintették. Domokos ebben a regényben fejlődésregényt lát (amelyet talán magában a „tanfolyam” meghatározásban vél felfedezni): a magyarországi irodalmár szerint a főhős/narrátor (aki
a regény végén visszavonul saját dolgozószobájába, szemlélői pozíciójába), „beíratkozik az
önértelmezés szenvedélyes tanfolyamára”. Az azonban, hogy erről a könyvről csak ez
az egyetlenegy értelmezés található az egész Végel-symposionban, mintegy megerősíti az
értelmezőnek (Domokos Tamásnak) a szöveg elején kimondott megállapítását. A következő regénnyel, az Áttüntetésekkel azonban már több szöveg is foglalkozik. Pályi András
író az Áttüntetésekről szóló írásának címét – Az „érvénytelen” belső ember – Szőnyi Péter
főszereplő szájából „lopja ki”. A cím etimológiájából indul ki értelmezésében Pályi, a „tűnés”, illetve „(át)tün(tet)és” poliszemikus jelentéséből. Pályi sartre-i felismerését követi
(„minden technika megteremti a maga metafizikáját”), ily módon próbál tartalmi és poétikai megközelítés ötvözetéből koherens interpretatív képet összeállítani erről a, szerinte,
egyfajta „tudatregényről”: a hit, az árulás és a remény lennének a könyv kulcsszavai, azzal,
hogy a reményt természetesen nem vallási, hanem inkább lukácsi, sőt, blochi értelemben
használja (Pályi tudott a „korčulai iskoláról”, melynek egyik vendége Ernst Bloch volt és
amely találkozóról éppen Végel Laszló tudósított). Pályi András úgy érzi, van betekintése
Végel alkotói műhelyébe, szerinte itt az anyag ellenáll az írói szándéknak: az irónia mögött
bizonyos írói tanácstalanság rejtőzik – az író mintha csalódott volna a valóságban: ebből
vonja le Pályi talán legproblematikusabb következtetését, mely szerint ez a csalódás lehetett a kiváltó oka annak, hogy az író erkölcsileg indifferensnek mutatja magát. Az Áttüntetésekkel „kívülálló” pozíciójából Mladen Šukalo foglalkozik, sőt, pontosabban fogalmazunk, ha azt mondjuk, Šukalo Álmok és romok c. szövege valójában egy másik szöveggel
foglalkozik, nemcsak azért mert fordításról van szó, hanem azért is, mert a könyv szerb
fordítója, Radoslav Mirosavljev nem Pretapanja vagy valami hasonló címen fordította
a regényt, hanem a címet teljesen megváltoztatta és a Dupla ekspozicija címet adta a műnek. Egy ilyen találó címváltoztatással pedig, véli Šukalo, jelentősen kiszélesedik az interpretációs horizont is. Két összefüggést emel ki Šukalo a regényben: a filmrendező Sándor figuráját, valamint a főszereplő Szőnyi Péter futását. Szerinte Szőnyi „a belső béke eléréséért fut, hogy végül legyűrje a fikció befolyását, melyet a film és saját emlékei hálóztak
fölé.” Szajbély Mihály pedig az Áttüntetéseket a Makróval veti össze és úgy látja, nem elég
erős ez a regény Végel első könyvéhez képest, különösen az 1941-es (fiktív, filmbéli) történet vázlatszerűségét, kidolgozatlanságát, katalizátorra redukáltságát kritizálja, kiemelve,
hogy ezzel a regényfonállal összeszövődő tételmondatok túlságosan leegyszerűsítik,
banalizálják a szituációt és „Végel regénye esetében nem képesek a szövegvilág szerves részévé válni.” Szajbély eléggé elmarasztalóan csupán „érdekes kísérletnek” nevezi Végel regényét. Vele ellentétben Szentesi Zsolt az újvidéki trilógiában az eredeti, a korabéli magyarországi hangoktól teljesen eltérő beszédformát üdvözli, mellyel Végel eltávolodik
mind a Magyarországon akkoriban még „menő” általánosító, totalizáló világszemlélettől,
mind pedig a realista ábrázolástól. A korabeli beat-irodalomtól viszont abban különbözik
Végel trilógiája, hogy áthatja az erre az irodalomra nem jellemző irónia. A prózapoétikai
újítások közül Szentesi az „álló időt”, a cselekmény és a cselekedetek korlátozottságát,
a tér teljes leszűkítését, a narráció többsíkú ellentéteit, a narrátor omnipotenciájának és
morális tartásának megkérdőjelezettségét és persze (miként mások is) a „redukált nyelvet” emeli ki.

80

tiszatáj

Az újvidéki trilógiát tárgyaló tíz írás után az első (Végel szépirodalmi munkásságát
taglaló) témakör három olyan szöveggel fejeződik be, mely Végel két kevésbé emlegetett
és az irodalmi köztudatba kevésbé betört regényével foglalkozik. A Parainézisről két
szerző is ír. Az első szöveg Kolozsi Orsolya tollából született, amelyben a szerző a könyv
családregényi hátterére utal Három nemzedék címen: Kolozsi ezt a Végel-regényt Heinrich Böll Billiárd fél tízkor, Nádas Péter Egy családregény vége, valamint Esterházy Péter
Harmonia Caelestis és Miroslav Krleža A Glembay-család c. műveivel hasonlítja össze,
kiemelve a regény címéből is adódó példázatosságot, valamint a női princípium előretörését. A regény pareinézisként elképzelt háttere kudarcot vall, mert Kolozsi szerint
a 20. században a parainézis kudarca szükségszerű. Takács Ferenc a Parainézisben újfent
a poétikai újítást látja, azt, hogy ez a regény megintcsak a magyar széppróza akkori kínálatának ellentéte. A regény előzményeit Takács Végel esszéköteteiben, valamint egy drámájában látja. Végel ebben az alkotásban Takács szerint „a regényforma bahtyini értelemben
vett dialogikusságában keres valamiféle meg- és feloldást arra a paradoxonra, amelyen
esszéiben nem juthatott túl.” Bár kérdés, fejezi be Takács, hogy a példázat műfaja meghozza-e a megoldást és a feloldozást. Szajbély Mihály is újból szerepel a kötetben, A morálvesztettek paradicsoma címen olvashatjuk esszéjét Végel A nagy Közép-Kelet európai
lakoma bevonul a pikareszk regénybe c. könyvéről. Szajbély tipikus antiregénynek nevezi
Végel könyvét, műfaji meghatározását pedig Végel művének alcíméből (Beszély a pikareszk regényről) próbálja kihámozni: szerinte itt Végel megfelelt a „beszély” mindkét
alapvető műfaji jellemzőjének – egyszerre szépirodalmi és teoretikus szöveget írt. Szajbély
úgy véli, Végel leírja azt a meddő „beszélyt”, melyet a Lakomán lakmározó személyes és
kollektív jogokért aggódó, a kisebbségi viktimológiai beszédmóddal visszaélő „próféták”
serege mond. Azzal a fontos megállapítással fejezi be elmélkedését, hogy Végel hű marad
saját poétikájához, „műfajteremtő alkotásmódjához” és „öncsonkító módon inkább magáról a regényről mondott le, mintsem arról az erkölcsi tartásról, amely eddigi életének és
életművének fő szervezője volt és maradt.” Szajbély okfejtése szép bevezetés a kötet második témakörébe, amely Végel esszé- és naplóírásának fogadtatását tárja elénk.
(2) Ennek a második témakörnek a szerkesztő az Emlékfüzérek és talizmánok címet
adta. Svetislav Jovanov posztmodern érzékenységű szerb író (akit többek közt a Čas lobotomije c. Danilo Kišről írt könyvéről is ismerünk) Marx a fotelben, Hölderlin a toronyban c.
írásában Végel Lemondás és megmaradás c. esszégyűjteményéről értekezik. Jovanov
számára felfrissülésként hat a tény, hogy egyáltalán olvashat esszét szerb nyelven (még
hogyha csak fordításban is), hiszen az újabbkori szerb irodalomban, mint állítja, nincs is
esszé (Danilo Kiš, Borislav Pekić és Mirko Kovač kivételével). Jovanov Végel esszéisztikájában voltaképpen a regényírásának folytatását látja, esszéiben „Végel kimegy a történelem utcájára, amit a szöveg teste határol.” Végel autentikusságát Jovanov szerint különbözőségében, apokrif létében, önmagát kétségbevonó és tagadó írásmódjában kell keresni.
Mivel a totalitásra való törekvés teljesen értelmetlen lett és puszta elméletté korcsosodott,
az esszéírás vált éppen ennek az egyensúlyvesztésnek az egyetlen hozzáférhető nyelvévé,
állítja Jovanov. A Wittgenstein szövőszékéről ugyancsak egy tanulmány lett beemelve
ebbe a kötetbe, Széchenyi Ágnes tollából. Ő is az empíria, az élményanyag fontosságát
hangsúlyozza Végel Lászlónál: a Balkánról csak az tudhat valamit, aki ott élt, sőt, aki most
is ott él, mert aki elment, az már mindent elfelejtett. Széchenyi Ágnes leginkább e miatt
a momentum miatt neheztel Végel Lászlóra: őt zavarja Végel azon elvárása, hogy csupa

2007. február

81

színtiszta hős, „csupa Antigoné vegye körül.” Mintha igazságtalanul bánna a délvidékről
érkezett magyar menekültekkel, hiszen még azokat is a „menekültretorikát gátlástalanul
kihasználók” kosarába dobálja, akik puszta anyagi, egzisztenciális okok miatt voltak rákényszerülve elhagyni szülőföldjüket. Széchenyi Ágnes Kundera A lét elviselhetetlen
könnyűsége c. az emigráció problémáját (is) kiaknázó regényét tenné Végel esszékötete
mellé a polcra.
Ezt a két kritikát hét olyan szöveg követi, amely Végel László legfontosabb és legnagyobb visszhangot keltő esszéköteteivel, az Exterritóriummal, a Hontalan esszékkel és
a Peremvidéki élettel foglalkozik. Takács Ferenc Senkiföldjén c. szövegében az Exterritórium egyfajta „architextusának” George Steiner 1971-es keltezésű Extraterritorial c. eszszégyűjteményét látja, aki ugyanúgy a nemzeti-nyelvi (ezt a nyelvi aspektust lenne talán
érdemes precízen, nyelvészetileg is kiaknázni Végelnél!) területenkívüliség írója, mint
Joseph Conrad, Samuel Beckett, Vladimir Nabokov vagy Eugene Ionesco. A műfajilag tökéletesen besorolhatalan Végel-kötet a Steiner által felvetett írói lehetőség „sajátos KeletEurópai és ezredvégi változata”, ahol a paranoiás nacionalista kvázivalóság elfojtja a realitást. Bányai János Városkép bombázások idején c. esszéjében két Végel kötetről beszél,
az Exterritóriumról és a Peremvidéki életről. A Peremvidéki életet az Exterritórium
előzményeként szemléli és a városesszék alműfajába sorolja ezeket az írásokat: Újvidék
tragikus, évekig tartó negatív metamorfózisának, elprovincializálódásának, hagyományvesztésének és egy sajátos balkáni neobarbarizmus előretörésének kirajzolódását emelve
ki belőlük. A városesszékben a makró világára való visszaemlékezést fedezi fel: a makró
alakjával Végel mintha „tetten érte volna a történelmet” és ezt a megrázó tapasztalatot
közli későbbi műveiben. Ami az Exterritóriumot illeti, épp a könyv műfaji eldöntetlensége
az egyik legfontosabb differentia specificája Végel írásának és gondolkodásának. Pontosan
ennek a műfaji sokrétűségnek a szerves része a látszólag közvetlen megszólalás lehetősége
is (és itt Bányai nyilvánvalóan nem csak az esszékre, hanem az egyes szám első és második személyében írt regényekre is gondol). Reményi József Tamás az Exterritóriumot és
a Hontalan esszéket tárgyalja egy olyan szövegben, amelynek már címe is – Az európai
fattyú – Végel apatridizmusát emeli ki mindkét kötet, és egyáltalán, az egész Végel-opusz
alaphelyzeteként. Sokkal univerzálisabb képet fedez fel Reményi Végel esszéiben, mint azt
ezeknek az esszéknek pusztán tematikai síkja szuggerálhatná. A kilencvenes évekbeli elvetemült szerb nacionalizmus csak kiindulópont és empíriai fogódzkodó egy olyan „európai senkiházi” számára, aki voltaképpen a nacionalizmus mai szerb változatával akarja
a mindennemű és mindenkori nacionalizmusok működési mechanizusait és pusztító hatását bemutatni. Reményi szerint „az Exterritórium […] a gondolatok és nézetek rettenetes
romhalmazát mutatja, sok évtizedes hamisítványok és sok évszázados mítoszok törmelékeit.” (azt sem lenne szabad elfelejteni, hogy a szeméttelep/szemétdomb Danilo Kiš költői
és Leonid Šejka festői metaforája sem állhatott teljesen távol Végel művészetétől, csakhogy ő ezt áttételesen, politikai esszébe burkolva valósítja meg). A Hontalan esszék kapcsán Reményi pozitív konnotációval „önfejű újbalos utópistának” nevezi Végelt, mert még
hisz egy antitotalitárius „apokrif baloldal” létezésében. Ladányi Istvánnak azonban nincsenek dilemmái az Exterritórium műfaji meghatározásával: Kívül c. szövegében Végel
könyvét a non-fiction regény műfajába sorolja, nem jogtalanul, sőt a pikareszk regénnyel
is párhuzamokat vél felfedezni: „mint egy régi jó pikareszk regényben, […] végigjárjuk
a jugoszláviai magyar lét jellemző helyszíneit (Újvidék, Szabadka, Szenttamás, Temerin,

82

tiszatáj

valamint ifjúsága Belgrádjának felidézése)”. Ladányi kiemeli ennek az ex-Jugoszláviának
a fantom, illúzió voltát, melyről Végel beszél, ellentétbe állítva ezt pl. Márai Sándor valaha
valóban létezett polgári világával. Ladányinak szemére vethetnénk a szinte már a grammatikai normativizmussal vetekedő Végellel szembeni stiláris kifogását, mely szerint ebben a kötetben „maga a nyelv, a stílus elválik a könyv gondolati, erkölcsi, szerkezeti színvonalától.” Ladányi a nehézkes stílusban a regény leglényegét látja, de ez, ha rosszhiszeműek lennénk, nagyon is a nyelvvesztés nacionalista paranoiájára emlékeztet(het). Slobodan Šnajder, aki nem először ír Végelről, a Hontalan esszékről szólva egyfajta „posztmodern kentaurnak” nevezi Végelt, művét pedig „gyónásnak” tekinti, az író gyónni kíván,
mert a „gondolkodás bűnébe esett”. A zágrábi drámaíró az esszéket is drámaírói szemmel
figyeli, típusokat ismer bennük fel, „melyek valamilyen poszt-szocialista rémdráma közreműködői, embereket, akik menetközben öltözéket változtattak”, Gogoli figurákat.
Šnajder találó alcímet ajánl Végel esszékötetéhez „Jelentés egzotikus tájakról” (a balkáni
sötétségből) és horvát párhuzamokat (is) lát benne, leszögezve, hogy Végel könyvét Horvátországban nem lehet kárörömmel olvasni, „hogy lám, ez valaki mással történik, hiszen
túlságosan is elevenünkbe talál (kiemelés tőlem, M. Č.)”, ugyanis a kötetben előforduló
típusokat a horvát „politikai zoológiában” is könnyűszerrel meg lehet találni. Vágvölgyi B.
András is a politikai kontextus felől próbálja megközelíteni Végel társadalmilag (is) elkötelezett, az apatridizmus problematikáját taglaló esszékötetét, Az újraértelmezett Újvidék c. szövegében: retrospektív módon idézi fel a valamikori vajdasági „aranykort”, amikor Jugoszláviában, abban a „fejlett és trendadó provinciában” a „jugomadjarok” sokkal
jobban tudtak bekapcsolódni a fejlett világ szellemi életébe, mint az anyaországiak. A mai
helyzetet pedig a Trianonnal hasonlítja össze: „a szerb Trianon durvasága az eredetihez
mérhető, főként a kisebbségeknek”, állítja Vágvölgyi B. András. Radnóti Sándor Kész
a leltár c. elmélkedésében a Hontalan esszékből kiindulva levonja a már másutt is hangoztatott következtetést, mely szerint Végel hihetetlenül egyedi jelenség, magányos figura
a (magyar) irodalom egén. Három kulcsszó bűvkörében látja Radnóti Sándor Végel esszéírásának és morális tartásának legjavát: a (kényszerű) monológ beszédformájában, a hontalanság egzisztenciális érzésében és az ezekből fakadó mindenkori értetlenségbe, falakba, süket fülekbe való ütközésben. Végel esszéisztikájának csúcsát látja Radnóti ebben
a kötetben, lírai elemeket fedezve fel nála: ugyanis csak a száműzetésre (akár belsőre, akár
külsőre) ítéltetett értelmiségi képes megőrizni józan eszét és személyes autonómiáját (itt
óhatatlanul is Tolsztoj egy kései gondolatmenete juthat eszünkbe, amikor azt állította,
hogy százezer paraszt pánikhelyzetben ésszerűbben viselkedne, mint százezer értelmiségi…). A lírai momentum pedig, Radnóti szerint, „az önkimagyarázás elégikus lírai szenvedélyének”, és, hozzátehetnénk, kényszerének ötvözetéből fakad(hat). A második témakör utolsó szövege Végel egyik legújabb kötetéről, az Időírás, időközben c. kontemplatív
naplójegyzetekről szól, Radics Viktória tollából, A szellemi napszám címen. Radics már
négy évvel ezelőtt megjelent Danilo Kiš monográfiájában bebizonyította, képes arra, hogy
nagyon hiteles koratmoszférát teremtsen és emlékezzen: ebben a szövegben is Végel
Lászlóra mint mesterére emlékszik, mint egy olyan emberre, barátra, pályatársra, aki
megtanította neki és generációjának a szubverzív gondolkodást a sokszor filiszteri és provinciális újvidéki hivatalos irodalmi berkekkel szemben. Az Időírás, időközben c. kötetet
Radics „lelkiismereti prózának” nevezi, amelyben a szerző nem hajlandó megfelelni a modern kor naplóírási követelményeinek, és sajgó rezignációval átitatott írásában mellőzi

2007. február

83

a divatos trágár szarkazmust meg a szórakoztató, de felületes iróniát. Az új, divatos európaiglobalizációs szlogenek (tolerancia, pluralizmus, multi-kulti dolgok) kritikai élre tűzését is
észreveszi Végelnél. Radics talán egyedüli kifogásolható gondolata az, hogy hiperszubjektív-pszichologizáló módon valamiféle „lágy, sérülékeny”, szinte lírai és nőies érzelmeket
olvas bele Végel nagyjából racionális, megfontolt beszédmódjába.
(3) A harmadik, legkisebb témakör Végel László drámáinak, színpadi műveinek és
drámaelméleti írásainak szenteli a figyelmet. A szerkesztő A szabadság panoptikuma címet adta neki, velősen kiemelve Végel szabadság-obszesszióját, mely drámáiban különösen nagy erővel tör felszínre. Három szöveg található Végel drámaírásáról, az első Franyó
Zsuzsanna írása, amely két Végel-drámával foglalkozik, a Sofőrökkel és Judittal. Jó párosítás ez, hiszen szinte példázatos módon kiemeli Végel két fő drámaírói témáját: a bibliai
témák modern kontextusba helyezett „átírását” (Judit), valamint a mindenkori politikai
hatalomhoz való szolgai viszony kipellengérezését (Sofőrök). Franyó szerint Végel drámái
nagyon komplikált asszociációs rendszerekre épülnek, úgyhogy az olvasónak nagy tudással és fantáziával kell rendelkeznie ahhoz, hogy az „üres helyeket” kitöltve a drámáit élvezni tudja. Denis Poniž teatrológus, a Szlovén Ifjúsági Színház (Slovensko Mladinsko
Gledališče) munkatársa Végel az Ábrahám kése c. kötetben összegyűjtött drámaelméleti
írásaival foglalkozik A színház szíve c. szövegében. A színházi kritikát Poniž nem periférikus, hanem meghatározó elemként látja Végel ópuszában. A színházi esszé olyasfajta
mentális gyakorlatot jelent Végel számára, mint sok író számára a zene, véli Poniž. Szerinte az Ábrahám kése a kortárs színházról szóló jelentős könyvek sorába tartozik: „szellemes, ragyogó, erudícióban gazdag, emberileg nyitott Thalia művészetének különféle
formáira.” Takács Ferenc (A történelem színpadán c. írásában) ugyancsak az Ábrahám
késéről beszél újmarxista kulcsban, bár szerinte a marxista reneszánsz hite, mely ezeket az
írásokat belengi, furcsa módon egyfajta miszticizmusba, a nagy eszmék újra-mitizálásába
torkollik. Takács szövege felfedi Végel egy nagyobb történelmi tévedését is (noha Takács
magát a véleményt nem mint tévedést említi), azt ugyanis, hogy Végel a nyolcvanas években Szabadkán mesterkedő Ljubiša Ristić rendezőben jóhiszeműen a kritikai posztmodernizmus tehetségét fedezi fel. Az idő azonban azt mutatta sajnos meg, hogy Ristić
pusztán politikai karriert futott be, és félretéve minden erkölcsöt és drámaírói tehetséget,
a Milošević-Marković véreskezű családi diktatúra egyik leghangosabb nacionalista szószólója és TV-bohóca lett a kilencvenes években.
(4) A negyedik „témakör” Appendixként szerepel. Az itt található négy írás közül egyik
sem sorolható be szigorúan valamelyik konkrét, a kötet koncepciója által előírt „kategóriába”, ám mégis rendkívül fontos írások ezek, különösen az első, Weöres Sándor levele
Végel Lászlóhoz, mely még az első interpretációs horizontok egy jelentős áramlatát is
szemlátomást befolyásolta. A Makróról szól Weöres Sándor levele, melyben Jack Kerouac
írói erejével mérhető művet lát, de a (kis)polgári életformával való szembesülés motívumát egészen Dantéig, Villonig és Shakespeare-ig vezeti vissza. A regényben Weöres az
alakok ordítóan nagy „verbális impotenciáját” üdvözli, mely még a magyarországi lumpenproletariátus nyelvével sem él, hanem agy sajátos, nyelvtelen nyelvet teremt. „Akrobatikus teljesítmény, mint láb nélkül táncolni: nyelv nélkül ordítani, hogy cseng belé
a fülem”, kiáltja Weöres. Weöres nem moralizál: a regényben bemutatott életforma szerinte
fiatalkorban jobb, hasznosabb, „mint a savanyú koraérettség és stréber kötelességtudás”.
Kozmikus dimenziókba emeli Végel könyvét és kissé meglepő módon Bornemissza Péter

84

tiszatáj

Ördögi kísértetek c. könyve mellé sorolja. Weöres levele végül miszticizmusba hajlik,
méghozzá a rá oly jellemző keleti, buddhista miszticizmusba, amikor az érzéki élvezetek
voltaképpeni „értelmetlenségéről” beszél. Goran Rem horvát író Triple double c. szövegében Végel Dupla ekspozicija (Áttüntetések) c. regényének eszéki, nyolcvanas évekbeli
könyvbemutatójáról ír, melyen a regény filmszerűségét, erotizmusát emelte ki a kritika és
a közönség egyaránt. Kár volna, hangzott fel ekkor, ha Végel nem írna meg egy komolyabb
erotikus regényt. A harmadik szöveg egy 1988-as beszélgetést tartalmaz (a beszélgetés
Dormán László közreműködésével zajlott le Szegeden a Móra Ferenc Kollégiumban):
Végel László és Želimir Žilnik újvidéki filmrendező beszélgetéséről van szó, amelyben
a két beszélgetőtárs feleleveníti a 68-as egyetemista mozgalomról a saját élményét. A két
művész az igazi 68-as baloldaliság eszményéről és annak elárulásáról cserélt eszmét. Kiderül a beszélgetésből az is, hogy a két alkotó, ki-ki a saját médiumában, nagyon hasonló
alkotói-poétikai elveket vall. A Végel-symposion kötet legutolsó szövege Végel egy fiatalabb kortársa és pályatársa, Fenyvesi Ottó tollából származik. Fenyvesi a maga jellegzetes
(poszt)modern költői rádiós DJ poétikájához híven szövegének a Hosszútávú lovag címet
adta. Írásában hangulatos korrajzot ad, méltatja Végel morális tartását, amikor a symposoknak egyedül ő segített igazán. Kellemetlenül őszinte, felkavaró írás a Fenyvesi Ottóé,
hiszen Végel igazi közegének a hetvenes–nyolcvanas évek nacionalizmus előtti Belgrádját,
Zágrábját, Ljubljanáját látja, nem pedig a filiszterek és konszolidált munkahelyű, kényelmüket előtérbe helyező értelmiségiek provinciális Újvidékét. Fenyvesi szerint Végelt mindig is jobban vonzotta az akkoriban liberálisabb, nyitottab szerb kulturális élet, szerette
„a szlávok filozófia iránti fogékonyságát.”
Nagy munkát végzett tehát Virág Zoltán, amikor a tengernyi Végel-irodalomból egy
ilyen reprezentatív tanulmány- és kritikaválogatást állított össze. Méltányolni kell a kötetbe bekerült délszláv szerzők fordítóinak, név szerint – Végel Beáta, Radics Viktória,
Szenes Éva, Orcsik Roland és Kollár Árpád – pontos, szép munkáját is. Azokról a szövegekről, amelyek technikai okok miatt nem férhettek be a válogatásba, kimerítő és precíz
bibliográfiai adatok találhatók a könyv végén. A lehetséges kifogások voltaképpen eltörpülnek a projekt monumentális volta mellett. A mai magyar kánonteremtő autoritások
némelyekéről is elárul valamit ez a kötet, hiszen az „akadémiai” magyarországi irodalomtudomány és irodalomtörténet idősebb generációjának szinte egy szövege sem talált helyet a gyűjteményben, de nem azért, mert nem elég színvonalasak ezek az írások, hanem
azért, mert egész egyszerűen nem is léteznek. Ez akár a konszolidált, egyetemi magyarországi irodalomtudomány rovására is mehet, bár lehet, hogy a Radnóti Sándor által
megfogalmazott (anyaországi) értetlenség, süket fülekre találó alkotásmód (logikus) következménye. Mindazonáltal nem is igazán hiányzik ebből a kötetből a túl merev, akadémikus beszédmód, hiszen az távol állna magától a Végel László-i poétikától. A tanulmánykötet úttörő vállalkozás, mert először olvashatunk egy igazán alapos, átfogó betekintést
Végel László eddigi gazdag munkásságának sokoldalú és sokszínű fogadtatásáról. Úgy érzem, a kötet szubjektuma (objektuma?) – Végel László – maga is büszke lehet rá.

Marko Čudić

2007. február

85

Blazovich László: Szeged rövid története
Vaskos monográfiák után a Csongrád Megyei Levéltár gondozásában jelent meg a Szeged rövid története c. könyv
2005-ben. Szerzője, Blazovich László a Szeged c. folyóiratban évek óta önálló rovattal jelentkezett (Szeged történetének rövid foglalata), s az ott közölt tanulmányokat szerkesztette kötetté. Vállalkozását olvasói igény szülte: a Szeged történetéről szóló monografikus földolgozások nem
a köznapi érdeklődés kielégítését szolgálják, ugyanakkor
szükség volt a szélesebb közvélemény számára is elérhető
(árban és terjedelemben egyaránt) jó tudományos összefoglalóra. Nem analóg a háromkötetes Erdély történetét
egy könyvbe sűrítő munkával, mert az a monográfia menynyiségileg csökkentett változata, míg ez a nagy szintézisekre is építő új összegzés, de mindkettő célja a népszerűCsongrád Megyei Levéltár
sítés. Alapvető sajátossága, hogy egyszerzős látószög érvéSzeged, 2005
317 oldal
nyesül benne. Míg a nagy terjedelmű monográfiák sokszerzősek, ennélfogva sokfajta nézőpont jellemzi őket, itt egyféle tudományos és módszertani iskolázottság dominál. Ez pedig a források alapos ismeretét, az elrendezés és értékelés metodikai kiforrottságát tükrözi. A tartalmi és szerkezeti
egységet szolgálja a különböző fejezetek beosztása, mindegyik korszakot azonos szempontokból tárgyal: köztörténet, városkép, út és forgalmi viszonyok, népesség és társadalom, gazdaság és művelődés.
Blazovich művét ugyanakkor a középiskolákban is jól hasznosítható helytörténeti
munkának tartjuk, a diákok és tanárok lokális történeti ismereteit gazdagító kézikönyvnek.
Bár a szerző elsősorban középkorász, az egyes történelmi korszakok kiegyensúlyozottan szerepelnek benne. A jó forrásadottságoknak és a gazdag szakirodalomnak is köszönhető, hogy a könyvre arányos korszakolás, s azon belül a tartalmi sokszínűség a jellemző.
Alapvetően helytörténet, de modern aspektusból: nem ragad meg az események időbeni
egymásutániságánál, a helyi közélet fontosabb eseményeinek rögzítésénél, hanem az embert veszi górcső alá. Nem csak azt írja le, mit csináltak egykor a szegediek, hanem azt is:
kik, milyen műveltséggel, családi és gazdasági háttérrel. Mályusz Elemér már az 1940-es
években a helytörténeti kutatás fontos feladatai között említette az anyagi és társadalmi
állapot megrajzolását. Blazovich munkájából is úgy látjuk, hogy az új megközelítés társadalomközpontú, a társadalomtörténeti kutatások lényege pedig a „történelem nélküli”,
a politikai felszín alatt elhelyezkedő rétegek kultúrájának, kenyérkeresetének, lakott környezetének a megismerése. Ez az új szemléletmód tükröződik a könyvben, s ezen keresztül
ismerhetjük meg mi is a várost. Lássuk.

86

tiszatáj

A nyolc fejezetből álló könyv a „Természeti kép” bemutatásával kezdődik. Ha valahol,
Szegeden ennek volt jelentősége, ugyanis fejlődésének legfőbb momentuma, hogy víziutak
találkozási pontján feküdt. A lecsapolásokkal, folyamszabályozásokkal átalakított földrajzi
környezet XVIII–XIX. században új képet adott az egész Alföldnek, s benne fővárosának,
Szegednek. A természetátalakítás gazdasági-társadalmi hatásait a szerző a vonatkozó történeti korszakon belül tárgyalja.
A táj szokványos és tárgyra utaló „régészeti” leírása helyett „Elődeink” bemutatását
vállalta. Egymást váltó kultúrák és népek sorsát ábrázolja, bizonyítván: a szegedi környék
régóta lakott hely, az elsüllyedt és újonnan keletkezett civilizációk körforgása az emberi
történelem folyamatosságát és változását egyszerre szimbolizálja. Szeged jövője már neolitikumából kiolvasható. Olyan forgalmas útvonalak kereszteződésében feküdt, amely kereskedelemre predesztinált, s az itt megfordult népek ki is használták e lehetőséget.
A szerteágazó szakirodalom eredményeit tudományos tömörséggel foglalta össze, amelyből
kiderül, hogy a területen élő nevesebb elődeink közé tartoztak a szarmaták, hunok, gepidák és az avarok. Utóbbiak közel harmadfélszáz éves uralma a terület legmagasabb állami
szerveződését jelentette a honfoglalás előtt.
A honfoglalásról és középkorról szóló rész szegedi történéseket tárgyal de beágyazva
az országos folyamatokba. Az államalapítás Szeged-vidéki története, a csanádi püspökség,
majd a vármegye megszervezése az országos históriába illeszkedik. Megtudjuk, hogy
a nagy történeti kérdések miként dőltek el ezen a tájon. Eredménye pedig Szeged súlyának
növekedése vármegyén belül Csongrád várának rovására.
A szerző a középkor kiváló kutatója, biztos kézzel vezet át bennünket városi fejlődés
különböző fokozatain. Kezdetben falusias település volt Szeged, melyet előnyös forgalmiföldrajzi helyzete emelt ki környezetéből. A fejlődés kulcsa tehát a szerencsés földrajzi
adottság, amely már a XII. században piaci funkciót kölcsönzött a helynek. Különösen
a sóelosztás kapott jelentős szerepet. A forgalmas átkelőhelyből azonban a jog formált várost, amikor IV. Béla az ide érkezett hospeseknek 1247-ben kiváltságokat adott. A rájuk
érvényes személyi kiváltság idővel területi (városi) privilégiummá szélesedett, alanya pedig a polgári közösség lett. Szabadon választhattak bírót, plébánost, a polgárok telkük és
házuk tulajdonosai lettek, piacot tarthattak, és vámmentességet élveztek. Kedvező piaci
feltételek és a királyi támogatással megszerzett jogok tették Szegedet az Alföld egyetlen
nyugatias városává.
Ezt támasztják alá a kötet új szemléletű fejezetei a városképről, a társadalom tagozódásáról a városi életről és műveltségről. Ezek azok a területek, melyekről nem sokat tudhattunk meg a korábbi munkákból, melyeknek forrásanyaga korlátozott, ezért a meglevőket kellett különleges módszertani eljárásnak alávetni. Szerzőnk ezt tette. A városszerkezet Reizner föltételezte kialakulását (a vízből kiemelkedő hátságokra települést) nem vitatja, de időpontját igen. Eszerint a nevekben ma is fönnálló városrészi tagolódás (Felszeged, Alszeged, Középváros) a XIV. század második felében indult meg. A suburbiumnak
(vár alatti) nevezett városrész magában foglalta az akkori Alszegedet, ami viszont nem
azonos a későbbi Alsóvárossal. Utóbbit a gazdag alszegedi polgárok kirajzása teremtette
meg. Utcáiról, épületeiről a benne lakókról a már-már közismert forrás, az 1522-i tizedjegyzék tudósít. Blazovich ennek alapján rekontsruálja a várost övező településgyűrűt, az
utcák vonalvezetését, s a fontosabb középületek (a vár, templomok) helyzetét.

2007. február

87

A társadalom ábrázolása már nem ilyen egyszerű, mert a forrás nem jelölt meg foglalkozásokat a nevek mellett. Viszont maguk a nevek (Csukás, Varsás, Csordás, Tőzsér) jó
támpontot kínáltak a foglalkozások megállapításához. De segített az analógia is, s e kettőre támaszkodva fölvázolja előbb a vagyonszabta térbeli elhelyezkedést, majd a foglalkozásszerkezetet. Akkor a központ (Szent Demeter templom) volt a leggazdagabbak lakóövezete, vagyonuk legértékesebb darabja pedig a Szerémségben bírt szőlő. A társadalmi
ranglétrán lefele haladva jut el a főbírótól a kereskedőkön és iparosokon át a zsellérekig.
A város életének bemutatása azzal a meglepetéssel szolgál, hogy a fő kenyérkeresetet
a halászat és a nagyállattartás jelentette, de igen nagy jelentősége volt a bortermelésnek is.
Egyik sem tipikus városi szakma, de mégsem csak szegedi sajátosság. A magyar városfejlődésre hatottak a külső viszonyok is, főleg a Nyugat-Európába irányuló mezőgazdasági
export, mely fölkeltette a városi polgárság piaci érdeklődését s belefogott a jól jövedelmező gazdálkodásba.
A mai egyetemváros tudományos gyökerei fedezhetők föl a középkori múltban: a kolostori iskolák egyháziakat, a plébániai iskola világiakat képzett. Blazovich középiskola
(káptalani) létezését olvassa ki abból a tényből, hogy 1444–1526 között 110 diák jutott el
a bécsi illetve a krakkói egyetemre. Olyan művelődési hagyományt tár elénk a szerző,
amely elsősorban egyházi kútfőből táplálkozott, de igazi reneszánszhoz vezetett.
A „Török hódoltság kora” ugyanígy számba veszi a városkép változásait, de beiktatja
a társadalmi élet fontos tényezőjét, a demográfiát, s kitér a török megszállás okozta igazgatási sajátosságokra. A városkép a dzsámivá átalakított templomokon és az újonnan épült
fürdőn kívül alig változott. Népessége hullámzott ebben az időszakban. A szerző eloszlatja
azt a korábbi feltételezést, hogy a török jelentősen leapasztotta a lakosságszámot. 1546ban mintegy 1000-rel kevesebben (kb. 7000) voltak, mint 1522-ben, s 1560-ra a keresztények kiüldözése miatt a lélekszám mélypontjára jutott (3000–4000), de utána növekedésnek indult. Nagyobb bajnak látja, hogy az elit elköltözésével lényegében a társadalom
fejeződött le. A Középváros magyar jellege szinte megszűnt, a város rendetlenségbe fordult, míg a gazdaság stagnált. A török világ hagyatékát összegezve megállapítható: a nyugati úton elindult város balkáni külsejű település lett. Egyedül az egyházi értelmiség
ápolta szellemnek köszönhető, hogy az elődök megmaradtak a nyugati és magyar kultúra
vonzáskörében.
A török kiűzésétől az 1848-as polgári forradalomig terjedő időszakot „Az újrafelemelkedés korá”-nak nevezi a szerző, ami részben visszatérést jelentett az európai városfejlődés útjára, részben megindult a polgárosodás gazdasági és társadalmi megalapozása. A lakosok Szegedet császári garnizonból újra szabad királyi várossá kívánták tenni, mert jobbágyi alávetettségük, s ezen keresztül kiszolgáltatottságuk polgári szabadsággá válna. Lényeges meglátás, hogy a szabad királyi jogállás visszaszerzésére irányuló törekvést a népesség kontinuitása bizonyítékának állítja be, ti. csak a folyamatosan helyben elő lakosságban élhetett a régi szabadság emléke. Kevéssé ismert az a körülmény, hogy a Palánk és
a vár idegen lakossága a tiszai határőr kerülethez, a külvárosok magyar lakossága a kamarához tartozott. Előbbiek bekapcsolódtak a nagy jövedelmezőségű marhatenyésztésbe és
kereskedelembe, utóbbiak szabad jogi státusuk elérésével akarták ellensúlyozni ezt.
A helyzet a Bánság visszaszerzését jelentő pozsareváczi békével (1718) oldódott meg, mert

88

tiszatáj

megszűnt Szeged határszéli jellege, s benne a katonaság uralkodó helyzete. 1719. május
21-én III. Károly privilégiumlevele Szegedet a szabad királyi városok sorába emelte.
Ettől kezdve a város fejlődése egységes ívet alkot 1849-ig. A kötet korszakolása is ehhez a dátumhoz igazodik, mert a nyugodt fejlődést, a gazdaság és társadalom megerősödését biztosító keret, a szabad királyi jogállás 1848-ig állt fönn, hogy rövid időre a polgári
közigazgatásnak adja át helyét. A könyv különleges érdeme, hogy a sokfajta nézőpontból
tárgyalt előrejutás közös eredőjeként a visszaszerzett városi statust nevezi meg. Ezzel arra
utal, hogy a kiváltság is lehet fejlődést előmozdító, mert a privilégium adta lehetőségeket
a szegediek kihasználták gazdaságuk erősítésére, társadalmuk polgárosítására és városuk
szépítésére. Természetesen hatottak más objektív adottságok is, így előnyös forgalmi helyzete, a nagy határ kialakulása, népesség növekedése. A vízi közlekedés tette Szegedet
a Dél-Alföld centrumává, mert fejlett hajóparkjával a terményelosztás és búzaszállítás
hasznát meg tudta kaparintani. A polgárosodás vagyoni háttere a kereskedelemben fölhalmozott tőke volt. A déli (Balkán felé vezető) kereskedelmi utak táplálták igazán Szegedet, nélküle jelentéktelenségbe süllyedt kis város maradt volna. Amikor a természetes
gazdasági aktivitásnak gátja lett (Trianon), a funkcióvesztéssel párosuló határszéliség tespedtséghez is vezetett. Ezt az éltető erőt a könyv hosszú időszakba helyezve, sok adattal
illusztrálva korszakokon át érvényesülő, kihasznált adottságként mutatja be.
Hangsúlyos fejezet a városkép átalakulásáról szóló. Ebben részletesen kitér az új katonai (vár, kaszárnyák) és polgári igazgatást (hivatalok, kórházak) szolgáló épületek történetére, mint a régi Szeged arculatát lényegében a nagy árvízig meghatározó kulturális értékekre. Kiemelkedett a polgári középítkezések sorából a városházáé, amely a ma is látható míves épület történeti előzményét jelentette.
Lényeges összefüggésre mutat az „Új város születése”-vel kapcsolatban. Kutatók egy
csoportja a reformkori városokat piaci funkcióik szerint rangsorolta, s Szeged az „elsőrendű kereskedelmi központok” csoportjába került, három délvidéki társa (Zombor, Újvidék, Baja) mellett, míg Temesvár a következő csoport első tagját alkotta. Ez – Blazovich
szerint – a régió gazdasági erejének bizonyítéka, amelynek viszont a dinamikus városfejlődés volt az éltető eleme. Nagy teljesítmény ez annak fényében, hogy száz évvel korábban
a város még a hódoltsághoz tartozott.
A szegedi határ kialakulása lényeges még e korból, mert a hatalmas (kb. 200 000
hold) külterület Szeged megélhetésének egyik forrása volt 1950-ig. A nagy kiterjedésű
pusztákat perek sokaságával nyerte vissza a város, mert a terület királyi elzálogosításával
a régi legeltetési jog is elveszett. Márpedig ez a jog az emberek életlehetőségét hordozta
magában, ugyanis az állattartás és kereskedelem a legjövedelmezőbb foglalkozásnak számított.
A társadalom rétegezettségét nem jogi szempontok szerint hangsúlyozza, hanem vagyon és életmód szerint differenciál. Ez alkalmasabb a polgári típusú változások (igényes
lakásbelsők lakásviszonyok, kulturális szükségletek, gazdasági vállalkozások) érzékeltetésére.
A kultúra intézményeinek bemutatása ugyancsak a polgárosodást tükrözi. Nemcsak
a civil öntudat magas fokát bizonyító Kaszinó megalapítása mutat erre, hanem az iskoláztatás fontosságának fölismerése. Tanulásba fogni, s a megszerzett tudással rálépni a tár-

2007. február

89

sadalmi felemelkedés útjára – polgári erény, amit a szegediek – a piarista gimnázium példáját látva – tömegesen ismertek föl már a reformkorban.
1848/49 rendszerváltozást hozott a város életében is, de a népképviseleti alapra helyezett önkormányzásnak hamar véget vetett a Habsburgok fölülkerekedése a szabadságharcban. A rá következő időszakot „A polgári város” c. fejezetbe foglalta a szerző. Ne tévesszen meg senkit a cím: Szeged már 1848 előtt is polgárváros volt, amennyiben a rendi
polgárság politikai foglalatának tekinthető. Az 1849–1945 közötti történeti szakaszt a történetírás „polgári kor”-nak tekinti, mert a gazdaságot és társadalmat, majd a közigazgatási berendezkedést is a polgárosodás normái jellemezték. Ez teremtette meg a korszak
egységét, s ezt jelzi a fejezetcím.
A város belső fejlesztőerőinek külső megmutatkozása volt mindig az épített kultúra,
a házakban, terekben, utcákban megtestesülő humán környezet. Szegeden az 1879-es árvíz
ebből a szempontból tabula rasa-t teremtett, amely a modern urbanizáció kiindulópontja
lett. Ennek megfelelően szabott „méretes” fejezetben foglalkozik a szerző az árvíz utáni
rekonstrukcióval. Az olvasó számára szemléletesen írja le a régi Szeged eltűnését, azt,
hogy miként töltötték föl a város vizenyős részeit, átlag két méterrel magasítva a térszintet, alakították ki a párizsi mintájú két körutas, sugárutas utcaszerkezetet. A középkori
külső teljesen eltűnt, de a középkori tagoltság részben fönnmaradt: az egykori suburbium
lett City, azaz megmaradt gazdasági és kulturális központnak. A két körút közé szorultak
a kispolgári rétegek, míg a külső városrészekben munkás- és parasztcsoportok laktak. A társadalom e térbeli tagozódása 1945-ig fönnállt. A könyvből kiderül, hogy az árvíz pusztítás
mellett egyben „áldást” is hozott. Az új utcaszerkezet többek között Lechner Lajos, Schulek Frigyes, Lechner Ödön tervezte „beépítése” tüntette el végleg a rusztikus Szegedet,
s emelt helyébe egy modern európai várost, melyre a koronát az első háború utáni egyetemi
és egyházi központ kiépülése tette föl.
A kötet demográfiai fejezetei a máshol leírt gazdasági és társadalmi átalakulás legfontosabb bizonyító mellékletei. A számok ugyanis 1920-ig folyamatos emelkedést mutatnak,
a növekedés forrása kettős: a természetes szaporodásból és a vándorlási különbözetből fakadt. Az egész mögött pedig a város erőteljes polgárosodása húzódott, amely piaci kilátásaival, működő közintézményeivel, társadalmi szabadságával serkentőleg hatott a népességnövekedésre.
A társadalom bonyolult képződmény, polgárosultságának több mutatója létezik. Kétségtelen, hogy „mérhető” tulajdonságai közül egyik legfontosabb a foglalkozási megoszlás.
Korszakunk végére ez sokat korszerűsödött, mert a mezőgazdaságból élők visszaszorultak
a modern szektorok javára, de Szeged még így is elmaradt pl. Arad, vagy Temesvár hasonló mutatóitól. A szerező – helyesen – Szeged város legfontosabb sajátosságát állítja
előtérbe: hogy ti. nagy a külterületi népesség aránya, akik mezőgazdaságból éltek. A velük
együtt elért polgárosultsági szint viszont viszonylagossá teszi a többiek korszerűbb foglalkozási összetételét.
Az egyes társadalmi rétegek bemutatása lényegre törő. A nagypolgárság meghatározásához a vagyon felől közelít, ennek bizonyító anyagát pedig a virilis listákban lelte meg.
Nem vitás, hogy a fizetett adó nagysága a társadalmi állapot objektív tükre, de még sokféle
összetevője volt neki (földbirtok, betétek, ingó értékek stb.), nem is beszélve a polgári
státus olyan kellékéről, mint a tekintély, műveltség stb. A városi középrétegek jellemzése

90

tiszatáj

újszerű: foglalkozásuk mellett az életmód elvárt stílusára (jól fizető állás, tágas lakás személyzettel, étkezési szokások) hívja fel figyelmünket.
A parasztság Szeged relatíve legnagyobb társadalmi rétege (1930-ban 36,4%). Ebből
adódik, hogy a város „kiegyezése” már 1852-ben megtörtént, amikor a tulajdonában lévő
határt bérletként a gazdák rendelkezésére bocsátotta. Legfontosabb következményét
a szerző helyesen összegezte: város nem kótyavetyélte el vagyonát, hanem lakosságát segítette belőle. Így az emberek a szülőföldjükön találták meg életlehetőségeiket, s nem váltak
földönfutóvá. Móra a bérelt birtoknak és a parcellagazdálkodásnak tulajdonítja, hogy városunkat elkerülte az agrárszocializmus, s az emberek nem lettek agrárproletárokká.
A szellemi élet áttekintése differenciáltan történik: az iskolák szerepét a népoktatás és
középiskolai képzés területén mutatja be, míg a felsőoktatásnak önálló alfejezetet szán,
s külön veszi számba közművelődés intézményeit. Elemzéséből kiderül, hogy Szeged a műveltségi tőke megszerzésének országosan is kiemelkedő helye volt. Ha más városok szakmaszerkezete modernebb is, Szeged előnye a kultúrateremtés területén vitathatatlan. Táblázatban ábrázolja, hogy a különböző középiskolákban hányan tanultak 1901-ben, ami korábbi évekhez képest jelentős emelkedést mutat. Talán még ennél is fontosabb, hogy a tanulók közel fele vidékről érkezett, mert a nagy hátországnak számító Bánság nem Temesvárra, hanem Szegedre küldte gyermekeit tanulni.
Ez a rohamosan fejlődő iskolahálózat, és a társadalom művelődési, szakmai igényei
objektíve megteremtették az egyetem alapításának feltételét. Ehhez jött a Trianonnal
szükségessé vált szellemi kisugárzó hatás, s 1921-ben Szegedre költözött a kolozsvári egyetem. A polgári tanárképző főiskolával együtt, már két felsőoktatási intézmény található itt,
így joggal nevezhetjük egyetemi városnak, mely azóta is a „városiasság” legfontosabb tényezője. A korabeli kereskedelmi funkciók elvesztésével Szeged legújabb kori éltető ereje
az egyetem.
Az eddigi monográfiákkal szembeni többletet abban látjuk, hogy kitekint a 20. század
második felére is. Csak érinti az új korszak problémáit, de ez a rövid bemutatás is elég
arra, hogy rávilágítson, nemcsak új, hanem egy teljesen más világról van szó. Az ipartelepítéssel járó falusi bevándorlás jelentősen megnövelte a lakosságszámot, amellyel a lakásépítkezések üteme alig bírt lépést tartani. A lakótelepek panelházai egyszerre jelentettek
fölemelkedést a vidéki komfortnélküliséghez képest, de egyben új életformát kényszerítettek lakóikra, mely igen ellentmondásos volt, de mindenesetre a városias jelleget erősítették.
A legnagyobb változást talán a közigazgatásban figyelhető meg, mert az 1719-után
megszerzett külterület levált a városról és önálló községek jöttek létre rajta, s egyben elveszítette a több mint 200 éve élvezett önkormányzati szabadságát.
A kötetet hasznos függelék egészíti ki a város korábbi (bírók, főbírók) és újabb kori
(polgármesterek, tanácselnökök) elöljáróiról, külterületének alakulásáról, s végül megadja
Szeged történetének válogatott bibliográfiáját a hozzá kapcsolódó személynév-mutatóval.
A könyv elolvasása után nemcsak Szegeddel lesz „tisztában” az olvasó, de megízleli
a történetírói mesterség klasszikus erényeit és új módszerekre törekvését.
Szeged, 2006. augusztus 4.

Marjanucz László

Művészet

ModerNatura
P ATAKI FERENC KIÁLLÍTÁSA A DÉMÁSZ NYRT. AULÁJÁBAN

Pataki Ferenc – születésnapi tárlatként? – különös hangulatú tájképeit gyűjtötte csokorba, mintha színes virágözönével (amelyek egyúttal romantikus én-képek) meg tudná
állítani a romlást. A világ, a huszadik századi késekkel sebzett lét romlását? Az ember,
többek közt a politika hatalmának is kitett művész romlását? Aki az ilyen-olyan borzalmakkal – sajnos, sok van belőlük – csupán saját tisztaságát állíthatja szembe? A fénynek,
mert tájképein végighullámzik valaminő – Nagybányát is eszünkbe juttató – sugárkoszorú, van-e hatalma, hogy bevilágítson életünk sötét termeibe, és – ez fontos volna –
kiemelje a holt (csaknem holt) életet azokból az elátkozott kazamatákból?
Pataki festményein ezúttal a természet dicsőül meg: a föld, amelynek évszak a motorja; a víz, amely éltető szimbólumként körülfolyja életünket; az erdő és a nádas, amelyek
– így van ezer éve – a szegénylegény-szabadság jelképeiként funkcionálnak. A művész,
látható, fénygerendákat hasított ki a hajdani mester, Bernáth Aurél természet-mértanából,
ám ezeket az alföldi táj síksági nyugalma szerint – átméretezte. Talán átszellemítést is
mondhatnánk, hiszen minden motívuma mögött ott a földszagú lét artisztikus megemelése.
Hát persze, hogy Barbizon szellős végtelenje föltűnik akár egyetlen jégbe fagyott nádszálon is; hát persze, hogy a színek fényereje – zsombék és barna homok ide vagy oda –
érzelmi vihart közvetít, de a franciás és nagybányai indíttatás mellett lehetetlen észre
nem venni a motívumok mögötti műveltségélményt: Berzsenyi Dániel őszének (2005)
– „hervad már ligetünk” – melankóliáját és – hogy csak a másik végpontot említsem –
Rubljov Tarkovszkij által is megszentelt fényglóriás angyalainak harangzúgást is kifehérítő tisztaság-csendjét (Szent György legenda – 2004).
Mert a tájkép mint fogalom lehet ódivatú – bár Pataki Ferenc szinte az absztraktig is
elmegy (Fényfelé – 2006) –, lehet túlhaladott, ám a mögötte lévő érzelemtartomány,
minthogy a humánum mozgatja, mindig modern. Ebben az apa földjéhez visszanyúló,
a kétkezi munkát igencsak megbecsülő vallomásban (Apám földje – 1989) éppen az az
ősiség, a természeti embert szabadságra kényszerítő munka az érdekes, amely Van Gogh
tüzes lángnyelvű sárgáit az afrikai szobrok kiúttalan fájdalmával rokonítja.
Pataki barnáinak ősfájdalma innen eredeztethető: az emberarcú táj szenvedéséből. Ezt
a drámát, miként az Alföldi himnusz (2003) című triptichonon látni, csak részben oldja
föl a középső tábla (Vonuló felhők) kékes zöldje, a két szélső pólus résnyi égvilágosságot
engedő horizontja a Fölázott föld és a Kanális partján föld-barnáitól szenved.
De talán nem is szenvedés ez, hanem a szerkezeten és a technikán túlmutató, az
anyaggal bensőséges viszonyt ápoló művész szemérmes vallomása. Aki az Alföldi panorámához (2006) – hiába az expresszív ecsetkezelés, a festék alól itt-ott kivillanó vászon
természetes „durvasága” – Petőfi messze elnyúló síksági csendjét köti, a Bő termés (2005)
kék tavacskát is fölvillantó táblájához pedig – fókuszba emelvén a Van Gogh-i elementáris
erejű sárgát – a búzamező parttalan áradását. Erre a földszagú érzelemtérképre nagyjából

92

tiszatáj

illik is a tárlat címét szellemesen megemelő ModerNatura mint elnevezés, jóllehet a képmodernségnek másfajta megnyilvánulási formáit is ismerjük.
Pataki Ferenc evvel a tárlattal valamennyire nonfiguralitást is tükröző lényét háttérbe
helyezte. Nem konstruktív, ennek ellenére színváltozataiban érzelmes élmények uralják itt
a síkot, hanem romantikus, az Alföld csendjét bensőjében is visszhangzó a tájélménye. Az
ecset fényfaktorokat bocsátva ki magából mindig valahonnan belülről, az emlékezés mélyrétegéből indít, és akár klasszikus dallam idéződik föl színtobzódásában – fürtökben lóg
a Csendes éj (2005) karácsonya –, akár Japán lírailag túlérett, keletiességet foszforeszkáló
csöndje (Búcsúzik a nap a völgytől – 2005), a hatás ugyanaz: derengő, a szivárvány sokszínűségétől sem idegenkedő világosság. Ennek ellenére az Égi mező (2005) mégsem
a harmonia caelestist – az angyali szférák muzsikáját – juttatja eszünkbe, hanem a földi
ekét eldobó apa „tájértékű” kitárulkozását.
A festőművészre két irányból zuhan az élmény: a helyi szín, az Alföld, az édesapa,
a kékségében megvillanó és jégkalodában megmerevedő víz, a folyópart, a homok, a zsombék, a nádbuga-nádkúp, valamely árva (magyar?) kalász földrajzilag is meghatározható,
valós és illuzórikus térképéről, ugyanakkor a bibliai-mitológiai (mítoszi) tájakról. Ez
utóbbi még klasszikus elődök (Szinyei Merse és William Turner) szellemes megidézésével
is gyarapszik. (A Szinyei Merse-parafrázis – Szinyei-idézet [1999] – ironikus gesztussal
a figurákat kiszivattyúzta az elemózsiával tarkított mezőből-tájból, a Turner párafelhőire
való utalás meg éppenséggel az akvarellista Pataki technikai bravúrjaira tár kaput.)
A túlontúl szép kép (akril festmény) levegős tágassága a valószínűtlen kék ég fehérségben duzzadó felhőivel – Nagybánya emléke (2006) –, csak akkor lesz „hommage”, ha
– van rá utalás – mellé képzeljük egy klasszikus festőiskola fényittasságát, s azt a meneküléskényszert, amely Nagybánya természeti fényeit Trianon után Szentendrére költöztette.
Fölszabadító hatása, bár az érzelemfaktor ilyesféle előtérbe kerülése a „műszert” igencsak
kilengeti, letagadhatatlan.
Ám nem csupán a „túlzás”, de a technikai visszavonás által is mélyülhet egy kép értelmezési tartománya. Nem is annyira a Lugasban (2006) zöld fényű, némely vonatkozásában
(létra) a bibliai jelképtárat is fölidéző tárgy-mustrájára gondolok, sokkal inkább a barna jellegű, faktúrájában durva Jákob lajtorjája (2000) összetettségére. A lépcső, a létra, a lajtorja
– vagyis a fokain való poroszkálás – mindig égmagasságba, az Istenhez vezet. Pataki Ferenc
drámai boldogsága abból adódik, hogy „paraszti” tárgykultuszában, tárgyszeretetében
a hatásos szimbólum hátterébe ama kamrai létra valóságosságát is elénk varázsolta.
Szinte hihetetlen, hogy tájjellegű meseképén, „pannóján” (Szent György legenda)
mennyire hitelesen tudja vegyíteni – a szépség mint a gonosz elleni tiltakozás szimbólumaként – a különböző értékjavakat. A fókuszban álló Szent György nemcsak a sárkányt,
de minden gonosz gonoszát ledöfi. Balra hagymakupolás templomok, jobbra Rubljov már
említett fényglóriás angyalai-szentjei. A vertikálisan három részre osztott kép felső „szárnyegyüttese” szinte röpül. A szentek égi és földi vizeken hajóznak, s nincs az a színpára, színköd, amely által ne világosodnék meg mítoszi és valóságos lényük. A föld mint terep – hiába
borzolja orosz lovasszán, szeli tengerét vitorlás hajó – nem csupán távoli tájakat idéz, de
az Alföld homokkatedrálisait, szárazságtól alig nyeldeklő homokbuckáit is.
Pataki Ferenc éppen azáltal mester, hogy tájélménye egyidejűleg mítoszi időutazásra
sarkall, nem kevésbé honi csavargásra: hogy a föltüzesített vándor – alföldi vargabetűkkel –
legigazabb önmagához érkezzék meg.

2007. február

93

Mívességét tekintve szinte csak ecsetjének él.
Ezt az elkötelezettséget érezte meg három fiatal tanítványa. Avval, hogy mesterükkel
kiállíthatnak – elindultak egy értékkel teli, de ilyen intenzitásban alig követhető úton. Szerencsére egyikük sem akarja mesterét másolni, jóllehet a háttérben ott van Nagybánya fénye, kubista tárgyépítkezés (Rusz-Rácz Ildikónál akarva-akaratlan is Perlott Csaba Vilmos), nemkülönben a pasztell érzéki színvalósága (Sándor Noémi), és a szénrajz feketefehér világának klasszikus fegyelme (Krauser Zoltán).
Csak rajtuk múlik, hogy meddig jutnak el a pályán. Az első lépésük kifogástalan: jó
mestert választottak maguknak.

Szakolczay Lajos

94

tiszatáj

Lábat én még úgy remegni…
BESZÉLGETÉS GREGOR JÓZSEFFEL*

– Az operai alakítás nem egyenlő énekesi alakítás + színházi alakítás, hanem a kettőnek
egy komplex egysége – Mennyire tudsz egyetérteni Fodor Géza véleményével?
– Egy operaszínpadra lépő embernél feltétel, hogy ne csak énekelni tudjon, de a színészet megtanulható részét is sajátítsa el. A mi szakmánkban igen nagy jelentősége van az
utánzásnak. Nem a másolásnak, az utánzásnak. Kötelességünk a jót ellesni. Én is rengeteg
dolgot átvettem innen onnan amonnan.
– Kitől például?
– Nagyon sokat láttam Székely Mihályt. 1958-tól statisztáltam is pesti előadásokon.
Ha én őt elkezdtem volna szolgaian utánozni, mindenki rajtam röhögött volna, s azt
mondták volna, hogy a Gregor egy Székely-epigon, csakhát jóval gyengébben csinálja. De
láttam, hogy az első próbára már teljesen kész figurát hozott, s ehhez mindig hozzátett
valamit. Egyetlen próbát sem dobott, neki minden próba nagyon fontos volt. Először épp
a Turandotban láttam. Hát akkor ő olyan volt nekem, mint a papnak a jóisten! Aztán igen
sokat tanultam a Maleczky Oszi bácsitól is. Ők nagy egyéniségek, és összetéveszthetetlen
művészek voltak.
– Peter Brook mondja: áll egy ember a színpadon, és senki nem néz rá. Áll egy másik, és mindenki őrá figyel. Engem csak ez a különbség érdekel – mondja Brook.
– Annak idején, mikor a pesti operában a Kékszakállút szoktam nézni, azzal szórakoztam, hogy kitaláljam, ki a címszereplő. A darab félhomályban kezdődött, a Kékszakállú
háttal állt, s én 90 százalékos biztonsággal meg tudtam mondani, hogy ki áll a szín padon.
Ha Székely volt, azt mindig eltaláltam, és Palánkay Klárát is.
– Egy lírai és buffo basszusnak például óriási lehetőség, hogy egy Székely Mihálytól,
egy Maleczky Oszkártól lophat, s más nemzetek énekeseinek nagy hátrányuk, hogy
nincs ilyen hagyományuk. De hogyan lehet azt elérni, hogy az átvétel ne szolgai legyen
a tanuló ne váljék epigonná?
– Hát ez bizony veszélyes dolog. Magyarországon például két ember utánozta szolgai
módon a Svéd Sándort. Ha nem néztél oda, egy pillanatra talán össze is téveszthetted
*

Gregor Józsefet 1989 őszén kinevezték a Szegedi Nemzeti Színház operatagozatának élére. Oberfrank Gézát váltotta, aki jelentős eredményeket ért el az itteni operatársulattal, de komoly sebeket is okozott. Gregor ekkor már széleskörű nemzetközi tapasztalatok birtokában vállalkozott a feladatra. Ez az interjú kinevezése után, nyáron készült vele a Tiszatáj számára, de akkor valamiért
nem került be a lapba. Most, halála után ismét elővettük. A beszélgetés nemcsak az akkori konkrét helyzetet elemzi, de Gregor Józsefnek a műfajról vallott nézeteit tükrözi, ezért úgy gondoljuk,
ma is érdekes. A Tiszatáj ezzel a 18 éves eredeti, sehol meg nem jelent interjúval emlékezik rá.

2007. február

95

őket, ám a következő pillanatban minden igen unalmas lesz – a Svéd Sándor egyénisége
és hangszépsége nélkül. Aki szolgai módon utánoz, az nagy valószínűséggel azt fogja reprodukálni, ami az illetőre nagyon jellemző, külsődleges dolog volt: a modorosságokat.
S így paródiává válik. Svéd maga is modoros énekes volt, de a külsőségek mögötti tartalom,
az egyénisége mindezt hitelesítette. Svéd modorosságai Svéd nélkül valóban nevetségesek.
– Fontos, hogy az énekes tudja, mi az, ami a példakép technikájából, megoldásaiból
neki is jól áll, hasznos, s így átvehető.
– Ha egy énekesnek van művészi értelemben vett egyénisége, akkor az bátran lop.
Fontos az is, hogy nem szabad egyetlen ideált utánozni, sok mindenkitől lehet tanulni. Ezt
azonban mindenkinek át kell szűrnie a saját egyéniségén. S ha így csinálja, ezen nincs mit
szégyelnie. S már az is egy nagy dolog, ha egy énekesnek van annyi esze, hogy lopjon.
S tudja, hogy mit kell ellopni.
– Meg hogy kitől! Te sok sztárral lépsz föl itthon is, külföldön is. Ők hogy csinálják?
Lehet lopni tőlük is?
– A mi szakmánk legnagyobbjaira valami nemes egyszerűség jellemző. De nem is ez
a jó kifejezés, ez annyira elkoptatott. Szóval a földhözragadtságnak, a két lábbal való földönjárásnak iskolapéldája mindegyik nagy énekes. Ilyen Marton Éva, vagy Mirella Freni,
Gyaurov felesége. Azt hiszem, mi, aki nem vagyunk azon a csúcson, azt hisszük, hogy ezek
az emberek hibátlanok, és nem félnek. Pedig lábat én még úgy remegni, mint Gyaurovnak
Houstonban a Borisz koronázási jelenetében, és még az életemben nem láttam! És igenis
Marton Évának a kezében is remeg a kotta, és ezért lehet őket nagyon szeretni.
– Terád is inkább ez a fajta ösztönösség, vagy földhözragadtság jellemző. Hogy jön
ez össze azzal, hogy most a szegedi opera művészeti vezetője lettél, ami tudatosságot,
operativitást (sic!) szinte épp ellenkező adottságokat követel?
– Volt egy jóbarátom, zenésztársam, Kardos Pál, aki kórusvezető volt, s vele rengeteget beszélgettem mindenről. Többek között erről a kérdésről is. Addig én ilyen dolgokkal
nem foglalkoztam. Egy énekesnek az a dolga, hogy a rábízott feladatot, a darabot, az odaadott kottát megtanulja, gondoltam én. Hogy miképpen jut el addig, ahogy hatni tud a közönségre, az értelmével, vagy egyszerűen engedi hatni magára a zenét, ez alkat kérdése.
Én elég sokáig abban a helyzetben voltam, hogy Vaszy Viktorral dolgoztam együtt. Ő a tudatosságnak és az ösztönösségnek olyan elegye volt, amilyennel azóta se találkoztam.
Minden taktusra ráérzett, ezt viszont utána nagyon tudatosan vitte végig és vitette végig
velünk is, ami bennünk ezt a dilemmát teljesen eltüntette. Nem is foglalkoztunk vele. Kialakult bennünk egy képesség: ha az ember ránéz egy kottára, s már kezdi tudni, akkor
nem kétséges, hogy azt hogy lehet megcsinálni. Egy megoldáshoz több úton is el lehet
jutni, de a megoldásnak mindig ugyanannak kell lenni. Az ösztönösség egyébként nem
zárja ki a tudatosságot! Ha az ember leül egy halott kottaanyag mellé és töprengeni kezd,
vagy egy jelenetet megpróbál értelmezni, s eközben rábízza magát az ösztöneire – ez azért
a tudatosságot feltételezi!
– Többször tapasztaltam, hogy egy művész csinál valamit – nagyszerűen, megold
egy kényes problémát – elegánsan, izgalmasan, s utána, ha beszélni akarsz vele minderről, nem tudja elmondani, mit csinált.

96

tiszatáj

– Nagyon tiszteltem és szerettem Radnai Györgyöt. Nála vajszívűbb és galambepéjűbb
embert életemben nem láttam! Ugyanakkor elképzelni sem tudok olyan feneketlenül gonosz Jagót vagy Scarpiát, mint amilyen ő volt! Jó barátom is volt, s egyszer beszéltünk erről, s mondom neki: Hogy tudod ezt megcsinálni, hogy megiszod a bűfében a kávédat, elnyomod a cigit, ott hülyéskedsz, s egy perc múlva megfagy az emberben a vér, ahogy belépsz? Erre rám csodálkozott: „Ez tényleg ilyen?” Nagyon szerettem őt, de amikor bejött
a Toscában mint Scarpia, úgy utáltam, hogy nem igaz. Én többször próbáltam tanítani –
nem tudok. Azóta is jönnek a fiatal énekesek, hogy segítsek, s mindig azt mondom: gyerekek, én nem tudom elmondani, de hallgass engem, és lopd el, ami tetszik! A másik ok,
amiért az ember nem tudja megideologizálni, amit csinál, mert bármilyen felkészülten is
megy színpadra, a produkció nagy része abban a pillanatban születik. Én ezért nem hiszek
az úgynevezett német színházban, amelyik az improvizációt bűnnek tekinti. A rendezői
diktatúra, s általában a diktatúra színháza az énekes halálát jelenti. Akkor fel kell venni
egy előadást videóra, és azt kell esténként lejátszani, az biztos ugyanaz lesz. Amelyik énekes nem képes, – vagy nem engedik – hogy egy bizonyos kereten belül változtasson, az az
énekes halott. Az improvizáció nemcsak lehetséges minden este, hanem kötelező is. Ezért
nem értek egyet azokkal a rendezőkkel, akik kidolgoznak minden lépést és minden egyes
hangot, mert megölik vele az énekest! Minden este egy más hangulatban énekelek. Attól
függ, hogy reggel hogyan keltem föl, milyen kávét ittam, mit ebédeltem, kikkel beszéltem.
Adtak-e ezek a találkozások inspirációt? Nekem nagyon fontos, hogy mikor este előadásom van, egyedül tudok-e maradni aznap pár órára, hogy átgondoljam a szerepemet, hogy
kiküszöböljem az esetlegességeket. A rendezők összetévesztik az esetlegességet és az improvizációt. Az esetlegesség felkészületlenséget feltételez, az improvizáció a maximális felkészültséget.
– Igen, csak hát az improvizáció meg tehetséget, átlagon felüli képességet feltételez!
Ha az énekesnek nem jut eszébe semmi érdekes arról a jelenetről – márpedig az énekesek egy része ilyen! – akkor ez a helyzet kényszeríti a rendezőt, hogy ő találjon ki mindent, vagy majdnem mindent.
– Ebben én nem hiszek. A mi műfajunkat csak az énekes egyéniségek menthetik át. Az
opera mióta megszületett, azóta van válságban, most már lassan 400 éve. Ez a válság el
fog tartani körülbelül még 1000 évig, aztán kezdődik elölről. Az igazán nagy előadások
sohasem abból születnek, ha egy darab tökéletesen ki van dolgozva, meg van rendezve és
abszolút precíz. Abban az ember nem érzi magát igazán jól. Biztonságban érzi magát,
a biztonság pedig a művészet halála.
– Ha az énekesnek nem remeg a lába....
– ... akkor vége. A nagy művész az operaszínpadon nem azonos a nagy hanggal! Sok
nagy énekesnek nincs is igazán szép hangja. Tito Gobbinak például kifejezetten csúnya
hangja volt. De abban a pillanatban, hogy elkezdett énekelni, senkit nem érdekelt, hogy
milyen hangja van. Vagy, hogy magyar példát mondjak, az általam igen nagyra becsült
Losonczy Györgynek, vagy Maleczky Oszi bácsinak – már elnézést – kifejezetten ronda
hangja volt. Viszont ettől függetlenül utolérhetetlen énekes volt!
– Te könnyen beszélsz, hiszen egyebek mellett neked szép hangod is van.

2007. február

97

– Én ezzel soha nem foglalkoztam. Ha a hang öncélúan szép, semmit sem ér. Külföldön fantasztikus hangú énekesekkel lépek föl. Nálam sokkal komolyabb hangi képességű kollégákkal is találkozom. Mindig nagyon meglepődöm, mikor ezeket a tényleg csodálatos énekeseket a színházigazgatók nem hívják vissza – engem meg igen. Egyszer rá is
kérdeztem erre, „Igen, szép a hangja, de nem csinál semmit, – hangzott a válasz. – Mit tegyek? A közönség negyed óra után unatkozik!” Vannak nagyon szép hangú – éneklő gépek. Mennél gömbölyűbben szólaljon meg a magasság, kiegyenlített legyen, jól vegyék
a levegőt – s közben elvesztik a lényeget. Érdektelenné válnak, nem lehet rájuk figyelni.
A hang minősége abszolút másodlagos, csak a kifejezőkészség és a belső tartás után jön
a számításba.
– De azért tegyük hozzá: egy bizonyos mércén felül! A hangmatériákat igen nehéz
mércézni, a „szép” és a „csúnya” nagyon viszonylagos fogalmak. Tito Gobbinak csúnya
hangja volt mondjuk egy Leonard Warrenhez, vagy egy Svéd Sándorhoz képest, de
mondjuk a legtöbb kortársát magasan körözte még hangszépségében is!
– Az éneklés végül is fizikai munka. Ha bennünket e meglehetősen kemény munka
technikai oldala leköt, akkor teljesen kárba vész az, hogy színpadon vagyunk. Ha az emberben ez nem válik bizonyos mértékig automatikussá, és azzal van elfoglalva, hogy most
jön egy nehéz állás és hogy fogom kiénekelni, és ez nem magától értetődő, akkor a közönség ezt észre fogja venni, és a következő pillanatban iszonyatosan elkezd unatkozni.
– A régi nagy énekesek neve, művészete jórészt legendává vált. Pedig Rösler Endre
tenorja nem volt se különösebben szép, se túl széles terjedelmű, Losonczy hangszíne elég
szürke. Fodor Jánosnak komoly technikai fogyatékosságai vannak, sőt még Székely
Mihály gyakran énekel pontatlanul. Igen ám, de amikor például ők ketten összecsapnak
mint Fülöp király és Főinkvizítor, szikrázik a levegő, két nagy egyéniség feszül egymásnak... Egyáltalán minden technikailag mégoly „fogyatékos” produkciójukon is átüt egy
ember, egy határozott karakterrel rendelkező személyiség. A mai korban azonban egyre
kevesebb az ilyen karakteres, összetéveszthetetlenül nagy művész. Kevés olyan nagy
egyéniség van, akikkel te az opera átmentését képzeled, s akikre a színházadat akarod
építeni. Nem gondolod, hogy a diktatórikus rendezői színház erre a válasz?
– Pontosan fordítva van! Az egyéniséget elnyomja a diktatúra, amit azért kell eltörölni,
hogy az egyéniségek újra a felszínre tudjanak jönni. Ha mindenkit egyformává teszünk,
akkor a diktátor egyénisége látszik meg egy társulaton, és az egyéniségek nem tudnak
megmutatkozni.
– Ha már itt tartunk, van még egy dolog, amit hiányolok: a nagy színházvezetőket.
Nálunk ma az operákat vagy a rendezők, vagy a karmesterek igazgatják. Pedig a legsikeresebb igazgatók nem a legközvetlenebb érintettek közül kerültek ki. Gondoljunk
mondjuk Rudolf Bingre, aki több mint 20 éven át vezette a Metropolitant, vagy a mi
Tóth Aladárunkra. Na most te is lényegében operaigazgató leszel. Nem nehéz megjósolni, hogy lesz egy-két nagy előnyöd: a szakmában nagyon ismert vagy és belülről
ismered a dolgot. De lesz egy hátrányod is: talán szubjektívebb is leszel emiatt.
– Az, hogy énekes igazgató van az operaházak élén skandináv szokás. Bár Amerikában
is sok ilyen van. A legismertebbek közül Set Swanholm és Kristen Flagstad is igazgatóként
fejezte be a pályáját, de a New York City Opera legutóbbi 10 évében Beverly Sils, a híres

98

tiszatáj

koloraturszoprán volt az igazgató. Az utóbbi években Placido Domingo vezeti a San Franciscói és a Washingtoni Operát. M. T.) Ezek a színházak nagyon jól mennek.
– Miért fűződik a Magyar Állami Operaház fénykora Tóth Aladár, vagy – amiről mi
már csak hallomásból tudunk – Radnai Miklós ténykedéséhez?
– Az az ember, aki nincs elfoglalva a napi művészi gondokkal, hogy 10 órakor oda kell
menjek próbálni, 2-ig próbálok, és utána még nekem igazgatni kell, és bizonyos dolgokban dönteni, annak fölényes rálátása lehet az egész működésre. Egy Tóth Aladárnak nem
kellett menedzselnie saját magát: az egész színházat menedzselte. Nem tartom igazán szerencsésnek, ha karmester vagy rendező irányít egy színházat, mert óhatatlanul elviszi valami felé. Azt, hogy a Szegedi Nemzeti Színházban az utóbbi hét évben nem a zenei megoldásokra esett a fő hangsúly, hanem a rendezői színház felé „vitték el”, nem most kell
elemezni, ezt 10 év múlva lehet majd igazán megítélni.
– Tán elkövettem azt a könnyelműséget, hogy már most erről írtam. S ennek abban
látom az értelmét, hogy a továbblépéshez fontos, hogy megkíséreljük leszögezni, mi az
ami jó volt, amit meg kellene tartani; s mi az ami hiba volt, amit ki kellene javítani.
– Mi a Vaszyval és Pál Tamással elmentünk egy határig. Ott jött egy Y-alakú elágazás,
amelynek egyik útja az Oberfrank–Kerényi, illetve korábban az Oberfrank–Karl Heinz
Erkrath-felé irány. Ezen az úton én nem kívánok tovább menni. Szerintem ezt a szegedi
közönségnek egy szűk rétege élvezte csak. Nekem ez a fajta rendezői színház s ez a fajta
diktatúra nem illik az elképzeléseimbe. Először tehát vissza kell mennünk az elágazáshoz,
ahol mi abbahagytuk. Ezért hívtam meg a Rigolettó rendezésére egy abszolút hagyományos, Szegeden ismert rendezőt, Horváth Zoltánt. Valamelyik nap olvastam: aki saját magát akarja megvalósítani, az nem igazán érti a művet. Az interpretáló művésznek nem
önmagát kell megvalósítani, hanem azt a művet, amivel éppen foglalkozik.
– ... és majd megvalósul ő maga ennek során.
– Van a dolognak egy gyakorlati része, amelyen túl kell esni. S azon felül, aki erre
a pályára jön, rendelkezik egyfajta exhibicionizmussal. A rendezőnek és a karmesternek
legyen már egy minimális hite, hogy az az énekes képes valamire, csak hagyni kell. Az úgynevezett rendezői színházat én azért nem szeretem, mert minduntalan, még a tizedik előadáson is érzem a rendező tolakodó jelenlété. Megjelentek olyan újságcikkek, melyek azt
sugallják, hogy Oberfrank Géza előtt a szegedi operában csak ágáló énekesek voltak és
konzervativizmus uralkodott. Ez nem igaz. Annak előtte is voltak remek előadások; úttörőként először játszottunk hosszú idő után idegen nyelven operát Magyarországon, s volt
néhány olyan darab, melyet mi játszottunk először.
– Az avantgardizmusnak mi az a mértéke, amit el tudsz fogadni?
– Az érthetőség. Nem régen jöttem haza Montpellierből, ahol a fesztiválon Sass Sylviával a Kékszakállút énekeltük. André Vilm nevezetű, Franciaországban ismert rendező állította színre a darabot, egy szimpatikus, 40 körüli ember, akit hazájában úgy tartanak
számon, mint avantgárd rendezőt. Sok modern művet rendezett már, a kritikák nagyon
dicsérték. Az első esti vacsorán elkezdett a darabról beszélni, s számomra, aki magyar vagyok, s énekeltem is már a szerepet, hamar kiderült, hogy a palinak semmi köze nincs
a műhöz. Másnap elkezdtünk próbálni, kiderült, s ő azzal kezdte, hogy a Kékszakállú és

2007. február

99

Judit három kofferrel érkezik meg, a férfi derekán kulcscsomó. Mintha valami börtönőr
lenne. Most álljunk meg, mondtam erre, mert én ebben nem veszek részt! Vagy ő változtat
az elképzelésén, vagy én elmegyek. Judit titokban szökött a szüleitől, a bőrönd nonszensz,
az ajtók pedig a férfilélek zugait, titkait jelentiki, nagy fokú érzéketlenség igazi kulcsokkal
profanizálni őket. Ekkor megint leültünk beszélgetni, s kiderült, hogy a pasas se a kottát
nem ismeri, sem a darabot. A szövegnek valami angol fordítását olvasta, de se a metaforákat, se a darab lényegét nem értette. Ezúttal szerencsém volt, mert ez az ember utána végighallgatott engem, belátta, hogy tévedett és hajlandó volt változtatni. Egy avantgárd akkor igazi, ha egy nagyon felkészült rendező, a darabot alaposan megismerve arra jut, hogy
ő ennek a megvalósítását a hagyományoktól teljesen eltérően képzeli el. Ez azonban a textura maximális ismeretét tételezi föl, és nem ellenkezhet a darabbal.
– Te most visszahívtad Pál Tamást, Molnár Lászlót, Horváth Zoltánt, az elhanyagolt
énekesek újra fontos szerepeket kaptak, egyszóval csaknem helyreállt az Oberfrank
előtti állapolt. Ez a korszak vitatható, de nem szabad eltagadni, hogy komoly eredményeket is hozott. Mit s hogyan akarsz ezekből átmenteni?
– Eredmények kétségtelenül voltak. A Kerényi Miklós Gábor rendezte Macbeth vagy
A bolygó hollandi nagy siker, s igen jó előadás volt. Oberfrankot hívtam, de ő nem jön dirigálni. Kerényi munkamódszereivel, az iszonyatos mennyiségű próbával nem tudok egyetérteni. De azért később majd őt is hívom, már ki is találtam neki egy darabot – de csak
előre kötött, korlátozott próbaidővel. Szeretnék még ehhez annyit tenni, hogy a Macbeth
tényleg csodálatos előadás volt, de ha nincs egy olyan címszereplő, mint Németh József,
s egy olyan Lady, mint Misura Zsuzsa, soha nem lett volna nagy előadás! Nagy énekes
egyéniségekre mindenképpen szükség van.
– Milyenfajta emberekkel nem tudsz dolgozni?
– Azokkal az emberekkel, akik szolgai módon mindent megcsinálnak, csakhogy az adott
vezetővel jóban legyenek – én ezekkel az emberekkel nem tudnék együtt dolgozni bár szerintem ilyen ember igazából nincs. Csak egyesek ilyenné válnak, ha tudatosan visszaszorítják a véleményüket. Elképzelhetetlennek tartom, hogy olyan emberekkel dolgozzam,
akiknek nincs véleményük.
– Azok a rendkívül lojális emberek, ha az „irányvonal” azt kívánja, esetleg még arra
is képesek, hogy legyen véleményük...
– Én minden egyes kollégámat, hogy úgy mondjam „belülről” ismerem. Nem hiszem,
hogy sok újat tudnak nekem mondani. Itt éveken keresztül diktatúra volt. Ennek hallatlan
előnye, hogy az utána következő szabadságot nagyon fogják értékelni az emberek. Bűnt
követnék el, ha nem mindenki tiszta lappal indulna. Voltak és vannak gyengébb teljesítmények, de ezeket én részben betudom annak, hogy embereket köteleztek olyan szerepek
eléneklésére, amelyek meghaladták a hangi vagy lelki lehetőségeket. Úgy vélem, mint
énekes meg tudom ítélni, hogy kinek melyik szerepek illenek. Terveim szerint az elkövetkező két évben senkinek nem kötök útilaput a talpára, hanem mindenkinek megadom
a lehetőséget, hogy lelkileg és a torka fiziológiáját tekintve is rendbejöjjön.
Nem szeretném megőrizni azt, hogy a véleményeket sárba tiporni. A leghátsó sorban
álló énekkari tagnak az alkotó készségére ugyanúgy számítani kell, mint a vezető magánénekesére. Az éneklés nemcsak fizikai munka, hanem lelki állapot is. Az, hogy én tudok-e

100

tiszatáj

énekelni egy szerepet, vagy se, ha egészséges vagyok, elsősorban lelkiállapot kérdése. Ez
az éra egy bizonyos nyomást jelentett. Először ez alól kell felszabadítani a társaságot. Én is
elveszítettem saját magamat, és azon gondolkodtam, hogy nincsen mit keressek a szakmában. Nem véletlen, hogy ekkor kezdtem külföldre járni; ott nagyon nehéz körülmények
között, és olyan partnerek mellett, mint például a Gyaurov volt, megmérettem saját magamat, és így kaptam vissza az önbizalmamat.
Amit szeretnék megtartani, az a fajta igényesség, amellyel Oberfrank Géza dolgozott.
Más kérdés, hogy ő ezt milyen eszközökkel próbálta megvalósítani. Azt hiszem, ő kevésbé
jó pszichológus, mint amilyen jó művész. Egy társulat sikeres vezetéséhez a jó emberi
kapcsolatok pedig feltétlenül szükségesek. Ha én leülök valakivel beszélgetni, annak ne legyenek kétségei, hogy egyenrangú félként tárgyalunk. Ezért tartom szerencsésnek, hogy
énekes áll egy társulat élén, aki napról napra, estéről estére ugyanazokkal a gyötrelmekkel
találja szembe magát, mint a társulatának más tagjai. Ez garancia arra, hogy nem fogok
újabb görcsöket elültetni beléjük. Másfelől meg nem is tudnak becsapni, hogy mit lehet és
mit nem. Azt szeretném, hogy senki ne énekeljen a hangjának nem megfelelő szerepet.
Már több emberrel beszéltem, hogy mondjanak le szerepekről, mert azok tönkreteszik
a hangjukat. A társulatépítésben legfontosabb a fiatalítás, a legtöbb hangfajban hiányzik az
utánpótlás. Az én korosztályom már kifele megy a szakmából, sokat énekeltünk, Vaszynál
egy szezonban 100 este is volt előadás. Mi lassan már csak azt fogjuk énekelni, ami a legkedvesebb, a legjobban fekszik. A nagy terhek cipelése, s a kísérletezés már a következő
generáció feladata.
(1989)

Márok Tamás

2007. február

101

Földi pörök és téli madárkikötők
BÚCSÚ NAGY GÁSPÁRTÓL
Akit ma elsiratunk, nagyon kedves volt szívünknek. Régóta tudtuk, hogy a magyar irodalom fekete évének fájdalmas veszteséglistáján ő is ott lesz. „utazók vagyunk tudom / szomjas vándorok / ha végül megérkezünk / illik majd kipakolni
/ de ama utolsó utat / vagy napot… / még nagyon szeretném elnapolni…” – írta
néhány évvel ezelőtt. Háromnegyed éve ebben az elnapolásban reménykedtünk.
Január harmadika óta, hogy élni lássam, a verseit olvasom, lemezein hangját,
a jellegzetes „vazs megyei” zöngésüléseket hallgatom. Pedig ezekben a régi versekben is ott járkál a halál. Kerülgeti a dunántúli dombokat, budai hegyeket és a városligeti fákat. Kerülgeti az „áldott-átkozott munkában” nyüzsgőket. „Nézek körül már csak halottaim vannak.” Hát lassan így vagyunk ezzel mi is.
Ha érdekel még egyáltalán valakit, hogy milyen volt a kor, melyben élnünk
adatott, forduljon irodalmunk nagyjaihoz. Aki a mögöttünk lévő évtizedek közérzetéről akar tudni, lapozza föl Nagy Gáspár versesköteteit. Hiszen ő – klasszikusainkhoz és legjobb kortársainkhoz hasonlóan – a legmélyebb és legsebzőbb
élettapasztalatait volt képes íróilag feldolgozni. Összefüggő elképzelése és egysé-

102

tiszatáj

ges látomása volt világunkról. Költői jelentkezése (a hetvenes években) a vesztett
remények ideje. A pálya utolsó másfél évtizedének ugyancsak a dezillúzió a közös
élménybölcsője. „Szabadságra éhes fegyencekből” hogyan lettünk „békebeli kannibálok”?
A szelíd, játékra, iróniára született Nagy Gáspárt nem hagyták nyugodni
a tragédiák. A szó „egyetemes súlytalansági állapotában” újra és újra próbált kimondani, megnevezni, megszólítani valamit. A „takart seb katarzisa” ez (Domokos Mátyás). Úgy érezte, egész költészete érvénytelen, ha nem arról beszél, ami
szíve szerint a legfontosabb. Ha nem mondhatja ki, ami fáj, ami gyötör, akkor
megfullad. Látszólag vakmerően bátor volt, pedig „csak” bibói értelemben vett
demokrata, aki nem mert félni. Illyés Gyulával vallotta, hogy a legnagyobb bátorság a remény. Ha a múlt el is esett hatalmunkból, „a jövendőnek urai vagyunk”.
Ezért volt számára kiirthatatlanul égető kérdés 1956. Orfeusz éneke azonban
nem szelídítette, inkább földühítette a vadakat. Vádlottak padjára ültetve szerzőt
és szerkesztőt. Ám e néha tiltott, máskor tűrt, de a feladattól mindig támogatott
és meg is védett irodalmi lázadások nyomán egyszer csak repedezni kezdett
mindaz, ami gyűlöletes és elviselhetetlen volt. Meglehet, nem eléggé. De hát
(Adyval szólva) „ha késlekedik az okosság, / Nem poéta-fajták okozzák!”
Nagy Gáspár is bemutathatta volna „a költészet minden trükkjeit / az egynapos csodát”. Inkább a „lefokozott szívűeknek” mondott valami szabadítót. Miközben versben írta az életét, mert ezt tartotta a leghitelesebb feljegyzésnek.
Nagy hagyomány folytatójaként gondolta úgy, hogy a költészet a lét elviseléséhez
kell. Hosszan lehetne sorolni választott névsorát, azokét az érdemesekét, akik
a szellemi hazát a csillagok között, a magasban építették, s akiknek a műveiben bizodalma volt. Hitte, hogy az irodalom kézfogások története. Kormos István, Nagy
László, Illyés Gyula, Jékely Zoltán hatalmas törzsek voltak számára az irodalom
erdejében. A tőlük különböző, sajátos, egyéni hang már a rendkívüli tehetség
jele.
Nagy Gáspár halálával olyan költő hagyott el bennünket, akinek a jövőben
nemcsak újabb verseit, esszéit, de emberi személyiségét is fájdalommal hiányoljuk. „A tehetség semmi, elrontható, elpazarolható. / Ami az egész életben számít,
az a jellem.” – Gáspár „a lőporfüstös őszi ködben” a magyaroknak üzenő Herbert
szavaiból „a testtartás bátor egyenesét” jegyezte meg. Mozdulni kezd egy érzés
vagy gondolat: talán embernek volt mégis a legnagyobb: embermérték, a tisztesség, okosság, tartás és elszántság eleven képe. Egy arc távolodik tőlünk, fiatalságunk arca, és ezt nagy szomorúsággal vesszük tudomásul.
Amikor „Közelebb az életemhez” című vallomásos-életrajzi könyvének örvendeztünk, a bemutatón Babits Mihályt idéztem: „Ahogy fogy-fogy a jövendő, /
egyre-egyre drágább a múlt”. Senki sem gondolta, hogy ez a jövő milyen rövidre
szabott. Április végén – nem tudva, hogy nagybeteg – Németh László pasaréti
szobrának avatásán még elmondta „Éjszakáimban lámpafény” című versét. A pil-

2007. február

103

lanat akár jelképesnek is tekinthető: a költő a nagy igazságkereső és az igazságot
már-már önpusztító módon kimondó Németh László előtt tiszteleg. Őrzöm
Németh Magda felvételét, s a képen látható férfira úgy nézek, mint aki éjszakáinkban már maga is lámpafény.
Kedves Gáspár! Drága Barátunk! Tiszta és romolhatatlan emléked megőrizzük.
OLASZ SÁNDOR
Elhangzott január 16-án, a Farkasréti temetőben.

104

tiszatáj

A Tiszatáj Alapítvány közhasznúsági jelentése
A Tiszatáj Alapítvány bevételei 2005-ben a következő forrásból származtak: Nemzeti Kulturális Alapprogram (folyóirat): 9.500.000 Ft; Nemzeti Kulturális Alapprogram (könyv):
4.000.000 Ft; Csongrád Megyei Önkormányzat: 2.000.000 Ft; Csongrád Megye Önkormányzataiért Alapítvány: 400.000 Ft; Szeged Város Közgyűlése: 1.600.000 Ft; József Attila Alapítvány: 100.000 Ft; Szegedért Alapítvány: 150.000 Ft; NKÖM Magyar Könyv Alapítvány: 1.300.000 Ft; Osztrák Kulturális Fórum: 150.000 Ft; Magánszemélyek támogatása: 450.000 Ft; 1% adófelajánlás: 47.775 Ft; Folyóirat értékesítése: 1.572.666 Ft; Könyvek értékesítése: 2.106.552 Ft; Egyéb bevételek: 829.175 Ft.
A Tiszatáj Alapítvány jogállását tekintve közalapítvány és közhasznú szervezet, mely
elsődleges feladatának tekinti a 60. évfolyamát jegyző, Magyar Örökség-díjjal kitüntetett
Tiszatáj folyamatos és biztonságos megjelentetését, könyveket ad ki, irodalmi esteket rendez és támogatja a fiatal alkotókat. A Tiszatáj a nehezedő gazdasági körülmények között is
megőrizte a magyar kultúrában betöltött helyét, patinás értékei mellett a fiatalabb nemzedékek szemlélete és poétikája felé is nyitott. 2005-ben a folyóirat munkáját Pro Arte
Hungarica díjjal ismerték el.
Az alapítvány rendszeresen szervezett irodalmi esteket, könyvbemutatókat, író-olvasó
találkozókat. Kiemelkedik közülük a 2005 májusában megrendezett, díjátadással egybekötött József Attila-est, valamint Nagy Gáspár könyvének bemutatója a Petőfi Irodalmi
Múzeumban. Az elmúlt évben Füzi László irodalomtörténész, szerkesztő munkásságát ismertük el Tiszatáj-díjjal, jutalmat Orcsik Roland költő, irodalomtörténész kapott.
A Somogyi-könyvtárral együttműködve és a Csongrád Megye Önkormányzataiért Alapítvány támogatásával (immár tíz éve) a megye valamennyi kistelepülésének iskolájába és
könyvtárába eljuttatjuk a Tiszatájt.
A Tiszatáj Könyvek sorozat félszázadik kötetéhez jutottunk el. 2005-ben megjelent
könyveink: Századvégi történetek. Tanulmányok, kritikák Sándor Iván műveiről; Lengyel
András: „gondja kél a gondolatban”. Az értekező József Attila; Géczi János: Az egyetlen
tőr balladája, Tandori Dezső: A Honlap Utáni; Nemes Nagy Ágnes: Az öt fenyő; Báger
Gusztáv: A tükör éle; Baka István Művei 2. (Próza, dráma); Nagy Gáspár: Közelebb az életemhez; Zalán Tibor: szállás rossz ágyon.
A Tiszatáj Alapítvány Kuratóriuma
Szeged, 2006. május 10.

Köszönjük olvasóinknak, hogy 2006-ban is felajánlották jövedelemadójuk 1 százalékát a Tiszatáj támogatására. Kérjük, 2007-ben is tegyék meg!
A Tiszatáj Alapítvány adószáma: 19082349-2-06
*
A Tiszatáj 2006-os, 60. évfolyamának tartalommutatója honlapunkon érhető el:
www.tiszataj.hu. A mutató Gyuris György munkája.
*
A Faludy-díj kuratóriuma 2006-ban Kollár Árpád munkáját ismerte el. A díj jelentős szépírói teljesítményük alapján szegedi bölcsészhallgatóknak adományozható. Az ünnepség december 20-án volt az SZTE Rektori Hivatalában.
*
Január 17-én kettős könyvbemutató volt Budapesten az Írók Boltjában. Sándor
Iván Daniellával a vonaton. A Követés naplója című könyvét Csuhai István, Olasz
Sándor Sorskert. Sándor Iván művei című monográfiáját Vári György mutatta be.
Márciusi, jubileumi számunk tartalmából
JUHÁSZ FERENC, TANDORI DEZSŐ, TŐZSÉR ÁRPÁD, MARSALL LÁSZLÓ,
TÉREY JÁNOS, BERTÓK LÁSZLÓ, SIMAI MIHÁLY, SZEPESI ATTILA,
ZALÁN TIBOR, KOLLÁR ÁRPÁD, ORCSIK ROLAND versei
FERDINANDY GYÖRGY, MÁRTON LÁSZLÓ, KISS LÁSZLÓ,
NAGY KOPPÁNY ZSOLT prózája
JÓKAI ANNA, HATÁR GYŐZŐ, SÁNDOR IVÁN,
VEKERDI LÁSZLÓ esszéje
FÜZI LÁSZLÓ, FRIED ISTVÁN, MONOSTORI IMRE,
PÉTER LÁSZLÓ tanulmánya

Ára: 4 0 0 Ft
Előfizetőknek: 3 5 0 Ft

í

p i g g p

„Európai
látókörű
magyar
Emlékezések
N é m e t h Lászlóra.
4 4 1 oldal, 2 8 5 0 Ft

Nctnrlh IMAixt

SÁNDOR IVÁN:

Daniellával
a vonaton
167 oldal, 2 1 0 0 Ft
LNIEULAVAL
A VONATON
A

követ es

naplója

HOLLÓSI ZSOLT:

A Tisza-parton
mit keresek?
3 5 2 oldal, 2 4 0 0 Ft

91 7 7 0 1 3 3

116008

07002

