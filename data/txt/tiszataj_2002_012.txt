* l O D ^

tiszatáj
02. DEC. * 56. ÉVF.

Vrf" Ui. v >

m

Kiss Benedek, Nagy Gáspár,
Kovács András Ferenc, Utassy József versei
Lászlóffy Csaba, Tandori Dezső prózája
Tanulmányok a gyermekirodalomról
Beszélgetés Cs. Tóth Jánossal,
a Móra Kiadó igazgatójával
Kass János 75 éves

(Juhász Ferenc verse, Bálint Péter, Tandi Lajos írása)

tiszatáj
IRODALMI FOLYÓIRAT
Főszerkesztő:
OLASZ SÁNDOR
Szerkesztő:
HÁsz RÓBERT
A szerkesztőség tagjai:
ANNUS GÁBOR
(művészeti szerkesztő)
DOMÁNYHÁZI EDIT
(nyelvi lektor)
HAJÓS JÓZSEFNÉ
(szerkesztőségi titkár)

tiszatáj
Megjelenteti a Tiszatáj Alapítvány Kuratóriuma
a Csongrád Megyei Önkormányzat, Szeged Megyei Jogú Város Önkormányzata,
a József Attila Alapítvány és
V
a Nemzeti Kulturális Örökség Minisztériuma
Nemzeti Kulturális Alapprogram
ÍTi[rTf
támogatásával.
NKMZKÍl Kl'UTUAIIS ÖRÖKStC

Felelős kiadó: Tiszatáj Alapítvány.
Szedés, tördelés: Tiszatáj Alapítvány.
A lapot nyomja: Officina Press Kft., Szeged.
Felelős vezető: Dr. Kékes Tiborné.
Internet: www.tiszataj.hu e-mail: tiszataj@tiszataj.hu
A folyóirat internet-szolgáltatója a V-fon Rt.
Szerkesztőség: 6741 Szeged, Rákóczi tér 1. Tel. és fax: (62) 421-549. Levélcím: 6701 Szeged, Pf. 149.
Terjeszti a FIÍRKER Rt. és az NIT Rt. Előfizethető a hírlapkézbesítőknél és a Hírlapelőfizetési
Irodában (Budapest, XIII. Lehel u. 10/A, levélcím: HELIR, Budapest 1900), ezen kívül Budapesten a Magyar Posta Rt. Levél- és Hírlapüzletági Igazgatósága kerületi ügyfélszolgálati irodáin»
vidéken a postahivatalokban; közvetlenül vagy postautalványon, valamint átutalással a PostabankRt. 11991102-02102799-00000000 pénzforgalmi jelzőszámra.
Egyes szám ára: 200 forint.
Előfizetési díj: negyedévre 600, fél évre 1200, egész évre 2400 forint.
ISSN 0133 1167
MINIsTTfHIlMA

Tartalom
LVI. ÉVFOLYAM, 12. SZÁM
2002. DECEMBER
KISS BENEDEK: Újkori karácsony Sárával; Mese-mesügér ........................................................................
NAGY GÁSPÁR: Isten költeménye; Rögzítés; Függőleges triptychon; Szelíden súlyos ...............................
LÁSZLÓFFY CSABA: Az emberkerülő ...........................
UTASSY JÓZSEF: Megvesz az Isten hidege; Zúzmarás
fa; Ördögszekér .......................................................
KOVÁCS ANDRÁS FERENC: Tetétleni Atyafiak; Libuka meg a taliga ....................................................
KISS OTTÓ: Csillagszedő Márió (Versek gyerekhangra)
JÁSZ ATTILA: Égszínkék kékcinkék (Variációk) ..........
TANDORI DEZSŐ: Kezdetek és későbbiek (Vázlat) ......
HOLLÓSI ZSOLT: Nincs biztos recept a sikerre (Beszélgetés Cs. Tóth Jánossal, a Móra Kiadó vezérigazgatójával) ....................................................................

3
5
8
18
20
22
25
28

31

TANULMÁNY
KOMÁROMI GABRIELLA: A kutatás dilemmái ..............
LOVÁSZ ANDREA: „mi egy képes egy képtelenhez képest?” (Mesék a jelenkori gyermekirodalomban) ...
BALOGH TAMÁS: Aranysárkány gyerekeknek (Kosztolányi Dezső elfeledett ifjúsági regénye) ..................
ORCSIK ROLAND: Grimasz és fityisz (Domonkos István gyermekverseiről) ............................................
BÁLINT PÉTER: „Léttisztaság” (Reflexiók a szöveg és illusztráció kontextusáról a mesekönyvekben) ........

38
53
76
89
99

Kass János 75 éves
JUHÁSZ FERENC: Kass-Kassák (Kass János 75. születésnapjára) ................................................................... 107
TANDI LAJOS: „Az igazság is egyedül az ember fejében
él” (Tíz jegyzetlap Kass János képei alá) ................. 110
Szerkesztői asztal ........................................... a belső borítón

ILLUSZTRÁCIÓ
KASS JÁNOS meseillusztrációi a 4., 17., 21., 27., 30., 37., 75.,
98., 109. és a 120. oldalon

DIÁKMELLÉKLET
SÁNTA GÁBOR: „Az voltam én. A létszámfölösleg”
(Mándy Iván Csutak-történetei)

KISS BENEDEK

Újkori karácsony Sárával
Mikor a hó lassan
kint megered,
keresd meg a térképen
Betlehemet.
Ujjad vigyázva tedd
a piros pontra,
nem tudni, nem robban-e
ott is bomba.
És szíved tárd ki és less
a magasba,
mert mégis Jézuska
nagy napja van ma.
Mert mégis vándorol
fönt az a csillag,
mely hozzá vezeti
álmainkat.
Kérjed őt:
élhessünk,
s félnünk ne kelljen...
Tüntessen csöpp szíved
a halál ellen.

4

tiszatáj
Suhogj föl a hóban
víg kegyelemben,
mint ama bölcsek és
pásztorok
rég Betlehemben.

Mese-mesügér
Élt egy mesében egy sügér.
Amolyan mese-mesügér.
Nos, ez a mese-mesügér
azt mondta egyszer:
„Nincs mese –
nem leszek többé mesügér!”
S mire a tud. könyvek is
mind kitérnek:
azóta bottal üthetik a nyomát
minden mesében
a mese-mesügérnek.

2002. december

5

NAGY GÁSPÁR

Isten költeménye
A vége felé járva
rendelt ötvényeiden
(néha utadon)
túl ámulatokon
és túl már hívságokon is!
hirtelen rájössz
vagy csöndben belátod:
Isten hatalmas verse
a teremtett Világ.
De azért mind jobban érdekel
hogy ebben a nagy versben
akár csak egyetlen betű hurkában is
ott van-e a te grafit-porod?
S ha nincs?
A Világ akkor is hatalmas
örökkévaló és tökéletes költemény!
Bár nap mint nap te is
csak tökéletlen
és felületes olvasója vagy…
(2002)

6

tiszatáj

Rögzítés
(de mintha félálomban
Szabó Lőrincnek mondanám)

Nem léptem át oda.
És nem maradtam itt.
Csak elfogadtam
a magam törvényeit.
Se amnéziás múlt,
se nagyképű jövő
engem ugyan már
át nem alakít…
Ha rajtam kívül ez
– egyáltalán –
érdekelne még valakit.
(2002)

Függõleges triptychon
Deim Pálnak
1.
Először a semmi szótárából
teremt a villámsistergésű gondolat
egy másik dimenziót:
tiszta vonal betűz a negatívban
– a kéz és szív sétája –
de mintha már szótagolva

2002. december

7
2.
aztán a folytatás hurkolódik
s a mozdulatlan egyre közelebb
leng majd befogja csöndjét
talán délután van éppen:
árnyékos fennsíkon zihál
egy árván ragyogó mondat
3.
és nem nyugszik el végére sem
remeg tovább a visszhang
homorú sötét terében:
ahogy másíthatatlanul készen áll
a változó formák
kibábozódó örök gyökében.
(2002)

Szelíden súlyos
Jelenits Istvánnak

Figyeltem, ha szól: nagy csöndet teremt.
Ha ír: világos, áttetsző mondatot terem.
Mondom én: maga lesz a kötelező bravúr,
mikor tetté nő a szó és a lélek szépen ellazul
a hely bárhol is legyen: templom vagy tanterem,
kiránduláson – Rómáig – biciklinyereg.
Végülis egyremegy: hiszen vele az Úr,
a szelíden súlyos szavú van mindig jelen.
(2002)

8

tiszatáj

LÁSZLÓFFY CSABA

Az emberkerülõ
(Meghiúsult házasság)
Árhullám után ragacsos sárban, gyomnövények közt bódorog. Elejti a bozótvágó kést. Szeme sarkában a patyolat tollú hattyúk kiúsznak a láthatárra,
messzire… Vagy ez is csak a fantázia gonoszkodó játéka, mint a szívét görcsbe
szorító, melódiátlan zenei futam?…
„Amióta nem találom a hegedűmet!… Az a rendetlen némber képes volt eldugni, hogy ezzel is bosszúságot okozzon nekem?!”
Az elégedetlenséget letörli fonnyadt képéről egy kemény vigyor: „Végre
a magam ura leszek.”
Visszaszerezni a függetlenségét! Erre vágyott mióta már. Nem neki valók
a törvényben megszabott normák, a tucat-polgároknak kimért utak… Törvény?!
Röhögnie kell. Az apja vicsorogta volt a szemébe (maga elé képzeli a lihegve
siető trottyos hírnököt a házaséletre pontot tevő üzenettel), hogy az ifjú császár semmisnek nyilvánította az Orbán Rózával kötött – környezetük szemében amúgy is szégyentelen – frigyüket.
Domáldra költözésük legelején Rozi mint a Bolyai-nemzetség – Szent István koráig visszanyúló – utolsó leszármazottjának háziasszonya: szakács- és
mosónője, ágyasa (közös gyermekük akkor még nem volt) mindenese, színésznő minőségében is jelesként úgy találta helyénvalónak, hogy egy kedves
bibliai jelenetet rögtönözvén megmossa az ő bütykös, elnyomorodott lábát.
Az a hatalmas lavór. Ha beleereszti a két lábát, ijedten hőköl meg gusztustalan visszereitől, az idétlen (mikor nőtt?) csontgöcsöktől, az elhalt izmoktól –
az idő megannyi riasztó jelétől.
Az arca csupa sár. A Nap rászárította esedékes szégyenét, nem csupán külső
ábrázatára. A friss lepedő megnyugtató szaga, olyan, mint igaz-sem-volt gyermekkorában. Az anyja persze nem ilyen ételeket rakott elébe. Tejbekása, az is
félig vízben, meg főtt kukorica (minden lyukas fogába beleragadt egy szem).
De hát a nincsből többre nemigen telik…
Szúnyogfelhő tör be hirtelen, ahogy a függönyt elkapta a szél. S utána
nyomban a falu púpos Aladárjának cincogása. „Álljak ki vele konkurálni,
s persze, a tenyeremet is tartsam magam elé, ahogy a falu cigánymuzsikusa teszi
s ahogy szokás?!… Rozi ha nem is biztatott rá, de nem haragudna meg érte.

2002. december

9

(Kiféle az úr?)
Félálomban szép, holdvilágos éjszakákon szekerezik. Az út is hagyján, nem
nagyon gübbenős: hanem azért a fogat csak lépésben döcög. Váratlanul fegyveresek veszik körül a szekeret. „Kiféle az úr?!… Merthogy katonavilág van. Annál is rosszabb. Urbán felizgatta az oláhokat…” Nehezen tudja kivágni magát,
hogy miért nem sietett a szabadság zászlaja alá, ha úgymond inzsenér kapitány?
Ja, még hogy a császári seregben szolgált!… De még a harmincas években kvietált, itt a papír róla, olvassa, aki tudja… Vajon ki ajánlotta föl, ha nem ő, a forradalom céljaira nyugpénzének 12 százalékát?!”
A honvédeknek sehogyan sem tetszik a német betű. Ő kiabálni kezd rájuk
(ez is csak álom már, vagy rosszabb annál): „Negyvenezer ember életét csak
úgy elpazarolni?! (Megőrültek?! Kerüljön az életembe, de kiverem Erdélyből
a császári sereget!”
A korlátlan hadvezérségből semmi sem lett. De az sem volt, kinek fölpanaszolhatta volna, hogy bár az ősi konstitúció felforgattatott s megszűnt a dézsma
és a robot, de a jószágot gratis elvenni s a szellemi javakat tűzre vetni – enyhén
szólva túlzás.
Csuromvizesen lép ki a cseber jéghideg vízből, és állatbőrökre bújva felkapja hegedűjét. Játszani kezd; közben forogni kezd az udvar közepén. Sebesen fut a nyűtt vonó a húrokon, de a hegedűszót elnyomja a tűzoltózenekar
rekedten bőgő trombitája.
Fejét két keze köré szorítja. Erős fejfájására nincs gyógyír, legfeljebb egy kis
levegőzés.
(Nyelves némber)
A mély, vízmosásos úton csak üggyel-bajjal vánszorgott előre a szekér.
Ha egyszer végképp maga mögött hagyja Domáldot, a temetőszéli házat!…
Az apja is itt volt gazda, miután megnősült. Az anyja szép volt, elragadó; kottából Mozart- és Haydn-dalokat énekelt s fortepianón kísérte magát. Vajon hol
tört rá először az őrület? Leszíjazott fehér teste és hangos jajveszékelései őt irtózattal föltötték el.
„Rá hasonlítok. Ezt vágja apám a fejemhez. Ő bezzeg kenetteljes mások
előtt, de mi, a rászorulók tönkremegyünk bele!…”
Alacsony, bosszúálló lélek beszél belőle is; most méri fel, amikor lefelé
szálló életével nincs mit kezdenie. Különccé vált Vásárhelyütt, de másmilyen
különccé, mint amilyen hóbortos apja volt. A furfangos, a hízelgő! (Habár vérbeli pedagógus.) Hányan kalapot emeltek s emelnek még ma is a professzor úr
csinált virágkoszorúi előtt… A hiszékenysége tévesztette meg Orbán Rózát is.
(Ha nem tévedt meg maga magától már korábban: a kurtanemesi família netán
vénleány sorsra ítéltetett szépecskéje!) Akkor még adta a szemérmes úri höl-

10

tiszatáj

gyeményt, midőn az öreg Bolyait úgymond a „szánalom” vitte rá, hogy pártfogásba vegye a félárvát. (A Rozi apját rajtakapták valamilyen sikkasztáson,
s öngyilkosságba menekült; ha a kisváros közvéleménye előtt a szégyent lehet-e
így szépíteni egyáltalán?) A Bolyai kúriára bejáratos tanítvány hiúságának persze nem derogált, hogy az „öreg pók” kedvére szövi számára a hálót, mint tette
annyiszor.
„Farkasnak szólítottad, ne tagadd! – csapott le ő (új „gazdája”) a lányra,
együttlétük kezdetén. – Tán még a hátam mögött is kacérkodtál vele?…”
„Eredj innen – tolta el magától a heves legényembert Rozi. – Vár rád a Rhédey-lány, akit az úrfinak kiszemeltek, Kolozsvárott; csak ürügyet keresel, hogy
a nagy hasammal itt hagyj, ne is tagadd!”
A felfogadott, majd hitestárssá és anyává avanzsált asszonyból mérges, nyelves némber lett aztán, a férjurára mások jelenlétében is mocskot szóró, egyre
közönségesebb perszóna – nemcsak amiatt, hogy a dolog s a gyermekáldás külsejét is rútabbá tette Antalnak, a nagybácsinak intő szavai mintha csak aggasztó jövendöléssé nőtték volna ki magukat az évek során: miszerint a mihályfalvi asszonyt elvitte a tavaszi áradás, pedig az 5 vagy 6 forintért vállalta
volna öccse portáján a háztartást, ámde ennek a nyelvelő Orbán Rozinak a kétszínűsködésére – aki „hol impertinens, hol hízelkedik; ha ő fizetne nekem, akkor se tartanám!” – jó lesz vigyázni…
(Okuláré és vakság)
Magába szállva tántorog hazafelé. Nem őt várják az ifjak a kaszinóban.
Nem hiányzott soha neki a forró csokoládét hörpölő társaságban az elragadtatott komédiázás. (Ehhez az öreg Bolyai értett a legjobban.) Ő, fölső torony
étage-ából, gőgös vigyorral nézte az emberi gyarlóság soros példányait. De töprengésre késztető hajlama egy idő után elapadt, s most toporzékolva, már-már
undorodva (vakon gyűlölködni: azt ő soha!) fordul az ismerős arcok, imbolyogni látszó árnyékok után. „Buzgó, jóérzésű voltam én mindenkor! – fojtogatja torkát az önigazoló szóáradat. – Miért nem látja ezt meg bennem senki?!
Rozi se! Honnan velem szembe környezetemnek ez a méltatlansága?!”
Kezében az okuláré, amelyet még az apja küldött volna neki, hogy a Telekitékában jobban lássa a régi írásokat. Azzal hadonászik tehetetlenül: miért nem
lett oda örökre a családi életerő – így tör fel cserepes száján –: a varázs, hogy
befelé, önmagunkban is nézhettünk azzal az okuláréval?!…
Tény, hogy vakságból, félreértésből származtak a nagy nézeteltérések közte
és az apja között. Jól látták mind a ketten, hogy a filiszter város csak a hamis
csillogást veszi észre. Pénz és hatalom tartja fenn a prosperitást. „Olyan per ez
veled apám, melyben mindenik a maga számára bíró… Balulértés volt legtöbbször oka a botor civakodásnak. Sohasem tagadtam: minden tanodai tárgyban
jártas, páratlan professzorom voltál te nekem!…”

2002. december

11

(Mint a világ is látta)
„Láttad, hogyne láttad volna, hogy fiad egy tenyérnyi, bogáncskórós puszta
házhellyel is beéri, de még azt a domáldi vackot is sajnáltad tőlünk! Hiszen akkor már megvolt a kis Dénes később világra jött aztán Gyula, a harmadik Bolyai-csemete is, mert én attól sem tagadtam meg a családnevet” – tusakodik
magában János a gyönyörű erdélyi őszben. Szüreti fényben úszik a hegyoldal,
egy vén batul almafa árnyékába van ereje még épségben leroskadni.
„Ismerik ott azt a férfit?” Rekedtes, öreg hangot repít feléje a szél.
„Én ugyan nem bajlódom az effélékkel”.
„Mindent tudok róla: az Orbán Rozi élt egy fedél alatt vele szinte húsz esztendeig… Gyerekük is van: kettő vagy három. Az asszony vízbe akarta fojtani
magát a lelkifurdalástól.”
„Na, azért megéri a pénzét az is…”
Rozi a legszörnyűbb szavakkal illette a férfit. Könnyekre fakadt; majd elrohant az anyjához panaszkodni, hogy tovább nem bírja egyedül.
„Nem tanácsolom, hogy túlságosan felingerelj. Ne felejtsd el, hogy úri nő
vagyok, még ha nem is olyan hírhedt a famíliám, mint a tiéd. De dögöljek
meg, hogyha még egyszer odaengedlek magam mellé az ágyba!”
Besötétedés után ahogy magára maradt (a szél is más irányba fúj most), rémképek ostromolják; gúnyos hangokat hall.
Csak tudná meg a világ, milyen mostohán bánt vele, aki a geometriájával az
egész emberiség boldogításáért fáradozott… Vagy a rokkant, de becsületére is
kényes kapitányt akarja büntetni?!…
(Hagytam, hogy hasznot húzzon belőlem… – A sértettség elfedi az igazi fájdalmat, önként vállalt tragédiáját a kiválasztottnak, aki rég lemondott arról, hogy
a létezés primordiális tevékenységének a valóság újraalkotását tartsa.)
Rozihoz: „De férjnek azért kellettem.”
(Önmagával vitázva: Csak mi magunk teremthetjük újjá magunk.)
Rozi: „Elárulom, hogy mindent érdekből tettem…”
(Önmagával vitázva: Meddig? A halálunk után is?)
Rozi: „Azzal áltattam magam, hogy ragadt rád valami az apád jó modorából…”
(Önmagával vitázva: Minden lehetséges.)
Rozi: „Azt hittem, úriember házába kerülök!”
Rozihoz: „És a gyerekek?”
Rozi: „Nem én akartam őket. Te erősködtél, hogy tartsam meg az elsőt,
Déneskét…
Ha egy rossz utcai ringyót vettél volna el, azzal sem, viselkedhettél volna
másképp.”
„De hát a harmadik gyerek?!”

12

tiszatáj

„Ahhoz semmi közöd.”
A vérmérsékletük sehogy sem egyezett.
Legtöbbször a fantázia teremti meg azt kiszínezett vagy elszomorítóan egyhangú változatot, amit a mi külön világunknak fogadunk el…
A minisztérium ezúttal elmaradt.
Amikor elköltözött Domáldról, a falubeliek sokatmondó gyanakvással néztek rá, majd egymásra.
„Semmije sincs. Csak az ócska könyvei”.
„Meg két ócska szekrény. Minden dohos, büdös.”
(A stelázsi rakodás közben szétesett.)
„Fantaszta!”
„Azt mondják, sokat tud…”
„Á, nem ér az semmit. Ha egész nap a könyvek közt ülsz, olyan leszel,
mint egy múmia… De ki fizeti ki az adósságait?”
Egész úton végig macskaszagot érzett. Az utazóládák egymás hegyén-hátán.
Apja ölelésre tárta karját.
Másnap üvöltözve fogadták, vagy észre sem vették a küszöbön álló grófot,
plébánost, uzsorást.
„Titeket az indulat fog megölni” – így a vendég köszönés helyett, s várta,
hogy hellyel kínálják.
(Egyiptomi sötétség)
Hazatalált már; remélhetőleg utoljára. Az apja házában megvan minden:
a régi kellékek és az új indulatok. A kétszemélyes pokol.
Neki ugyan óbégathatnak valahol napestig, hogy: „Ellopják a sok fát, elhordják az erdőt!”… A sötétség körülötte mégis mind vastagabb, és észrevétlenül megkeményedik.
Feláll. Elveszti egyensúlyát. A kiáltás, a hang belevész a sűrű sártengerbe.
Az az érzése, hogy ő maga is elvész az emlékek alattomos mélységében, mint
holmi hasztalan kavics.
Vasalatlan férfiingek, sokat hordott női ruhák száradnak kifeszített spárgán.
A foszlásnak indult matéria toldásra-foldozásra vár.
Mintha Rozi lépne be a rideg konyhába mezítláb; az erősödő fejszecsapásokat hallva zaklatottan ki-kiles a félhomályba, észre sem veszi, hogy a férfitest
elterülve fekszik a konyha földjén. Sarkán a repedezett bőr helyenként megfeketedett.
(Rozi iszik, mégis ő járkál lődörögve, mint a részegek?)
A Rozi térdén ringatott lányka belealszik az unottan mondott mesébe.

2002. december

13

„Soha többé nem láthatod őket!” – Az asszony indulattól hullámzó teste fenyegetéssé válik. Elég lenne egy mukkanás, s képes volna a férfira zúdítani az
elpazarolt évek minden keserűségét.
Mikor még ott tartottak, hogy: „Szakíthatunk… Apád számára is megnyugvás lesz”, ő a felszakadó sóhajt lesve könnyek után kutatott a Rozi szemében.
Dögletes élethelyzeteiből hányszor kísérelt meg családikör-hangulatot kialakítani. „Fordítva kell eljárni – biztatgatta magát –, mint ahogy a kör négyszögesítésével tettem.”
Lerázni az idő zsarnok törvényét! Arra vágyott mindig. Mit törődött ő másokkal, a szomszédságot életben tartó pletykával. Napi eseménynek számított
a visítozás s az izgatott csődület. A kerítésen kívül megint hűtlen asszony hátsófelét porolják. Össze-vissza szaladgáló, rémült kölyök serege: sehogy sem férnek ilyenkor a magasba rántott alsószoknyák alá.
„Így jár, aki bolondokkal költözik össze.” – Roziból valósággal tüzelt felé
a vád. Lefekvéskor pedig nyersen tolta el magától a férfi közeledését.
Aztán váratlanul egyszerre hízelegni kezdett neki (hányszor hallotta már:
az asszonyok csalhatatlan ösztönnel ismerik föl áldozatukat), hogy itt az alkalom kihasználni a helyzetet. Pedig ő már kereste a kibúvót, hogy távol maradhasson a hivatalos fogadásról.
„A Vásárhelyre látogató Wohlgemuth generális, Erdély kormányzója hírét
sem hallotta az abszolút geometria megteremtőjének. A főbűnösöket kereste,
akik bujkálnak a felelősségre vonás elől… Ez az ideges járású volt császári tiszt
– otthon Rozinak, habár csapnivaló színész vagyok, be is mutattam, hogyan
botladoztam a társaság színe előtt – bizonyára hipochondriás, gondolta rólam
a generális… Ha már nyugdíjat húz a kincstártól, illenék azt meg is szolgálnia!… »Kegyelmes Úr, – tértem ki a célozgatás elől –, én részint keveset járok
ki, részint alig van társaságom…«
»Ne feledd – szólalt meg Rozi –, hogy sok múlik a befolyásos emberek bizalmán, jóakaratán.«
»Itt minden közeledési szándék, figyelmesség-színlelés kétes. Mit gondolsz,
hol élünk? – srófoltam feljebb az elfojtott rémületet. – Egyiptomi sötétség ez,
midőn szinte semmit sem szabad tudni, látni, hallani, sőt gondolni is. Bármikor betörhetnek lakásodba, feldúlhatják, elkobozhatják irataidat!«
De Rozi nem hagyta magát könnyen leszerelni.
»Ha meghallgatnád az okos, ésszerű tanácsot, legalább egyszer… nyugodtan
élhetnél az emberi kor legvégső határáig – itt már nyomatékkal –, s én is kitartanék melletted. Különben…«
Kihívón villant meg a tekintetem: »Különben?«
»Képes volnál kockáztatni a nyugdíjadat?!… Még tömlöcbe is zárhatnak…«
Ez volt a nő, akivel addig a legbensőbb lelki és szellemi közösségben éltem.
Vagy csak ámítottam magam… Ha részt követelne az életemből ma is?!…”

14

tiszatáj

Ki tudja, kinek mennyi a szerepe abban, hogy a kisváros „szarkanépe” izgatottan – zseni helyett – besúgót suttog a háta mögött?
(Ugrándozó, szürke emberkék)
Újabban T. grófné üzenget J.-nek.
„Ő is nőszemély. Akar valamit tőlem. Nem önzetlen jóakaró.”
Valósággal élvezi, ha szenvedhet.
„Ha ki lehetne szellőztetni a házból a szenvedés szagát is, akár a nyirkos ruháét!”
A kislány, a sárgafogú Amáliácska, ha az utcán találkoznak, integetni nem
mer, de rávigyorog. Sárgarépát rágcsál.
Több színre J. ritkán tart igényt… Ugrándozó szürke emberkék. „Egymás
hátán, egymás bocskorában.” (Ezt még a dajkától hallotta.)
Eladta nekik – a városnak – az eladhatókat (csak magát nem, soha!). Az almáriumot, a keményfa székeket, a hordókat, a ponyvákat, mángorolókat;
a nagy vörösréz üstnek is lába kelt, miközben szólt az udvarban a dob s a nép
lassan összegyűlt, persze a szegényebbje.
„Seprőpálinka urasági sajtolásból, és friss kolbász. Kóstolja már meg…”
Az előtérben a kicsattanó piros képű örmény gyógyszerész udvarolja körül;
a korrupt hivatalnok-had rá se hederít. Ugyanazok – a terebélyes magyar menyecskék dúcos vállacskáit fogdosó gyűrűs férfikezek. Az istenített vásárhelyi
polgárság, akik között az ember halálra eheti, vagy halálra kacaghatja magát,
malac sült, ropogósan, mint a jó papiros, és spékelve. Vargabéles túróval, mazsolával, tejfellel leöntve. S hát az a tökéletes káposzta, öt hónapig főtt borban!
„Falánk, csúszómászó urakat ne lássak!”
Nem emlékszik, hogy milyen hangosan mondta és kinek. A csattogó, piros
nyelvek láttán vad, utálatos érzés vett rajta erőt megint.
Bozontos szakállú, kuszált hajó emberek. (Az új nemzedék már simább, vasaltabb képű, gátlástalanabb is; a kényszer-rekonsterukció busásan megfizet
nekik bizonyára.)
A borpincébe költözik le némelykor a „forum romanum”, ítélet is elhangzik, persze, csak óvatosan. A radnóti, a koronkai, a vajai, a szentimrei elöljáróságnak mindenféle hivatalt árulnak; krumplis és zabos zsák mellett parolázva
becsületet, nevet is vehetsz.
S az „aranyszívű” vargák, mészárosok – bérescsizmában, szakadozott, foltos
nadrágban, bütykös kezekkel, legyűrt szélű kalappal?! Azok az utcán egyenesen szemberöhögik, mihelyt felismerik.
A többi: költészet, ábránd! És melankólia, ha erődből már az egzakt tudományokra sem telik.

2002. december

15

Az a pillanat, midőn T. grófné hidegen villogó szemének kékségében meglátta magát – a szőke hajkorona megrázkódott, amint az asszony könnyeden
ránevetett –, villámcsapásszerűen megérttette vele, hogy a pusztulás felé tart.
Kamaszkorában voltak ilyen ihletett pillanatai; később még egynéhányszor
a könyvtár kolostori csendjében. Az önmagától megundorodó férfi tévutakra
vezető, zsákutcába ért magánéletét most attól az ártalmatlan, hívő lelkű kamasztól kérte számon, akit valamikor megvetően kinevetett, mert a megpattanó rugók zajában az izgatottságtól – anélkül, hogy a képzelt szerelem tárgyát: az érzékeit vadul felajzó női idomokat megérintette volna – magában elélvezett.
(Volt egy visszatérő álma)
Mint egy gutaütött ült a karosszékben, s Rozi rázni kezdte a vállát magából
kikelve:
„Most se aggódsz?! Nem találom a fiamat… A fiunkat – tette hozzá kelletlenül. – Úszni látták a sziget felé. Aztán egyszer csak már nem látták… Déneske
eltűnt a Marosban.”
Ő, félig már ébren, a lelkét kétkedéssel mérgező sugallattal viaskodva józanságra intette magát.
„Bele ne gabalyodj egy mondatba, mely félrevert harangként visszhangzik
tudatodban. Vagy egy életlen epizódba… Hogy aztán a lelkiismeret útvesztőin
végképp eltévedj.”
Hogy lehet, hogy sohasem jutott eszébe a fiát, a lányát dédelgetni? Pláne kényeztetni őket, a kedvükben járni. Legutoljára is, amikor Dénes fiával találkozott, kurtán, szótlanul kezet fogtak, s máris hátat fordítottak egymásnak. Az ő
keze mintha megremegett volna, de sietett egyébre gondolni. Aztán, ahogy
mindjobban távolodtak egymástól, vissza-vissza pillantgattak, gyanúsan nézelődtek.
(Új, alázatos lélek?)
A folyó partján térdepel (ez nem álom), nem emlékszik rá, mióta. Erőlteti
a hányás. Előre dől, s szinte beleszédül az iszapos vízbe.
Egy koldusasszony, mint valami kísértet, odaszalad hozzá, ráborul, babusgatja. Bűzlik a pálinkától. Ő elhúzódik tőle, majd durván ellöki magától, de
már késő. A gyomra még jobban felkavarodott.
„Rád fújok, gyermekem – a csoroszlya mint egy ráolvasást leheli a borostás,
beteg arcba –, hogy új, alázatos, türelmes lélek szülessék belőled.”
(„Azt hitte, hogy öngyilkos akarok lenni!”)

16

tiszatáj

…Most már jól emlékszik rá: egy emberöltő telt el azóta, hogy az anyák
a folyóparton szaladgálva gyermekük után kiáltoztak, és karjuknál, fülüknél
fogva hurcolták őket hazáig.
Idelátszanak a háztetők, a vártemplom tornya. A kétfejű osztrák sas szabadon szállong a fülledt légben.
Sohasem kereste a rokonlelkeket, akik őt megértsék. Voltak-e ilyenek egyáltalán?… Gauss és az apja!
„Gausst apám elérhetetlen piedesztálra emelte. Nem harmadnapig, mint
Plátóval, évekig lehetett vele valaki anélkül, hogy megtudja nagyságát! – ezt hajtogatta folyton. Mathesisi szenvedelem s erkölcsi egyezés kötötte egybe őket;
többször sok-sok mérföldet tettek meg együtt gyalog, úgy, hogy órák hosszat
meg sem szólaltak… A Szellemóriás egy fedél alatt élt és nőtt Vásárhelyen velem. Elküldtem neki az Appendix első példányát, de a küldemény a kolerajárvány miatt valahol elakadt. Az újabb példányt egy fél év múlva indította útnak
apám… Álszent udvariaskodás volt rá a válasz Gauss előbb hosszasan saját meg
nem írt munkáira hivatkozik, majd a kényes helyzetből azzal vágja ki magát
ügyesen, hogy: »most már a fáradtságtól megkímélhetem magam, és nagyon
örvendek, hogy éppen régi barátom fia az, aki engem ily csodálatos módon
megelőzött« … A későbbiek során, anélkül, hogy az Appendix nagy becsét
nyíltan elismerte volna, jámbor kívánságok közepette inkább csak a kellő műveltség hiányát panaszolta volt föl.
Gauss meghalt, apám is a sírban. Nincsenek pályatársaim; velük vitatkozom még ma is…
Társaság?! Minek?…
Csak a szorongás örök, hogy ami történni fog velünk, elkerülhetetlen…
Akinek a szervezete roncs már, annak fölösleges kínlódás eltanulni másoktól
a megértést, a boldogságot.
Bármerre is haladjon a világ, az érzelgős ember nevetségessé válik, különösen, ha tulajdon érdekeivel kerül ellentétbe. A mély meggyőződés viszont nem
zárja ki az érzékenységet. Ha az orrszarvúval meg tudná értetni valaki, hogy az
ember bőrén a szúnyogcsípésre hólyagok támadnak, az orrszarvú agyvelejében
bizonyára valami olyan képzetféle derengene fel, hogy: az ember igen gyatra és
alsórendű állat. Pedig abból, hogy az orrszarvú bőre föl se veszi azt, ami az érzékenyebb bőrű embernek már egy kissé fájdalmas, nem az következik, hogy
az orrszarvú egészséges, az ember pedig beteg…*

*

Ambrus Zoltán: Midás király

2002. december

17

(Az utolsó havazás)
Víg fakorcsolyáktól sebes téli világ. Megfázott, kopott forgócsontjai csikorognak.
Otthon besötétíti a szobát, a zsalurések közt fekete tollakat fedez föl. Reszketve, viszolyogva bújik a takaró alá. Egy állati kielégülés talán még segítene,
hogy ki ne hűljön végképp. A fűtött ajkú női szörnyeteg ölébe rejteni fejét.
A nyomorúságos hálókamara hatalmas teremmé tágul, s varjúpelyhek borítanak el mindent, őt is. Hiába hadonászik, hadakozik a feltartóztathatatlanul
aláhulló fekete tollpihékkel. Ereje fogytán; érzi, hogy mire a legutolsó lebegő
varjúpelyhet megkaparinthatná, eltelt az élete.
Álmában van ereje kiröhögni a puha, fekete tollakkal fojtogató mulandóságot. Az ő földi keresztjét ne keresse senki; nincs egyszerű talajba beásva.

18

tiszatáj

UTASSY JÓZSEF

Megvesz az Isten hidege
Varjakkal a város tele,
megvesz az Isten hidege,
megvesz az Isten hidege!
Nem kék az ég, hanem fakó,
s miként a csont, ropog a hó,
miként a csont, ropog a hó.
Fákon, pucér bokrok alatt
rigók gyászolják a nyarat,
rigók gyászolják a nyarat.
Szomorúak, búsak, némák:
csak a telet vészelnénk át,
csak a telet vészelnénk át!
Csak e jégvirágos telet:
aztán zenghet a kikelet!
Ugye, kis cinkék, verebek?

Zúzmarás fa
Tündér Holdnak udvarába
él egy ifjú zúzmarás fa,
zúzmarás fa.
Csupa csipke, csupa fodor,
mint egy menyasszonyi csokor,
csupa fodor.

2002. december

19
Mókus iramodik neki,
ágát rigó rezegteti,
rezegteti.
Pirkadattól napszálltáig
úgy tündököl, mint a jáspis,
mint a jáspis.
Vőlegényét várja: jön-e?!
S befedi a hó függönye,
hó függönye.

Ördögszekér
Ördögszekér
ördögszekér
hová űz hajt
sodor a szél
kerget a szél
Jaj tudod-e
ördögszekér
sarkadban itt
lohol a tél
liheg a tél
S ha itt a tél
hová levél
te is szegény
ördögszekér
hová levél

20

tiszatáj

KOVÁCS ANDRÁS FERENC

Tetétleni Atyafiak
Ballagott két tetétleni –
alig kezdett setétleni…
„Bátyám! Ama tetéleni
halmon mit lát setétleni?”
Én bíz semmit setétleni,
s a halom sem tetétleni.”
Hirtelen kezd setétleni –
siet a két tetétleni…
Két idétlen tetétleni –
egy se tétlen setétleni!

Libuka meg a taliga
„Abu Dabiba
Abu Dadiba
Abu Dadiba ment”
(Szilágyi Ákos)

Libuka, a buta liba,
Elindul Abu Dhabiba,
S alig mered a faluba,
Elakad a fakapuba…
Odadöcög a taliga,
S kiröhögi: „Buta liba!
Hova, hova ma, Libuka?
Maliba vagy Malibuba?”
Dühösül a buta liba:
„Megy a guta Malibuba!

2002. december

21
Se Maliba, se Baliba –
Totyogok Abu Dhabiba!”
Sziszeg a buta Libuka,
De kacag a fataliga:
„Libuka, te buta liba,
Sose fuss Abu Dhabiba,
Hisz ideki a faluba'
Liba harap a lapiba,
S tele dugig a fakupa:
Csupa kukorica, csupa
Dara! Biza, buta hiba!
Sose menj Abu Dhabiba:
Oda ki se jut a liba!”
Makacs a buta Libuka:
„Megyek akkor Malibuba!
Hisz e fakapu, taliga,
Nem vezet Abu Dhabiba!”
(Be buta a fataliga!
Be okos a buta liba!)

22

tiszatáj

KISS OTTÓ

Csillagszedõ Márió
VERSEK GYEREKHANGRA
(Részlet)
A játékban az az igazságos,
hogy bármi lehetek.
Ha akarom, orvos,
ha akarom, beteg,
ha akarom, kalauz.
A játékban csak az
nem igazságos, ha
Márió is éppen az akar lenni,
ami én. Olyankor
mindig folyó leszek,
kilépek a medremből,
és mindenkit elöntök:
az orvost, a beteget
és még a kalauzt is.
Csak pont Máriót
nem tudom elönteni,
mert ő akkor mindig hajó lesz.
És ez az, ami a játékban
nagyon nem igazságos.
*
Tegnap Márióval
lementünk a tóhoz.
Már esteledett, amikor
a vízben megjelentek a csillagok.
Márió azt mondta,
meglátom, éjszaka mindet
kihalássza nekem onnan,

2002. december

23
ha mégis maradna néhány
a rossz látási viszonyok miatt,
azokat majd reggel összeszedi.
Ma délelőtt is a tó felé mentünk,
és tényleg nem voltak ott a csillagok,
de Máriónál sem láttam egyet sem.
Akkor meg azt mondta,
hogy otthon őrzi őket
az üvegszekrényben,
de nézzek csak ki estére az ablakomon,
addigra mindet felrakja nekem az égre.
*
Márió apukája
régen vadász volt
és százból százszor lelőtte
röptében a vadkacsát.
Az én apukám
sosem volt vadász,
de azért százból százszor
ő is lelőné
röptében a vadkacsát,
még a vaddisznót is,
ha az a buta állat
nem lenne olyan
földhözragadt.
*
Márióra
hiába mondok csúnyát,
legfeljebb megsértődik
és elmegy. De aztán
mindig visszajön.
Márió egy bumeráng.
*

24

tiszatáj
Anya szerint
először minden férfi
megígéri,
hogy lehozza
nekünk a csillagokat,
aztán pedig úgy tesz,
mint aki nem is tud
az egészről semmit,
még csak olyan
szót sem ismer,
hogy csillag,
de én
biztosan tudom,
hogy anya
csak azért mondja ezt,
mert apa miatt
most nagyon szomorú.
*
Mióta a papa elköltözött,
anya szigorúan diétázik.
Vasárnap délután én is
szigorúan diétáztam.
Főleg négytől hatig.
*
Egyszer
többször
nyúltam valamiért,
de elérnem nem sikerült.
Aztán a valami
megsajnált: eltűnt
a közelemből.

2002. december

25

JÁSZ ATTILA

Égszínkék kékcinkék
VARIÁCIÓK
„Tele van e tálka
Egyél te madárka”
(Jász Anna)

I/
Égszínkék
kékcinkét
láttam egy
ág végén
a hó súlya
ringatta
éhségtől ingatta
két kicsi
lábacska
Kimentem
sürgősen
szotyival
kezemben
nem volt már
senki ott
csak az ág vége
mozogott
Délután
szüleim
nem hitték
ilyen szép
égszínkék
kékcinkét
láttam egy
ág végén

26

tiszatáj
Lázamat
megmérték
azt mondták
nincsenek
égszínkék
kékcinkék
lakótelepünk
környékén
II/
Égszínkék kékcinkék
izgulnak a tél végén
tökmag
bőrke
szotyi
zsírként beépült
s az új edzőmester
a Tavasz
azt üzente
jövök
s nem lesz több
tityitotyi
III /
Égszínkék
kékcinkék
kiáltott lányom
nézd apa
nézd nézd nézd
ülnek az ág végén
Már késő...
de itt egy
visszaterő
mégiscsak
itt vannak
nézd apa megfagynak

2002. december

27
Nem fagynak
nyugodj meg
hiába kavarja
szél a porhavat
találnak magvakat
mondom a hó alatt
De az égszínkék
kékcinkék
olyan kis picinykék
buták is
szegénykék
mégis milyen szép
a tolluk a szárnyuk a sapkájuk
és látod apa
milyen vékony
a bundájuk
a mese is azt mondja
nincsen csizmájuk
Csizmát húzunk hát
sapka sál és kabát
kis bundákat viszünk
ki a meggyfa alá

28

tiszatáj

TANDORI DEZSÕ

Kezdetek és késõbbiek
(VÁZLAT)
Hogy a gyerekkori dolgok lennének a kezdetiek – gyakorlatilag és elméletileg is érvényesnek látszik. Ám az irodalom: harmadik tartomány, elmélet és
gyakorlat közt nem lebeg, hanem a valódi szilárdság (kellene, hogy legyen;
mint földrengéses vidékeken a Richter-bíró házak, skálán jó fokok). Világos,
hogy legöregebb medvém évszám szerint is a legrégebbi, de korántsem ő a Főmedvém, mert Dömi Főmedvénk a 70-es évek legeslegelején került hozzánk,
például, és fejemben, szívemben – az egyértelmű szeretet és az igyekvő értés
mellett – sok zavart eredményezett. (Közben volt egy kis szivacsmedvém is,
anyámtól kaptam, a család egyik ereklyeszerű, sima fadobozában; a Lapos.
Ő egy nap, 90-es évek eleje, érthetően-érthetetlenül, elporladt. Kis ezüstpapír
ágyban fekszik. A dobozban. És nagy klubfőnök.)
Gyerekkoromban tömérdek játszást műveltem, s rengetegszer megírtam
ezt. (Pl. Játéktörténet c. könyvemben, de még 15–20 helyen.) Minden este játékállataim (volt vagy 100) képzeletbeli behajózásával aludtam el. Mentünk a Szigetre. Ez Anglia-féle volt. S amikor 1988-ban „valóságosan élő” Szpéró madarunk meghalt, aki mellett tizenegy évig kitartottam, nem utaztam, szerencsére
nagy berlini ösztöndíjat is el-halogattam (a semmi öröklétbe!), Angliába vitt
első utam, s aztán még jó pár, és a másik az ír szigetre csakígy. Bár hát feleségemmel, mikor állataink nem voltak még, együtt utazhattunk, 1977-ig, szintén
szigeten, a csodás Hvaron nyaraltunk, azaz (olcsóbb volt) őszöltünk.
Ez eddig tehát egyenes vonalat ír le, s még a lóverseny (nem szenvedély!),
amiről még nem írtam feltárólag, filozófiailag (engem illetően) elegendőt, de
majd… igen, még a mintegy 46 európai pálya felkeresése, s a kb. 8000 futam,
amit láttam (!!), az is gyerekkori játszásra vezethető vissza. A Víg Lóverseny
társasjátékra, emlékszem, nagyanyámmal játszottuk (ő a háborúban, a feltörő
pincei víz eredményeképp, tüdőgyulladásban halt meg, drága, drága Turfitt
Anna!), és akkor csapott be az első légi akna a szemközti házba. És ablakunk
üvegtáblája a fejünkön darabokban, lapokban átrepülve, mögénk csapódott
a padlóba! Ennyi mindenen múlik az élet – és a játék. S ennyi minden múlik a játékon. Hogy kuporogva csináltuk a lovak ügyét. (Igazi fenyőtűk között, tobozok vették körül a kartonlap pályát; művem.)

2002. december

29

Mármost ez mind egyenes vonalú, egyenletes mozgás, vagy nyugalmi állapot (legkedvesebb fizikai törvényem, állagom, nem is vagyok a mai világra
való, ha csak ezt keresem, ezért nem járok sehová, már a szigetekre sem, ezért
slattyogok az utcán 1,8 km/óra sebességgel, s itthon ajtót nyitni is így megyek)
– de zökkenők következtek. Ott következtek a zökkenők, amikor (csak részben fikciós író, főként önéletrajzi!) 1970 után mintegy elengedhetetlenné vált
(benső késztetésekre) játékaimról, mit, legjobb barátaimról, medvéimről és
más ily lényekről írnom. (Madaraink 1977 óta vannak, így, ha isten segít, most
25. éve a nyáron.) Felnőtt emberként – medvékről? Nagyon keserves volt az
„áttörés”. Hogy merjem. Így jött létre előbb az ifjúsági könyvnek szánt (az is!)
Medvék minden mennyiségben. S bár nem voltam az ifj. és gyermekkiadók nagy
kedvence, több kiadást megért már, bekerültek legjobb darabjai a Magyar
Költ. Kincst. kötetébe is, válogatott verseim közé. (Ahogy Latornál, teljes joggal, némely műfordításai stb.) A nagy ugrás azonban, mondom, ott jött, mikor
3. verseskötetembe (1976, A mennyezet és a padló) egy-az-egyben maedév verseket vettem be, sőt! Egész ciklust írtam róluk (megjelent az akkor – is, főleg akkor úttörő, életmentő szerepet betöltő újvidéki HÍD-ban!), és így tovább és így
legyőztem valami gátlást, túlléptem valami határon, küszöb maradt mögöttem… és nem dőlt össze a világ. Azóta koalákról, medvékről, kártyabajnokságunkról (feleségemmel 30. éve játsszunk, egy barátom Schwitters rakódó Merzművéhez hasonlította, fél méter magas a pontos statisztikával vezetett tornakönyvek vastagsága, s e játékban ott vannak halottaink nevei is a klubok
nevében, mosolyogva és boldogan emlékezünk rájuk, de cukormáz ne legyen
ez… élet és halál nagy természetességgel van együtt e játékban, s pillére a kétszer négy meccs egy-egy napomnak, közös naprészünknek), verebekről stb. sokat írtam, és gyerekeknek is. Mindegy, ki mennyire illik műveivel a kor divatjába, a piacosításba, illetve mennyire akarják őt beleilleszteni, épp a „piac”
hozza, hogy szubjektív az objektív, a reklám mutatja a látszólagos objektív hatást… de hagyjuk. Nem is állítom, hogy oly nagy közönség gyermekírója lettem volna. (Bár… hagyjuk.)
A lényeg itt nem ez. Az se, hogy még kötetnyi gyerekmesém (párbeszédes
formában, a kötet címe A csodálatos taposófű), ifjúsági regényem (Kapaszkodj
a kócmackódba) vár tizenhárom éve kiadásra… ilyesmin én is elmosolyodom,
ha másoktól hallom. Majd!
A lényeg az volt, hogy „a felnőtteknek” egy nagyon is felnőttes korszakában le kell győznie a gátlásokat, és magához kell (lehet, talán) ölelnie kócmackóját, a becses Teddyt, akit a kamaszkor kezdetén a mamájára bízott. Ó, a Bubus úr, a Dömi, a Lapos, a Barnabás, a Pattik etc., vagy százan, ugyanolyan lények, mint madaraink (voltak), lények, mint én. Csak épp ezért, hogy mi lesz

30

tiszatáj

velük, ha mi ketten itt, nagyobb barátaik, nem leszünk? Nincs boldog szeretés…
De még nem tartunk ott. Ezért nem is izgat az idő. Mikor lesz ilyen könyv,
olyan könyv. Nem a legfontosabb. (Bár az.) A nyugalom-vagy-egyenletes-mozgás állapota a játékok, az igaziak.
2002 februárjában

2002. december

31

Nincs biztos recept a sikerre
BESZÉLGETÉS CS. TÓTH JÁNOSSAL, A MÓRA KIADÓ VEZÉRIGAZGATÓJÁVAL
Az 1997 óta folyamatosan és dinamikusan növekvő magyar könyvpiacon 2001-ben
az előző évihez képest duplájára nőtt a gyermek- és ifjúsági könyvek aránya. A könyvkiadás 45,7 milliárd forintos összforgalmából 9,4 százalékot tettek ki a 18 évnél fiatalabb korosztályoknak szánt könyvek. A szakemberek szerint szerepet játszik ebben
a Harry Potter kötetek sikere is, ám valószínűleg ennél többről lehet szó. Cs. Tóth Jánossal, a nagy hagyományokkal rendelkező Móra Kiadó vezérigazgatójával, a Nemzeti
Kulturális Alapprogram szépirodalmi kollégiumának elnökével a hazai gyermekkönyvkiadás helyzetéről beszélgettünk.
– A statisztikák szerint 2001-ben az előző évihez képest megduplázódott, 4,3 milliárd
forintra nőtt hazánkban a gyermekkönyvek forgalma. Mi lehet a magyarázata az 1997 óta
tartó pozitív tendenciának?
– Globalizált világban élünk, amelyben nemcsak a hír, a divat is gyorsan terjed.
Ahogyan szinte az egész világban, nálunk is divat lett Rowling Harry Potter-sorozata.
A gyerekek felfedezték azt, ami régóta tudott volt: a könyvnél jobban semmi sem
mozgatja meg az ember fantáziáját, és az olvasás a legkreatívabb készségeinket fejleszti.
A könyv az elmúlt években megnyerte a csatát a CD-ROM-mal, a számítógéppel szemben folytatott küzdelemben, mert bárhová magunkkal vihető, nem kell hozzá áram,
képernyő, a fejünk alá lehet tenni, jegyzeteket lehet bele írni, szeretgethetjük, utazás
közben is olvashatjuk. Húsz-harminc évvel ezelőtt természetes volt a művelődésnek ez
a formája. Gyerekkoromban, az ötvenes évek végén, a hatvanas évek elején édesapám
még rendszeresen felolvasott nekünk. A Vöröstorony kincsét és más ifjúsági regényeket. A televízió akkoriban még gyerekcipőben járt, nem is volt mindennap adás, az
embereknek volt idejük olvasni, és az ez által szerzett élmény volt a legszínesebb, legizgalmasabb. Gondoljunk csak arra, hogy a regényekből készült filmek mindig szegényesebbek, kevésbé ötletesek, mint az irodalmi alapanyag. Kedvenc regényemet, az
Egri csillagokat legalább tizenötször elolvastam, és mindig elképzeltem, milyen lehet
a csonkolt hajú vagy a piros mentés katona, elképzeltem a színárnyalatokat, a formákat
is. Amikor később megnéztem az egyébként kiváló filmet, hatalmas csalódást jelentett
számomra. Ez az érzés később sokszor megismétlődött.
– Hogyan hatottak Rowling könyvei a hazai gyermekkönyvpiacra?
– Világszerte megfigyelhető, hogy a Harry Potter-könyveknek köszönhetően a gyerekek olvasni kezdtek, és más könyvek iránt is érdeklődnek. Szerzőink közül többen
is – főként a harmincas-negyvenes korosztályból – hoztak az utóbbi időben varázslós
témájú könyveket. A nyolcvanas években is megjelentek Békés Pálnak, Rigó Bélának
és másoknak hasonló tematikájú könyvei, de akkoriban nem volt világdivat, nem is
keltettek különösebb feltűnést. Ma a tömegkommunikáció hihetetlen mértékben befolyásolja az emberek tudatát, kevésbé átütő az oktatás és a vallás hatása, mint korábban. Ha felbukkan egy világsikerű könyv, a hazai kiadók is igyekeznek utána menni.
Magyarországon is ez történt a Rowling-kötetekkel, ez is benne lehet a pozitív statisztikákban. A mi kiadónk esetében a mutatók alakulását az is befolyásolta, hogy az a korosztály, amely a Móra Kiadó könyvein nőtt fel, most szülőként, nagyszülőként meg-

32

tiszatáj

veheti a gyermekének, unokájának azokat az újra kiadott köteteket, amelyek elfordulást jelentenek az amerikanizált, túl zaklatott, harsány színvilágú, elsősorban vizualitásukkal ható könyvektől, amelyek rajzfilmváltozataival naponta találkozhatunk a kereskedelmi televíziókban.
– Ilyen tudatosan választanak az olvasók?
– A jobb érzésű, intellektuálisabb beállítottságú szülők elfordulnak a tömegkultúra
körébe tartozó kötetektől, inkább a mi kiadványainkat adják a gyermekeik kezébe,
mert úgy érzik: a Móra Kiadó könyvein együtt, egyszerre érhető tetten a hagyományőrzés és az új érték teremtése.
– Úgy tudom, a Móra is szerette volna kiadni a Rowling-köteteket...
– Mindössze két héten múlott, hogy nem mi szereztük meg a magyar nyelvterületre vonatkozó kiadói jogokat. A sorozatot idehaza megjelentető kiadó vezetőjének
testvére baby-sitterként dolgozott Nagy-Britanniában, ott hallott ezekről a kötetekről,
amelyek először ott sem keltettek igazán nagy feltűnést. Az első részt csak a skót kulturális alap támogatásával sikerült megjelentetni. Amikor néhány éve Budapesten járt
az angol ügynökük, a húsz legjobb kötet között meg sem említette a Harry Potter-sorozatot. Valami olyasmi történt, ami egy-két évtizedenként szokott előfordulni a könyv
világában: nem tudjuk a siker igazi okát. Osztovits Levente, az Európa Könyvkiadó
igazgatója szokta mondani, hogy negyven éve van a szakmában, de egyetlen dolgot
állíthat biztosan: nem tudja, miből lesz siker. Így volt ez a Bridget Jones naplójával is,
amiről hosszú ideig tanakodtak, hogy megjelentessék-e. Azután rögtön elsöprő siker
lett. Tudnék hasonló mórás példákat is említeni, köztük Michael Ende Momóját,
amelyről három évig nem tudtuk eldönteni, megjelentessük-e, majd rövid idő alatt
több mint tízezer példányban elkapkodták. Manapság ez nagy sikernek tekinthető.
Nincs tehát biztos receptünk, nem tudjuk megmondani, mi lesz sikerkönyv. Az év kiadójává választott Ulpius-ház vezetőjével, Kepets Andrással beszélgettem nemrégiben,
és ő sem tudta megmondani, miért épp a Catherina M. szexuális élete lett a legnépszerűbb kötetük. Az angolszász sikerlistáról hat női regényt választottak ki, és idehaza
épp ez, a huszonvalahányadik helyezett aratott legnagyobb sikert. Az angolszász könyvszakma felmérései szerint száz kiadott új kötetből átlagban mindössze négy lesz elsöprő siker. Hogy mi a csudának adjuk ki a másik kilencvenhatot? Mert előre nem
tudhatjuk, melyik négy jön be.
– A gyermekkönyveknél sem könnyebb ezt megjósolni?
– Ezen a téren sokkal nagyobb a piaci verseny, mert a frissen alakuló, könyves tapasztalattal nem rendelkező új kiadók úgy gondolják, gyerekkönyv mindig kell, és ha
szép, színes rajzokkal adnak ki valamit, akkor azt úgyis megveszik a szülők. Nincsenek tisztában azzal, hogy Magyarországon folyamatosan csökken a gyermekek létszáma, évente már csak 94–95 ezer gyermek születik. Közülük is 30 százalék ingerszegény környezetben nő fel, a szüleik szociális helyzetük, igényszintjük miatt nem vásárolnak számukra könyveket. Kicsi az a réteg, amely megfelelő vásárlóerővel rendelkezik. Csak a belföldi piacra tudunk koncentrálni, hiszen a határainkon túl élő magyarok sem jelentenek számottevő fizetőképes keresletet. A nyáron jártam Erdélyben,
ahol láttam, hogy a nagyobb könyvesboltokban mindenütt jelen vannak a Móra Kiadó
könyvei, természetesen ugyanazon az áron, mint idehaza. Amíg a benzin vagy az élelmiszerek esetében az emberek tudomásul veszik, hogy ugyanazt az árat kell megfizet-

2002. december

33

niük, mint Bécsben vagy Berlinben, addig a könyveknél – amelyek a folyamatos áremelkedés után sem érték még el a nyugat-európai szintet – nem fogadják el ezt. Az
önköltségünk és az eladási ár közötti szorzószám – amely Nyugat-Európában 7 – már
közelít az 5-höz. Ez azt jelenti, ha egy kötet előállítása 300 forintba került, akkor jelenleg 1500 forintért vásárolhatja meg a boltokban az olvasó. Ennek a felét elviszi a kereskedő, a másik feléből kell kifizetnünk a nyomdát, a szerzőt és fedeznünk a kiadó
költségeit. A kiadók általában annyit keresnek egy könyvön, mint a szerzők. Ha a bolti
ár 8 százaléka a kiadóé marad – azaz 1500 forintból 120 –, akkor már jól dolgoztunk.
– Mekkora példányszám számít ma sikernek a gyermekkönyvek esetében?
– Az elmúlt évben az átlagos példányszámunk 5832 volt, ami közel háromszáz példányos emelkedést jelentett az előző évihez képest. A zászlóshajónknak tekinthető
Janikovszky Éva köteteit említhetném a siker szempontjából jó példaként. Hat éven át
„szilenciumon” volt a Móránál, azaz rosszul ítélve meg a piaci helyzetet nem adták ki
a könyveit. Amikor 1997-ben átvettem a kiadó irányítását, már-már bátorságnak számított, hogy hosszú szünet után megjelentettük a Felnőtteknek írtam című kötetét. Ötezer példánnyal indítottunk, ami pillanatok alatt elfogyott, és az újabb négyezer kötet
is két hét múlva eltűnt a könyvespolcokról. Négy-öt év elteltével már huszonötezer
példánynál tartunk, és még mindig keresik. Azóta hasonló siker volt a Mosolyogni tessék!, az Áj láv jú és a De szép ez az élet! is. Az ötödik felnőtteknek szóló kötete Ráadás
címmel a karácsonyi könyvvásárra jelenik meg. Folyamatosan újra kiadjuk a régi
gyermekkönyveit is, amelyekről teljes szakmai felelősséggel, bátran állíthatom: világszínvonalúak. A Ha én felnőtt volnék, a Kire ütött ez a gyerek? és a Velem mindig történik valami című kötetei világszerte harminchat nyelven jelentek meg. Idehaza mi is
kiadtuk angolul és németül, különösen az angol verzió aratott nagy sikert, mert így
a szülő-gyermek kapcsolat groteszk humorát idegen nyelven is átélhetik a nyelvet tanuló
diákok. Janikovszky Éva páratlan őszinteséggel, kedvességgel és utánozhatatlan öniróniával szemléli a világot. Svájcból, Norvégiából, Svédországból is kaptunk már tankönyvkiadóktól olyan leveleket, amelyben azt kérik: szeretnének néhány sort idézni
a köteteiből. 1973-ban az NSZK-ban elnyerte az év gyermekkönyve díjat. Itthon Csukás
István és Lázár Ervin után már régen meg kellett volna kapnia a Kossuth-díjat. Biztos
vagyok benne, hogy groteszk hangvételű könyvei Réber László filozofikus rajzaival
túlélnek mindannyiunkat.
– Mennyire meghatározó a grafikusok munkája a gyermekkönyvkiadásban?
– A gyermekkönyvek esetében az íróéval azonos mértékű a rajzoló felelőssége.
Egyre nagyobb szerepe van az életünkben a vizualitásnak. Azzal az óriási reklámdömpinggel, amit 15–20 éve csak nyugaton láthattunk, most naponta találkozunk. A televízió is sokkal erősebben befolyásolja világlátásunkat, mint korábban. A gyermekkönyvek esetében is döntő a képi megjelenítés. A borítólapot úgy kell megterveznünk,
hogy rögtön elnyerje az olvasó szimpátiáját. Arra kell ösztökélnie a vásárlót, hogy kezébe vegye a kötetet. Az én könyvtáram című sorozatunk elnyerte az IBBY, a Gyermekkönyvek Nemzetközi Tanácsa magyar szervezetének díját. Olyan szőnyegmezőbe
helyeztük a grafikát – Vida Győző rajzolta a sorozattervet –, amely különlegesen magas esztétikai minőséget képvisel. Az olvasó egyszerűen nem tud nem érte nyúlni,
szinte kínálja magát a könyv. Ezt azonban úgy kell elérnünk, hogy közben megtartsuk
a kiadóra jellemző esztétikai nívót. Az a harsányság, túlzott színesség és túlrajzoltság,
amivel az amerikai gyermekkönyveknél gyakran találkozunk, nem terjedt el az euró-

34

tiszatáj

pai könyvkultúrában. A bolognai gyermekkönyv-vásáron az elmúlt években azt tapasztaltuk, hogy az európai kiadók – szemben például az arabokkal – nem követik az
amerikai trendet, sőt kifejezetten küzdenek ellene. Az amerikaiak a csak rajzfilmeket
sugárzó Cartoon Network csatornára építve hoznak ki sok könyvet. Nálunk a Vuk
volt az első olyan kiadvány, amely együtt jelent meg a rajzfilmmel, és olyan óriási sikert aratott, hogy bögréket, tányérokat és pólókat is gyártottak a mesefigurára építve.
A Móra Kiadó 1993 óta részvénytársaság, azaz profitorientált, a kizárólag magyar befektetőkből álló részvényeseink azt várják, hogy minél nagyobb osztalékot fizessünk.
Ez természetes, ám felelősek vagyunk azért is, hogy – néhai költő barátom, Lakatos
István szavaival – „tartsuk a magaslatot”. Még akkor is, ha időnként kiadunk olyan köteteket is, amelyekről tudjuk, hogy irodalmilag nem igazán értékesek. Ilyen például
a Darren Shan tollából származó, kissé horrorisztikus Vámpír könyvek sorozatunk,
amely a Harry Potter-köteteken felnőtt olvasóközönség körében rendkívül népszerű.
Mindegyik Shan-kötetünk megközelíti vagy meg is haladja a tízezres példányszámot,
ami már jelentős sikernek tekinthető.
– Mit szólnak a vámpírkönyvekhez a pszichológusok, a pedagógusok?
– Nekik biztosan nem tetszik, és tudjuk, hogy a Móra-image-nek sem tesz igazán
jót, de nem mondhatunk le arról a tízezer olvasóról, aki megvásárolja ezt az ötvenezer
kötetet. Világsikerről van szó, jó nevű kiadók gondozásában legalább két tucat nyelven megjelentek már ezek a kötetek, és hamarosan film is készül belőlük. Nem kell
véres horrora gondolni, ezek a vámpírtörténetek nem rémesebbek, mint a klasszikus
mese Jancsiról és Juliskáról.
– Mit jelentett volna a Móra Kiadó számára, ha sikerül megszereznie a Potter-kötetek
kiadásának jogát?
– Még több kötettel lennénk jelen a magyar gyermekkönyvpiacon, ahol mostanra
valószínűleg kevesebb szereplő maradt volna életben. A részvényeseink számára is nagyobb profitot sikerült volna realizálnunk. A Potter-kötetek – véleményem szerint –
ma már leszálló ágban vannak, nem lehet tudni, hogy tizenöt-húsz, vagy csupán öt
évig lehet még őket eladni. Az is lehetséges, hogy pusztán múló divatnak lehet tekinteni a Harry Potter-jelenséget, és a következő divathullám pillanatok alatt elsöpri.
– Mennyire keresettek azok a régi könyvsorozatok, amelyeket 30–40 évvel ezelőtt szerettek a Móra Kiadó olvasói?
– Továbbra is népszerűek, például a régi Pöttyös könyvek 4–5 ezer példányban el is
fogynak. A Delfin könyvek sorozata – amit elsősorban fiúknak szántunk – ma már
nem igazán sikeres. Bár akad kivétel is: Bethlenfalvy Gábor Betörjek a nénikémhez?
című regénye a nagy bevásárlóközpontokban felkerült a gyermekkönyvek sikerlistájára. A mostani srácok kevesebbet olvasnak, inkább a számítógép előtt ülnek, ezért
néhány éven belül lehet, hogy meg is szűntetjük ezt a sorozatot. Janikovszky Éva
munkái mellett kizárólag mi adjuk ki Móra Ferenc és Fekete István műveit is. Mórától
főleg a Kincskereső kisködmön népszerű. Új jelenség, hogy az alsó tagozatos diákok
számára kezd problémát jelenteni Móra műveinek a megértése. Ezért lehetséges, hogy
a jövőben az olvasás megkönnyítése érdekében szómagyarázattal kell kiegészítenünk
a köteteit. Az alföldi tanyai környezet szerszámai, tárgyai már nem ismerősek a mai
gyerekek számára, sokszor a ködmönről is el kell magyarázniuk a pedagógusoknak,
hogy micsoda. Rohanó világunkban Móra művei nem jelentenek már olyan szellemi

2002. december

35

izgalmat a kisiskolások számára, mint 15–20–25 évvel ezelőtt. Humánus szépségük
természetesen ma is nagy érték, de a kis olvasók sokszor unalmasnak találják. Fekete
István írásai sokkal előnyösebb helyzetben vannak, a Vuk, a Tüskevár és a Bogáncs ma
is nagyon népszerű. Az alapművek közül mi adjuk ki Molnár Ferenc regényét, A Pál
utcai fiúkat, Illyés Gyula Hetvenhét magyar népmeséjét, a Micimackót, A két Lottit,
a Bambit és A kis herceget. Az iskolai segédkönyvek közül reneszánszát éli a Gőgös
Gúnár Gedeon és a Mosó Masa mosodája, mert rájöttek a pedagógusok, hogy a régi,
bevált szótagoló olvasás mégis jobb a szóképolvasásnál, mert mélyebb megértést eredményez. A kezdő olvasóink számára indítottuk el az olcsó Zsiráf könyvek sorozatot.
Ezeket a köteteket a gyerekek akár a zsebpénzükből, egy gyorsétkezdei ebéd árából is
megvehetik. A már jól ismert, régi szerzőinken kívül például Petőcz András is írt egy
kötetet Kalandjaim a Mágusképzőn címmel. Népszerűek a kissé feminista hangvételű,
magunk között ovális könyveknek elnevezett kötetek, amelyek kifejezetten a fiatal lányokhoz szólnak. Szabó Magda Abigéljétől kezdve Kertész Erzsébet Csipkebolt
Brüsszelben és Elisabeth című kötetein át Dénes Zsófia könyveiig sorolhatnám azokat
a műveket, amelyek irodalmi igénnyel mutatnak be női sorsokat.
– Sajátos könyvtípust jelentenek a Móra Kiadó kínálatában a híres regényeket, eposzokat, drámákat, operákat zanzásítva közreadó kötetek. Mennyire népszerűek?
– Számos könyveknek hívjuk ezeket, például 44 híres eposz, 55 híres opera, 111 híres külföldi regény. Különösen az érettségi és a felvételi vizsgák előtt fogynak jól, és
a diákok körében nagyon népszerűek. A tanárok kevésbé szeretik, tudunk olyan pedagógusról is, aki elégtelennel jutalmazza azt a tanítványát, akinek a dolgozatában felfedez egy ilyen kötetből származó mondatot. Az ismeretterjesztő művek közé soroljuk a regéket és mondákat közreadó köteteinket, amelyeket nagyon kedvel az olvasóközönség. Karácsonyra jelenik meg a Mátyás királyról szóló mondákat összegyűjtő új
kötetünk. Egyébként a Móra kínálatában legalább hetven, de lehet, hogy nyolcvan
százalékot is elér az igényes szépirodalmi munkák aránya. A kiadó a hatvanas-hetvenes
években élte fénykorát, de ma is a hazai gyermekkönyvpiac meghatározó szereplője.
Az idei forgalmunk körülbelül 250 millió forint lesz, ezzel jelenleg harmadik-negyedik
helyen állunk a zömében gyermekkönyveket megjelentető kiadók versenyében.
– Hogyan rendeződött át a gyermekkönyvek piaca 1990 után?
– Megjelentek a kifejezetten nyugati munkák adaptálására építő kiadók, mint például az Egmond. Nyugaton bevált könyveket hoznak be a magyar piacra, köztük
számos olyan kötetet, amely sikerfilmek nyomán készült. A rendszerváltás előtt a Móra
Kiadó szinte monopolhelyzetben volt, 1950-ben azzal a céllal alapították, hogy a gyermekkönyvek hazai gondozója legyen. 1989–90 után nehéz helyzetbe került, egyre kisebb lett, sok munkatárstól kénytelen volt megválni, pénzügyi nehézségek miatt több
korábbi könyv kiadási jogát nem sikerült megtartania. Fájdalmas, hogy elpártolt tőlünk Csukás István és Lázár Ervin. Sokan – köztük például Fekete István jogutódai is –
visszajöttek hozzánk, mert becsapták őket a kilencvenes évek elején megjelenő kalózkiadók, amelyek gyors sikert és nagy pénzt ígértek. Akkoriban örülhettek a szerzők,
ha honoráriumukat legalább könyvekben kifizették. Ezek a kalandorok mára többnyire eltűntek a könyvszakmából, bár ma is van két olyan kiadó, amely főként a Móra
régi köteteit jelenteti meg újra. Számos pert nyertünk az utóbbi években. Mindhiába,
ma sincs rend. Ezek az etikátlan kiadók arra hivatkoznak, hogy a raktárkészletüket értékesítik, holott a papír állapotából látható, frissen nyomtatták.

36

tiszatáj

– A kortárs szerzők mennyire tartják fontosnak, hogy a gyermekeknek is írjanak?
– Békés Pál, Zalán Tibor, Petőcz András vagy Egressy Zoltán példáját említhetném, akik jelen vannak a Móra Kiadó kínálatában. Jelentkeznek fiatal szerzők is, de
nem bombáznak kéziratok tucatjaival bennünket. Munkatársaim több évtizedes tapasztalattal fogadják az új szerzők írásait, jó érzékkel választják ki, mi az, amit érdemes
megjelentetnünk. A kiadványaink 40 százaléka új mű, 60 százalékra tehető a régi
munkák utánnyomása. Egy ismeretlen fiatal magyar szerző felfuttatása óriási munka
lenne, és nagy anyagi áldozatot kívánna. Nagy tőke kell ahhoz, hogy filmet is forgassunk egy kötetből, televízióban is reklámozzuk, sőt trikót és egyéb ajándéktárgyakat
készíttessünk a mesefigurákból. Ennek ellenére szeretnénk a legtehetségesebb fiatal
szerzőket a Mórához kötni. Ma már persze nem lehet egy szerződésre házasságot
kötni, mint a hatvanas-hetvenes években, amikor még elfogadható tiszteletdíjat tudott
fizetni a kiadó. Az angolszász szerzők bevált, kipróbált műveinek kiadása általában kisebb kockázatot jelent, miközben nagyobb haszonnal kecsegtet. Gyakran előfordul,
hogy jeles íróink azzal jelentkeznek: a gyermekeik, unokáik olyan élvezettel hallgatták
azokat a meséket, történeteket, amelyeket esténként rögtönöztek nekik, hogy le is írták ezeket. Kérik, nézzük meg, kiadhatók-e. Megfeledkeznek arról, a gyerekek számára az az igazán fontos, hogy a szülő, a nagyszülő személyes kontaktusban legyen velük, azaz nem mindig a mű irodalmi értéke a lelkes érdeklődés, a nagy figyelem oka.
A gyermekkönyvek növekvő forgalmához bizonyára az is hozzájárul, hogy egyre több
családban felismerik, milyen nagy jelentősege van az esti mesemondás, felolvasás semmivel nem pótolható bensőségességének, személyességének.
– Hogyan tudja kihasználni a Móra Kiadó az internet által kínált lehetőségeket?
– Informatív honlappal rendelkezünk, de az interneten nem kereskedünk közvetlenül a vásárlókkal. Kizárólagos terjesztőnk a LAP-ICS Könyvkiadó és Kereskedő Kft.,
amellyel már öt éve tart a felhőtlen és gyümölcsöző kapcsolatunk. Néhány könyv kivételével kizárólag a 440 éves tapasztalattal rendelkező debreceni Alföldi Nyomdával
dolgozunk. Az Ablak Zsiráfot néhány éve CD-ROM-on is kiadtuk, de nem volt sikere. A Frankfurti Könyvvásáron 1996–97-ben még a csúcson volt a CD-ROM, úgy
tűnt, elsöpri a Gutenberg-galaxist. 1999–2000-re megfordult a trend, visszaszorult
a CD-ROM-ok piaca. A jövőben valószínűleg csatlakozunk valamelyik internetes áruházhoz, hiszen egyre nő az interneten keresztül lebonyolított könyvforgalom. Ennek
ellenére úgy vélem, az internetes vásárlás még hosszú ideig nem győzi le a hagyományos boltit, hiszen a könyv olyan termék, amit szeretnek kézbe venni, megszagolni,
amelybe szeretnek beleolvasni az emberek. Ezek nem elhanyagolható szempontok.
A tapasztalatok azt bizonyítják, a könyv esetében nem az internetes vásárlás jelenti
a modernizáció útját, inkább arra kell törekednünk, hogy az egyes kötetek képi anyaga
friss, eleven legyen.
– Milyen hatása volt az Olvasás Évének a hazai gyermekkönyvkiadásra?
– Nem lehet tudni, hogy a növekedésben mekkora része volt ennek az akciónak, és
mekkora a Rowling-könyveknek. Az Olvasás Évét az angolok találták ki és valósították meg. A rendszerváltás előtt nálunk is voltak hasonló céllal megrendezett országos
könyves vetélkedők a gyermekek számára. Mi most nem tudtunk igazán látványos
rendezvénysorozatot szervezni. Magyarországon nem tartottak a nagy áruházláncokban felolvasóesteket, nem volt olvasásra buzdító plakáterdő, amit egyébként tervezett
a szakma. Ahhoz, hogy olyan sikeres kampányt lehessen csinálni, mint Nagy-Britan-

2002. december

37

niában, egy-két milliárd forint kellett volna PR-ra, reklámra. Voltak ezzel szemben értékes tudós tanácskozások – a szakma képviselői számára
– Milyen kiadói stratégiát követ a jövőben a Móra?
– Szlogenszerűen azt mondhatnám: száz könyv és 300 millió forintos forgalom
a következő évre kitűzött célunk. Tizenkét főállású munkatárssal dolgozunk, sokkal
több könyv kiadására nem is vállalkozhatunk. Nem a Móra Kiadó a magyar könyvpiac legmeghatározóbb szereplője, de nem lehet bennünket figyelmen kívül hagyni.
Több kiadó is utánoz bennünket, frissen felfedezett szerzőinket és grafikusainkat szívesen foglalkoztatják mások is. A magyar könyvpiacon változó számú, 40–60 komolyabb könyvkiadó működik, közülük 10–12 foglalkozik nagyobb volumenben is gyermekkönyvek megjelentetésével, de csak négyet-ötöt tartunk igazi versenytársnak.

Hollósi Zsolt

TANULMÁNY
KOMÁROMI GABRIELLA

A kutatás dilemmái
„…van egy világra nyíló ablak,
azon túl pedig a világ. No de mi
van az ablakon innen?…”1

(Italo Calvino)

A kutatás tárgya – a gyermekirodalom. Témám pedig a kutatás maga. Pontosabban: annak dilemmái a nagyvilágban és hazámban. Az Italo Calvinótól kölcsönzött
mottó erre utal. Azt a bizonyos „világra nyíló ablakot” azért nyitom ki, hogy annak
a darabka világnak, ami azon innen van, az értékeit, esendőségeit megmutassam.
A nagyvilágról és magunkról szólva arány- és mértéktartás a szándékom. A gyermekirodalom kutatásának lehetőségei nagyon mások azon a bizonyos „ablakon” túl. Többek
között azért, mert itt és ott más a gyermekkultúra rangja. Erre – amúgy elöljáróban –
példával is szolgálok.
Mindeddig a világ legnagyobb élő gyermekírójának a svéd Astrid Lindgrent tartottuk. A 90. születésnapja olyan volt a hazájában, mintha a nemzeti ünnepek egyike
volna. Amikor ebben az esztendőben, január végén meghalt, a világ egyik legrangosabb napilapja, a német Die Welt egész kolumnás, képes összeállítással gyászolta. Astrid asszony megérte, hogy még életében több könyv jelent meg a munkásságáról, hogy
84 gyerekkönyvéből 21 játékfilm készült, hogy csaknem hetven iskola viseli a nevét,
hogy Stockholm „Disneyland”-jében az ő hősei elevenednek meg, hogy még életében
díjat neveztek el róla. – Erich Kästnernek és Michael Endének már múzeuma van. Az
utóbbinak pár esztendővel a halála után.
Amikor 1996-ban Lázár Ervin a meséiért kapott Kossuth-díjat, elkezdtünk reménykedni abban, hogy a gyermekkultúra nálunk is fontosabbá vált. S voltak ennek
további, biztató jelei is.2 1999 őszén szinte egy időben jelent meg a Helikon Kiadónál
a Gyermekirodalom c. kézikönyv és a győri Műhely különszáma. (A gyermek) Az Élet és
Irodalom hasábjain írhattam az utóbbiról. A írás címét (Megtört a jég) azóta jelképes jelentéssel idézte Vári György.3 Tetszhalott életéből 1999-ben újraindult a Könyv és Nevelés, ugyanebben az évben megszületett az olvasáskultúra folyóirata a Fordulópont, és
2001-ben a gyermekirodalomnak is lett tájékoztató lapja: a Csodaceruza. A gyermekről,
a gyermekirodalomról szóló száma volt 2001-ben az Új Forrásnak, a Vigiliának. 2002ben pedig a Tiszatájnak van. A Népszabadságban hetente egyszer a gyermekkönyveknek is jut egy sarok. Az Élet és Irodalomban sem különleges esemény már a gyermekkönyv-kritika. És konferencia konferenciát követett az „olvasás évében”.
1
2

3

Calvino, Italo: Palomar töprengései.= Holmi, 1992, 2. sz. 227.
Azóta Kossuth-díjas lett Csukás István. 2002 tavaszán Méhes György és Varga Domokos.
Mindhárman gyermekirodalmi munkásságukért is.
Vári György: „Kölyökséged örökidőnyi” = Iskolakultúra, 2001. 12. sz. 103.

2002. december

39

Mindez világjelenségeknek is köszönhető. A Gyűrűk Ura és a Harry Potter döntögeti a mozik nézettségi és a könyvesboltok eladási rekordjait. Meglehet, Harry Potter
küldetése az volt, hogy az ezredforduló gyerekei – kissé későn, a kamaszkorban –
végre megtanuljanak valamin olvasni, továbbá az is, hogy a Potter-mánia nyomán több
figyelem jusson a gyereknek, gyerekkönyvnek, gyerekirodalomnak, gyermekkultúrának. Nemrég például a kortárs magyar irodalom csaknem A–Z-ig, azaz Andressew
Ivántól Vámos Miklósig mesét írt. (Az is, aki tud, az is, aki nem. Maga a jelenség érdekes. L.: Víziló, Sziporka és Bamba Géza, Ab Ovo, 2001.) Ettől azonban még igaz marad, hogy a gyermekkultúra és a gyermekirodalom rangja, helyzete – s kiváltképp
a kutatás esélyei – nagyon mások a Lajtán innen és a Lajtán túl.
Ebből a másságból fakad, hogy a kutatás területén már évtizedekben mérhető a fáziseltolódás. Még akkor is, ha a 90-es években fél polcnyi könyvvel sokat törlesztettünk az adósságból. Szinte a semmiből, és inkább a sors ellenében, mint segítségével
született meg ez a magyar nyelvű szakirodalom.4
A nemzetközi horizontok mentén vizsgálódva nem szeretném korholni magunkat.
Igazságtalan volna. Hazai eredményeinket és adósságainkat számba véve pedig még
a látszatát is elkerülöm annak, hogy beérem (hogy beérhetjük) az itt és most megfeleléssel.
Ahogy a címben áll, elsősorban a kutatás dilemmáit próbálom megfogalmazni.
A „nagyvilág” szó pedig mindenekelőtt a német nyelvterületet jelenti mondandómban.
Calvino hőséhez hasonlóan „odakintről jövő pillantásokkal” is megítélhettem már hazai dolgainkat. De kutassunk, töprengjünk bárhol is a világon, a lehetséges és a lehetetlen korlátai között találjuk magunkat.
A kutatás problémáinak megközelítésében lehetünk távolságtartóak, de az irodalom vizsgálatában ez illuzórikus cél. Márpedig a gyermekirodalom – irodalom. Az objektivitás pedig ezen a területen – az irodalomtudomány kézikönyvei szerint is – lehetetlen. Ez a tevékenység ugyanis személyiségfüggő. A természettudomány imponálóan
egyértelmű, mérhető és ellenőrizhető tudományos leírásai és értelmezései idegenek az
irodalom természetétől. „Lehetetlen definiálni azokat a jelenségeket, amelyek az irodalom
4

Felsoroljuk az említett „félpolcnyi” könyvet: Almanach der ungarischen Kinderkultur.
(1990), Komáromi Gabriella: Elfelejtett irodalom (1990), Borbély Sándor: Kik írtak a gyerekeknek (1996), Ötven nagyon fontos „gyerekkönyv” (Szerk. Borbély Sándor) (1996), Petrolay Margit: Könyv a meséről: az emberiség emlékezete (1996), Tarbay Ede: Gyermekirodalomra vezérlő kalauz (1996), Boldizsár Ildikó: Varázslás és fogyókúra (1997), Komáromi
Gabriella: A gyermekkönyvek titkos kertje (1998), Gyermekirodalom (Szerk. Komáromi
Gabriella) (1999), Bognár Tas: A magyar gyerekvers (2001), Kortárs gyerekkönyvek (Szerk.
Borbély Sándor, Komáromi Gabriella)(2001) – Az említett „poros jegyzetek – nemegyszer
tiszteletre méltó szakemberek munkái – szánalmas kordokumentumok. Tárgyunkkal kapcsolatban csupa imperatívus áll: Pl.: „Az ifjúság kezébe adott könyvek vezessék az olvasókat
a valóság helyes megismeréséhez és tudományos világnézethez!” A gyermekirodalom „nélkülözzön minden misztikus, idealisztikus szemléletet!” „…optimista és humanista világszemléletre neveljen!” „Hassa át a könyveket az igazi szocialista hazafiság!” Bábuskina és Krupszkaja az etalon. Megkönnyebbülés lehetett Gorkijt idézni, aki ilyesmit is mondott: „Ne
higgyük, hogy minden gyerekkönyvnek kivétel nélkül ismeretanyagot kell közölnie.”
(L.: Kolta Ferenc: Ifjúsági irodalom. 4. Utánnyomás. Bp. Tankönyvkiadó, 1971. 22–25.)
E jegyzeteket nem tekinthetjük a szakterület első magyar nyelvű kézikönyveinek. Pedig
történt erre kísérlet.

40

tiszatáj

körébe tartoznak. Koronként, közösségenként, sőt személyenként is mást és mást tartunk
irodalomnak.”5 Meglehet, mást és mást tartunk gyermekirodalomnak is. Számos meddő
vitát kerülhetnénk el, ha ez nem merülne olyan gyakran feledésbe.
Mindennek ellenére az irodalomtudomány mégiscsak megkíséreli a definiálást.
(A gyermekirodalom elmélete is.) És a meghatározásaink nem is igazságtartalom nélküliek. De a minden más véleményt kirekesztő igazságok világa az nem a művészet és
nem az irodalomtudomány.
Ezen a területen olyasfélék a kulcsszavaink, mint párbeszéd, keresés, megértés. A különböző irányzatok nem tudják sem megcáfolni, sem megsemmisíteni egymást. A részigazságokhoz sokféle út vezet. A bölcsek köve nincs ott senkinél. Fáradozásaink közepette
csak remélhetjük, hogy közel járunk az igazsághoz, néha még tán azt is, hogy itt és
most rátaláltunk. Nem kisebb tudós, mint Gadamer mondta: „Rossz hermeneutikus
az, aki azt hiszi, hogy övé lehet, vagy övé kell hogy legyen az utolsó szó.”6 Én sem hiszem, nem is akarom.
Ha van „gyermekirodalom-tudomány”, akkor a természetének nagyon hasonlatosnak
kell lennie az irodalomtudományéhoz. Az ultima ratio elve „kicsiben” sem működhet.
A lehetséges és lehetetlen korlátai között töprengve próbálok hinni abban, hogy ez sikerülhet.

Emancipáltuk-e a gyermekirodalmat?
(Pró és kontra a kutatás tárgyáról)
A kutatás tárgyával kapcsolatban is dilemmákat idézek fel. Pró és kontra állításokat. A gyermekirodalommal és a gyermekkönyvvel kapcsolatban nemegyszer egyetlen
személyiségben jelennek meg ellentétes nézetek, érzelmek, sőt indulatok. Ha csak az
ellentét egyik oldalát idézzük fel, hamis a kép. Manipulálhatja az olvasót. Van rá példa.
S ettől már csak egy lépés, hogy a gyermekirodalom szó kötőjellel íratik („gyermekirodalom”), vagy kérdőjel áll a szó után („gyermekirodalom”?).7 A kötőjeltől pejoratív
zöngét kap a jelzős szóösszetétel, az írásjel pedig az irónia eszköze.
Valószínűleg eszünkbe se jutna, hogy az „irodalom” szóval folytassunk efféle játékokat: pl. „iroda-lom” vagy „irodalom?”. Játszhatnánk, hiszen az irodalomban „a rossz,
a közepes szinte napról napra újratermeli magát, a jó pedig ritka, mint a fehér holló. Ez
minden irodalom rendje, miért volna más a gyermekirodalomé…” – írja Lengyel Balázs.8
Elég felütnünk az elmúlt korok bibliográfiáit ahhoz, hogy belássuk, ötven esztendő
múlva itt is, ott is csak a legjobbak számítanak. És se itt, se ott nincsenek túl sokan.
Mindkét helyen nagy a lomtár. A gyermekirodalomban tán jobban látszik a rossz. Nagyobbak a példányszámok, harsognak a kommersz illusztrációk.
Arra, hogy a „pró és kontra” vélekedések jelenségét bemutassam, elsősorban Németh László a reprezentáns példám, és a többiek se akárkik. Németh László az, akitől
a gyermekirodalomról egyetlen mondatot szokás citálni, de azt igen gyakran, mosta5
6
7

8

Bókay Antal: Irodalomtudomány a modern és a posztmodern korban. Bp. Osiris, 2001. 13.
Idézi: Bókay Antal uo. 285.
Lásd: Lovász Andrea: Gyermek-irodalom. = Új Forrás, 2001. 8. sz. 87–107. – Dobszay
Ambrus: Gyermekirodalom? = Literatura, 2001. 1. sz. 120–127.
Lengyel Balázs: Emancipáljuk-e a gyermekirodalmat? – In: Közelképek. Bp. Szépirodalmi
Kiadó, (1979). 411.

2002. december

41

nában meg kiváltképp. Ez az ominózus mondat így szól: „De hát kibe harapjak, ha
nincs törvény az ellen, amit úgy hívnak, hogy gyermekirodalom?”9 Magam is osztottam
ezt a kifakadást az Elfelejtett irodalom c. könyvemben, de nem kommentár nélkül.10 Az
író és az apa kétségbeesését is. „Nincs reménytelenebb gát, lakat, retesz – írta, mint
amelyik a közpiszoktól akar megvédeni egy gyerekszobát”.11 És miért is tagadnám, hasonló kétségbeesésre lehet ma is okunk. Több vagy kevesebb mindenkor volt.
De nem felejthetjük el, hogy Németh László ezt a sokszor citált, goromba mondatot 1940-ben írta le, mégpedig a Költők a gyerekszobában c. esszében, a magyar gyermekirodalom csaknem két évtizedes mélypontja után. Ez az írás azonban nemcsak
a fűzfapoétákról és a botcsinálta mesemondókról szól. Abban a bizonyos gyerekszobában igazi költők laktak. A Lányaim c. kötet, amelyben az említett esszé található, akár
vezérlő kalauzunk lehet az irodalmi nevelésben. Miközben Németh László minden
szellemi porcikája tiltakozott „az ellen, amit gyermekirodalomnak hívnak”, felfejtette,
sorra vette, „leírta” a gyermekirodalom rétegeit. Anélkül, hogy rendszerező elveket
követett volna.
Laudációt írt a modern magyar gyerekköltészet első remekéről, a „Mehemet-versről”. Ez pedig gyerekvers, az volt a fogantatása pillanatában is. Gyereknek, gyerekrovatba szánta Móricz Zsigmond. Majd gyerekverskötetbe zárta. Ez a vers a gyermekirodalom első rétegéből való. Az ilyesmiről mondjuk, hogy ez a tulajdonképpeni
gyermekirodalom. Hogy vannak felnőttnek szóló felhangjai? A gyermekirodalom halhatatlan darabjai általában ilyenek. Ettől még a vers a Boldog világ c. kötet „egy hároméves agyacskához legillőbb darabja.”12 „Korszakalkotó tehenek” – írta a Török és
a tehenek c. költeményéről Rigó Béla.13 Szemernyi túlzás sincs a felmagasztalásban, legfeljebb furcsa, eredeti. Teheneket talán még senki sem nevezett „korszakalkotónak”.
Németh László a gyerek és a vers közötti kommunikációról, a befogadásról is tudósít:
„A nyolcéves Ucó nem tudná többé úgy elmondani a verset, nincs meg a torkában
a hang.” – olvassuk.14
A másik réteg, amit bemutat, nem kevésbé fontos, nem kisebb hányad, s több a maradandó dolog benne. A „gyerek arra született – írta, hogy klasszikusokat olvasson”.15
Ki vitatná, hogy Petőfi valóban jó „dajka”, hogy az Arany Lacinak az első igazi gyerekversünk, hogy a János vitéz a gyerekkorunk legszebb verses meséje. Három esztendővel Németh esszéje után Aszódi Éva és Binét Ágnes „végiglapozták” a magyar költészetet, és kiválogatták belőle azt, ami gyerekverssé lehet. (L. Versek könyve, 1943) Ez
a válogatás tart azóta is. (L. pl. Gyermekversek – Csiberébi. Vál: Ambrus Judit. Unikornis, 2001.)

9

10

11
12
13

14
15

Németh László: Költők a gyerekszobában. – In: Kísérletező ember. Bp. Magvető – Szépirodalmi Kiadó, 1973. 216.
Komáromi Gabriella: Elfelejtett irodalom. Fejezetek XX. századi ifjúsági prózánk történetéből. Bp. Móra Kiadó, 1990. 46.
Németh László i. m. 216.
Uo. 203.
Rigó Béla: A magyar gyermekköltészet krónikája. – In: Gyermekirodalom. Szerk. Komáromi Gabriella. 2. kiad. Bp. 2001. 58.
Németh László i. m. 204.
uo. 205.

42

tiszatáj

A folyamat nem nálunk és nem is a Versek könyvével kezdődött. Sokkal régebben.
Az ifjúsági regény műfajainak története például halhatatlan klasszikusokkal kezdődik.
A gyerekkorosztályok hol ebbe, hol abba a könyvbe „nőnek bele”. Műfajokat is a magukénak ismernek el. (L. sci-fi, fantasy!) Vagy ők tulajdonítják el, ami kell, vagy a könyvkiadás „kínálja” meg őket vele. (Adaptációban vagy anélkül. Egyetlen könyv megérheti
mindkettőt.)
Az is megtörténhet, hogy a felnőttek irodalma lemond ezekről a művekről, de az
is, hogy a könyv ettől kezdve a felnőtté és a kamaszé egyszerre, a tulajdonjogon meg
nincs mit vitatkozni. Németh László ezt a jelenséget is bemutatta. Az írói kedély „melegétől – írta – gyermek- és felnőttvilág között elolvadnak a kerítések.”16 Találó példája
Tamási Árontól az Ábel. Lehetne a Légy jó mindhalálig is, de meg is feledkezik arról,
hogy az író ezt sem gyerekeknek írta. Csak gyerekkönyvvé lett. Először adaptációban,
aztán anélkül. „Pedig hol van a magyar irodalomban még egy gyerekregény – írta –,
amely remekmű és gyereknek való.”17 Amikor ezt írta, akkor pedig A Pál utcai fiúkról
feledkezett meg.
Ahogy ösztönösen felfejtette a gyermekirodalom rétegeit (csak a népköltészet gyermekirodalmát nem vette számba), rátalált arra a szegmensre is, ami a gyerekek által írt
gyermekirodalom. Az ilyen gyerekvers olyan, mint a gyerekrajz. Hányadnak elhanyagolható mennyiség a gyermekirodalomban, de néhány darabja utólag becses érték lehet. (L. A gyerek Csokonai, József Attila, Weöres, Nemes Nagy Ágnes verseit!) A rajzoló vagy író gyerek elsősorban a pszichológust érdekelheti. A Verselő gyerekek c. esszében Németh László rácsodálkozott a gyermeki kreativitásra. Íme egy általa idézett
„gyerekvers”: „Telefon cseng, ki beszél ?/ Püski könyvkereskedés. /Kérem Németh
László urat! / A könyvedet már megírtad?”18
Már befogadás-lélektani észrevételei is voltak. (Írt arról, ahogy a Macbeth egy gyerek töredékes megértésében boszorkány-sztorivá válik.) Össze akarta állítani a gyerekek Petőfijét, Szabó Lőrincét. Ha valakinek a nevét, hát Németh Lászlóét aligha szabadna a gyermekirodalom-ellenesség zászlajára írni. Csak a „Lili nénik és Lajos bácsik”
verseivel volt úgy, ahogy mi magunk is vagyunk.
A Gyermekirodalom (Helikon, 1999) c. kézikönyvünk nemcsak deklarálta, hogy
„a gyermekirodalom irodalom”. Ebben a könyvben Weöres Sándor a csoda. Lázár Ervin
a meseírók meseírója. A „Lili nénik és Lajos bácsik” azt kapták, amit érdemeltek.
Néha csak „versszállítónak” neveztük őket. De nem voltak olyan kemények a mondataink, mint az a bizonyos sokszor idézett Németh László-i szöveg, amit nem felejtettünk el idézni.19 Tárgyunkkal kapcsolatban mi is átéltünk olyan konfliktusokat, mint
például Vargha Balázs és Lengyel Balázs az Élet és Irodalom 1973-as vitájában.
„Irodalom-e a gyermekirodalom?” – tette fel a kérdést Vargha Balázs. „Az kellene,
hogy legyen. Van rá bizonyíték bőven, hogy az lehet: a gyerekek klasszikusai, Andersentől Weöres Sándorig. – De még több az ellenbizonyíték: az ócskaság, amit minden
gyereknemzedék használatára újratermelnek az irodalmi bedolgozók. Hiába öli meg
a nevetségesség Pósa bácsit, új Pósa bácsik és nénik születnek.”20
16
17
18
19
20

uo. 211.
uo. 231.
uo.
Gyermekirodalom. (Szerk. Komáromi Gabriella.) (2. kiad.) Bp. Helikon, 2001. 30.
Vargha Balázs: Könyvek – kicsiknek. = Élet és Irodalom, 1973. márc. 10. (11.)

2002. december

43

Lengyel Balázs ugyanebben a vitában írta: „– félő, hogy elrestelli magát a papír,
amikor kimondjuk – a gyerekregény elsősorban regény, a gyerekvers: vers, vagyis
mindenképpen esztétikai hatású művészi produktum.”21 Nem változtat ezen, hogy
mint mindennek a világon, a gyermekirodalomnak is vannak rossz hagyományai. S van
a történetében egy olyan – és meglehetősen hosszú szakasz – amikor tényleg csak
„szolgálólány” volt. A teológiáé, a pedagógiáé, az ismeretközlésé. „Egy fa van, annak
külön-külön ágai, levelei” – idézzük Lengyel Balázs metaforikus képét. – Elvontabban
egy esztétika van. A gyermekirodalom ugyanolyan esztétikai törvények alatt áll, mint
a „felnőtt”-irodalom, azzal a természetes és igen hangsúlyozott különbséggel, hogy
a gyermekirodalom mindenkor tekintetbe veszi a gyerekek életkori sajátosságait.”22
A róla szóló tudomány ez okból csak interdiszciplináris lehet.
A közel három évtizede lezajlott ÉS-beli vita szerint a gyerekirodalom emancipációjával valahogy úgy állunk, mint a női emancipációval. Ma úgy gondolom – sok
minden ellenére – még úgy se. Vannak reményt keltő jelek, de nálunk nem számít tévedésnek, ha valaki kétségbe vonja a gyerekkönyv létét, a gyermekirodalom szükségességét, vagy a nyilvánosság fórumain – úgy, ahogy van – a szubkultúrához sorolja.
(S ezzel máris magyarázattal szolgál arra, hogy a magyar szakos hallgató számára miért
nem kötelező stúdium a gyermekirodalom.)
Ha meggondoljuk, tulajdonképpen a tanári mesterség moduljai közé is beépülhetne
a tárgy, mint más országokban, ahol ennek következtében az egyetemi tanszékek és
intézetek a gyermekirodalom első számú műhelyei. A frankfurti egyetemen például
a kötelező gyermekirodalmi alapképzésen kívül olyan szemináriumokat is hallgathat az
irodalomtanár-jelölt, mint: a romantika és a biedermeier gyermekirodalma, fantasztikum a gyermekirodalomban, a testvérmotívum a lányregényben, egy gyerekkönyv
karrierje (Heidi), posztmodern lányirodalom, irodalmi utópiák a gyerekeknek, a horror és a sci-fi, a japán képregény, Harry Potter, gyermekkönyv-kritika stb. (2001/2002.
tanév) Bécsben bibliográfiája van már a gyermekirodalom-tudomány körében született disszertációknak. Frankfurtban ösztöndíjas magyar doktoranduszok is kutatnak.
A „Van-e? Kell-e gyermekirodalom?” típusú kérdéseket úgy fogadnák a nagyvilágban,
mintha azt mondanánk, hogy nincs se gyerek, se irodalom, illetve azt, hogy egyikre
sincs szükség.
Igazán nem csoda, hogy a tudományos kutatás ezen a területen olyan nehezen tud
lábra kapni. Azt, amit gyermekirodalomnak hívunk, talán még azok sem becsülik,
akik mostanában a világmegváltás szándékával fognak kutatásba. Nemigen tudok szabadulni attól a gondolattól, hogy kézikönyvünk azzal hívta ki igazán maga ellen a sorsot, hogy a Helikon Kiadónál, a Helikon Universitas c. sorozatban jelent meg, sőt: az
irodalomtudományi szériában. 23 „…olyan kötetek társaságában, mint Northop Frye
vagy Roland Barthes munkái.”24 Ez esetben a végső érvnek számít a tekintélyek előráncigálása.
Tévedés, hogy a kutatás területén nálunk csak most kell megtenni az első lépéseket.
„Van valami avíttas abban az avantgardista gesztusban, amely letörli a múlt tábláját.”

21
22
23
24

Lengyel Balázs: i. m. 406.
uo. 406–407.
L. pl.: Gabnai Katalin: Drámajátékok. Bp. Helikon, 1999. /Helikon Universitas
Lovász Andrea i. m. 106.

44

tiszatáj

– írta Radnóti Sándor.25 Abban a magatartásban is, ami minden eddig megszületett
mondatot „aláaknáz”. De van-e egyáltalán gyermekirodalom-tudomány?

A gyermekirodalom-tudomány
(Szóhasználat, fogalmak)
Lehet, hogy sohasem fogjuk így nevezni. A „Kinderliteraturwissenschaft” tükörfordításának, azaz a „gyermekirodalom-tudomány” szónak nemigen jósolnék jövőt. És
ez nem is baj. Nehézkes, hosszú. Lehet, hogy helyette három szót is használunk. Mégpedig az angol nyelvterület gyakorlata szerint, ahol egyébként az „irodalomtudomány” szó sem létezik.
A gyermekirodalom-tudomány szó helyett valószínűleg a gyermekirodalom elmélete,
története és kritikája szavakat használjuk. Tulajdonképpen már ma is így van. (És a német szakirodalom is egyre gyakrabban dönt a „Theorie der Kinder- und Jugendliteratur” kifejezés mellett. Német nyelvből egyébként az utóbbi évtizedekben a „Kinderbuchforschung” és a „Leseforschung” szavakat vettük át, azaz a gyermekkönyv-, illetve
olvasáskutatást. De itt és most a gyermekirodalom-tudomány kifejezést is használom.)
Nevezzük bárhogy is a gyermekirodalomról szóló tudományt, létezik. A nagyvilágban vannak intézményei, fórumai és rangja. Nálunk születőben van. Fontosnak
tartjuk, hogy a maga intézményrendszerével együtt megteremtsük, de nem szabad elfelejtenünk, hogy a művek sorsa sohasem a tudomány hatalmában áll. A mindenkori
olvasó kezében kell bizonyítaniuk életképességüket. Magának a gyermekirodalomnak
is művek adnak rangot, és művek ronthatják hitelét. Ezzel nem akarom alábecsülni
a róla szóló tudományt. Sokat tehet tárgyáért és önmagáért. De a teória öncélú, ha nem
vezet vissza az élményhez, ha nem gazdagítja az értelmezést.
A kutatás során sok minden lehet dilemmák forrása. De alapvető problémáink az
irodalomtudomány természetéből fakadnak, mivelhogy a gyermekirodalom-tudomány
természete sem más. Reménytelen az objektivitás, ezért probléma a fogalomalkotás. A lehetetlent kísértjük meg vele. Ahogy mondtam már, koronként, közösségenként mást
tartottak gyermekirodalomnak. Legfeljebb egy adott kor, közösség legtalálóbb válaszára találhatunk rá. A történelmi időnek számító régmúltra vonatkozó a választ nemegyszer úgy olvassuk ki a bibliográfiákból, irodalomtörténetekből.
A Theodor Brüggemann által szerkesztett kézikönyv, amelyet a gyermekirodalomtörténetírásról szólva még megemlítünk, a gyermekirodalom kezdeteitől 1800-ig terjedő három kötetben – a kor szellemében – gyermekirodalomnak tart erkölcsi tanításokat, vallásos műveket, tankönyveket, ismeretterjesztő munkákat.26 Elvileg mindent,
ami tanító célzatú, és amit a gyerekek az adott korban olvashattak.
A régi magyar gyermekkönyvek Szentkuty-Drescher Pál által összeállított, Imre
István által 1977-ben kiegészített bibliográfiája is hasonló fogalomértelmezést feltételez. Ahogy a tudós bibliográfus írta, az 1531 és 1711 között megjelent művek 70 százaléka vallásos mű s „a leggyakrabban nevelni, oktatni, az embert magasabbra vezérelni

25
26

Radnóti Sándor: A posztmodern zsandár. – In: Piknik. Bp. Magvető, 2000. 281.
Handbuch zur Kinder- und Jugendliteratur. Hrsg. Theodor Brüggemann. /Mitarb: Otto
Brunken, Hans-Heino Ewers. 1–3. Bd. Stuttgart, Metzler, 1982–1991. 1575, 2486, 1783 p.

2002. december

45

óhajtó literatúrától a közéje vegyült ifjúsági könyv – hasonló célzataival alig különböztethető meg.”27
A gyerekkönyv fogalmának jelentése évszázadokon át az volt, e, hogy „tanít, nevel”.28 „Szolgálólány” státusát a gyerekkönyv ezzel s ekkor vívta ki. Valójában ez időben még önidentitása se volt. Beleolvad mindenféle másba. Tankönyvekbe, kiskátékba.
Önálló életét csak a 18. század derekán kezdte élni, de még jó egy évszázadig inkább
pedagógiai, mint irodalmi eszmények vezérelték.
Azt is mondhatjuk, hogy mindaz, ami e területen 16–18. század között történt, az
inkább a gyermekkönyv-kutatásra, illetve az olvasáskutatásra tartozik, nem a gyermekirodalom dolga. Még akkor sem, ha a gyermekirodalom kézikönyveiben helyet kap
mint megkerülhetetlen előtörténet. Drescher Pál sem az „irodalom” szót használta.
Hol azt írta, hogy „ifjúsági könyv”, hol azt, hogy „szabad gyermeki olvasmány”. A gyermekirodalom mellett az egyiket vagy a másikat ma sem tudnánk nélkülözni.
Magam a gyermekkönyv szó mellett maradnék. Természetesen ma mást tartunk
gyerekkönyvnek, mint az elmúlt századok. Korunk gyerekkönyve nemcsak tanít, nevel, de játszani is enged. Szöveg nélkül is megél. Néha olyan, mint a játékszer. Ennek is
gyerek a „címzettje”, de nem mindig irodalom. A gyerekkönyv fogalma tágasabb, mint
a gyermekirodalomé. De lehet, hogy hamarosan szűknek bizonyul. És a gyermekkönyv a gyermeknek szánt médiumok körében kaphat helyet, mint egy lehetséges változat.
Az 1990-ben megjelent, Reiner Wild szerkesztette német gyermekirodalom-történet29 utolsó fejezete nemcsak a gyermekszínházról, gyermekfilmről, gyerekeknek
szánt rádió- és tv-műsorokról, kép- és hangkazettákról szól (ilyen fejezet a mi kézikönyvünkben is van), hanem a computer- és videojátékokról is. (A kötet szerkesztői
ugyanúgy számon tartják ezek körében a kreativitást fejlesztő játékokat, mint a pornót, a harci játékokat, a neonáci produktumokat.) Kézikönyvünk gyereksajtóról szóló
fejezetében valóban számon tarthattam volna az internetes gyermekfolyóiratokat is.
Már a határainkon túli magyar gyereklapok körében is sok van. És szóba hozhattam
volna az olyan szerepjátszó magazinokat is, mint amilyen ma a Rúna. Egy másik generáció ezek felfedezésében bizonyára érzékenyebb.
Nem létezőnek mi sem tekinthettük volna mindezt. Nemcsak azért, mert már az
Internet-galaxisban élünk. Azért sem mert a gyermekirodalom, a gyermekkönyv és
a gyermekmédia egyaránt a gyermekkultúra körébe tartozik. Erre pedig érvényesek a kultúra általános tendenciái. Az „önművelés” és az „önélvezet” itt is kettéhasadt. A gyerekek jelentős része (akárcsak a felnőttek többsége) lemondott a komoly értékekről,
a közösségi törekvésekről. Sikerről álmodik, és ösztönösen is arról, hogy „megcsinálja
magát”. Elvárásai közé tartozik a könnyen érthetőség és a tetszetősség.
A gyermekirodalom fogalmának egy meghatározási kísérlete komolyan számol ezzel. Igaz, hogy ebbe a definícióba a kanti esztétika is belejátszik. „Gyermekirodalom
27

28

29

Szentkuty-Drescher Pál: Régi magyar gyermekkönyvek. 1538–1875. Kiad. a M. Bibliophil
Társ. Bp. 1934. 15.
Még századok múltán is kísért ez a fogalomértelmezés: az 1950-es években a szovjet Bábuskina szerint a gyermekirodalom „a gyermek nevelésének és képzésének feladatát tölti be”. –
Idézi: Kolta Ferenc i. m. 22.
Geschichte der deutschen Kinder- und Jugendliteratur. Hrsg. Reiner Wild. Stuttgart, Metzler, 1990. 429–434.

46

tiszatáj

a gyerekek által kiválasztott, szívesen olvasott irodalom.” – írja Lovász Andrea.30 Bár
nem tagadjuk, hogy van igazságtartalma ennek a meghatározásnak, mégis kérdőjelek
támadhatnak vele kapcsolatban bennünk. 1./ Minél kisebb a gyerek, annál kevésbé
igaz, hogy maga választ olvasnivalót. 2./ Ennek a definíciónak a jegyében akár remekműveket is kisöpörhetünk gyermekirodalomból. (A meghatározás felnőttekre vonatkozó hasonmásával pedig az irodalom egészéből.)
Annak a jelenségnek, amely a szórakozást az értékhierarchia csúcsára emeli, van
esztétikai modalitása is a gyermekkultúrában. Felértékelődött a látvány, a szín, a forma,
a játékosság. Itt is feltűnik egy a felnőtt-világból már ismert élménytípus. Eszerint
a gyerek elsősorban önmaga titkait akarja megérteni, és egy korlátok nélküli fantáziavilágot akar felfedezni. Többek között ez is kedvez a mesének, meseszerűségnek.
A fantasy frenetikus sikerét pedig akár le is vezethetjük belőle.
Ahogy a gyermekirodalom fogalma is csak „kizárólag saját változásában ragadható
meg”31, úgy a gyermekkönyv, a gyermekmédia és a gyermekkultúra fogalma is. A meghatározásnak ebben a módjában egyetértek Lovász Andreával.
Éppen azért, mert a fogalmaink jelentése változásoknak kitett, inkább részletező
módon „leírjuk” mindazt, ami általánosított tapasztalataink szerint a fogalom tartalmába és terjedelmébe tartozik. Ez történt tulajdonképpen a német nyelvterület világszerte ismert és elismert lexikonában is, amelyben a főszerkesztő, Klaus Doderer írta
a gyermekirodalomról szóló szócikket.32
Ez a jelenség szakterületünkön nem csupán a gyermekirodalom fogalomértelmezését jellemzi. Minél nagyobb a fogalom terjedelme, annál lehetetlenebbé válik a definíció. Néha más tudományterületekkel együtt sem találunk megnyugtató megoldásra.
A mese meghatározása például az irodalomtudományra, a folklórra és a gyerekirodalomra egyszerre tartozik. Mégis mi a végeredmény? Meg tudjuk határozni a tündérmesét (a strukturalizmus jóvoltából), és nem tudjuk meghatározni a mesét. Legfeljebb
megadjuk a nemfogalmat (epikus), a differencia specifikát (a csoda, amely természetes)
és a rá jellemző műformát (többnyire prózai). De ezzel vizsgálódásaink során nem
sokra megyünk. Inkább a tündérmese, az állatmese, a novellamese, a legendamese fogalmával operálunk, azaz a mesék alcsoportjait már meg tudjuk határozni. Kézikönyvünk népmeséről szóló fejezetét írva ezen az úton járt Boldizsár Ildikó is. Furcsa
dolog, de a csali mese definíciója is használhatóbb, mint a mese meghatározása.
A gyermekirodalom egy lehetséges definícióját a frankfurti Goethe Egyetem tantárgyi programfüzetéből idézem. A program a 2001/2002-es tanévre készült. Azaz „ott
és most” ez a gyermekirodalom. A magam részéről elfogadom. (A gyermekirodalom
rétegei is levezethetők belőle. Annak kivételével, amit a gyerekrajzhoz hasonlóan a
gyerek maga csinál.) E definíció szerint: A gyermekirodalom a gyermekeknek címzett, illetve az általuk befogadható (lírai, drámai és epikus) irodalmi műveket jelenti, amelyeket
az irodalomtörténet, a társadalom- és művelődéstörténet folyamataival, valamint a pedagógiai szemlélet változásaival összefüggésben kell vizsgálni.”33
30
31
32

33

Lovász Andrea i. m. 105.
uo. 88.
Lexikon der Kinder- und Jugendliteratur. (I–O.) Hrsg. Klaus Doderer. 2. Aufl. WeinheimBasel, Beltz Verl, 1977. 161–165.
Sommersemester 2002.: Veranstaltungen, Studienhinweise, Information. Hrsg. Johann Goethe Universitat, Institut für Jugendbuchforschung. Frankfurt am Main, 2002. 5.

2002. december

47

A fogalomnak fontos kulcsszavai vannak. A legfontosabbak, hogy a gyermekirodalom – irodalom, hogy a gyerek mint címzett és mint potenciális befogadó egyformán fontos. (A kettő egybe is eshet!) Ebben a meghatározásban megjelenik az interdiszciplinaritás követelménye is. S a fogalmat illetően ez nagyon természetes.
Ez a definíció lírai, drámai, epikus műveket tart számon, azaz a belletrisztikáról szól.
Minden más a gyermekkönyv kategóriájába való. Nem férhet bele a gyermekirodalomba se a szöveg nélküli képeskönyv, se az ismeretterjesztő könyv, holott ismeretterjesztő irodalomnak is hívjuk. (Valahogy úgy, ahogy a felnőttek olvasmányait szakirodalomnak.)
Problémát önmagában nem ez a tény okoz, hanem azok a művek, amelyeknek
szűk lesz egyik vagy másik skatulya. A belletrisztika köréhez tartozó művekben (bizonyos műfajokban kiváltképp) ott lehet az ismeretterjesztő szándék. (Meggyőző példaként Janikovszky Éva képeskönyveit vagy Fekete István műveit említem, műfajként
pedig a történelmi regényt vagy az állattörténeteket.) De a maguk skatulyája szűk lehet
az ismeretterjesztő könyveknek is. Például az olyanoknak, mint Lázár Ervintől az
Öregapó madarai vagy a Lovak, kutyák, madarak De talán még a Réz Pál fordította
Tesz-vesz városnak is.
Végül is be kell látnunk, hogy lelehetetlen olyan definícióhoz jutni, amelyik nyomán nincsenek dilemmáink. A művek kifognak rajtunk. De megtanultuk, hogy a skatulyákra mégiscsak szükség van. Az irodalomelmélet története erről győz meg. És arról is tanúskodik, hogy az irodalomtudomány nem rendelkezik igazán jól körülhatárolható területtel. A gyermekirodalom se. Ebből is származnak a nehézségeink. – Például
minél kisebb a gyerek, annál több olyan mű íródik a számára, ami csak az alkalmazott
irodalom kategóriájába fér bele. Van a belletrisztikának egy peremvidéke, aminek nagyon nehéz meghúzni a határait. Csaknem körvonalazhatatlan. Az „ördög itt is a részletekben lakik”, ahogy a mindennapi szóhasználattal mondanánk.
A gyermekirodalom – irodalom, de a szó előtagja úgy viselkedik, mint a zenei módosítójel, amit figyelembe kell venni. Az enjabement például tehertétel lenne a gyermekversnek, ezért nem is igen találunk benne egyik verssorból a másikba, illetve egyik
versszakból a másikba áthajló mondatokat. Ez ügyben egy „félhanggal” lejjebb kell
megszólalni a versnek. De a gyerek-képzelet természete az akár egy „félhangot” jelenthet fölfele. Ahogy sokan leírták már, egyenesen „trambulin” az író, költő számára.
Attól pedig, hogy változott a gyerek és a világ gyerekképe, az utóbbi évtizedekben egy
tucat tabut tört össze a gyerekpróza, ha nem is nálunk.
De ki a gyerek ebben a fogalomban. Ha a német minta nyomán átvett (s egyre kevésbé használt) „gyermek- és ifjúsági irodalom” kifejezésben szereplő gyerekre gondolunk, akkor óvodás, kisiskolás, azaz a tizedik életévén innen van még. Az ifjúsági irodalom olvasója pedig a korai serdülőkorban jár, azaz 11–14 éves. Tehát minden csak
nem „ifjú”. Pszichológiai, szociológiai, jogi értelemben mindkettő gyerek. Az angol, az
orosz, a francia többnyire beéri a „gyermekirodalom” kifejezéssel. Vargha Balázs már
1973-ban erre biztatott. „Önérzetes tizenhárom éves már nemigen vesz a kezébe gyerekkönyvet. Csakazértse.”34 A gyerek valóban hamarabb ér a felnőttek irodalmához,
mint ahhoz, hogy „ifjú” legyen. A felnőtté válás kalandja manapság nagyon sokáig tart.35
34
35

Vargha Balázs i. m. 11.
Német nyelvterületen lásd a „Postadoleszenzroman” szakirodalmát, nálunk a Kortárs gyerekkönyvek (2001) c. kötet anyagát!

48

tiszatáj

Az a 15–18 éves serdülő, aki a kamaszkor középső szakaszában jár, az ifjúsági regény műfajai közül néhánynak még utánanyúl (lányregény, sci-fi, fantasy). Tulajdonképpen (ha szeret olvasni), érdekli minden olyan könyv, amelybe még vagy már beleolvashatja magát. (Harry Potter sikere e korosztály körében se volt kisebb.) De ezek
már csak epizódok az életében. Úton van a felnőttek irodalmához. És oda is kell vezetni, hiszen ő az, akire az irodalom jövőjét rá szeretnénk bízni. A gyermekirodalom
tulajdonosa „korosztályként” már nem ő. De a nagyvilág szakirodalma látókörében
tartja őt. És törekszünk erre mi is.

Elmélet és történetírás
meg a kérdőjelek egymás után
Ne csak azt a kérdést vessük fel, hogy miként, milyen dilemmákkal műveljük
a gyermekirodalom-tudományt, hanem azt is, hogy mióta. Az irodalomtudomány történetét szokás igen régi időkből eredeztetni. (Arisztotelész Poétikájától!) A gyermekirodalom tudományát lehetetlen, miután a tárgya sem „régiség”. De alapjában véve az
irodalomtudományról sem igaz, hogy „nagy” története van. Ahogy Bókay Antal írja,
a 16. század végéig valami miatt „egyszerűen nem volt rá szükség.”36 Univerzális irodalomelméletünk pedig most sincs. Annyi azonban feltétlenül igaz, hogy az irodalomtudománynak nagy előfutárai voltak.
A gyermeki olvasáskultúra félezer éves, a gyerekkönyv háromszáz, az esztétikai
mértékkel megítélhető gyermekirodalom alig százötven, a gyermekirodalom-tudomány pedig ötven. Nem is lehetne több. A legnagyobb intézményei sem idősebbek.
A müncheni Internationale Jugendbibliothek, az egyik legrangosabb kutatóhely, 1999ben ünnepelte félszázados fennállását. A frankfurti egyetem intézete a század 10-es
éveiben ülheti meg ezt az évfordulót.
Előfutárnak számító művek a gyermekirodalom kutatásának területén is vannak.
Henrik Wolgast munkásságát száz esztendő multán is ismerik hazájában. A Vom Kinderbuch (1906) c. könyvére a magyar Tóth Rezső már a könyv születése évében hivatkozott a lányregényről értekezve: „Mit olvasson a bakfis lányka? – kérdezte Wolgast.
Miattam akármit, amit tud és akar, csak ne bakfisirodalmat.”37 Szemlélete száz esztendeje sem apologetikus. A lányregényről írott tanulmányomban se őt, se Tóth Rezsőt
nem tudtam megkerülni.38 Egyébként Tóth Rezső a századelőn, Szondy György a két
világháború között a kutatás magyar előfutárai voltak.39
Ennek az alig félszázados tudománynak felmérhetetlen előnyei származnak abból,
amit az irodalomtudományból felhasználhat. De örökölt egyet s mást, ami tehertételnek számít: „Az irodalomtudomány… természete szerint bizonytalan alapokon áll,
méghozzá az alkalmazott módszertan és a kijelölt kutatási tárgy szempontjából egy36
37
38

39

Bókay Antal i. m. 14.
Idézi: Tóth Rezső: A leányolvasmányokról. = Nemzeti Nőnevelés, 1906. 246.
L. Komáromi Gabriella: Elfelejtett irodalom…197–223. A tanulmány átdolgozott változatát
lásd még: K. G.: A gyermekkönyvek titkos kertje. Bp. Pannonica, 1998. 307–333.
Tóth Rezső máig elméleti tanulságokkal szolgáló munkája A magyar ifjúsági irodalom és
a népiskolai ifjúsági könyvtárak (1904) címmel jelent meg. Szondy György gyermekirodalomtörténeti tanulmánya (A magyar ifjúsági irodalom gyermekkora. 1669–1848) (1932.) az adott
korra vonatkozóan változatlanul a legfontosabb forrásunk

2002. december

49

aránt.”40 Ez a bizonytalanság szakterületünkön sokféle módon megjelenhet. Hors
Kunze a maga német gyermekirodalom-történetének előszavában ezt írta: „A gyermekkönyv-történetírás elméleti bizonytalankodásairól az árulkodik, hogy a maga fogyatékosságait leplezni akarja.”41
E tudományterület struktúrája ugyanazt mutatja „kicsiben”, mint az irodalomtudomány „nagyban”. Azaz van gyermekirodalom-történet, gyermekirodalom-elmélet
és létezik a gyermekirodalom interpretációja, ami az első kettő eredményeit az egyes
művekre vonatkoztatja. Mindhárom területnek megvan a maga gondja. Hol öröklöttek, hol sajátok.
„A hagyományos felépítésű irodalomtörténet napjaink szellemi közegében már épp
csak tengeti életét…” – írta Jauss. 42 Tulajdonképpen a német nyelvterület gyermekkönyv- és gyermekirodalom történetei abban az időben születtek, amikor az irodalomtörténet-írásban a leíró történetiség átadta helyét a vertikális térbeliségnek. Amikor
már régóta nyilvánvaló volt, hogy az irodalmi folyamatokban nem úgy érvényesül a linearitás, mint az uralkodóházak tagjainak névsoraiban. A történet mélységeit és az
„időgörbék” játékát is figyelnünk kell.
Az Elfelejtett irodalom c. könyvemben próbálkoztam ezzel. A lineáris történet után
műfaji keresztmetszetet adtam, ami már lépés volt a vertikalitás felé. Az utolsó fejezet
poétikai, filológiai, irodalomszociológiai vizsgálódásaival pedig mélyrétegeket akartam
érinteni. Megkíséreltem, hogy Hankiss Elemér módszerével egy gyermekirodalmi művet mint komplex modellt vizsgáljak. Olyan irodalomtörténetet akartam írni, ami
szemmel tartja a mű hatását, a régi és új művekhez való kapcsolódását, a befogadókészség változásait, amelyek egy-egy művet visszahívnak a jelenbe. Olyan gyermekirodalom-történetet akartam írni, amely nemcsak írók, művek, de az olvasó története is.
Azaz befogadtam az irodalmi kommunikáció szemléletét.
Mint minden próbálkozásnak, bizonyára ennek is voltak vitatható megoldásai. És
ez a könyv csak egy félszázad (1900–1944) a magyar gyermekirodalom történetéből.
(Ma már nem 1944-ben hagynám abba, 1948-ban volt irodalmi folyamatmegszakadás.)
Ha Szondy György forrásértékű tanulmánya (A magyar ifjúsági irodalom gyermekkora,
1932.), s ez nem volna, a magyar gyerekkönyv és gyermekirodalom történetét egészében megíratlannak tarthatnánk. Szemák István A magyar ifjúsági irodalom története
(1924) c. munkáját legfeljebb elhibázott kísérletnek tekinthetjük. Korszakolása elfogadhatatlan. Forrásértéke nincs.
Ráadásul irodalomtörténeteink a gyermekirodalom történetét még rövid, vázlatos
ismertetésre se méltatják. Már az is kivételesnek számít, hogy Ferenczi Zoltán megemlítette Sebők Zsigmondot, Benedek Eleket, hogy Pintér Jenő elnagyolt összefoglalást adott, amelyben több mint egy tucat ifjúsági írót felsorolt, hogy Nemeskürty István korjelenség voltában mutat fel egy-egy régi gyermekkönyvet. Ez egy olyan nemzet
irodalomtörténetének kézikönyveiben fordul elő, ahol a legnagyobbak kezéből mindig
is kikerül gyerekeknek írt vagy gyerekeknek való könyv.

40
41

42

Bókay Antal i. m. 18.
Kunze, Hors: Schätzbehalter vom besten aus älteren deutschen Kinderliteratur. Berlin, Kinderbuchverl., 1982. 13.
Jauss, R.: Irodalomtörténet, mint az irodalomtudomány provokációja. = Helikon, 1980.
1–2. sz. 8.

50

tiszatáj

Dilemma számomra az is, hogy A magyar irodalom története 1945–1975. c. kézikönyv költészetről szóló fejezetéből például kimaradt a magyar gyerekköltészet. Sose
volt még olyan „fényes” korszaka, mint akkoriban. De a költői életművekből is hiányzik a gyerekvers, sőt a gyerekvers-kötetek sora. (L. Nemes Nagy Ágnes-, Weöresfejezet!) És minden egyéb is, ami gyerekkönyv, holott a gyermekvers és a gyerekpróza
beépül az életművekbe, és a zajló irodalmi folyamatoknak is része. A szecessziótól például elválaszthatatlan a mese és a meseszerűség. A gyermekmese is. S Babits Barackvirág c. meséje ugyanúgy a kettős élet története, mint a Gólyakalifa. A Tányérszigetben,
az Új Fű és a Régi Fű meséjében az Esti kérdés megválaszolatlan mondata bujkál.
A Dzsonni, a tengerész c. mese pedig az egyik novelláját idézi (Mithológia). Hogy mai
példával is éljek: Vámos Miklós meséje, a Tükrök órája tulajdonképpen az Apák könyvének parafrázisa.
De nemcsak a gyermekirodalmi alkotások maradnak ki irodalomtörténeteinkből.
Írók is kimaradhatnak, ha kivívják maguknak a gyermekíró státusát. Az Akadémiai
Kiadó magyar irodalomtörténetének 6. kötetében nem szerepel Fekete István neve.
1966-ban jelent meg a kötet, a Fekete István-i életmű lezárulásának közelében. A könyv
1100 oldal, és cca. 1200 szerző neve szerepel a betűrendes indexben. Nem vagyok
elfogult Fekete Istvánnal szemben, de nem szabadna hiába keresnem.43
Az előbbiekből nem következik, hogy ne tartanám fontosnak a gyermekirodalom
külön irodalomtörténeteit. Német nyelvterületen megszülettek már a különböző változatok is. Valahogy úgy, mint a nyelvekről a „nagyszótárak” és a „középszótárak”.
Az elsőre a már említett Theodor Brüggemann-féle gyerekkönyvtörténet a példám
a maga három kötetével és több mint 5000 oldalnyi szöveggel. Történetírás, lexikon és
bibliográfia egyszerre. A másik változat a Reiner Wild szerkesztette német gyermekirodalom-történet, amelyet ugyancsak említettem már. Attól még nagyon fontos
könyv, hogy komoly kritikai észrevételek is érhetik. A német nyelvű gyermekirodalom történetében Ausztriának nem jut külön fejezet, ahogy Svájcnak sem. A mai osztrák gyermekirodalom ebben a kötetben annyi, hogy Christine Nöstlingert sűrűn emlegetik.
Német nyelven már a 20. század második feléről szóló gyermekirodalom-történetek is megjelentek. A klasszikusok és modernek kifejezést ezek a kötetek is temporalizáló jelentéssel használják, akárcsak mi a kézikönyvünkben. Ennek értelmében
a klasszikusok saját koruk számára nem klasszikusok. Hiába a szellemi rang, kiválóság,
a vitathatatlanul klasszikus érték. Az már egy másik jelentés. A 20. század második felének irodalma a modern gyermekirodalom.44 A posztmodern kifejezést – inkább életérzésekre, tematikai motívumokra vonatkoztatva – most kezdik bevezetni.
Ha egyszer a magyar gyermekirodalom teljes történetét megírják valakik, abban
határainkon túli fejezeteknek is kell lenni. És ki kell majd derülni belőle, hogy a Cimborát vagy a Jó Pajtást a határainkon túl szerkesztik, hogy Bajor Andor, Fodor Sándor, Kányádi Sándor a határainkon túl írták, írják gyerekkönyveiket. Egy ilyen köny43

44

Valóban elfogultságok nélkül közeledtem az életműhöz. Ld. Komáromi Gabriella: Tutajos
„tanulóévei”. Fekete Istvánról évfordulók idején. = Iskolakultúra, 2000. 9. sz. 82–89.
L. Jugendliteratur zwischen Trümmern und Wohlstand. 1945–1960. Hrsg. Klaus Doderer.
Weinheim-Basel, Beltz, 1993, 660. – Hajna Stoyan-Kaspar H. Spinner-Maria Németh: Moderne
deutschsprachige Kinder- und Jugendliteratur. Bp. Nemzeti Tankönyvkiadó, 1998. 432.

2002. december

51

vet az irodalom és a gyermekkultúra történetébe kell ágyazni. A gyermekkortörténetek tanulságai is be kell hogy épüljenek anyagába.45 Jellegét tekintve interdiszciplináris
lesz, ahogy az a gyermekirodalom-tudomány egésze.
A gyermekirodalom-kutatás manapság újra dialógust folytat a pedagógiával. Nem
azért mintha „pusztán nevelési üggyé szeretnénk tenni újra a gyermekirodalmat, hanem azért, hogy a gyermekirodalom-kutatás és a kritika a túlhaladott pedagógiai nézetektől megszabaduljon” – mondta egy konferencián Hans-Heino Ewers.46 Valahol
a gyermekirodalom és a modern pedagógia partnerségéről is szó van már a nagyvilágban.
De a pedagógiának meg kell szabadulnia negatív aurájától. Nem feledkeznek meg arról
a veszélyforrásról sem, hogy a pedagógiai szándék milyen könnyen elveszi az olvasás
örömét.
A kutatás legerőteljesebb interdiszciplináris területe irodalomszociológiai. Kiválasztott tárgya az ifjúsági regény. Az utóbbi években ezen belül is szinte önállósult a „Mädchenliteraturforschung”. (Családképeket vizsgál, a megváltozott anyafigurákat, az apafiú ellentét helyébe lépő anya-lány konfliktusokat, a mellékszereplővé vált férfi hősöket, az „ifjú” szülőket és a „felnőtt” gyerekeket stb.) Olyan kutatásoknak is van tere,
mint például a rasszizmus vagy a tolerancia a gyermekirodalomban. Az „ablakon túl”
sehol semmi jele annak, hogy az irodalomértés irtózna a valóságtól. S ez már nálunk
sem időszerű.
Sajátos szakterületünkön is fontossá vált az irodalmi kommunikáció kutatása. Elsősorban Maria Lypp munkálkodása nyomán, aki aszimmetrikusnak nevezi ezt a kommunikációt. A szerző felnőtt, a befogadó gyerek, más a státusuk, más a tudásuk, más
a nyelvük, ezért a kommunikáció aszimmetrikus.47 A szövegstruktúrák vizsgálata érdekes tanulságokkal jár.
A mélystruktúrák vizsgálatáról is beszélnek a tanulmányok.
A német és osztrák gyermekirodalom-kutatás régóta fel tud mutatni a munkáiban
teoretikus részleteket. (L.: K. E. Maier, R. Bamberger, Hans Grünewald, W. Kaminski,
Malte Dahrendorf, Emer O Sullivan munkáit!) Sőt: teoretikus műveket is. (Klingberg:
Kinder- und Jugendliteraturforschung, 1973, Scherf: Strukturanalyse der Kinder- und Jugendliteratur, 1978). Hans-Heino Ewers könyvét (Literatur für Kinder und Jugendliche)
azonban mégiscsak úgy fogadta a kritika, mint az első nagyobb szabású elméleti munkát.48 A szerző tíz éve vezeti a frankfurti egyetem gyermekirodalmi intézetét (Institut
für Jugendbuchforschung), kutatócsoportjait. A gyermekirodalom elméleti kérdéseit,
szövegstruktúráit, cselekmény- és szimbólumszisztémáit régóta kutatja. Évtizedes kutatómunka tapasztalatai és eredményei szűrődtek le munkájában, amelyet a kritika
45

46

47

48

Sokáig mindössze Philippe Aries könyve jutott el hozzánk e tárgykörben (Gyermek, család,
halál. Bp. Gondolat, 1987.). Néhány év alatt azonban sok mindennel gazdagodott ez az irodalom. L. Shahar, Sulamith: A gyermek a középkorban. Bp. Osiris, 2000., A gyermekkor
története. Szöveggyűjtemény. Vál. Vajda Zsuzsanna, Pukánszky Béla. Bp. Eötvös K.,1998. –
Pukánszky Béla: A gyermekkor története. Bp. Műszaki K., 2001.
Jahrbuch Kinder- und Jugendliteraturforschung 1999/2000. (Pressespiegel) = Mitteilungen,
2001/2. 28.
Lypp, Maria: Asymmetrische Kommunikation als Problem modernen Kinderliteratur. – In:
Vom Kasper zum König. Studien zur Kinderliteratur. Frankfurt am Main, Lang, 2000. 51–55.
Hans-Heino Ewers: Literatur für Kinder und Jugendliche. Eine Einführung in grundlegende
Aspekte des Handlungs- und Symbolsystems Kinder- und Jugendliteratur. Frankfurt am
Main, 2000.

52

tiszatáj

akkor is elismeréssel fogadott, ha Malte Dahrendorf vagy Heinrich Kaulen a részletekkel vitatkozott. Az elismerés többek között annak is szólt, hogy a mű szövege a szerző
teoretikus ambiciói ellenére olvasható, mesterkéletlen maradt.
S alighogy Ewers munkája napvilágot látott, Emer O Sulliven megcsinálta a gyermekirodalom komparatisztikáját. (Kinderliterarische Komparatistik, 2000.) A mű ún.
„Habilitationschrift” volt, azaz német földön az igazán rangos tudományos fokozatok
megszerzésének sincs szakterületünkön akadálya.49 A gyermekirodalom-elmélet megszületett. Vitathatatlanul. Mi a teoretikus részleteknél tartunk. De bármily hihetetlen,
vannak előnyei is a fáziskésésnek. Csupán néhány példával élek.
Már túl vagyunk azon, hogy a 20. század második felének irodalomtudományi
eredményeit kritikátlan eufóriával fogadjuk. Ami értéknek bizonyult, fontossá lehet.
Fontos a hatás, befogadás és a befogadó.50 „Az irodalmi tárgy – mondta Sartre – furcsa
búgócsiga: csak mozgásban létezik.”51 De nem alacsonyíthatjuk le a jelentést a befogadóhoz, nem akarhatjuk a „szerző halálát”.
S bár érthető az irodalomértés viszolygása a valóságtól az elmúlt évtizedek tapasztalatai alapján, már nem időszerű megkérdőjelezni az irodalom valóságreferenciáit. Ezzel
még nem sértjük meg az irodalom autonómiáját. „ Ez a fajta félelem nem időszerű
– írja Angyalosi Gergely. – Az irodalom nem veteményeskert, amelyet óvón körülkeríthetünk, hanem nagy, lüktető, mindennel kapcsolatban álló heterogén létező.”52
Nem „veteményeskert” a gyermekirodalom sem. Azt is mondjuk, hogy az „életnek
olvasunk”, azt is, hogy az irodalom „élni segít”. Egyik sem tévedés.
S hogy milyen az irodalmi élet a gyermekirodalom területén. Olyan, mint az irodalmi életben egyébként. Ahogy Pomogáts Béla írja: „Az irodalmi élet ma megosztott,
és szekértáborokba szervezett:” Pedig jól tudjuk: „Szolidaritás nélkül az irodalom és
a kultúra… további pozíciókat fog veszteni.”53 A gyermekirodalom is.

49

50

51
52
53

Mindkét kötet kritikai fogadtatásáról a Mitteilungen c. folyóirat 2001/2. számából tájékozódhatunk.
A Gyermekirodalom (Helikon, 1999) c. kézikönyvben az irodalom deklaráltan nemcsak
írók és művek, hanem az olvasó története is. A harmadik rész A gyermek olvasó címet viseli, ez a ciklus a befogadóé. Az irodalmi kommunikáció folyamatát érvényesíti a struktúra.
Se Dobszay Amrus, se Lovász Andrea idézett kritikája nem vette észre. Az első elegendőnek
találta volna ezt a harmadik részt, Lovász Andrea pedig ezt ítélte fölöslegesnek.
Idézi: Cs. Gyimesi Éva: Mű és olvasó. = Literatúra, 1984. 1. sz. 34.
Angyalosi Gergely: Az irodalom átvérzett szövete. = Vigilia, 2001. 11. sz. 823.
Pomogáts Béla: Az irodalom mint intézmény. = Literatura, 2001. 2–3. sz. 149.

2002. december

53

LOVÁSZ ANDREA

„mi egy képes egy képtelenhez képest?”

1

MESÉK A JELENKORI GYERMEKIRODALOMBAN
1.
Az igazi (tündér)mese arról ismerszik meg, hogy van benne legalább egy szerencsét
próbáló legkisebb fiú, királylány, sárkány, bátor lovag, királyfi, gonosz boszorkány.
A meséről való intuitív és tapasztalati tudásunk tükrében legalábbis meseként fogadunk
el minden olyan művet/szöveget, amelyben megtalálhatók e felsorolt szereplők –
s velük természetesen olyan csodás dolgok történnek, amelyek elképzelhetetlenek mindennapjainkban. A mesedefiníciót tovább bővítve, Propp után szabadon hozzátehetjük: mese minden olyan történet, amelyben valamilyen hiány vagy károkozás kiinduló
állapotától a lakodalom (megjutalmazás, megmenekülés) megnyugtató befejezéséig halad a cselekmény.2
Egy gyerek mindenképpen olvasson meséket (is) – e normatív értékű kijelentés argumentálása magától értetődő módon elsősorban tartalmazza a mesék esztétikai és
örömszerző értékére vonatkozó állítást. Emellett Balázs Béla még négy érvet sorol fel
a gyerekek meseolvasását sürgetve: Egyrészt a gyereknek eleve adott a mesefantáziája;
másrészt a mesék innen vannak a társadalmon, azaz ideológia- és értékmentesek; harmadrészt a mesék az emberi élet egészének értelmét sűrítik magukba, s a szimbolikus
történetek és sorsok életbölcsességéből „a gyermekben is fakad világnézet”; negyedrészt pedig „mikor a meséket elvesszük a gyermektől, elvesszük tőle a lehetőséget,
hogy valaha bárminemű költészetben öröme telhessék.”3
Bár a mesék csak a 19. században száműzettnek a gyerekszobákba, tehát nem eleve
adott a mese–gyerek megfeleltetés, mégis úgy véljük, analógiás viszonyban áll egymással a mesei és a gyermeki gondolkodásmód. A gyermeki jelző nem negatív konnotációval értendő, hanem a szó egyszerűség, ártatlanság, alázatosság értelmében. A mesék
sajátos logikája, animisztikus látásmódja, a bennük jelenlevő varázstudat, a jó és rossz
határozott elkülönítésének vágya, sajátos etikai normái éppúgy jellemzői valamikori
őseink és gyermekeink világlátásának. Ha igaz az, hogy minden egyed fogantatásától
kezdve bejárja a törzsfejlődés valamennyi stádiumát, és születésekor magában hordozza az ősök tudását, úgy akár antropológiailag is magyarázható lenne őseink mágikus-animisztikus világa és a gyermek világa közti hasonlóság: mindkettő esetében
a mágikus elképzelések rendezik a még érthetetlent vagy rendetlent. (Mindez azzal
a fenntartással, hogy a valamikori emberek világlátásáról csupán többé-kevésbé igazolt
hipotéziseink vannak, illetve a ma is létező törzsi társadalmak világát vetítjük vissza rájuk.) Eliade szerint éppen a mesék azok a hordozók, amelyek tudósíthatnak minket
1
2
3

Békés Pál: A kétbalkezes varázsló. Osiris Kiadó, Budapest, 1999., 130.
V. J. Propp: A mese morfológiája. Osiris–Századvég, Budapest, 1995., 92.
Balázs Béla: Ne vegyétek el a gyermekektől a mesét. In. Fáklya, 1919. máj. 11.

54

tiszatáj

a születésükkor élt emberek világáról, mert a mesék mintegy ősi kövületként őrizték
meg a „primitív mentális formákat”4. A körben forgó érvelés és a leegyszerűsítő általánosítás csapdáját kikerülve rögzíthető a mesevilág – gyermekvilág analógia, de ez
nem jelenti azt, hogy a mese elsősorban gyermekeknek szánt műfaj lenne. Ugyanis
a mesék sajátos világlátása olyan (szöveg)kontextusban jelenik meg, amelyik nem gyermeki világot ábrázol. A mesék adekvát befogadásához nem gyermeknek, sokkal inkább gyermekinek kell lennie az olvasónak. Természetesen a gyermek nem egy külön
faj, így számára sem (el)zártabb a mesék szövege, mint más felnőtt olvasó számára, és
fordítva: egy gyerek sem érti jobban a meséket, mint egy felnőtt, legfennebb kézhezállóbb, ismerősebb számára az abban megnyíló világ – azaz (arche)típusossága miatt kiismerhetőbb, mint mindenkori valósága. A mese megélése a világ megélését jelenti,
mert a mese világot nyitó mű, abban az értelemben, hogy az emberi létezés alapelemeit
és lényeges állapotait tükrözi: benne szimbolikus formában, tipizáló egyszerűségben az
élet alapkategóriái, viszonyai, az emberi lét alapbeállítódásai és őstémái, az emberi
psziché általános jellemzői találhatók meg. A mesék olyan, mindenki számára receptálható tudást hordoznak, olyan (hétköznapi) bölcsességgel bírnak, olyan emberi, metafizikai igényeket elégítenek ki, olyan univerzális vágyak beteljesülésének lehetőségét
villantják fel, olyan gyógyító erővel rendelkeznek, amelyek a mesének, mint műfajnak
és mint egyes jelpéldányoknak a genézisére, a fennmaradására és folytonos újrateremtődésére is választ adnak. A mesék egyetemes elterjedése és örökérvényűsége esetenként a gyermekirodalom – felnőtt irodalom határait is negálja.
A gyermek ismeretének hiányosságai és tapasztalatlansága révén úgy tűnhet, hogy
számára „adaptálni” kell a világot – és ennek következtében minden kezébe kerülő olvasmánynak legalábbis követnie ill. imitálnia kell a gyemeki látásmódot. Így születnek
nemcsak természettudományos, művészeti ismereteket átadni kívánó könyvek, hanem
a – gyermekit többnyire a bugyutasággal azonosító – fantasztikus elemeket tartalmazó
történetek. És sajnos így születnek a gyerekek feltételezett gondolkodásmódjának megfelelően átdolgozott – ez többnyire cselekménybeli ill. nyelvezetbeli megcsonkítást
jelent – mesék is. Az ún. átdolgozott, adaptált meseirodalom ellen nemcsak pszichológiai érvek szólnak: egyrészt az átdolgozók számára elrettentőnek tartott részletek természetes módon illeszkednek a mese világába, annak etikai rendszerébe, így a gyerekek sem fordítnak rá kitüntetett figyelmet, csak annyit, amennyit a mese egésze, cselekménye megkíván; másrészt a mesék erkölcsi rendje értelmében kiérdemelt büntetésmódozatok ill. a mesevégi jutalom elérése érdekében elszenvedett megpróbáltatások
mindenképpen a rend(ezett világ) érzetét erősítik, nélkülük a mesei katarzis csak felemás módon valósulhatna meg. A mesékben jelenlevő mindenképpen érvényre jutó
szabályrendszer rendet jelent: elfogadhatóvá, intellektuálisan és érzelmileg is követhetővé teszi azt a világot. (Ha emellett adott mesében még a humor is „túlélési stratégiaként” működtethető, akkor szinte biztosan rendelkezünk azokkal a feltétlenül szükséges kritériumokkal, amelyek egy jó mesét vagy akár egy jó gyermekirodalmi művet
meghatároznak.) A mesének egzisztenciális jelentősége van a gyermek számára, ti.
a személyiség fejlődéséhez nyújt segítséget úgy, hogy nem hallgatja el a sötét oldal létét,

4

Mircea Eliade: Speologie, istorie, folclor… (Barlangkutatás, történelem, folklór…). In. Mircea
Eliade: Fragmentarium. Humanitas, Bucuresti, 1994., 71.

2002. december

55

de szimbolikusan utal rá, hogy a nehézségek legyőzhetők.5 Filológiai vonatkozása
a kérdésnek, hogy a gyerekeket a mesék szörnyűségeitől, szexuális utalásaitól megkímélni kívánó szövegek éppen egész mivoltukban szenvednek törést, és ezzel nemcsak a szöveg gondolat- és beszédritmusa törik meg, hanem a mesevilág jó-rossz polaritásának érzékeny egyensúlya is megbomlik.
Az ún. átdolgozott mesék (a torzítás fokától függően sérülhet a szövegtest, a szerkezet és a mese lényege is) jelenleg is uralják a gyermekkönyvpiacot – és megjelenésükkel, eladhatóságukkal azt látszanak igazolni, hogy a gyerekek számára elegendő lehet akár csak a mese látszatát kelteni, azaz néhány csodás elem szerepeltetésével már
eladhatóvá válik bármi, nemcsak az írott szöveg. A mesei motívumok valamely termék eladásának érdekében történő felhasználása nemcsak a médiákra jellemző, bár elrettentő példaként lehetne felsorolni jó néhány televíziós reklámot vagy akár az ismert
gyorséttermi hálózat vevőcsalogató „piroskás”, „hófehérkés” szórólapját. A mesevilág
jellemző szereplőinek, cselekményeinek kritikátlan felhasználása arra a nézetre épül,
miszerint a gyerek élete, gondolkodásmódja, logikája egyrészt úgyis a mesék világában
zajlik, ez az igazán ismerős számára, másrészt a való világ és a mesevilág körvonalai
nem pontosan meghatározottak, így a mesei alakok ismerőssége, otthonossága, a ráismerés öröme komoly motivációs erőt jelenthet pl. adott termék megvásárlásához.
A mesemotívumok nem mesei kontextusban történő alkalmazása – és ez érvényes
a műmesék adott csoportjára is – kettős irányú hatást fejthet ki, azaz egyrészt a valóság
meséssé tételéhez, írhatnám: a valóság szakrálissá tételéhez járulhat hozzá, hiszen a mindennapokat transzcendáló történések a valóságot felülírva meseivé tehetik azt. Szövegek vonatkozásában ez akkor történik meg, ha a tehetséggel megírt jó műmese, csodás
történet elég hiteles és elég erős ahhoz, hogy hihetővé tegye a hétköznapok elvarázsolódását. Másrészt éppen a ellenkező hatás figyelhető meg: a hétköznapi, profán környezetbe kerülő mesemotívumok maguk is profanizálódnak, elvesztik másságukat, sőt
esetenként nevetségessé válnak, azaz éppen hihetőségük, valódiságuk kérdőjeleződik
meg. A mesevilág – való világ szándékolt összemosásának másik változata az, amikor
mesebeli történéseket igyekeznek napjaink tudományos apparátusával megmagyarázni
gyerekeknek, e leleplező adalékok tükrében egyszerűen hazugságnak tetszhet minden
mese.6 Szerencsére egy (egészséges) gyerek mindig biztosan tudja, hogy a mesék világa
az egy másik világ, más (fizikai) törvényekkel, más (idő- és tér)dimenziókkal. De azt
sajnos nem tudja, hogy mi a (gyermek)irodalom színvonalának alsó határa, azaz nem
minden esetben rendelkezik kellő kritikai érzékkel és a kritikához szükséges fogalmi
apparátussal ahhoz, hogy eldönthesse, jó mesével áll szemben vagy csak látványossá,
csodássá tupírozott (mese)utánzatról van-e szó.
A „Milyen a jó mese?” kérdés megválaszolásával egyértelmű receptet lehetne adni,
és a válasszal szelekciós szempont is születhetne, ám a mese és a mese-jelenség (azaz
5

6

A témáról részletesen lásd: Bruno Bettelheim: A mese bűvölete és a bontakozó gyermeki lélek.
Gondolat, Budapest, 1988.
Példaszerű lehet e tekintetben a rénszarvasos Mikulás esete, akiről a meglátogatandó gyerekek száma alapján kiszámolták, hogy szánja mintegy 1000 km/s-os sebességgel kell mozogjon, rakománya mintegy 321 000 tonna, az ennek következtében létrejövő nagy légellenállás
miatt az egész rénszarvassereg 4,26 ezredmásodperc alatt elégne. Eközben a Télapó mintegy
8 207 123 kilogrammos erővel préselődik szánja háttámlájának. „Összegezve: Ha a Télapó valaha is megpróbált Karácsony éjszakáján ajándékokat kihordani, mostanra biztos halott szegény.”

56

tiszatáj

a mese mint világkép és a mese mint irodalmi műfaj elterjedése) komplexitása miatt
magától értetődő, hogy átfogó igényű recept nem születhet, esetleg a kérdés néhány
vonatkozását lehet megvilágítani.
A (mű)mesék gyerekek irányából történő befogadásának alapvető problémája,
hogy mesének avagy igaznak tartsanak-e adott történetet, ill. adjon-e a szerző bármiféle fogódzót, útmutatót a befogadást illetően, vagy bízza a gyerekre az olvasottak/hallottak besorolását, és ennek megfelelően a világépítést. „A gyermekek gyakran
olyan kevés ismerettel rendelkeznek a világról, hogy nem is tudnának azonnal véleményt mondani róla. És segítség nélkül képtelenek különbséget tenni a fantasztikus és
szokatlan, vagyis a ritka és távoli jelenségek, a nonszensz és az egyszerűen csak felnőttes dolgok között, ami annyit tesz, hogy a felnőttek világában hétköznapi jelenségek
igen jelentős része fehér folt marad számukra. Ám igenis észreveszik a különféle kategóriákat, s időnként – persze nem mindet egyidejűleg, hanem inkább szépen sorjában,
egymás után – meg is kedvelhetik azokat. Persze az ezek közötti határ gyakran változik, vagy éppenséggel eredendően is zavaros, de ez nemcsak a gyermekek benyomása.
[…] Egy gyermek hajlamos elhinni a történetet, mely szerint a szomszédos országban
emberevő lények laknak, és igen sok felnőtt akad, aki könnyedén elhiszi ugyanezt, ha
nem az ő hazájáról, hanem egy másik országról van szó. Ha azonban egy másik bolygóról, akkor csak kevés felnőtt akad, aki úgy gondolná, hogy ott a gonosz emberevőkön kívül más élőlények is lakhatnak.”7 A jó mese műfaját illetően nem hagy kétséget
olvasójában, hanem egyértelműen jelzi a mesevilág jelenlétét, még akkor is, ha sok
esetben a szerző reflexiós játéka a referenciatartomány kibővülésének illúzióját kelti.
„A mese: mese arról, hogy ez mese” tautológiának tűnő definíció a mesevilág és való
világ viszonyában bontható ki, azaz „csak mese, hogy ez csak mese”-ként akár leegyszerűsíthető, ám arról szól, hogy a szöveg elsősorban saját meseiségét, mesemivoltát hivatott demonstrálni, ez a mese egyetlen „célja”. Pl. a barátságról, a hűségről, a bátorságról, a szeretetről stb. szóló „jó kis mese” igazából nem mese, esetleg csodás elemekkel illusztrált példabeszéd. A mese arról ismerszik meg, hogy önmaga mesemibenlétén
túl semmiről sem szól, legalábbis nem expliciten. (A mesékben felfedezhető szimbolikus tartalmak és archetípusos minták nagyon is működő mozgósító erejéről természetesen nem feledkeztünk meg – erről lásd pl. a jungiánusok meseelméleteit.)
A műmesékben esetenként előforduló mesevilág és való világ szándékos összemosása a gyerek hiszékenységére és tapasztalatlanságára épít, és ha nincsenek mellette
a szövegben a játékjellegre utaló jelzések, akkor etikai kérdéssé válik, ti. a gyerekeket
szándékosan nem lehet félrevezetni. A csak gyerekeknek szánt művek egyik csapdája
éppen ez, hogy válogatás nélkül kerülnek egymás mellé mesei és nem mesei elemek
úgy, hogy ezek vagy a mese vagy éppenhogy a valóság látszatát keltik, az utóbbi esetben nem kis zavart okozva a gyerekek világ(kép)építésében. Ha mesének nevezünk
minden csodás elemet, szokatlan tényt tartalmazó szöveget, akkor jelentősen megnő
a mesefogalom extenziója, és ez sajnos minőségi devalválódást eredményez, hiszen
a számtalan „meséskönyv” közül csak igen kevés a valódi, jó mese – amelynek nemcsak
helyszíne, motívumrendszere, de világlátása is mesei, azaz: nem kérdőjelezi meg a mesevilág létét, elismeri annak autonómiáját; és a csodákat, melyek nem csupán a fantázia
termékei, hanem mindig a mesevilág koherens rendszerének részei, nem kétkedéssel
vagy oknyomozó hitetlenkedéssel fogadja. A gyerekeknek szánt mesék másik bukta7

J. R. R. Tolkien: A gyűrű nyomán. Fa és levél. Merényi Kiadó, Budapest, é. n., 86.

2002. december

57

tója az, hogy ezek a szövegek korszerűek szeretnének lenni, azaz az írók követhetik
ugyan a legklasszikusabb mesei szüzséket, de az újszerűség lesz mégis a művek értékmérője. A prioritást nyert eredetiség hajszolása hozza létre a már-már abszurdba hajló
mesei történéseket és ez a legtöbb esetben a meseelemek napjaink világának való megfeleltetést jelenti. Így a mesék éppen egyik lényegi jegyüket, az időtlenségüket, az egyetemességüket veszítik el, hiszen a korszerű mesék csak ma korszerűek, néhány év alatt
– mivel a műben ábrázolt mindennapok viszonyai, kellékei divatjamúlttá lesznek –
anakronisztikussá és olvashatatlanná válnak. A felnőtteknek szánt ún. klasszikus mesék időtlenül szólni tudnak a gyerekekhez (is) – ezzel szemben sok gyermekeknek
szánt műmese mintha nem venné komolyan nemcsak a gyerekeket, hanem a műfaji
követelményeket sem. Természetesen vannak nagyon jó „korszerűsített” mesék is,
ezeknek titka éppen az, hogy a bennük levő történések bárhol, bármikor, bárkivel
megtörténhetnek, lemondanak a hiteles korrajz igényéről, nem egy adott célcsoportnak szánják a mesét (lásd pl. a lakótelepi gyerekeknek, az elvált szülők gyerekeinek
szánt meséket stb.), és nem akarnak (mesésen) tanítani, „csak” mesélni (lásd: Szabó
Magda: Tündér Lala, Lázár Ervin: Szegény Dzsoni és Árnika, Szijj Ferenc: Szuromberek
királyfi stb.). Egy mese attól (is) jó, hogy időtlen és kortalan, mert metafizikai és egzisztenciális súlyánál fogva nemcsak a gyerekek, hanem a felnőttek is szívesen olvassák. A problémát tovább sarkítva utalhatnánk Németh László elhíresült véleményére,
mely szerint nincs szükség külön gyermekirodalomra, mert a meglévő „felnőtt könyvekből” lehet gyerekeknek valót válogatni, vagy Heinrich Wolgastra, aki már 1896ban egyenesen úgy fogalmaz, hogy űzettetni kell azokat a könyveket, amelyek csupán
a fiatalság érdeklődésére számíthatnak, mert az irodalmat nem lehet az ismeretterjesztés vagy a morál eszközének tekinteni.8 Tolkien azt írja: „Ha a tündérmese olyasvalami, amit érdemes egyáltalán elolvasni, akkor azt érdemes megírni is, és érdemes arra,
hogy felnőttek is elolvassák.”9 Hipotetikusan akár normatív igénnyel is megfogalmazódhatna „a jó mesét a felnőttek is élvezik” vagy „a jó mese arról ismerszik meg, hogy
nemcsak gyerekeknek szánták” kijelentés – ám egyelőre mindkettő csupán induktív
alapon történő következtetés, és tartalmaznak egy olyan faktort – ti. a szerző tehetségét –, ami nagyon is esetlegessé teszi érvényességüket, és számos kivételt enged meg.
A meseirodalom és a gyermekirodalom fogalmának keresztmetszete jelenthetné
a gyermekmesék halmazát – ha ez az elnevezés nem jelentene eleve értékítéletet is, hiszen a szót többnyire negatív értelemben használjuk, értsd: olyan mese, ami csak gyerekeknek való, azaz valami komolytalant jelöl. A gyermekirodalom fogalmának tisztázatlansága mellett a tapasztalati alapon működő definíció lehetővé teszi a gyermekirodalomban szereplő mesék vizsgálatát, így a „Milyen a jó mese?” mellett a „Milyen
a jó gyerekirodalmi mű?” kérdését is fel kell tenni. A válaszlehetőségek közül Karl Ernst
Maier válaszát idézném. Szerinte a jó gyermekirodalmi mű organikus egységgel bíró
szöveg, amely külső és belső zártsággal rendelkezik, kijelentései valódiak, igazak, eredetiek, azaz a tartalmilag mondottakhoz valós lelkiállapot rendelhető (pl. a mesék
belső igazsággal bírnak, ami azt jelenti, hogy a szerző által teremtett atmoszféra miatt
cselekednek igaz módon a szereplők), harmadsorban pedig az ábrázolás izgalmat, fe-

8
9

Heinrich Wolgast: Das Elend unserer Jugendliteratur. Worms 1950.
J. R. R. Tolkien: i. m., 99.

58

tiszatáj

szültséget vált ki az olvasóban.10 Mindezek, vethetnénk azonnal a szerző szemére, minden irodalmi művel szembeni elvárásként szerepelhetnek.
A gyermekirodalomban jelen levő mesék közül a népmesék az ún. felnőtt irodalomból kerültek át, így ezek most csak annyiban képezik vizsgálódásunk tárgyát,
amennyiben átdolgozott formában kerülnek a gyerekek kezébe (az átdolgozás problémáiról lásd fentebb). A gyermekmesék másik fele műmese: egy olyan mesevilág generálódott, amelyet a klasszikus mesei elemek mellett új szerepkörök, fantasztikus birodalmak, érdekes kalandok, szokatlan eszközök és kellékek jellemeznek.
Az írók mese felé fordulása, az írók által írt mesék két szélsőséges nézőpontból közelíthetők meg. Állítható és argumentálható, hogy egyrészt minden műmese csak rossz
lehet, mert a (nép)mese, az őstípus olyan szimbolikus tartalmakat hordoz, amelyek
esetenként rejtve maradhatnak ugyan egy racionális feldolgozás előtt, ám a mesei fantasztikum sohasem motiválatlan, mindig megvan a saját logikája, akkor is, ha ez általunk nem ismert – ezzel szemben a műmesék fantáziajátéka legtöbb esetben zagyva
képtelenségeket jelent. Ugyanakkor a mesék mint lelki folyamatok, pszichikus erők
működésének metaforikus jeleiként működő szimbólumok, mint szimbólum-konglomerátumok és mint a valóságot nemcsak reprezentáló, hanem életre is keltő művek
rögzítettek (lásd Jung, Eliade, Fry nézeteit a pszichikailag indokolt, archetipikus
szimbolizációról) – ezzel szemben a műmesék önkényes jelkapcsolaton alapuló szimbólumokként működnek, tehát jelentésük nem abszolút, hanem csak pozícióbeli.
A népmesékkel összehasonlítva az irodalmi mesék csak ritkán szerencsések, ugyanis tudatosak, szándékoltak, tele vannak eltanult mesefogásokkal, szerkezetük laza, nyelvezetük mesterségesen színezett. „A legképtelenebb termékek viselik ezt a címet: mese.
[…] Nem egyebek ezek, mint pedagógusok pedagógiai meséi pedagógiai célból.” 11 –
Nógrády László 1917-es értékítélete a mai műmesék jelentős részére is érvényes.
Másrészt mivel minden többféle diskurzusból áll össze, lehetetlen egy elsődleges jelentésről beszélni (lásd Peirce, Ricoeur ide vonatkozó munkáit), így a szimbólumként
értelmezett műmese nem utánoz, hanem megalkotja a maga valóságát, amit minden
ember az örökül kapott jelkészlet segítségével fejt meg. A műmesék tehát azért jók és
azért szükségesek, mert újabb és újabb valóságdarabokat hoznak létre – természetesen
csak akkor, ha rendelkeznek a szimbolikus ábrázolás erejével. Móricz szerint az ifjúsági írók „önkéntelenül is az ősi mesék varázsa alatt állnak. Azok valóban az élet legmisztikusabb igazságaival vannak telítve”12, vagyis a kulturális örökségtől, archetipikus
jelkészlettől nem függetlenítheti magát egyik író sem. A népmeséket szigorúan követő
műmesékben érthető módon felismerhetőbb ez a vonás, és ahogyan fokozatosan kiveszni látszik a szó klasszikus értelmében vett csoda, a varázslat a gyerekkönyvekből,
úgy tűnik el a mesei világlátás, és veszi át a helyét a realitás valamiféle mesés ábrázolása. A gyerekeknek szóló művek vagy a mindennapok valóságát tükrözik a gyermek
érzés- és gondolatvilágán keresztül, vagy megmaradnak a gyermek világában, azaz a valóságkontroll hiányával is magyarázható sajátos gyermekfantáziát imitálják. Létezik
olyan elmélet, mely szerint ez utóbbi esetben a gyermeki (világba való) beleélés mellett
10

11

12

Karl Ernst Maier: Jugendliteratur. Formen, Inhalte, pädagogische Bedeutung. Verlag Julius Klinkhardt, 1993. 257–262.
Nógrády László Dr.: A mese. I. kötet. A gyermekmese. A Magyar Gyermektanulmányi Társaság kiadása, Budapest, 1917., 64.
Móricz Zsigmond: A gyermek és a könyv. In. Diarium, 1933/3–4., 69.

2002. december

59

szükség van az írói kontrollra, mert „ez az a művészi rendező elv, amely rendszertelen,
céltalan fantáziacsapongást művészi egységbe fogja, s bizonyos művészi cél érdekében
koncentrálja. Ha úgy tetszik, nevezhetjük ezt a gyermekirodalom pedagógiai aspektusának, tendenciájának is.”13 (Tapasztalataink szerint a gyerekeknek szánt mesék hangvétele éppen a túlzott kontrollból, a tanító szándékból eredő felnőttekkel való összekacsintástól válik hamissá, hiszen a mesék hitelessége kérdőjeleződik meg.)

2.
A mai magyar irodalom műmeséinek vizsgálata írásunkban abból a szempontból
történik, hogy a bennük megnyíló mesevilág mennyiben egyezik meg ill. mennyiben
tér el a népmesék világától: elsősorban milyen a csodához való viszonyuk, mennyiben
mások a szereplőik, a történések, az erkölcsi rend, felismerhető-e bennük valamiféle
reflexiós, „metamesei” vonás, és ha igen, akkor ez mennyiben befolyásolja a gyerekek
irányából történő befogadás minőségét, azaz nem veszíti-e el hitelességét a szöveg.
A mesék nyelvezete csak annyiban része a vizsgálatunknak, amennyiben a mesevilágból
„kiszóló” mesemondó hangja érdekel – természetesen nem feledve, hogy a világ nyelvben megnyíló világ –: „A világ megalkotása a fontos, a szavak azután szinte önmaguktól adódnak.”14 Néhány kanonizált, ismert, a klasszikus mesét forrásának tekintő, erre
reflektáló műnek az elemzésével azt a jelenséget szemléltetem, hogyan tűnik el a gyerekeknek szóló könyvekből a mese, és hogyan veszi át a helyét a mesei elemekkel átszőtt (gyerek)történet, hogyan szorul ki a gyerekek világából a fantasztikum, és hogyan veszi át a helyét a kaland. Nem biztos, hogy a folyamat negatív előjelű, és semmiképpen sem jár értékcsökkenéssel az egyes művekre nézve, és kijelenthetjük, hogy
a gyerekek részéről akár mai „Disney-produkciók, a számítógépes játékok által meghatározott világunkban” (sic!) sem csökken a klasszikus mese és kellékei, a hagyományos
értékekkel bíró mesevilág iránti igény – lásd pl. Harry Potter sikerét.15 Az általam bemutatott szövegek egy-egy fokozatát, típusát jelent(het)ik a mesei tradíció felhasználásának ill. a mese, mesei világ(kép) módosulásának. Bár a mesék értékének devalválódása történelmi folyamatként értelmezhető, az itt következő felsorolás nem kronologikus rendet követ, hiszen a vizsgált periódus rövidsége nem teszi lehetővé e folyamat
megfigyelését: az egyes szövegek egyazon korszakon belül képviselnek más és más
transzformációs módozatokat.
A vizsgált mesék vagy híven követik a proppi szerkezetet, hagyományos szereplőket felsorakoztatva, ám esetenként egy-egy elemet, a szereplők funkcióját, a befejezést
módosítva (pl. Gyárfás Endre: A varázsgombóc, Lázár Ervin: A legkisebb boszorkány);
vagy a már ismert, rögzített szerkezetről lemondva a mesei cselekményt, motívumokat
egészítik ki „modern” kellékekkel (pl. Szabó Magda: Tündér Lala, Csukás István: Süsü,
a sárkány, Balázs Béla: A hét királyfi, Lázár Ervin: Szegény Dzsoni és Árnika); vagy
a mesei szereplőket és történéseket helyezik jelenkori környezetbe (Békés Pál: A kétbalkezes varázsló, Szijj Ferenc: Szuromberek királyfi); vagy hétköznapi történetekben vo13
14

15

Seres József: Gyermektörténet, mese, meseszerűség. In. Könyv és Nevelés, 1967/3., 9.
Umberto Eco: Széljegyzetek A rózsa nevéhez. In. uő.: A rózsa neve. Árkádia, Budapest, 1988.,
593.
Harry Potter meseiségéről részletesen lásd egy korábbi dolgozatomat: Jelenidejű holnemvolt. Új Forrás, 2001/

60

tiszatáj

nultatnak fel egy-egy mesei hőst, csodás történést (pl. Török Sándor: Kököjszi és Bobojsza, Szabó Magda: Sziget-kék, Török Sándor: Csilicsala csodái, Lázár Ervin: A kisfiú
meg az oroszlánok). A műmesék kategorizálásának alapja jelen esetben nem a klasszikusnak tartott proppi szerkezetnek való megfelelés, hanem a mesevilág, mint sajátos,
különleges világlátás és mindennapjaink világnézete keveredésének mértéke.16
Gyárfás Endre: A varázsgombóc17 c. mesekönyve már címében sejteti, hogy a mesehagyományok folytatója kíván lenni. A mágikus tárgyak olyan fontosak lehetnek
a mesékben, hogy a nemzetközi mesekatalógusban külön típuscsoportot alkotnak
(AaTh 560–621) a mágikus tárgyat központi motívumként szerepeltető mesék: A bűvös
gyűrű, A csodamalom, A győzhetetlen kard, A csodalevelek stb. népmesetípusok sorába
illeszkedhetne Gyárfás Endre varázsgombóca is. A felsorolt típusú mesékben az adott
mágikus tárgy mindig a hős segítségére van, mindig jelen van, aktívan részt vesz a mese
cselekményében, ezzel szemben – és ez a tény emblematikus lehet e mese világát és
a népmesék viszonyát illetően is – a varázsgombóc csak negatívan szerepel: ez a keresés
célja, a főszereplő törpék csak vágyakoznak rá, s mikor lehetőségük lenne létrehozni
(megfőzni), akkor széttépik a recepthez szükséges varázsigét. A mese szüzséjében jól
meghatározott sorrendben szerepelnek társak és segítők (madarak az égi; pókok, ló és
óriás a földi; egy Döhönke nevű úszólábas barlanglakó a vízi terrénumból), van benne
a társak közötti konfliktus, humoros helyzet. Az ellenségről (az óriásról) azonban kiderül, hogy barátságos, segítőkész, így nincsen „komoly” csata, próbatétel, csúcspont,
és a megoldás nem a megérdemelt jutalom (a varázsgombóc megszerzése), hanem a törpék hazatérése, azaz a kiinduló állapot akceptálása. A tolkieni szereplőket és szituációkat felvonultató mese világképe (és az óhatatlanul adódó összehasonlításból eredő elváráshorizontok sokat rontanak a mese befogadásán, ugyanis Tolkien három kötetes
részletgazdag, hősi meséje után csak vérszegény, elnagyolt nemishősökkel és történésekkel találkozik itt az olvasó) így nem „a jók győznek, megkapják a jutalmat, a rosszak
pedig a büntetést” értelmében alakul, helyette expliciten, versben mondódik ki a tanulság: „Égre kelt a fényes, görbe hold. / Törpe marad, aki törpe volt. / Ám ha bátor
és bölcs, nem vitás: / elfér benne is egy óriás.” A mese elejei négysoros utolsó két
sorához („Ha fél, el ne hagyja otthonát, / s örüljön, hogy nem törpül tovább.”) képest
tagadhatatlanul pozitív irányban változott meg a törpék (élet)szemlélete, az olvasó
gyerek azonban az óriássá válás sikertelenségének tényét rögzítheti elsősorban – csak
jobb esetben nem bosszankodik a törpék butaságán. A determináció és a szabad akarat
filozófiai problémájának kibontásaként, gyermeknyelvre való lefordításaként is értelmezhető mese mégsem jó mese, mert a tények, a mesék szigorúan pragmatikus világlátása szerint értelmezve, mitsem változtak, ez a változatlanság pedig elfogadhatatlan
a mesevilágban. A főszereplők nevei (Galagonya Máté, Kökény Kelemen, Áfonya Ábris)
által létrehozott szemantikai tér meghatározza a történéseket is: tudjuk, hogy igazán
veszélyes, igazi hősöket próbáló események nem történnek majd, eufemizált (mese)világ ez, törpékhez illően törpedimenziójú konfliktusokkal és megoldással. A szövegből minduntalan kibeszélő mesélő nem tudja leplezni didakticizmusát – ez nemcsak
egyes szavak „megtanítását”, a versbe foglalt résztanulságokat jelenti, hanem a mese
16

17

A műmesék tipologizálásáról lásd: Boldizsár Ildikó: Varázslás és fogyókúra, Mesék, mesemondók, motívumok. JAK, Kijárat Kiadó, 1997.
Gyárfás Endre: A varázsgombóc. Ciceró, Budapest, 1991.

2002. december

61

egészéből kihallható pedagógiai szándékot is –, és a szójátékok is sok esetben erőltetettek, mesterkéltek.
A mesebeli szereplők, mesei kellékek, a címbeli varázsgombóc felvonultatása nem
bizonyult elegendőnek ahhoz, hogy valódi, „elvarázsolt” mesevilág szülessen, hiszen
a szereplőkkel nem mesei történések, hanem kalandok történnek és a legfontosabb: nincsen semmilyen csoda a történetben – a varázsgombóc is csupán potenciálisan létezik,
a mesebeli csoda azonban mindig aktuális kell legyen. A mese szereplői csak a mesékben megszokott attribútumokkal rendelkeznek, és magábanvalóságuk az egyedüli karakterisztikum, egyéniesítésük nem eléggé megoldott ahhoz, hogy ne csak törpéknek
nézzük őket. A kizárólag klasszikus mesei környezetben és kellékekkel egy nem mesei
történet zajlik: az események nemcsak hogy nem lépik túl azt a keretet, amit egy mese
megengedhetne (így pl. a törpék lehetőségeit, dimenzióit meghaladó feladatok megoldásával; új, szokatlan helyszínek, eszközök szerepeltetésével egy kevésbé sematikus
világ jöhetett volna létre), de sokkal szegényebbek is annál, ami egy mesében elvárható, ettől válik banálissá a törpék kalandja.
Csukás István Süsü-könyvében18 sem hagyja el Meseország határait a szerző, és bár
csodák Süsüékkel sem történnek, de itt a szereplők funkciója elüt a megszokottól, sőt
néhol éppen ellentétes azzal, és nem a meséből ismert attribútumokkal rendelkeznek.
A mesehősök, a cselekmény mozzanatai, a mese nyelve állandó párbeszédben vannak
azzal a bizonyos „őstípusú” tündérmesével: már a kezdőszituáció (Süsüt kitagadják,
mert nem megölte, hanem gyógyítgatni kezdte az ellenfelét) utal a mesei sztereotípiára, csak ennek ismeretében válik érthetővé és élvezhetővé nemcsak Süsü sajátos
helyzete, hanem az egész mese humora is. A mese értéke a klasszikus mesei történések
fonákjának megmutatásában rejlik: van ugyan benne legkisebb királyfi, de ez éppen
a sárkány; a királyfi nem főhős (nem is lehetne, hiszen nem a 3. vagy a 7., hanem csak
a 26. testvér); vannak benne próbatételek, de ezek nem a hőst, hanem a vele találkozó
embereket teszik próbára (akik nem tudnak Süsü nem sárkányhoz illő tulajdonságairól, így a tudott és nem a megtapasztalt ismereteiknek megfelelően cselekednek, ezért
válnak mulatságossá, hiszen az olvasó már „beavatottként” ismeri Süsüt); és vannak segítők, de a hősök érdekből, pénzért segítenek, és arra szövetkeznek, hogy a sárkányviadal végén a sárkányé lehessen a királykisasszony. Akár a mesében, a szereplők „foglalkozásnevükön” szerepelnek (kivéve a főszereplőt, neki igazi neve van): ez esetben
mégis nevesítve, nagybetűvel írva – ismét jelezve az olvasónak a Csukás-könyv különleges státuszát: a műmese az őstípusú tündérmesére utaló, ám attól elkülönböző mivoltát. A mese nyelve mímeli a népmesék nyelvét, ám ugyanakkor át is írja azt: a hasonlatok, káromkodások ízes népnyelvet idéznek, mégis egyediek, a humorosság a legfőbb
jellemzőjük. A (mese)világépítésben főszerepet kapnak a korunkra jellemző fogalmak,
tárgyak, intézmények (pl. turistaszezon, orvosi ellátás, lelki hadviselés, tudományos
virágok, bacilus, virsli, Tudományok Vára, Sárkányellátó Vállalat stb.), ám ezek nem
törik meg a mese időtlenségét, hanem az olvasó számára ismerősebbé teszik a Süsü
neve által fémjelzett mesevilágot. A mese főszereplője megszelídíti, negálja ugyan már
meglévő sárkányképünket, ám ugyanakkor meg is erősíti azt: Süsü erős, hatalmas, tud
tüzet okádni. A vele megtörtént események nagyobb hányada azonban túlságosan is
hétköznapi, a Kiskirályfi szerepeltetésével még hangsúlyozottabbá válik a gyermekivel, a gyerekjátékkal való analógia (vö. Süsü, a rettentő, Süsü, a pesztra, A bűvös virág
18

Csukás István: Süsü, a sárkány. Századvég Kiadó, Budapest, 1993. (első kiadás: 1980)

62

tiszatáj

epizódokat). Tényleg veszélyes helyzetbe is csak egyszer kerül Süsü (Süsüt Csapdába
csalják), bár ekkor válik igazán heroikussá, hiszen az életét kockáztatja. A kalandok
mégis meseiek, meseiségüket Süsü gyermekien tiszta és egyszerű/együgyű viselkedéséből nyerik: ez a sárkány annyira nem sárkány, hogy már külön mesébe illő.
A főhős viselkedése azonban nemcsak mesei tapasztalatainknak mond ellent, hanem ellentétben áll saját világának dogmatikus, merev etikettjével és szabályrendszerével is, így kettős értelemben is egyénített: egyrészt mesehősként cáfol rá fajának jellemzőire; másrészt nem illik saját mesei környezetébe sem (mert még a mesében sem
illik bele egy sárkány az emberi környezetbe – ezt a felismerést jelzi a befejezés is).
Közben az író nem feledkezik meg arról, hogy akár szövegszinten is ébren tartsa
a klasszikus mesékre való reflektálást – lásd pl. a bajvívás, a sárkányeledel, a leánykérés
mozzanatait. Népmese és műmese viszonyának alakulását nemcsak az jelenti, hogy
a népmeséket ismerve, tudva lesz élvezetes Süsü története, hanem fordítva is igaz:
A Süsü, a sárkány nyelvi frissessége, eseményei, szereplői, elsősorban Süsü mára
mitikussá nőtt alakja, a klasszikus mesékkel szembeni elváráshorizontunkat is módosítja: az egysíkú mesei nézőpont, beszédmód megváltoztatásával, a mesevilág határainak szélesítésével, mesevilág és gyermekvilág közelítésével perszonálisabbá válik a mesevilággal való viszonyunk.
A mesevilág közelítésének, emberibb dimenziójú, kevésbé idealizált, így esetlenebb, nevetségesebb ábrázolásának legújabb példája Szijj Ferenc Szuromberek királyfi c.
könyve19. A Valabérci-hegyeken túl játszódó történet a klasszikus mesék cselekményvázát követi: az elrabolt királylányt társak és segítők segítségével, közbeeső próbatételek után egy bajvívás, csata győzteseként kiszabadítja a királyfi. Csakhogy a királylánynak (is) neve van, Sziromka Mária; a hős társai: egy kopasznyakú tyúk, két káposzta, három uborka, egy futórózsa, egy paradicsomkaró árva kis paradicsommal és
egy kertkapu; a segítők szemtelenül ennivalót kunyeráló állatok, egy óriás, egy filozofikus hajlamú, hazudós medve; a próbatételek között szerepel Zeppelinen való utazás,
határőrsárkánnyal való beszélgetés, hadifogság, ellenzékiekkel való kocsmázás, börtönkaland, földalatti sínautózás és káposztagyalun való repülés is; a megoldást egy
füttyjelre szirénázó korona hozza meg. És nincsen kötelező lakodalom sem, és semmiféle jutalom. De ebben a mesevilágban helyet kap még egy békadínó, egy mókusfarkas,
vonatvezető kőszáli kecske, lószarvasbogár, vámpír, múmia, zombi, palabárd hadseregek, fűrészfarkú turulgalambok stb. A legyőzendő gonosz pedig nem a mesék gonosz
királya, hanem ravasz, számító, cinikus diktátor. A felsoroltakból is látható: Szijj mesevilágának különösségét éppen ez a sokszínűség adja, ti. hogyan lehet szervesen,
együtt szerepeltetni jól ismert mesei és abszurdba illő eseményeket és szereplőket.
A sci-fi-be, abszurd komédiába és meseparódiába egyaránt illő kellékek teremtik meg azt
a mesei miliőt, amelynek értékvilága is ennek megfelelően sokszínű: a főszereplő királyfi kissé ügyefogyott, analfabéta, műveletlen; a kertlakók végletesen opportunisták,
gyávák – mégis szeretnivalók; az ellenfél sem gonosz – így büntetése is inkább mulatságos, mintsem igazságosan elrettentő. És mivel sem a jó, sem a rossz nem végleteiben
ábrázolt, így alakulhat át a várt befejezés: visszatér a kiinduló, giccsesen idilli állapot.
A klasszikus mesékre való reflexió a hagyományosan ismert meseelemek kicserélését és módosítását jelenti, így kap a hős segítőitől csodafogpiszkálót, csodagyűszűt,
csodazsebkendőt – ám a szereplők számára is hihetetlennek tűnik mindez, hiszen tud19

Szijj Ferenc: Szuromberek királyfi. Jelenkor Kiadó, Pécs, 2001.

2002. december

63

ják, hogy „olyan még a mesékben sincs”. A mese első oldalán megjelenő halacska (akit
úgy dobnak vissza a vízbe, hogy csak ennyit tud megjegyezni: „– És mi lesz a három
kív…”) emblematikus lehet a könyv egész világára nézve: a hagyományos meseelemek
csak a tőlük való elkülönböződés miatt kapnak figyelmet. Olyan mesevilág ez, amelyben az ismert mesefigurák egy abszolút új mese(játék)teret teremtenek, ebben pedig
a meselények és -történések újabb alfajait, részmozzanatait ismerhetjük meg, és ennek
megfelelően módosul a mese értékvilága. Emellett/eközben zajlik egy fikciós játék is,
hiszen a szöveg több helyen is a mesére, mint képzeletbeli, nem létező világra utal,
magát sosem meseként aposztrofálja, holott az olvasó (gyerek) számára (is) egyértelmű
a szöveg mesemivolta.
Végig meseország keretein belül maradva Csukás és Szijj meséje nem rombolja le
a mesevilág és való világunk határát, a mesevilág territóriuma szélesedik ki az eddig
számunkra ismeretlen területek, szereplők, események bemutatásával. Meséikben nemcsak a megszokott mesei történések zajlanak, hanem a mesei hagyományok újabb és
újabb vonásokkal egészülnek ki. Ha adott irodalmi szöveg elég erős (vagyis kellőképpen hiteles a mesevilág ábrázolása: mentes bármiféle gúnytól, felnőttekkel való összekacsintástól – ami nem jelenti a humor vagy a mesére, mesélésre való reflexió hiányát),
akkor az abban szereplő tények, események bővíthetik, kiegészíthetik mese(világ)képünket, azaz pl. Süsü, a Kiskirályfi, a mókusfarkas, a palabárok stb. a hagyományos
meseszereplők mellett meseország elfogadott szereplői lehetnek, intuitív mesetudásunk
részesévé válnak.
Csodás mesei szereplők azonban nem csak saját többé-kevésbé rögzült funkciójukkal szerepelhetnek, hanem a leghétköznapibb történések hőseivé is válhatnak. Balázs
Béla hét aranyhajú királyfija20 akár hét mindennapi kisfiú is lehetne, s hogy mégsem
azok, az idealizált alakjuknak köszönhető: mindannyian példásan szófogadóak, szorgalmasak, jólneveltek és sohasem veszekednek, otthonuk pedig mesebelien csodás. Mikor kitör a háború, az öreg királynak el kell mennie, és az otthon maradt királyfiak
a hétköznapi gyerekek életét élik. A gonosz oldalt egy fekete hollóvá átváltozni tudó
boszorkány képviseli, aki fekete cukorkákkal megbetegíti a királynét, majd a palotának hét kaput varázsolva viszályt szít a királyfiak között. A történések csöppet sem
meseiek: a királyi család bármelyik gyerek családja lehetne, a családi békét megirigyelő
boszorkány (rossz gyermekével) pedig bármelyik szomszédasszony. Balázs Béla meséje
„volt egyszer, hol nem volt”-tal indít ugyan, de „a borzalmas háború”, a frontra induló
király, a hadisegélyből élő királyfiak aktuálpolitikai utalásokat hordoznak: így a meseiség kimerülni látszik a mesei környezet bemutatásában, ahol a (nélkülöző) gyerekek
vágyai, álmai jelentik a csodát: a királyfiak körhintapalotája, az örökkön termő labdafák, cukorfák, csokoládéfák, a minden királyfinak jutó hintaló és póniló – és az ebédnél minden fogást torta követ. A Kedves Jocó érték- és érzelemvilágát megidéző gyermeki boldogság a bőséget és a korlátozásmentességet jelenti: „És szabad volt tépni róluk [ti. a labdafákról]. Csak oda kellett menni, kicsit felágaskodni, és letépni egy labdát.
Vagy százat, amennyit akart az ember.” (3.) A gyermeki képzelet- és vágyvilág mese(világ)teremtő fantáziává alakul, pontosabban a mindennapok létkondiciói determinálják a mesefantázia milyenségét. Még az abszolút gonoszság sem más, mint a gyermeki(nek vélt), azaz tulajdonképpen érvek nélküli vagy személyeskedő érvelés megnyilvánulása: „Én meg akarlak téged ölni! – ordította az ellenséges király az ajtó előtt –, mert
20

Balázs Béla: A hét királyfi. Móra Ferenc Könyvkiadó, Budapest, 1984. (1. kiadás: 1918.)

64

tiszatáj

nekem van igazam, és te gonosz vagy, és nincs igazad!” (22.) Ám a lepottyanó labdák
akár az égig pattanhatnak vissza – és ezzel a mozzanattal már a mesék világában vagyunk. A hagyományosan tudott mesei fényűzést hivatott jelezni az a pompa, hogy
a használati tárgyak, hegedűtok, zongora, puska, tányérok, korsó stb. aranyból készülnek, a boszorkánynak klasszikus módon hosszú körmei és földig lelógó hosszú fogai
vannak, a királynét meggyógyító Bajbajó orvosságot pedig Pipirity városából hozzák
el. A szó szerint fehér cérnaszállá elfogyó királyné (akit így alig találnak meg gyermekei a fehér ágynemű között és akit így rabol el csőrében a fekete holló) megjelenítése
olyan expresszív erővel bír, hogy az egész történet központi motívumaként megépíti
a mesevilágot, önmagában megteremti a meseként való feltétlen befogadás feltételét,
motívumként pedig a klasszikus mesevilág részévé válik. A királyfiak könnyeiből
létrejött kis patakon, majd folyón megjelenő hét kis aranykacsa, hét szép aranyhattyú
a görög kórusok mintájára összefoglalva énekeli el az ellenfélnek is, és a háborúzó királynak is a történteket – mesebeli hírvivőként a cselekmény újabb és újabb fordulatát
generálják. Végül a királyfiak közti viszályt a hazatérő király elrendezi, az utánaszaladó
ellenséggel, éppen a királyfiak közti felesleges civódásból tanulva, kibékül, a királynét
megbetegítő majd pedig elrabló boszorkányt ágyúval agyonlövik, „azután pedig kidobták az ágyút az ablakon egy nagy folyóba, mert úgyse fognak soha többé harcolni.” (23.)
A hét királyfi esetében jelentős részt kap a mindennapok nagyon is prózai világa,
nemcsak a háborús események, hanem a mindennapos tevékenységek is – ezek kapcsán a hét királyfi már-már kínosan részletezett jógyereksége adott korszak (felnőtteinek) elvárásait tükrözi. A királyi család mesei mivoltánál sokkal fontosabb annak
a családi légkörnek a normatív igényű bemutatása, amiben és ahogyan élnek. A megnyíló világ mégis mesevilág, egyrészt attól, hogy mesei környezetben csodás történések
(is) mennek végbe, morálja pedig a hagyományos mesemorál. Másrészt a mesevilág
– idealizált világ megfelelés tükrében mesei példát mutat a(z első világ)háborús konfliktus megoldására – a mesében természetesen lehetséges a békés párbeszéd, a belátás és az
összefogás egy más dimenziójú ellenséggel szemben. A békéről és a békességről szóló
tanításként is értelmezhető történet meseisége nem csorbul a benne levő realista elemektől, mert a valóságra való utalás sokkal inkább egy elképzelt tökéletes jövőbeli,
mintsem egy (akkor) aktuális vagy egy holnemvolt idejű leképzést jelent.
A mesevilág akcidenciális jellemzőinek megváltoztatása nemcsak a mese- és valóság
viszonyának, arányának átírásával jöhet létre, hanem esetenként a klasszikusnak tételezett mesevilág keretein belül megjelenő érzelmi vonatkozású mozzanatok, a hősök
individualizációja is transzformációs lehetőséget jelent. Lázár Ervin A legkisebb boszorkánya21 híven követi a népmeséket, a szerző Ámi Lajos mesemondónak ajánlja a szöveget. Nem a meseirodalom és gyermekirodalom találkozásáról van szó, ez a mese az ismert „királyfi és királylány egymásra talál” sémán túllépve e cselekményváznak érzelem- és részletgazdag kidolgozása. A valamikori mesemondó egy királyfi történetét
mesélte, abban a mesében a megingathatatlan hős cselekedetei (vö. MNK 400C* Világhírű Szép Miklós) mellett nem volt helye semmiféle elhajlásnak. A mesevilágban kölcsönös a hősök szerelme, az eleve elrendeltetés – „Tudom én azt, Király Kis Miklós,
a világ kezdete óta, és tudtam, hogy éppen ma jössz” (43.) – ez a mesei determinizmus
semmiféle érzelmi alapú kérdésfelvetést nem tesz lehetővé. E (mesei) világrend ellen lázad a legkisebb boszorkány, aki beleszeret a hősbe, és ezért bűnhődnie kell: Anya Ba21

Lázár Ervin: A legkisebb boszorkány. In. uő.: Hapci király. Osiris Kiadó, Budapest, 1998.

2002. december

65

nya széllé változtatja. A három boszorkánytanonc mesterkedéseinek és Amarilla szerelmének története (végigkísérik a főhőst a Tündér Tercia megszerzéséért folytatott
próbatételek során, ám azt hiába próbálják megakadályozni) belefonódik a klasszikus
mesei cselekménybe (az író több népmesetípusból állította össze Király Kis Miklós
történetét), ám annak menetét és végkifejletét nem képes befolyásolni. A mesevilág határain belül vagyunk, mégis két különböző világrend/világkép feszül egymásnak: a főhős reflexió- és kérdésfelvetésmentes világbavetettsége (Király Kis Miklós kétszeresen
is vak: egyrészt elvakultan küzd Tündér Tercia megszerzéséért, így nem veszi észre
Amarilla segítő szándékát és szerelmét, másrészt vak saját létszféráját illetően is, azaz
nem ismeri fel hogy cselekedetei, érzései csak beteljesítik eleve elrendeltetett sorsát) és
Amarilla rákérdező, problémafelvető, saját kondícióiból (hiszen a boszorkánylét klaszszikusan rosszaságot, gonoszságot jelent) kitörni vágyó magatartása, valamint a meseitől nagyon is különböző értékrendje (szerinte Tündér Tercia, ha igazán szeretné a hőst,
akkor nem ment volna el hazulról rögtön annak megérkezése után, és nem titkolózna
előtte), ami a – feltételezett – gyerekolvasó kritikai hozzáállása is lehetne. Lázár Ervin
meséje nemcsak a viszonzatlan szerelem tragikumát példázhatja, hanem az emberi (itt
mesei) létfeltételek meghaladásának képtelenségét is: ebben pedig Amarilla nem annyira
mesei, sokkal inkább mitikus hős. A mese világképe így nem a mindennapok, a realitás
világának hozadékait építi magába (bár Amarilla keserű szerelme nagyon is a reális világból való, és a szöveg sem mentes napjaink korszerű találmányaitól, pl. újság, érettségi, vadászrepülő raj, vaku, bomba, mozi stb.), hanem a mesei világkép a mítoszok
Lázár Ervin által transzformált emberképével egészül ki. A széllé változó, szigorú mesei meghatározottságából kilépő, így dimenzióhatárokat is átlépő Amarilla megváltoztatja a mese végét: megsejtve Amarilla jelenlétét „Király Kis Miklós, a győztes, állt szomorúan a kertben”. (77.) Ebben a kontextusban a győzelem is más hangsúlyt kap – Király Kis Miklós így, a felismerés, a meta-mesei nézőpont birtokában vesztes csak igazán, hiszen szomorúsága (ti. egy mesehős nem szokott szomorú lenni), előrevetíthető
vágyakozása, kételkedése elidegeníti őt saját (mese)világától. Az a valamikori átok
– „Teljesüljön minden kívánságod!” – Király Kis Miklós sorsát is megpecsételi.
Lázár Ervin a mesemondó hagyományt élteti tovább azzal, hogy a hallott meséket,
motívumokat összekombinálva, saját preferenciáit előtérbe helyezve, saját lírizáló nyelvével újrameséli a hallottakat. Ezentúl meséje azt mondja el, mi van a mesei „kulisszák”
mögött, továbbírja a boldog befejezést, ezzel is emberi vonásokkal ruházza fel az idealizált, elérhetetlennek tűnő főhőst (aki amúgy is kissé nehéz felfogású). Ez a történet
a(z összedolgozott) mesék meséje, az író nemcsak a befejezéssel jelzi, hogy ez nem szokványos mese. Bár mesében vagyunk, mégis kívül a mesék világán: vö. a mesélő kommentárjait („Hű, vésztjóslóan hangzott ám.” 29., „Hú, ránézni se lehetett.” 32. stb.),
vagy a szövegbe beépített reflexív mozzanatokat (pl. Anya-Banya előre tudja, hogy el
akarják orozni aranyszőrű csikójukat, a boszorkalányok a királyfi ellenfelében rögtön
felismerik a híres szomjas sárkányt – ők tehát egy bizonyos fokig ismerői a tündérmesék kötelező kellékeinek, dramaturgiájának, ám saját bukásukat és Király Kis Miklós győzelmét mégsem tudják, hiszen akkor értelmetlenné válna minden erőfeszítésük).
Mesevilág határait elhagyva már maga a „mese” műfaji megnevezés is kérdésessé
válhat (vö. Tolkien mesedefinícióját, i. m.), de mesevilág és való világ párhuzamos szerepeltetése, e két potenciálisan létező világ elkülönböződésének tematizálása mindenképpen a mese olyanszerű modifikációját eredményezi, ami radikálisan ellenkezik tra-

66

tiszatáj

dicionális meseképünkkel. Szabó Magda Tündér Lalájának22 világa már a mesevilág és
a való világ határán áll, azaz Tündérországnak valóságos kapui és őrei vannak, amelyek
elválasztják ugyan az emberek világától, ám ennél sokkal fontosabb az a tény, hogy
a két birodalom egymás mellett, egy jól meghatározott földrajzi helyen, itt a földön található; így pedig nemcsak a szó spirituális, de fizikális értelmében is átjárható az emberi és tündéri, ill. a valós és mesei világ közötti határ: a mese, a csoda emberközelivé
válik. A földi léptékűvé vált Tündérország lakói sem egészen meseiek: bár rendelkeznek néhány tündéri vonással, pl. tudnak varázsolni, felcsatolható szárnyaik és kopoltyúik, bűvös eszközeik vannak (pl. holdfény bicska, huhisíp, gondolatokat látó csodaszemüveg stb.), mégis érzéseikben, gondolataikban és viselkedésükben nem különböznek az emberektől. Tündérségük kellékei mellékesek is a történet szempontjából,
egyedül halhatatlanságuk lesz az emberekkel szembeni lényeges különbség. A halhatatlanság motívuma központi szerepet kap, ennek birtoklása ill. elvesztése válik a főszereplők konfliktusainak forrásává (a gonosz varázsló zsarolásának engedve – a tündérek
számára végtelen ideig tartó boldogsággal szemben – a tündérkirálynő számára a halhatatlanság végtelen szenvedést jelent; Lala számára pedig a megoldhatatlannak látszó szituációból történő kilépést jelentheti a halandóvá válás). Tündér Lala és édesanyja, Irisz
a tündérkirálynő különleges tündérek: Lala állandó kiváncsisága és Tündérország szabályait, szokásait semmibe vevő viselkedése Irisznek is lelkiismereti problémát jelent
(hiszen ha törvényesen járna el, akkor Lalát többszörösen keményen meg kellene büntetni az elkövetett csínytevéseiért). Nagyon is emberi vonásaik és konfliktusaik, cselekedeteik miatt sem hasonlítanak a klasszikus mesehősökre. Tündér Lala története is
emberi történet: a gonosz tudomást szerez a kisfiú csínytevéséről és betegségéről, ezzel
zsarolja az édesanyát, aki a fia védelmében lemond szerelméről és a zsarolónak adja kezét. A kisfiú is megtudja anyja szomorúságának az okát, és hogy ne tudják többé zsarolni, ő inkább elbujdosik – azaz megfürdik a Végevan tengerszemében, így emberré
válik, és tündérnek nem lesz hatalma többé fölötte. A befejezés azonban már mesébe
illően csodás, tele váratlan fordulatokkal: kiderül, hogy a gonosznak nincs is hatalma,
hiszen nem Aterpater a varázsló, hanem a jóságos Csill, aki még azt is megoldja, hogy
Lala visszatérhessen Tündérföldre; Irisz visszakapja szerelmét; Csill lesz az új tündérkirály: minden jó, ha vége jó.
Emberi és tündéri, valós és mesei keveredésének lehetünk tanúi: a Tündér Lala tanúsága szerint csupán egyetlen világ van, a mi világunk: ez is Tündérföld – csak a megfelelő hozzáállás, jóság, hit szükséges ennek felismeréséhez: minden élő és élettelen dolognak lelke van és kommunikálni lehet vele (vö. a bútorok is önálló mozgásra, beszédre képes lények, csak az emberek sose szokták ezeket kívánni tőlük). A két világ
nagyon hasonlít egymásra, nemcsak térbeli meghatározottságánál fogva, hanem lakói
hasonlósága miatt is, a szerző expliciten meg is magyarázza ezt: „Az emberek is tündérek.” (210.), „ha gondolkoznak, mindig jók” (212.). (Figyelemre méltó üzenete lehet
a szövegnek a szókratészi etikai elvek érvényességének problémája: van-e legitimitásuk
a Tündér Lala mesevilágán kívül is?) Szabó Magda világában meg is fordul a hagyományos „emberi: tehát hétköznapi” és „tündéri: tehát csodás” viszony, itt a tündérek nagyon is emberi módon éreznek, ármánykodnak: gyengék; az emberek viszont csodákra képesek. Csill csak azért lett varázsló, mert emberagya van, azaz Tündérország
rengeteg találmánya, gyógyszere, szerkezete mind az emberi elme csodálatos szülemé22

Szabó Magda: Tündér Lala. Móra Ferenc Könyvkiadó, 1983. (1. kiadás: 1965.)

2002. december

67

nye – sőt: a kimondottan tündéreknek tulajdonított alakváltoztatás, láthatatlanná válás
képessége sem veleszületett tulajdonsága a tündéreknek, hanem ezeket is Csill csodagyógyszereivel érhetik el. Szabó Magda meseregényében így megszűnik a tündériség
megkülönböztető attribútuma, ill. csak nevében létezik, de lényegi, dimenzionális elkülönbözősége elvesztődik (vagyis helyét a halhatatlanság tulajdonsága veszi át). Egy
magasabb reflexiós szinten ez valós és mesei világ megkülönböztetésének negálását jelenti, hiszen e könyv szerint valós világunk, benne az emberi faj számos olyan jellemzővel, találmánnyal rendelkezik, amelyek meseihez illően csodásak (vö. a röntgen,
termosz, atomfűtés, űrsebesség stb. fogalmakat). Ezen kellékek Tündérországban való
használata méginkább megszünteti Tündérország csodás mivoltát, és azt csupán találmányok által működtetett sci-fi-beli világnak ábrázolja. (Természetesen ez a fajta,
a XX. század derekára jellemző, az emberi fejlődés töretlen erejébe, lendületébe, sikerébe, egyáltalán a fejlődésbe és annak abszolút, világjobbító hatalmába vetett hit; valamint a tudományos sikerek, újabb és újabb felfedezések kiváltotta feltétlen ujjongás és
igenlés hiányában kissé nehezen érthető és befogadható a mesevilág ilyenszerű futurisztikus ábrázolása.)
Szabó Magda egy másik meseregényének, a Sziget-kéknek23 világa sokkal emberibb,
mint a Tündér Lalában – paradox módon, hiszen itt meg állatokról van szó, azaz az állatok szigete jelenti a főszereplő Valentin számára a hétköznapi, valós világ ellenpontjaként létező mesevilágot. A valós környezetben játszódó történet Valentin, egy kilencéves kisfiú története. Édesanyja súlyos betegséggel kórházban fekszik, mert nem
akarván elütni egy kutyát, autóbalesetet szenvedett. A háztartás és a telep irányítását
átvevő Lavinia néni rideg, kegyetlen asszony: esős, latyakos időben is dolgoztatja a telep lovait. Mikor Valentin szót emel a lovak érdekében, megpofozzák – ez a mozzanat
különleges fontossággal bír, hiszen az állatok így szereznek tudomást a kisfiú segítőkészségéről, így szerzi meg az élőlényekkel való verbális kommunikáció képességét. Valentin ezután sokszor ellátogat a Szigetre – tapasztalatainak leírása egy utópikus világot
tár elénk, ahol az állatok békében élnek egymással (minden ennivalót „vegyi úton állítanak elő”), emberi tevékenységeket végeznek, ruhákban, kétlábon járnak, emberi államformát és államigazgatást működtetnek, saját iskoláik, egyetemük, újságjaik vannak
stb. A Sziget zavartalan működését két fontos szerkezet biztosítja: egyik a gondolatolvasó (ebből a Sziget minden helyiségbe jut egy-egy) és a Tükör, amelyik minden Szigeten kívüli eseményt is lát, és minden, az állatokat ért sérelemről tudósít. A szigetlakók tökéletesen berendezett világa, utópisztikus boldogsága humanizációjukból fakad: társadalmukat, szokásaikat, törvényeiket egy embernek köszönhetik, az Elnöknek, aki először két kutyájával érkezett, ő hozta létre, rendezte be, szerelte fel a Szigetet. Ebben a meseregényben is az emberi attribútumok, az emberi intellektus ereje
hozza létre, itt a földön Meseországot, bár a sci-fi-be illő mintatársadalom és -intézmények működéséhez szükséges berendezések Orwell Nagy Testvérét idézik: a teljes áttetszőség megszünteti a magánszférát, így a közösséghez való tartozás lesz az egyedüli
üdvözítő erő (ezt a „szigetség” toposza is megerősíti). A szigeti társadalom mégis normatív világként mutatkozik meg Valentin számára (aki még a szigeti oktatást is nagyon élvezi), és az ott tanultak tükrében az őt körülvevő környezet is olyan rejtett világként jelenik meg, amely csak a beavatottak számára mutatja meg gazdagságát. A mesevilág valójában körülöttünk van, csak nincsen fülünk és szemünk a megtapaszta23

Szabó Magda: Sziget-kék. Móra Kiadó, 1996. (1. kiadás: 1959.)

68

tiszatáj

lására: nemcsak az állatok és a növények kommunikálnak, de a tárgyak is – akár csak
a Tündér Lala tündéri és emberi világában – érző, értelmes, önálló mozgásra képes lények. A képesség birtokában bármely ember betekintést nyerhet az életnek, világunknak egy még felfedezetlen dimenziójába, és – legalábbis a könyv tanúsága szerint – ez
az együttműködés egzisztenciális súlyú változást, javulást jelent (vö. Mami Sziget-kék
gyógyszeréhez a szigeti orvosok tudományos kutatómunkája és Valentin könnye volt
szükséges), egy olyan excedenst, amely az ember létszféráját teljesíti ki. A más élőlényekkel (és tárgyakkal) való kommunikáció vágya archetipikus mesei motívum –
a Sziget-kék meséje mindennapi valóságunk keretei között mutatja fel e kommunikáció
létrejöttének lehetséges megvalósulását: Valentin „beavatódásának” története arról mesél, hogy volt egyszer egy egészen hétköznapi kisfiú és az édesanyja, akiknek – jólelkűségüknek, segítőkészségüknek, állatszeretetüknek köszönhetően – sikerült megvalósítani ezt a vágyat.
A mesevilág és mindennapi realitásunk nem esnek távol egymástól – mint itt látható –, egyazon világ más-más dimenzióit jelentik, esetleg néhány órás repülőút kell
csak a Szigetig. Az emberi léptékű és az emberek közvetlen szomszédságába került
Meseország példafelmutató és motiváló funkciója is erősödik. Szabó Magda általunk
elemzett két könyvében Meseország saját világunknak idealizált működéséből jön
létre, amelyet az emberi intelligencia kétségtelenül jelenkori kondícióink között is
megteremthet. A „mesevilág = csodavilág” identifikáció felcserélődni látszik a „mesevilág = csodálatra méltó világ”-gal, és ez a csere nemcsak a mesevilág transzcendenciáját negálja, hanem a mesevilág emberközeliségével, a csodák bűvészmutatvány- vagy találmányszintű létével annak varázsát, titokzatosságát is megszünteti. A hétköznapokban előforduló varázslatok már nem jelentenek többet, mint néhány különös pillanatot; ezek azonban nem kérdőjelezik meg életvilágunk egyedüliségét, kizárólagosságát,
és azt jelzik az olvasó számára, hogy az a bizonyos másik, mesei birodalom csupán
a képzeletünkben vagy álmainkban létezik. Vagy jobbik esetben: létezik ugyan, de nem
olyan varázsos és különös, amilyennek eddig tudtuk, hiszen lakói hozzánk hasonlóak,
„megszelidíthetők”, és ha megjelennek vagy megidézzük őket, az csak azért történik,
hogy hétköznapi problémáinkat megoldják. Mesepoétikai szempontból nagy változást
jelent, hogy e mesék valódi hősei sem mesebeliek, hanem a hétköznapok emberei/gyerekei.
Mesevilág és valóság közelítése, e két szféra attribútumainak felcserélése azzal az
elméleti hozadékkal bír, hogy aktuálisan és potenciálisan csak egy világ létezik, ez a mi
világunk: benne a mese megtalálása, megélése már nem kollektíven valósul meg, hanem egyéni (világ)látásmód eredménye. Kököjszi és Bobojsza24 mesevilága a földön túl
helyezkedik el: maga a mennyország, ahol angyalok, (egy bárányfelhőn) törpék és a jó
Isten lakik; egy felhőfüggöny mögött a megszületendő gyerekek játszadoznak (vö.
Maeterlinck A kék madár c. könyvében szereplő Jövő birodalmának mennyei csarnokával). Az Isten irányítja e mennyei birodalmat (vasárnaponként az álomboltban „aláírja a főkönyvet” 134.), ő egyedül jónak és rossznak tudója, tenyerén angyalból formálja az embereket, „szereti hallgatni, amiket nevetgélnek meg sírnak idelent” (5.), de
arra is vigyáz, hogy „az emberek szeressenek mosolyogni” (115.). Kököjszi és Bobojsza
földre utazásával, Andris megszületésével és kalandozásaival a mennyei mesés birodalom működésének újabb és újabb szabályait ismerheti meg az olvasó. A törpék minia24

Török Sándor: Kököjszi és Bobojsza. Ciceró, 1997. (1. kiadás: 1939.)

2002. december

69

türizált, eufemizált lények: a klasszikus mesék törpéinek hegyes sipkás ruházatát viselik, harmatcsöpp, rigófütty, nyúlnevetés és kolibrisóhajtás az eledelük, batyujukban álmokat, nótákat, meséket hoznak a születendő gyerekeknek, majd ezekkel „kibélelik”
Andrisék házát, szellőn és szivárványon utaznak, értik az állatok beszédét, bűvös erejük van (nemcsak az emberek álmait és gondolatait képesek irányítani, de bukfenceikkel Andrist is törpeméretűvé zsugorítják). Andris születése kapcsán a születés csodájának apró részleteiről értesülünk. Eszerint minden gyermek „jóval előbb születik, mintsem a világra jönne” (18.), szülei vágyakozása hívja életre; a törpefejedelem adja a megszülető gyerek nevét, és a törpék rajzolják a leendő szülők szívébe a kisgyerek képét
egy olyan csodaceruzával, amelynek „hegyét megpuszilta a jó Isten” (14.), így „csókja
nyomán más és másféle gyerek születik” (15.). A csecsemők még félig angyalok, azért
mosolyognak álmukban, mert olyankor otthon járnak a mennyországban, és emlékeznek a mennyei kertre, a jó Istentől kapott csókra (Platón anamnézisz fogalmának bevezetésével akár a mesevilág – mennyország – ideák világa párhuzam ill. analógia is kifejthető lenne Török Sándor meseregényében). A könyv első fejezetei olyan mesés
világot mutatnak be, amelyben a keresztény világkép túlvilágképe, értékrendje hagyományosan ismert mesei szereplőkkel és tevékenységekkel egészül ki, ez utóbbi természetesen az előbbinek alárendelve. Kököjszi és Bobojsza Andrisnak egyéb földön túli
csodás helyeket is megmutat: az Időkirály és az Idő császárának szigetét, az álomboltot, elviszik a mumusok közgyűlésére, megtanítják a tárgyak és élőlények beszédére:
végtelenné tágítva ezzel Meseország határait. Ez a Meseország azonban nem a hagyományosan ismert szereplőkkel és attribútumokkal bír, benne egy gyerek életének
problémáira, kérdéseire feleletet ad(hat)ó lények élnek. Andris – a Sziget-kék Valentinjéhez hasonlóan – beavatottként, titkok tudójaként más szemmel nézi mindennapjaink
világát; számára ezek az utazások, és az utazások során tanultak teszik nemcsak érdekessé, de időnként egyáltalán elviselhetővé az életét. A kisgyermek Andris a felnőttek
– számára sokszor érthetetlen – világával való folyamatos konfrontációból adódóan
olyan szorongásokat és sérelmeket él meg, amelyeknek feloldása csak egy más dimenzióban, a mesék világában történhet meg. Utazásai az ébrenlét és az álom határán kezdődnek – ez a dramaturgiai megoldás megengedi Meseország valódi létezésének esélyét,
de nyitva hagyja azt a lehetőséget, hogy a történtek mind csak Andris álmában játszódtak le, Andris csak kitalálta magának a törpéket (ez utóbbi lehetőséget erősítik a meseregény felnőttjei, akik nem veszik komolyan pl. a törpékkel folytatott telefonbeszélgetéseket vagy az állatok beszédét). A mindentudó mesemondó nem tematizálja mese és
álom, mese és képzelet viszonyát, az olvasó saját világképének megfelelően átélheti ill.
értelmezheti Andris utazásait. A bevezető fejezetekben felvázolt mesés vonásokkal is
rendelkező mennyország képe azonban numinózum jelleget kölcsönöz a mindennapokon túli területeknek és világoknak, megkérdőjelezhetetlen és megingathatatlan érvként szolgál a transzcendens valóságszférák létezésére. A Kököjszi és Bobojsza általánosan ismert, 1978-as átdolgozott változatából a szentség tűnik el; így pedig, átfogó és
erős mozgató háttér hiányában nemcsak motiválatlanná válik a törpéknek nagyon sok
cselekedete, de a könyv egész mesevilága gyökértelenné, esetlegessé lesz: profanizálódik; Andris története pedig csupán egy mesés elemekkel tarkított példabeszéd pl. a jóságról, a felnőttek fonák világáról vagy a gyermekkor különösségéről és annak elvesztéséről.25
25

Ez az 1978-as, átdolgozott változat éppen alaphangját tekintve különbözik az első, általam is

70

tiszatáj

Török Sándor világa attól időtlen, hogy benne a mindenkori gyermeki világlátás
ötvöződik egy vallásos, már-már panteisztikus és egy hagyományos mesei világképpel:
Andris kicsinek és kiszolgáltatottnak érzi magát, ám a törpék – az örök világrend
tudói – a mesés utazások során megtanítják őt, belakhatóvá, otthonossá teszik számára
a világot: „A mese is, látod, arra jó, hogy megkötözi a repülő pillanatokat.” (89.)
A mesevilágból csak az kerül át Andris életébe, ami a felnőtté váláshoz szükséges tudás és
tapasztalat megszerzéséhez segíti őt; a tündérmesék hagyományosan szórakoztató világának helyét pragmatikusabb megismernivalók foglalják el: a mindenség működésének
elemei. A gyerekek számára megnyíló sokszínű, csodás világ a felnőttek számára is
nyitva áll, nem kell más hozzá, mint az Istenben való hit („ha jól ismernék az Istent,
lehetne a hajóval utazni” 154.); a hittel élő ember számára mindennapi realitásunk világa a (teremtés) csodás, mesés világ(a).
Az egyéni mese(világ)-teremtés lehetősége is veszni látszik azonban, ha életvilágunk
csupán a szigorú értelemben vett fizikai realitást legitimálja mint lehetséges létdimenziót. Csilicsala26 világa már magán viseli keletkezése korának karakterisztikus realitását: a lakótelepi gyerekek életében sajátos vágyak, azaz inkább csak kívánságok beteljesülése jelenti a csodát. A Csilicsala csodái tulajdonképpen Gyuszi nevelődési, fejlődési
regénye: a hazudozó, csavargó, hebehurgya, állhatatlan, kapkodós, lusta kisfiú mindig
belátja tévedéseit, és megjavul. A könyv egyes fejezetei egy-egy rossz tulajdonságot és
annak kiküszöbölését mutatják be (az előbb felsorolt rendben), ehhez szükségesek
Csilicsala varázslatai, aki így funkcióját tekintve tanárrá, nevelővé alakul. Bár Gyuszinak teljesíti a leglehetetlenebb kívánságait is, mindezt azért teszi, hogy a kisfiú saját
maga ébredjen rá helyzetének képtelenségére, és belátva hibáit, tanuljon abból. Amúgy
Csilicsala igazi mesebeli varázsló: muzsikában érkezik, láthatatlanná tud válni („ahol
nagyon nincs, ott van. Vagyis … mindenütt. Ami a fényképésznek a sehol, az a varázslónak a mindenütt” 7. : az itt és ott egyszerre való létezés valódi tündéri attribútum:
„hiába igyekeztek lerajzolni a legnagyobb művészek is, sose sikerült” 29.), rendes varázslóhoz illően nem sértődős (ugyanis „minél kevésbé varázsló valaki, annál sértődősebb” 238.), türelmes, néha csúfondáros, de van humora. A történések szempontjából
mégis az a legfontosabb jellemzője, hogy hívásra megjelenik és kötelező módon segít
a gyerekeknek. Ez a vonása ugyan Asimov robot-törvényére emlékeztetően egyrészt
megkérdőjelezi a varázsló függetlenségét; másrészt pedig a valóság-mese viszonyt illetően a mesevilág teljes alárendelődését jelenti: a varázslatok, a varázslók csupán a gyerekek nevelésének eszközei lesznek. (A kör tovább tágítható a gyermekirodalom fogalmáig: a meseirodalom is csak pedagógiai célnak alárendelt példatárként értelmeződik.)
Gyuszi hétköznapi világa teljesen integrálja a varázsló létét és vele együtt a legmeghökkentőbb varázslatokat is, nemcsak a gyerekek, de a főszereplő felnőttek is természetesnek tekintik pl. a ló, a hóember vagy személyesen Csilicsala megjelenését – bár a mesemondó megjegyzései (pl. a szomszédok egészen mást látnának, ha benéznének az ablakon) megkérdőjelezik a mesei alakok hitelességét, ti. megengedik azt a lehetőséget, hogy
a varázslatok, a leírt események csak Gyuszi képzeletében léteznek. Emellett a könyv
szereplői mindannyian tudják, hogy a mesék világa „az egészen más”, és azt is, hogy
pontosan milyennek kell lennie. A Messzi mesék között fejezetben Gyuszi a klasszikus

26

bemutatott változattól, azaz az eredeti mű teológiai vonatkozásoktól megfosztott tanítómesévé alakul.
Török Sándor: Csilicsala csodái. Móra, 1956.

2002. december

71

mesék birodalmába varázsoltatja magát, és bár tisztában van a mesei szabályokkal és
ismeri a mesei történeteket, ott is galibát okoz – jelezve, hogy a mesevilág nem tud
megoldást kínálni mindennapi problémáira, azaz a mesevilágnak nem funkciója és nem
feladatköre, hogy pl. Gyuszi elköltött pénzének és csavargásának problémáját megoldja. Török Sándor arról mesél, hogy megváltozott a gyerekek és a mesék viszonya,
azaz a hagyományosnak tételezett mesevilágot már (csak) eszközként kezelik a nagyon
is realista gyerekek, ám (még) hisznek abban, hogy a mesék varázslatai befolyással bírhatnak hétköznapi életükre. (Gyuszi esetében ennél kevesebbről van szó, neki csak arra
van szüksége, hogy a varázslat lehetőleg mentesítse a felelősségrevonás alól.) A könyv
szereplői ugyanakkor helyenként saját történeteikre is képesek meseként reflektálni,
pl. Gyuszi a kötelezően érvényes mesei megoldásokat kéri számon Csilicsala „bácsitól”. A Csilicsala által megnyitott világok létmódjuk tekintetében különböznek Gyuszi
mindennapi világától: megközelítésükhöz varázslatra van szükség. Közös ezekben a világokban, hogy sajátlagos jegyeik minden esetben alárendelődnek Gyuszi nevelésének,
pl. a János Vitéz, Robinson és a többiek fejezet a mesevilág–fikció világa azonosulását eredményezi, ám ez az azonosulás semmilyen kitüntetett funkciót nem hordoz; a klasszikus
mesék világának szereplői, a félbehagyott dolgok törvényszéke vagy a fordított világ
gyermektársadalma is valamennyien csak Gyuszi oktatásának helyszíneként értelmeződnek. A varázsló nagyon eltűnik zárófejezet a varázsló, a varázslatok evilágból való
kiiktatása szükségszerűségének felismerését hordozza. Gyuszi ilyenszerű „megkomolyodása” negatív fejleményként értékelhető, hiszen a világ teljes varázstalanodását jelenti, ami nem Gyuszi (ill. a gyerekek) fejlődését, hanem intellektuális és érzelmi elszegényedését eredményezi.
Mesei elemek pedagógiai célú felhasználása mellett ezek paródiája is olyan (szöveg)világot teremthet, amelyik nemcsak a mesevilág szuverenitását kérdőjelezi meg,
hanem az (ideálisan létező naiv) olvasó annak (akár szövegszintű) létezésébe vetett hitét is igyekszik megsemmisíteni. Békés Pál kétbalkezes varázslója27 már/még csak nem
is „rendes” varázsló, csupán varázslótanonc, abból is a legügyetlenebb. Mindemellett
Fitzhuber Dongónak „krumpliorra, kajla füle, csámpa lába, serte haja” (6.) van. A meseregény gyermekszereplőjének, Éliás Tóbiás hétéves lakótelepi kisfiúnak és az egész
lakótelepnek vele kell beérnie, Dongó ugyanis a Körzeti Varázslóhivatalba kapta kinevezését. A lakótelepi élet minden kliséje megtalálható itt a monoton házsoroktól és
lépcsőházaktól kezdve egészen a teljes lakosság esti krimi elé láncoltatásáig. Ebben
a reménytelen környezetben kell Dongónak a mesét megtalálnia (ezt kéri tőle Tóbiás
mint varázserejének bizonyítékát). Ezzel a kéréssel indul lépcsőházi kalandjaik története, és ezzel a témafelvetéssel mesevilág és hétköznapi valóság egymásba való átalakulásának, mutációfokú transzformációjának példaszerű bemutatására is sor kerül.
A mese főhősei – hiszen itt két hősről, két kezdőszituációról, két próbatételről és két
megoldásról van szó – tudomást szereznek Első Badar király(ságá)nak és lányának, Lanolin királykisasszonynak a létezéséről, és ezek felkutatása során nemcsak az udvartartás szereplőit ismerik meg (akik együttesen, udvartartásként magát a mesét jelenthetik), hanem egyéb meséből kevésbé vagy egyáltalán nem ismert csodás lényekkel is
kapcsolatba kerülnek. A mesevilág és valóságunk között nincsenek semmiféle határok
(Első Badar kacsalábon forgó várát egyszerűen szanálták, így került az egész udvartartás kiutalt panellakásokba), itt a mesék jelenkori körülmények közötti alkalmazkodá27

Békés Pál: A kétbalkezes varázsló. Osiris Kiadó, Budapest, 1999.

72

tiszatáj

sáról és az ezzel járó transzformációkról van szó. Már ez első fejezet varázslóvilágának
sajátos kellékeiből/szereplőiből/történéseiből kiderül, hogy az a bizonyos reflektálatlan mesevilág sem létezik már, ahonnan a varázslónak érkeznie kellene: a zöldesfekete
mágia; a hókuszpókuszológia tanszék; a Sogenannte Sigismund művésznevet felvevő
Kis Rezső nyugdíjas tansárkány; a valaha vérengző fenevadból közönséges hivatali
poszméhhé váló álláselosztó Varázsdarázs; az alapvarázslatként csókkal békából hercegnőt varázslás tanítása, annak varázsigéje; magának Meseország Igazgató-fővarázslójának, Nagy Rododendronnak a neve is jelzi már, hogy a hagyományos mesevilág önmaga ellenképeként, paródiájaként él tovább. Lakótelepi körülmények között ez a mesevilág csak tovább satnyul; a király által megfogalmazott tudathasadásos állapot nemcsak a meseszereplők életkörülményeire vonatkozik, de az egész mesének jelenkori
állapotát jellemzi: a „hol nem volt” nem illik radiátoros másfél szobába. A mesék szereplői így csak önmaguknak, otthon parádéznak, napközben a király banktisztviselő,
a hoppmester az anyakönyvi hivatalban dolgozik, az étekfogó az üzemi konyhán, az
udvari bölcs hordár egy gyermekkönyvtárban, az udvari bolond pedig díszletmunkás;
és rendes lakótelepiekhez illően mitsem tudnak egymásról. Bár működtetik a klasszikusan érvényes mesei kliséket (tudják, hogy csak a legkisebb fiú mentheti meg Lanolint, hogy a fele királyságot és a királykisasszony kezét kell adni a szabadítónak stb.),
maguk is tisztában vannak helyzetük fonákságával ill. körülményeik befolyásoló erejével: így szorul ki az udvartartás Első Badar másfél szobájából, és kerül a mese kedden
fél hat és hét között az alagsori mozgalmi helyiségbe. A klasszikus meseszereplők
funkciója azonban jelentős: ők indítják el a királylánykeresés meséjét és segítőként
közreműködve mindig tovább és továbbküldik a hősöket – így felkutatásuk egyben
a hősök következő próbatételét is jelenti. Mellettük Tóbiás meséjének többi szereplője
is a kornak és a helyzetnek megfelelően abszurd. A segítő dzsinnek (Dzsinn Tata és
Dzsinn Fizz – sic!) még ismerősek lehetnek a meseolvasónak, de az ellenálló vasajtó,
a szerelmes főantennák, a híreket hozó Drótorján család, Csapcsöpp szellemecske, önmagukat a hófehérkés Kuka ivadékainak tartó Nimbusz Bertalan u. 6/1, 2, 3, 4, 5, 6, 7
nevű óriás fekete kukák és a Csikorgó Csőkorgó, más néven a Csúf Csőgörény (akiről
kiderül, hogy egy a csőrendszerbe zárt fehér egér) olyan mesevilág meglétére utalnak,
melynek felfedezéséhez még varázslóra sincsen szükség: a mindennapok unalmas tárgyaiban rejlő titkot, a kaland lehetőségét mutatják be. A Tóbiás által vágyott saját,
megélt mese, amiben „benne lehet lakni” (28.) nem is igényli a klasszikus meseszereplők és fordulatok létét, neki személyre szabott csodára van szüksége. A mese transzformációja így két irányból figyelhető meg: egyrészt a klasszikus mesék szereplői és
eseményei díszletszintű szerepet kapnak csupán; másrészt a mese új szereplőkkel, veszélyekkel (lépcsők és korlátok, törött ablaküvegek, a szemétledobó nyílások fenyegető torka) és kalandokkal bővül. Dongó összegzése értelmében – „mi egy sárkány
a vasajtóhoz képest, mi egy toronyszoba a 10. emelethez képest, mi egy mélységes, mély
sötét erdő egy lakótelephez, egy veszedelmes barlang a lifthez, egy gonosz és ellenséges
fekete mágus a Csikorgó Csőkorgóhoz képest? És egyáltalán, mi egy képes egy képtelenhez képest?” (130.) – a transzformáció még mesésebbé teszi a meséket, ti. az újonnan bevezetett elemek sokkal csodásabbak, sokkal képtelenebbek, mint a klasszikus
mesék unalomig ismert motívumai.
Békés Pál mesevilága azonban nem a Tóbiás által megélt mesét jelenti: abban a főhősök kalandjaikat az adott helyzet és saját képességeik tudatának súlyában élték át,
ebben pedig a mesevilág paródiáját olvashatjuk. Az egyes fejezetek történéseinek össze-

2002. december

73

foglalása és a szöveg szerkezetére vonatkozó reflexiók a tartalomjegyzékben – köztük
a poénos harmadik és a tizenötödik fejezet, ti. ezek a fejezetek csak az ismertetők szövegét tartalmazzák – arra utal(hat)nak, hogy maga a szerző sem veszi komolyan saját
mesevilágát. Illetve: lehet ez a könyv egy nagyon jó paródia a mese továbbélésének feltételeiről – ebben az esetben a nyelvi humor és a helyzetkomikumok kapnak kitüntett
szerepet a (mese)világteremtésben (és még az is ignorálható, hogy a cselekmény előrehaladtával egyre szaporodnak a néhol öncélú szójátékok). De lehet nagyon rossz mesekönyv is A kétbalkezes varázsló – ti. súlytalan szereplőket és történéseket bemutatva
a mesevilág és a csodák autonóm létezésébe vetett (gyermeki) hit jogossága kérdőjeleződik meg, és a mesei kalandok elbagatellizálását az olvasók akár gúnyként is értelmezhetik. Békés Pál könyve azért határkő a magyar gyerekirodalomban, mert a benne leírtak nem engedik meg egy, a valóságunkat transzcendáló, attól alapjaiban különböző
mesevilág, a csodák világának létezését; a mesevilág hagyományos szereplői és ezzel világuk is erejét, hatalmát veszti, hiszen az a (mese)világ, ahol a sárkányok egerektől
reszketnek, már nem a hősök ismert világa: a megváltozott mesevilág az elérése, megélése iránti vágyat szünteti meg.
A kisfiú meg az oroszlánok28 esetében éppen a mesevilág létezése iránti vágy lesz az
egyedüli lehetséges eszköz e világ megteremtésére. Bár itt nincsen szó tündérekről meg
királylányokról, egy olyan mesevilág valóságos létezése ill. annak tagadása tematizálódik, amelynek szubsztanciális jellemzője a csoda megtörténte. Peti öreg oroszlánjának,
Bruckner Szigfridnek (és a mese folyamán hozzájuk csatlakozó Szilviának, Kis Jánosnak, Láz Jenőnek) valóságos léte kérdőjeleződik meg. Józan ésszel valóban meghökkentő és hihetetlen, hogy egy városi pajtában oroszlánok lakjanak, mi több, ezek a kisfiú barátaiként teljesen szelídek, humanizálódtak (ruhában járnak, olvasnak, Fekete
Pétereznek stb.) és beszélgetni tud velük bármelyik ember. Az emberszereplőknek
természetes mindezen mesei vonások valóságos léte, és az is, hogy az oroszlánok beszélnek, játszanak, gyárakat igazgatnak, kocsmában isznak – ezek az állatok a mackóvilág beszélő, világutazó mackójaihoz hasonlóan emberként viselkednek és emberként
is kezelik őket. Ebben a mesevilágban a rendőr sem szigorú végrehajtó (hiszen „a törvény az igazság mellett áll”, 57.), és azt tartóztatja le, aki rossz ember; a nyugdíjas
oroszlán búcsúföllépésén egymás mellett ülnek és éljeneznek a cirkusz artistái és állatsereglete („kivéve a halakat, mert a halak némák. De ők is ütemesen csapkodták farkukkal a székeket, így tapsoltak.” 80.). A regény amúgy realista terében szigetnyi területen áll a pajta, amely a meseiséget képviseli, ill. a pajtában történt mesei képtelenségek az egész környezetre hatással vannak. Ezek után mindennapi valóságunkban magától értetődő módon találhatók meg a mesei elemek, így a mesevilág nem elkülönült
territórium, hanem szerves része lesz a jelennek. Ontológiai alapja nem referencialitás
megléte, hanem a benne való hit – ezért van, hogy a kisfiú édesapja csak Peti betegségekor, végső kétségbeesésében hajlandó egyáltalán megfontolni az oroszlánok létezését; és hozzájuk „felnőve” megmenti a fiát. A mesemondó építész számára Peti édesapjának „vaksága” értelmeződik defektusként, ám Lázár Ervin meséjében „az egész
oroszlános történet csak egy Peti nevű kisfiú fantáziájának szüleménye”-lehetőség is
megengedett – bár az oroszlánok tényleges létezéséről akkor bizonyosodunk meg,
amikor Szilvia feltűnik a történetben, hiszen ha ő, a cirkusz reklámjaként mindenki
számára látható, akkor kétségtelen, hogy férje, Bruckner Szigfrid is valóságos személy.
28

Lázár Ervin: A kisfiú meg az oroszlánok. Móra Ferenc Könyvkiadó, Budapest, 1982.

74

tiszatáj

A mindennapok mesés elemekkel való gazdagodása itt olyan mesevilágot hoz létre,
amely a maga reflektálatlanságában egyenrangú társa a hagyományos tündérmeséknek
– azaz a könyv olvasója igazi, komoly meseként olvassa a kisfiú és az oroszlánok történetét. Olyan mesevilág ez, melyben a csodát Peti gyermeki lelke teremti meg:
genéziséhez és létezéséhez explicitált emberi közreműködésre van szükség. A történések egyik szereplőjeként jelenlevő mesélőtől látszólag függetlenül zajlanak a hihetetlen
események, de a mesevilág egészét az író komolysága és az olvasó feltétel nélküli hite
működteti.
A mesevilág „komolyan vétele”, egyfajta valóságként való tételezése azonban nem
zárja ki mese- és való világokkal való játék lehetőségét. Lázár Ervin Szegény Dzsoni és
Árnikája29 a klasszikus tündérmesék klasszikusa lehetne, ha a történet nem tartalmazna
a mesei szüzsé mellett egy metafikciós síkot is, amely párhuzamosan halad a mese cselekményével, ill. alakítja a mesei történéseket. Szegény Dzsoni és Árnika meséje valódi
tündérmese hős lovagokkal, gonosz boszorkánnyal, szerelemmel, próbatétellel, átokkal, tündérrel és a végén természetesen megváltással. (Dzsoni bátorságával, de főképpen Árnika okosságával és segítőkészségével visszanyerik eredeti alakjukat, és a gonosz
boszorkány is jólelkű „mamikává” alakul.) Már a szereplők nevei, a kacsává való változtatás, a boszorkány megjavulásának motívuma is megtöri a megszokott mesei rendet; ezen kívül igencsak mesétlen szereplők is próbatételek elé állítják a vándorló szerelmeseket: Ipiapacs a hírhedett rabló és bandája (lásd fennebb: Vajon elég erős-e
a mese ahhoz, hogy a futballozó rablók motívuma ne hiteltelenítse az egész történetet?),
a mindig mindenen megsértődő Rézbányai Győző és a tizenkét nagyon testvér. Mindezen „szabálytalanságok” ellenére a teoretikusan leválasztott szüzsé meseként teljes és
befejezett. A könyv különlegességét nem is a mesei történések, hanem a már említett
reflexív mozzanatok szövegbe építése adja. Ezek a párbeszédek nemcsak megteremtik,
de folyamatos kommentárokkal látják el Szegény Dzsoniék mesevilágát, úgy, hogy
a mesének valósággal való összehasonlítása lesz a reflexió eszköze. (Vesd össze Lázár
Ervin eljárását a koraromantika ironikus mesereflexiójával, különösen Tieck Csizmás
kandúr feldolgozásával.) A felnőttek kezdetben akadékoskodó hozzáállása tökéletes
együttműködéssé alakul: a gyermeki világlátás szabályai szerint íródik a mese. A mesélő kislánya tudja azt is, milyennek kell lennie egy mesének, hogy van benne király
meg királykisasszony, gonosz boszorkány, fütyörésző vándorlegény, és hogy a vége
mindenképpen jó kell legyen. A gyermekvilág etikai – Szókratésztól ismert – rendjének értelmében boszorkánynak lenni rossz (mert „mindenkinek bajt meg bánatot kell
okozni. Az nagyon rossz lehet.” 14.), ezért kell a mese végén megjavulnia a boszorkánynak; a szabadság pedig nem a mindentől és mindenkitől való függetlenséget jelenti, hanem a szabad választást, akár a kötöttség választásának lehetőségét is. A felnőtt
ugyanakkor tanítja a gyereket, aki ezúttal nem csupán tárgya annak, hanem a mesekezdő szituáció megteremtésével és az újabb és újabb fordulatok kérésével aktív alakítója a történteknek. Egy (képzelt) gyerek és egy (képzelt) felnőtt együtt írja a mesét,
így nemcsak a mesei történések feszültésége marad meg mindvégig, hanem a párbeszédek információtartalma sem merül ki. A cselekményre és azok főképpen etikai jellegű
értelmezésére vonatkozó megjegyzések a valóság viszonyait állítják szembe a meseiekkel, illetve a mese történéseiből levont „tanulságok” valóságra való alkalmazási lehetőségeit tárgyalják. Az akár egy mondatban megfogalmazható egyes fejezetek utáni érté29

Lázár Ervin: Szegény Dzsoni és Árnika. Móra Könyvkiadó, 1981.

2002. december

75

kelések során így derül ki pl., hogy a mesében és a valóságban egyaránt van jó harag és
rossz harag; a sok kincs utáni vágy rabbá teheti az embert; csak igazi szeretet létezik,
ez pedig olyan mint a varázslat; „sok rossz van, amiben van valami jó, de van fenékig
rossz is” (51.); mindenkinek van valamihez tehetsége; senki sem a világ közepe, „azazhogy mindenki” (65.); a bizalom és a szeretet boldoggá teheti az embereket; és ha valaki valamit nagyon akar, azt tényleg meg tudja csinálni. Az egész mesét záró értékelés
a mesevilág és valóság lényegi különbözőségére világít rá: a valóságban nem mindig
fordulnak jóra a dolgok. Ám a kislány félelmével ellentétben nem a valóságra való alkalmazhatóság lesz a mese igazságának kritériuma (azaz éppen a referencialitás hiánya
jelenti a mese egyik privilégiumát).
A létrehozott mese átviteli mágiaként, varázslatként értelmezhető, mintegy előrejátssza a valóság viszonyait: az író és kislánya meséje arról szól, hogy „mi mind a ketten nagyon-nagyon akarjuk, hogy a valóságban is jóra forduljon minden” (83.). Ebben
a kontextusban a mesevilág – való világ ontológiai különbözőségénél fontosabb lesz
azok hasonlósága: az analógiás reláció nem a történések és viszonyok síkján, hanem az
egész mese jelképességében keresendő.

3.
Quod erat demonstrandum: a műmesék világa nem jelent feltétlenül (mese)világképi
módosulást, hiszen a mindennapi életben való boldoguláshoz a jó műmesék éppen
olyan receptekkel szolgálnak, olyan hétköznapi bölcsességeket tartalmaznak, mint
a klasszikusnak ismert tündérmesék. A mesevilág ill. a mesetémák egyetemes érvényűsége nemcsak a népmesék és műmesék közti megkülönböztetést teszi irrelevánssá, hanem a különböző népek, nyelvek, kultúrák mesevilágának különbözőségeit is ignorálja. A mára már egyetemesen klasszikussá vált – hagyományos mesei világot (is) megjelenítő, továbbíró – tolkieni mesevilág, A végtelen történet, Harry Potter stb. akár magyar szerző tollából is származhatna. Hogy miért hiányzik a magyar irodalomból az
a bizonyos emblematikusnak tekinthető „nagy meseregény” – e kérdés felvetése ugyanúgy jelenthet imperativikus jelzést az íróknak, mint válaszadási lehetőséget irodalomtudósok, mesekutatók, kultúrantropológusok, szociológusok számára.

76

tiszatáj

BALOGH TAMÁS

Aranysárkány gyerekeknek
KOSZTOLÁNYI DEZSÕ ELFELEDETT IFJÚSÁGI REGÉNYE
„Nem hiszek az olyan gyermekirodalomban, amit magam ne olvasnék gyönyörűséggel. Nincs köztünk olyan nagy
különbség, mint ahogy általában hiszszük, a végtelenhez mérve rövid életünket.”
Karinthy Frigyes1

A magyar irodalomtörténet hagyományosan öt Kosztolányi-regényt ismer (amenynyiben elfogadjuk A rossz orvos szerzői műfaj-meghatározását). Harmadik regénye, az
Aranysárkány 1925-ben jelent meg. Hatodik regénye, az ifjúság számára átdolgozott
Aranysárkány 1932-ben látott napvilágot. Előbbit számos kritika, tanulmány, feldolgozás tekintette tárgyának, utóbbit egy sem. Az életrajzok és bibliográfiák nem említik.
„Ismeretlen” Kosztolányi-kötetről van tehát szó. Dolgozatom végére igazolni kívánom
azt a feltevésemet, hogy nemcsak azért kell beszélni róla, mert egy – a modernkori
magyar irodalmat meghatározó – mérvadó szerző elfeledett műve, és így ismerete
elengedhetetlenül hozzátartozik a Kosztolányiról való beszédhez. Témájával szorosan
kapcsolódik természetesen magához az Aranysárkány című regényhez, az átírás módjával Kosztolányi több a gyermekről, a gyermekirodalomról és a nyelvről írt esszéjéhez,
és a mára irodalomtörténeti toposszá vált homo aestheticus–homo moralis-ellentétet ismertető Önmagamról című Kosztolányi-írás mellett közvetlen párbeszédbe állítható az
ugyanekkor szerkesztett A Pesti Hírlap Nyelvőrével és az Esti Kornéllal.
Az Aranysárkány ifjúságnak szánt kiadása azonban nemcsak a Kosztolányi életműben foglal el jelentős helyet. Fontos kordokumentuma a két világháború között megjelent magyar gyermek- és ifjúsági irodalomnak is.
1. Az Aranysárkányt Kosztolányi két magyar kiadásban láthatta. Az eredetileg
1925. február 27-én megjelent regény második edíciója 1929 májusában látott napvilágot a Genius könyvkiadónál.2 Kosztolányi életében többet ez a regény nem jelent meg,
a Révainál kiadott első életmű-sorozat (1936–1940) is „csak” utolsó köteteként hozza.
1

2

Karinthy Frigyes: Micimackó megérkezett. In.: Uő.: Szavak pergőtüzében. Bp., 1984. 737–740.
Szerk.: Ungvári Tamás.
Kosztolányi Dezső: Aranysárkány. Bp., 1925. Légrády Nyomda és Könyvkiadó R. T. Kiadása. 458 p. A napot egészen pontosan ismerjük: a kötet ügyészségi kötelespéldányát a szegedi Egyetemi Könyvtár őrzi, jelzete: 15553. Illetve: Kosztolányi Dezső: Aranysárkány. 2.
kiad. Bp., [1929.] Genius. 291 p. – Ugyanekkor jelent meg a Nero, a véres költő és az Édes
Anna második kiadása is, „egyenkötésben”, mintegy korai Kosztolányi-sorozatként. Ez
azonban egyáltalán nem meglepő: Genius korábban is, később is több művét adta ki a szer-

2002. december

77

Aranysárkány címmel viszont még jelent meg Kosztolányi-kötet, mégpedig 1932ben.3 Ez az „átdolgozott, ifjúsági kiadás” azonban annyira eltér az „eredeti” regénytől,
a változtatások oly mértékűek és jellegűek, hogy véleményem szerint nem szövegváltozatról, hanem egy új szövegről kell beszélnünk. Így az ifjúsági átirat nem a regény harmadik, hanem egy új, önálló munka első kiadása.
A kötetről (az eddig megtalált források szerint) elsőként a Színházi Élet 1932. 51.
száma (december 11–17.) adott hírt: a Genius kiadó az „Ifjúsági könyveink” között hirdeti a Kosztolányi-művet: „Tanár és diákok regénye, tele megértéssel, szeretettel”. Másodízben a Genius-tulajdonban álló Literatura adott róla hírt. 1933. januárjában ezt írják az ifjúsági műveket ismertető rovatban: „Ismerjük és méltányoljuk Kosztolányi
Dezsőnek finom regényét az Aranysárkányról, a diákkor édesbús éveiről. Most átdolgozta az ifjúság számára ezt a könyvét. Így a felnőttek örömét megosztják majd a gyerekek is, akik kétségtelenül rajongással fogják olvasni az író kitűnő könyvét, amely
nem nagyképű pedagógiával kiagyalt történetet rejt, hanem élő valóságízt nyújt.”4
Az átírásra Kosztolányinak több oka lehetett. Legkézenfekvőbbnek tetszik az író
ekkoriban megromlott anyagi helyzete. Az átdolgozást nagy valószínűséggel csak
„mellékesen”, az „igazi” művek megírása és a Pesti Hírlap-beli állása mellett végezte.
Hogy gyorsan vagy lassan haladt munkájával, arról nincs adatunk, naplójegyzetei nem
maradtak fenn ebből az időből, levelezésében pedig konkrétan nem utal rá. Anyagi
helyzetére annál inkább: bár jóval a kötet megjelenése előtt, de talán már az átírás
munkálatai közben írta Tevan Andornak 1931. augusztus 9-én az alábbi kérő,
mentegetőző és bizakodó sorokat: „az ön kiadásában megjelent négy kötet versemet
engedje át nekem pusztán az összes műveim kiadására, mely körülbelül 1932 őszén fog
megvalósulni. Kétségbeesett, eddig-soha-se-volt gazdasági viszonyok között indulok, olyan
feltételek mellett, melyet szégyenlek közölni. Minden kötelezettség és munka az enyém,
s kiadómé semmi. Az anyagi eredmény – ezt is sejtheti – nem valami kecsegtető. Mégis
bele kell vágnom ebbe a cudar vállalkozásba, pusztán erkölcsi okokból, mert életem
múlik, s a korban mi, akik ma élünk, nemigen válogathatunk.” (A tervezett életműsorozat ekkor végül is nem jelent meg, csak évekkel később.) Az említett „eddig-sohase-volt gazdasági viszonyok” és az a panaszszó, melyet később, a Szabó Gáborné Weress Jolánnak 1932. január 12-én írt levélében olvashatunk, miszerint „állati elfoglalt
életet élek, a legrosszabbat, ami elképzelhető” arra utal, hogy anyagi és egzisztenciális
biztonságát (a PEN Club elnökségéről is ekkor mond le) Kosztolányi mindenképpen
helyre akarta állítani; sokat dolgozott.5 Lehet, hogy éppen egy ifjúságnak szánt regényen.
A két világháború közötti magyar prózában a korábbi időkhöz képest egyre több
mű szól a gyerekekről és a kamaszokról. Devecseri Gábor Kamaszok és félemberek
című írásában csak a „magyar kamaszregényről” értekezik.6 Véleménye szerint ezek
sorába a következő művek tartoznak: Móricz Zsigmond: Forr a bor és Légy jó mind-

3

4
5
6

zőnek: náluk jelent meg A véres költő, A bús férfi panaszai és az Édes Anna, valamint a Zsivajgó természet és az Esti Kornél első kiadása.
Kosztolányi Dezső: Aranysárkány. Átdolgozott, ifjúsági kiadás. Jaschik Álmos rajzaival. Bp.,
én. [1932] Genius kiadás. 256 p. Ára egészvászon kötésben: 5.40 pengő.
[nn.:] Literatura, 1933. jan. 31–32. (A kiemelés tőlem – B. T.)
Kosztolányi Dezső: Levelek – Naplók. Bp., 1996. 626. és 641. Szerk.: Réz Pál.
Devecseri Gábor: Kamaszok és félemberek. Magyarok, 1948. 2. sz. 66–79.

78

tiszatáj

halálig; Babits Mihály: Gólyakalifa; Kosztolányi Dezső: Nero, a véres költő [!] és
Aranysárkány; Márai Sándor: Zendülők; Szerb Antal: Utas és holdvilág; Kolozsvári
Grandpierre Emil: Doktor Csibráky szerelmei; Sőtér István: Kísértet; Thurzó Gábor:
Nappalok és éjszakák; Karinthy Ferenc: Szellemidézés; Hollós Korvin Lajos: Hátsólépcső
és Bóka László: Zenekíséret. A megnőtt kortárs érdeklődést Coucteau Vásott kölykökjére vezeti vissza, viszont a külföldi hatások sorában nem említi meg Alain-Fournier
regényét, Az ismeretlen birtokot, és nem ír a gyermekirodalmat ekkor már olyannyira
meghatározó művekről, mint a Kosztolányi fordította Alice Csodaországban vagy a Micimackó, melyet Karinthy Frigyes ültetett át magyar nyelvre. Devecseri listáját persze
olyan korszakbeli magyar művekkel is ki lehet egészíteni, mint például Molnár Ferenc
A Pál utcai fiúkja, Lovass Gyula Szerelmem, Micheline vagy Örley István A Flocsek bukása című munkái.
Korigény volt ekkor a gyermekekről illetve a gyermekekhez szólás. S hogy menynyire az, arra a Literatura azon száma a legjobb bizonyíték, melyben a Kosztolányi-regényről is írnak: az ifjúsági könyvek rovatban ugyanekkor ismertetik Babay József Mi
huszonketten című ifjúsági regényét, amely A Milliók Könyve – az ifjúságnak első számaként látott napvilágot. A kiadó (Singer és Wolfner) a füzetes alakban megjelenő „új sorozatával az ifjúságnak akar olcsó és becsületes olvasnivalót adni”, egy olyan könyvet,
amely „bizonyosan nagyon népszerű lesz, és amúgy is szegényes ifjúsági irodalmunkat
határozottan gazdagítja”. A Singer és Wolfner ugyanekkor másik ifjúsági olvasmányt is
kiadott: Benedek Rózsi Zsuzsa megtanul táncolni című lányregénye, amely minden bizonnyal „sikerrel veszi fel majd a küzdelmet az »olvashatatlan olvasnivalók«-kal szemben”. A Genius Kosztolányi regényén kívül még két ifjúsági művet jelentetett meg ekkor: Baloghné Hajós Teréz A tornyos villa lakói című állattörténet-gyűjteményét és
Móra Ferenc Dióbél királyfiját. Érdekes egybeesés, hogy szintén ekkor látott napvilágot Tamás István Szabadkai diákok című ifjúsági regénye, amelynek azonban csak
helyszíne „azonos” az Aranysárkányéval, cselekménye sokkal könnyedebb, története
pedig „frissen perdülő, fordulatos”.
Nagy igény volt tehát az ifjúsági irodalomra, és a kereslet megteremtette a kínálatot. Klasszikusaink is „átkalandoztak” az ifjúsági irodalom vizeire, mint például Karinthy Frigyes a Fából vaskarika vagy Schöpflin Aladár az Ördögfiókák című munkájával.
(Mindkét regény 1924-ben jelent meg, s közös jellemzőjük még, hogy szerzőiknek irodalomtörténeti értékelői nem tekintik őket a „komoly” munkákkal egyenrangú írásoknak.) Többen vannak azonban az eredetileg is gyermek- vagy ifjúsági írónak induló
szerzők (pl. Gaál Mózes, Benedek Elek vagy Sebeők Zsigmond), és még többen vannak olyanok, akik ekkoriban tértek át véglegesen az ifjú olvasók kiszolgálására – ők főleg az ekkor eltömegesedett új ifjúsági műfaj, a leányregény területén alkottak (pl. Ego
[Rózsavölgyiné Fried Margit], Gáspárné Dávid Margit, Dánielné Lengyel Laura vagy
Kosáryné Réz Lola.).7
7

Jellemző vonulata a korszak ifjúsági irodalmának az, amelyben a megcélzott közönségnek
nemcsak erkölcsi, hanem hazafias érzelmeit is nevelni akarták. Ilyen kötet például Sófalvy
Izabella Mindent a hazáért! című versgyűjteménye (1927), amelyben „iskolai és társadalmi
ünnepélyekre” szánt rigmusokat találunk, köztük nem egy Trianonról szólót, és ilyen kötet
Füssyné Huszár Amália Egy csokor tulipán című könyve (1925), amely alcíme: 150 irredenta
és hazafias gyermekvers óvodák, iskolák és családok használatára. Ez utóbbiról és szerzőjéről
Lengyel András írt tanulmányt: L. A.: Gyermekirodalom és irrendetizmus. Füssyné Huszár
Amália. In.: Uő.: „Közkatonái a tollnak…” Szeged, 1999. 265–280.

2002. december

79

Kosztolányi Dezső módszeréhez, hogy egy eredetileg felnőtteknek szánt írását dolgozta át az ifjúság számára, leginkább Móricz Légy jó mindhaláligja hasonlít. De csak
látszatban. Mert a Móricz-mű félreértésekre adhat okot: „ifjúsági kiadás”-ában nincs
feltüntetve, hogy az átírást nem ő végezte. Erről csak az író lányától, Móricz Virágtól
tudhatunk: „Készült 21-ben egy rövidített ifjúsági kiadás a regényből. Ezt Roboz Andorral húzatták meg, apám nagy sérelmére. Pólya Tibor rajzolta hozzá a képeket, de
apám rettenetesen utálta mindet. […] Mit ért, hogy szerződésileg biztosítva volt, hogy
beleszólása van a könyv kiállításába… a rajzoló a kiadó alkalmazottja volt, s az író nem
tehetett semmit. Se az ellen, hogy egy idegen szabja ki az ifjúság számára a szöveget, se
az ellen, hogy egy másik torzra tolja az olvasó gyerekek fantáziáját. A könyv megjelent, s szomorú elégtétel, hogy nem volt semmi sikere a gyerektáborban, hosszú évekig nem is kellett belőle új kiadás.”8 Az Aranysárkány tehát ebben a vonatkozásában is
egyedi.
2. Jogos a kérdés, Kosztolányi miért nem egy új regényt írt, s miért éppen ezt
a művét dolgozta át az ifjúság számára. Egyrészt az időhiány, másrészt a benne ábrázolt
környezet miatt. Az Aranysárkány zárt térben játszódik, egy gimnáziumban és annak
közvetlen környezetében, a tanár, a diákok lakásán vagy munkahelyén. A kevés nyílt
téri esemény – Vili sportversenye, a „diák–tanár”-majális, Novák utcai megveretése – is
mind a főszereplők legszűkebb köréhez kapcsolódik. Szereplői ennek megfelelően csak
tanárok és (aktív vagy kirúgott) diákok. Az átdolgozott kiadás olvasója tehát a sajátjához nagyon hasonló környezetben játszódó történetet kapott. Hősei ismerősnek tűnhettek számára, a diákok egyes gondolataiban és (főképp ártatlan) cselekvésében sajátjaira ismerhetett. (A Nero megértéséhez történelmi alapismeretek szükségesek, a Pacsirta túl komor és leminimalizált cselekményű, az Édes Anna a regény közelmúltjának
politikai és társadalmi változásaira épít, gondolatvilága és cselekményének fordulatai
egyaránt érthetetlenek lettek volna a fiatalság számára.)
Az Aranysárkány „könnyebben” átdolgozhatósága mellett szólhat a regény cselekményessége és a „»ponyva«-izgalmak”-kal való telítettsége is. Mert „a korábbi regényekben ritkábban juthattak ilyen különvilágításhoz az érdekes jelenetek, szigorúbb
volt bennük a koncepció hatalma, ezért koncentráltabbak, de nem érdekesebbek. Igaz,
hogy a Neroban látott színjátékszerű fejezetek egymásra épülő rendje s a Pacsirta egyirányú medrének lejtése jobban kedvezett az epikus-Kosztolányi drámai hajlamának,
itt azonban új elemekkel, a detektívregény hatáslehetőségeivel egyenlítődik ki a hátrány. Az inzultus előkészítése, véghezvitele s következményei egyfelől, másfelől Hildáék titkolt kapcsolata, majd szökésük a rejtelem, a titkolódzás, a szorongás és bizonytalanság állandó izgalmaival tartják a feszültség kivételes szintjén az Aranysárkányt.”9
Helyszín, szereplők és cselekményesség mellett még egy szempont vezérelhette
Kosztolányit a „választásnál”: saját gyermekkorárának emléke. Mert hogy miképp lett
a komoly „felnőttregényből” ifjúsági olvasmány, arról – bár nem közvetlenül – Kosztolányi több írásában is vall. Már 1909-ben azt vallja a gyermekről, hogy „egy mikrokozmosz mindegyik. Mindegyikben egy ember alszik. […] Nincsen gyermeknaivság.
Nincs bohó, mulattató, nyegle gyermek. Mindegyik egy komoly Werdender. Egy le-

8
9

Móricz Virág: Apám regénye. Bp., 1965. 3. kiad. 257–258.
Kiss Ferenc: Az érett Kosztolányi. Bp., 1971. 231–232.

80

tiszatáj

endő ember.”10 Két és fél évtizeddel később gyermekkorának egyik legkedvesebb szerzőjéről, Andersenről azt írja, „a gyermekek költője nem áltatja olvasóit holmi happy
enddel, mint a felnőttek alkalmazkodó kiszolgálói, nem csinál titkot abból, hogy még
a mese is mindig rosszul végződik. […] mesél, de sohase hazudik, nem szolgál édes cukrászhabbal kis közönségének, nem gügyög neki összecsücsörített szájjal.”11 A jóformán
egész írói korszakát átívelő két idézet prózában írja le azt, amit A szegény kisgyermek
panaszaiban versben mesélt el, hogy a gyermek valójában felnőtt, aki a világra és annak
dolgaira (élet, halál, szerelem, betegség, játék stb.) kíváncsi. Ezt támasztja alá Kosztolányi egy 1918-as vallomása, amelyben így emlékszik vissza gyermekkorára: „…magamról tudom, hogy engem a gyermekmesék, melyekben tündérek, manók és csodálatos varázslók szerepelnek, mindig bosszantottak, körülbelül húszéves koromig. Akkor érdekeltek. De gyermekkoromban megalázónak éreztem, hogy ilyesmiket akartak velem
elhitetni az úgynevezett nagyok. A gyermekmesék felnőtteknek valók, kik már ismerik a valóságot, és határok közé szorított, rokkant képzeletük azon ámuldozik, hogy
a törvény alól kivételek is vannak. A gyermekek egyelőre nem látják a lehetőség korlátjait, és így nem is fontos nekik, hogy ezek a korlátok néha-néha feldőlnek, nekik a valóság a csodálatos. Ez számukra a mesék országa, melyek még nem ismernek, erre nyitják ki tág, bámuló szemüket, ezt óhajtják mohó étvággyal megismerni.”12
Ez, a valóság megismertetésének igénye lehet tehát a végső ok, amiért nem új, meseszerű regényt adott fiatal olvasói kezébe.
3. De vajon mi célja lehetett vele? Tanítani vagy gyönyörködtetni akart? Az Aranysárkány ábrázolta világ nem szép, mert a valóságot tükrözi: Novák Antal mint ember,
mint apa és mint tanár is elbukik a regényben, öngyilkos lesz. Ezzel a történettel nem
lehet az ifjúságot gyönyörködtetni. Akkor Kosztolányi nevelni akarta őket? Ez már
magában önellentmondásos feltételezés, hiszen: „a felvilágosodás korának volt jellegzetes műfaja a nevelésregény. […] ott élt az ily művekben az a meggyőződés, hogy minden ember megváltoztatható – megnemesíthető a nevelés által. Ennek a regénytípusnak volt örököse az Aranysárkány is, csak épp a maga fonákján: anti-nevelésregényként, a felvilágosodás hiteit a műfajon át is mintegy visszavéve. A pedagógiai optimizmussal szemben a pedagógiai nihilizmus szólalt meg benne.”13 A pozitív nevelési hatás
eléréséhez követendő példát kell felmutatnia a műnek. Az Aranysárkányban nincs
ilyen szereplő, sem a tanárok, sem a diákok között.
Emellett Kosztolányi Dezsőtől – saját bevallása szerint – távol áll minden nevelési
szándék. Pontosabban: minden erkölcsi nevelési szándék. A közvetlenül az Aranysárkány ifjúsági kiadása után, 1933 januárjában megjelentetett Önmagamról című vallomásos esszéjében a homo aestheticust és a homo moralist állítja szembe. Előbbi a szépség,
utóbbi az erkölcs nevében cselekszik.14 Nem mond ennek ellent az a két évvel korábbi
esszéje sem, melyben a nevelésről ír: „Engem a gyermekek érdekelnek, akik ma élnek,
10
11

12

13
14

Kosztolányi Dezső: A gyermek. In.: Uő.: Álom és ólom. Bp., 1969. 350–352. Szerk.: Réz Pál.
Kosztolányi Dezső: Hans Christian Andersen. In.: Uő.: Ércnél maradóbb. Bp., 1975. 97–102.
Szerk.: Réz Pál.
Kosztolányi Dezső: Mese, mese, mess kenyeret! In.: Uő.: Füst. Bp., 1970. 439–440. Szerk.: Réz
Pál.
Király István: Kosztolányi. Vita és vallomás. Bp., 1986. 114.
Kosztolányi Dezső: Önmagamról. In.: Uő: Egy ég alatt. Bp., 1977. 584–590. Szerk.: Réz Pál.

2002. december

81

és azok, akik még meg se születtek. Ezek évről évre eltipegnek az iskolába. Lelkük
még szűz. Agyvelejük beíratlan. Azt írhatunk rá, amit akarunk. […] Az erkölcsi érzéke
helyett a szépérzékére hivatkozzunk, a lelkiismerete helyett a lelkéhez föllebbezzünk,
a tudása helyett az ösztönében bizakodjunk.”15 Mintha a két vallomás szintézise lenne az
1933 áprilisában megjelentetett Az olvasó nevelése című írása. Ebben korholja a gyermekek irodalmi nevelésének kortárs módszertanát, hiszen „a gyermek egyetlen vágya,
hogy felnőttnek tekintsék és komolyan vegyék. […] Ő van olyan okos és agyafúrt,
mint a felnőtt. […] Gyermekeink szellemi táplálékába állandóan az oktató célzatok
pótszereit keverjük. Sajnáljuk tőlük az igazi irodalmat. […] Azt mondjuk, hogy ez
»még« nem nekik való. Fakó kontárműveket teszünk elébük, a gyermekek elé, akiknek képzelete sokkal merészebb, eredetibb, korlátlanabb, mint bármely felnőtt elnyomorult, meggyávult képzete. Mindenáron tanítani akarjuk őket az irodalommal.
Azt, ami öncél, nevelési eszközzé fokozzuk le. Az ilyesmi – így közvetlenül – gyakorlatban nemigen sikerül. Nem is sikerülhet soha. […] Most már az a kérdés, miféle irodalmat adjunk a gyermeknek. Úgy sejtem, hogy a gyermek természetes társa csak
a lángész lehet. Inkább Arany János, mint Bódi bácsi és inkább Mikszáth Kálmán, mint
Panni néni. […] Nem szabad lebecsülnünk a gyermeket. Közölnünk kell vele mindent,
amit tudunk az irodalomról, mégpedig annak a legmélyebb mélyét, természetesen nem homályos, pudvás szakkifejezésekkel, hanem egyszerűen és világosan. Az, amit nem lehet
egyszerűen és világosan közölni akár egy gyermekkel is, úgysem érték. […] Ami
tartalmas, könnyebben felfogható, mint ami üres.”16 Véleménye szerint tehát csak akkor járunk el helyesen, ha a gyermekek kezébe igényes szépirodalmat adunk. Ekkor
fejlődik ki szépérzékük. (Ekkor válnak majd homo aestheticus-szá.) Igénye és elvárása,
hogy jót (szépet) kapjon a gyermek.
Meg is teszi ezt. Azonban a tett némileg ellentmondásban áll a szóval, a gyakorlat
az elmélettel. Vallomásában írja, hogy „a homo moralis szakadatlanul ellentmond
magának”. Kosztolányiról pedig, éppen erről a korszakáról, az átírás éveiről Kiss Ferenc azt írja, hogy „A gyermekek mindig bámult tulajdonságai között most a következetlenséget magasztalja, azt tartja »egyedül méltónak az emberhez, még hozzánk felnőttekhez is. Csak azért olyan üdék a gyermekek, mert következetlenek«. A teóriák
dogmává avatásának legjellemzőbb tünete, hogy a következetlenségnek ez a gyermeki
spontaneitása, mely a zajló élettel való eleven kapcsolat természetes sajátságaként, még
az érés és hajlékonyság normális készségeként is felfogható volna, a harmincas évek
elején, pontosabban 1932–1933-ban egyfajta következetlenséggé merevedik.”17
Tény, hogy a homo aestheticus és a homo moralis közül Kosztolányi az előbbi
mellett érvel, és magát is annak vallja. Viszont az ifjúságnak szánt Aranysárkány átírása
közben – talán önkéntelenül, maga sem véve észre – a homo aestheticus mögül kikacsintott a homo moralis. Kosztolányi változtatásainak egy részét igenis az erkölcsi
nevelő célzat indokolja, és bár indíttatásában alapvetően a homo aestheticus irányítja,
véghezvitelénél már a homo moralis (is) tartja kezében a tollat.

15

16

17

Kosztolányi Dezső: Túlvilági séták. In.: Uő: Nyelv és lélek. Bp., 1971. 114–138. Szerk.: Réz
Pál. (A kiemelés tőlem – B. T.)
Kosztolányi Dezső: Az olvasó nevelése. In.: Uő.: Nyelv és lélek. Bp., 1971. 385–399. Szerk.:
Réz Pál. (A kiemelés tőlem – B. T.)
Kiss Ferenc: I. m. 401.

82

tiszatáj

4. Az átírás jellege és módszere egyenes következménye Kosztolányi a stílusról vallott nézeteinek és a nyelvművelő munkásságának. Hiszen az elhíresült, teljes írógenerációt stilisztika szemináriumán szabatos stílusra oktató Négyesy László tanításait Kosztolányi már középiskolás diákként ismerhette, hiszen a professzor középiskolák számára is írt tankönyvet, amelyben a következőket fejtegeti: a prózai stílusú „előadásban
a nyelvkincsnek legszokottabb eszközeivel él az író, a legismertebb szavakkal, szólamokkal és mondatszerkezetekkel. A szókat első jelentésükben használja vagy legközönségesebb átviteleikben; a synomymák közül a legszabatosabbat választja. Nem újít,
új átviteleket, képeket nem alkot; ódonszerűségekre sem törekszik, a tájnyelvi elemeket is kerüli. Figyelembe veszi azonban a közönséget, melynek ír, s annak az értelmi színvonalához alkalmazkodik: szakszerű, illetőleg népszerű lesz. […] Egyáltalán az ilyen előadás uralkodó tulajdonsága a világosság.”18 Kosztolányi nyilván hasonlókat hallhatott
egyetemistaként is Négyesytől.
Kezdetben még csak saját írásainak stílusán érződik ez a gyakorlat. Később azonban már az egész nemzetre ki akarja terjeszteni nézeteit. 1920. december 1-jén írja levelében Zolnai Gyulának, hogy „Én a magam területén […] küzdök a nyelvtisztításért,
mert az elburjánzó idegen szókat magam is nemzeti veszedelemnek tartom. […] Szükséges azonban, hogy egy 10–15 oldalas füzetkében megmagyarázzuk az újságíróknak
a nyelvtisztítás elveit, s egy kis szótárt is mellékeljünk, melyben a sajtó közkeletű
latin–német–francia–görög szavait jó magyar szóval tüntetjük föl.”19 Kosztolányi ekkor
a szélsőjobboldali Új Nemzedék munkatársa, viszont nem tételezhető fel, hogy a nyelvtisztítás szüksége pusztán nemzeti érzelemből fogalmazódott meg benne. Bizonyítja
ezt az a tény, hogy a nyelvújító mozgalom a történelmi események és politikai szólamok miatt háttérbe szorul, és csak bő egy évtized múlva támad fel újult erővel, és a tervezett füzetecske, tehát a mozgalom realizációja is csak ekkor jelenik meg. Ez lett az
1932 végén napvilágot látó, Kosztolányi szerkesztette A Pesti Hírlap Nyelvőre. Az
Aranysárkány átdolgozása és a nyelvművelő mozgalom szervezése, a Nyelvőr szerkesztése tehát egy időben zajlik. A két mű azonos okok és alkotói folyamat révén jött
létre: amit a nyelvművelő Kosztolányi a Nyelvőrben írt és közölt (többek közt A helyes
magyarság, illetve A tiszta magyarság szótárát), azt gyakorlatba átültetve alkotta meg
az Aranysárkány című ifjúsági regényét. Saját műve átdolgozásánál is a szerkesztő és
a nyelvművelő működött az esztéta és a „tanár” mellett.
Ugyanebben az időszakban az alkotás gyakorlatáról mondja: „Hidd el, nincs nagyobb művészet a törlésnél. Én, ha tőlem függne, az iskolában ezt előbb tanítanám,
mint a fogalmazást. Végre az alkotás is ezzel kezdődik. Elhagyunk valamit, ezer millió
dolgot, melyet mellékesnek tartunk, és kiemelünk valamit, egyetlenegy dolgot, melyet
fontosnak tartunk. Aki tudja, hogy mit ne mondjon, az már félig-meddig tudja, hogy
mit mondjon.”20 Ez az esszében kifejtett gondolat jelenik az ekkor egybeszerkesztett
Esti Kornél első fejezetében (1933), amikor Esti mondja az elbeszélőnek: „De a mi stílusunk homlokegyenest ellenkezik. Te újabban a nyugalmat, az egyszerűséget kedveled.
Klasszikusok a példaképeid. Kevés dísz, kevés szó. Az én stílusom ellenben még min-

18
19
20

Négyesy László: Stilisztika. Bp., 1895. 188–189. (A kiemelés tőlem – B. T.)
Kosztolányi Dezső: Levelek – Naplók. Bp., 1996. 449–450. Szerk.: Réz Pál.
Kosztolányi Dezső: Egy és más az írásról. In.: Uő: Nyelv és lélek. Bp., 1971. 171–174. Szerk.:
Réz Pál.

2002. december

83

dig nyugtalan, kócos, zsúfolt, cifra, regényes. Javíthatatlan romantikus maradtam. Sok
jelző, sok hasonlat. Ezt nem engedem elsikkasztani.
– Tudod mit? – nyugtattam meg. – Itt is felezünk. Amit mondasz, fölveszem gyorsírásban. Aztán majd törlök.
– Milyen kulcs szerint?
– Tíz hasonlatból megmarad öt.
– Száz jelzőből pedig ötven – tette hozzá Kornél. – Helyes.”21
Hogy mennyire átfonja a 1930-as évek Kosztolányijának stílusszemléletét és művészetfelfogását ez az elv, arra a legszemléletesebb példa az Aranysárkány átdolgozása.
5. A kötetet kézbe véve feltűnik, hogy az eredetileg harminckét számozott fejezet
helyett e kiadásban huszonöt számozatlan, de témamegjelölő címmel ellátott epizód
áll.22 A nyilvánvalóan az olvasást segítő változtatást az illusztrációk tovább erősítik.
Az ifjúságnak szánt kötetek többi fő jellemzője is megtalálható az Aranysárkányban:
mind a betűk, mind a sorközök nagyobbak. Ezzel szemben az eredetileg 458 oldalból
álló regény terjedelme 255 oldalnyira csökkent.
Összehasonlító olvasást végezve megfigyelhetjük, hogy az átírói módszer több rétegét érinti a műnek. A regény nyelve, szerkezete és a benne megjelenő világ- és emberábrázolás összetettsége is változott. Ennek sajátosságait számos példával lehet igazolni.
A stilisztikai módosítások valóban egybevágnak a Pesti Hírlap nyelvőrének két szószedetével, „A helyes” és „A tiszta magyarság szótárá”-val. Kosztolányi a magyar nyelv
védelmében és a „nyelvi purizmus” jelszavával e két szempontból igazított regényének
szavain. Következetesen átírja a „ki”, „kik” vonatkozó névmásokat „aki”, „akik” alakra,
a „volna” létigét pedig minden esetben a „lenne” kifejezésre cseréli. Ugyanilyen következetesen helyettesíti az idegen szavakat magyar megfelelőikkel. A legbeszédesebb példák közül csak néhány: start–indulás, madzag, spárga–zsineg, sztaniolpapír–ezüstpapír,
kolléga–kartárs, katedra–dobogó, gusztusos–élvezetes, liberális–szabadelvű stb. A germanizmusokat mindenhol javítja, a többi, a magyar nyelvhelyességet bántó kifejezést
szintén (pl.: „Két csúfnévvel is rendelkezett” helyett „Ez a két csúfneve forgott közszájon, váltakozva” áll az ifjúsági változatban.) A könnyebb érthetőség érdekében több
helyen konkretizál: a névmásokat nem egyszer magával a névvel helyettesíti, az elvontabb jelentésű fogalmakat egyértelműsíti (pl.: idővel–versenyeredménnyel; kiderül–
kisült, vettem ki szavaiból–értettem, bottal üthetjük a nyomukat–hiába minden), máshol könnyebben elképzelhető (de más jelentésű) leírást ad: egy helyütt a „sötétség” szó
„egyiptomi” jelzőt kap, máshol a „népiesen” határozóból „szögediesen” lesz.
A nagyobb terjedelmű stilisztikai átírások szintén az ifjúság nyelvérzékéhez igazodnak. A többszörösen összetett mondatokat rövidebbekre bontja, a nagyobb terjedelmű
21

22

Kosztolányi Dezső: Esti Kornél. Bp., 1933. 20. – Ekkor (1932-ben) született az Esti Kornél 14.
fejezete is, amelyben egy másféle, a szépirodalmi szövegekben véghezvitt sajátos törlésről ír:
„Gallusnak, a művelt de rossz útra tévelyedett fordítónak titokzatos üzelmeiről” rántja le
a lepet. Ebben a történetben a fordító lop, mégpedig a regényben megjelenő tárgyak és jelenségek közül.
A fejezetcímek: Május elseje, Az Aranysárkány, „Tóni”, Otthon, Ricsaj, Májusi zivatar,
Csöndes napok, Érettségi, Próféta, Lakoma, A három jómadár, Végre megtörténik, Áldomás, A sebesült, Láz, Egy váratlan látogató, Két tanár, Orvosi látlelet, Ügyvédi tanácskozás,
Izgalmak, Kísértetek, Az oroszlánbarlangban, az Az „Ostor”, Novák Antal utolsó útja, Tíz
év múlva.

84

tiszatáj

leírásokat egyszerűsíti. Számos helyen a jelzők és hasonlatok kihúzásával (emlékezzünk az Esti Kornél már idézett részére: tíz hasonlatból öt, száz jelzőből ötven maradhat) prózája szikárabb, költőietlenebb lett. Erre példa lehet az, amikor Novák Antal
Ebeczky Dezsőnél jár, aki mindenben hasonlít fiához, az eredeti regényben „még
a hangszíne is, folyékony, de tartalmatlan beszédmodora is ugyanaz. Amint hallotta ezeket a szólamokat, melyek végtelen göngyölegben ostromolták fülét, elfogta valami szomorúság az élet céltalanságán: miért is minden? Miért folyik a születések nagyüzeme,
mikor csak ilyen egymáshoz hasonló, jól működő, de unalmas gyári áruk, ilyen szeretetre méltó, semmis portékák kerülnek ki a műhelyből? Miért is az egész?” Ehelyett az
ifjúsági változatban már „csak” ennyit olvashatunk: „és a hang és beszéd és szólam,
minden. Amíg Ebeczky Dezső beszélt-beszélt, szakasztott úgy, mint a fia, szeretetreméltóan és semmitmondóan, Novákot egyszerre elfogta valami halálos szomorúság.
Miért ez az örök ismétlés? Miért ez az élet? Miért is minden?”
A tematikus változtatások két csoportra oszthatók. A gyermeki erkölcs tisztaságának és a gyermeki, még egyszerűbb világismeret „védelmében” tett szövegtörlések sorolhatók ide. Az első főleg a tisztelet, az illem, a jó magaviselet, az erőszakmentesség,
az egészség és a szexualitás fogalmai köré csoportosítható. A második az életről és halálról, létről és időről, emberi- és társadalmi kapcsolatokról, szerelemről és elhidegülésről, a politikáról, az irodalomról és a nyelvről tett vallomások köré. Mindkét esetben
ugyanaz az átírás motivációja: a világot még tanuló, tiszta és ártatlan gyermek természetes fejlődésébe erőszakkal beavatkozni nem lehet. Az ő feladata és joga, hogy
a világot maga ismerje meg, s ne idő előtt, fejlődését és világnézetének kialakulását
esetleg „erőszakosan”, természetellenesen egy regény befolyásolja. Még akkor sem, ha
az a valóságot ábrázolja, mint az Aranysárkány.
Az erkölcs védelmében véghezvitt módosítások közé sorolható például Novák jellemének kismértékű változása. Az átirat szerint Novák már nem „azok közé tartozott,
akik úgy félnek az orvostól, mint tulajdon lelkiismeretüktől”. Példát mutat ezzel az ifjúságnak: ők se féljenek a doktorokról. Viszont a tanár az öngyilkosságtól itt sem riad
vissza. Erről azonban lényegesen kevesebbet olvashatunk: az előkészületet Kosztolányi
jóformán teljesen elhagyja, s Gergely, az iskolaszolga is csak a vértócsát látja meg a tanári szoba küszöbén, „az agycafatokat, melyeket a koponya szétrobbanó csontgolyója
kivetett magából”, nem.
Vili padján nincsenek „geometriai idomok, trágár ábrák”, és az általa Nováknak
küldött fadobozban nem „valami ocsmányság”, hanem „egy döglött patkány” volt.
A tanulók általában is jobb magaviseletűek, s nem kiabálják azt a kétértelmű vegytani
tételt sem, miszerint „Ha két test parányi részecskéi érintkeznek egymással, akkor azokból egy harmadik test keletkezik”.
A diákok, akiknek azt mondják a felnőttek, hogy „a fiatalság az egyetlen kincs”, az
átiratban nem érzik azt, hogy „tiszteletet, becsülést [akarnak], elég a szép fiatalságból,
mely csupa kín és megaláztatás. Azért várták oly türelmetlenül, hogy végre-valahára
elmúljon”, és az érettségin beszélő Ábris igazgatóról sem olvasható, hogy „egy hivatalnoknak látták őt, nem tartották már olyan fontosnak, amit mondott”. Az érettségi bizonyítvány kiosztásakor nem érzik, hogy „kéjes, borzongató érzés ez, nagyobb, mint
az első hosszú nadrág, mint az első hónaljszőr serkedése, a bajusz ütközése.” És bár dohányoznak, nem akarják, hogy „nyilvánosan elismertessék jogukat az élvezethez, a méreghez”, a bizonyítvánnyal kezükben pedig nem tervezik, hogy „most már tanáraik-

2002. december

85

nak is dicsekedhettek volna, hogy semmit se tudnak, sőt akármelyiknek minden súlyosabb következmény nélkül azt mondhatták volna, hogy szamár.”
Még az „Ostor” sem „szellőztette a tanárok magánügyeit”, és nem nevezte őket
„közönséges gyilkosoknak”. A lap körül gyűlt kicsapott diákok közül Bélus nem hazudik annyit, nem gyújt egyik cigarettáról a másikra, melyektől „alig lehetett látni
a forró odúban”. Amikor azonban Vili fejfásra hivatkozva lepihen, s ők szórakoznak
tovább, már nem olvashatjuk, hogy „nem törődtek a beteggel”, hiszen a cimborájuk.
Kosztolányi ugyanúgy az emberi lenézés ábrázolását hagyja el onnan is, amikor
Ebeczky Dezső ügyvédi irodájában az ügyvédbojtár „láthatólag nem számított”, és
amikor az ügyvéd mégis szól hozzá, „mintha nem is emberrel beszélne”. Az ifjúsági
átiratban hangsúlyos a tisztelet megadása, akár egyenrangúak, akár vezetők és beosztottak között.
A világnézet kialakulásának és a személyiség fejlődésének védelmében az ifjúsági kiadásban már nem olvasható, hogy a kamaszodás „válságos időszak”, mint ahogy az sem,
miszerint „az ember veszedelmes portéka”.
Kosztolányi elhagyja (többek között) azt az életről tett vallomást, mikor Novák
Vilire gondol, és rájön, a fiú „azt hiszi, hogy ellensége, mert barátja a tudásnak. Micsoda félreértés. Vállalnia kellett: az élet félreértések sorozatából rakódik össze.” Az
élet születése és az idő múlása is mintha tabu-téma lenne az átiratban, hiszen a verés
utáni hajnalon az átiratban is kukorékolnak a kakasok, de már nem „férfiasan, kackiásan jelentették a közelgő hajnalt szerelmes tyúkjaiknak. Hímek, nőstények keresték
egymást. A termékenység sustorgott a kohójában”, és ezen a napon az átiratban is járnak az órák, de arról, hogy ezzel „parányi részecskékre szeletelték a nagy időt, melyből egyetlen részecske éppoly elviselhetetlennek tetszett, mint az egész”, csak a felnőtt
olvasók szerezhettek tudomást.
A társadalomra tett utalások is rendre kimaradtak az ifjúsági változatból; ezt is ráérnek még maguk megtapasztalni a fiatalok. Nem olvashatták tehát azt a politikára tett
ironikus megjegyzést, amelyet Novák arról az „előkelő növendékről” gondol, akinek
a fejében „Torricelli-féle űr volt” és „ki évekkel ezelőtt járt ide s azóta államtitkárságig
vitte föl és kezében az ünnepi serleggel beszédeket szokott mondani egy igen előkelő
kaszinóban”, és a zárkózott, morózus és radikális nevelési elveket valló Fóris kolléga
alábbi szavai is hiányoznak: „Hol is keressük az igazi erkölcsöt? Csak a természetben
van, a társadalomban nincs […] aki meg akar ölni bennünket vagy halálosan megaláz,
azt mi is megöljük. Sok kérdés különben megoldhatatlan lenne ember és ember között.”
A félrecsúszott családi viszonyokról, tönkrement házasságokról sem olvashatunk
az új Aranysárkányban. Novák meghalt feleségére alig történik utalás. Kimarad az
ebédlőasztal hat éve üres helyének említése, s az átdolgozás ugyanígy hagyja el Mari,
a szakácsné jellemzésének második részét, melyből a felnőtt olvasó megtudja, hogy Mari
a konyhai birodalmába „nem engedett látogatókat, még a háziakat sem, kiket az aszszony halála után korholt a rendetlenségük miatt és magázott. Többször értésükre
adta, hogy ő itt már nem törődik semmivel, tőle fölfordulhat ez a bolond ház. Bálványa még mindig a régi nagysága volt, ki szépen énekelt, zongorázott és meghalt fiatalon.” Az ifjúsági kiadásból kimaradt az az odavetett, de beszédes utalás, hogy Novák
abban a házban lakik, „melyet hozományul kapott”, és Kosztolányi elhagyta azokat
a sorokat is, melyek igazán rongálhatták volna a fiatalság majdan kialakuló feleség(anya)képét. Az még olvasható, hogy a házban Novákot minden az egy novemberi hajnalon
meghalt asszonyra emlékeztette, de az már nem, hogy „a szalonban lógott a képe. Azt

86

tiszatáj

beszélték, hogy utolsó években nem szerette az urát, mindenkivel udvaroltatott, s egy
fiatal orvossal, kit a szanatóriumban ismert meg, viszonya volt. Hogy mi ebből az
igaz, azt senki se tudta. A fiatal orvos az asszonyt halálos ágyán többször meglátogatta,
de pár évre rá ő is meghalt.”
A regény másik részletesebben ismertetetett múltú tanárának, Bíró Gyurkának sem
az már az előtörténete, mint az eredetiben. Míg ott azt tudtuk meg róla, hogy „Sárszegre kerülve, nagyon fiatalon megnősült, felesége pár év alatt elköltötte tekintélyes
vagyonát, aztán megszökött egy katonatiszttel”, addig az átiratban szó sincs csalfa feleségről, Bíró pusztán maga az oka szegénységének, hiszen ő volt az, aki „pár év alatt
nyakára hágott tekintélyes vagyonának”. Sorsa még egyszer lesz témája a regénynek.
Tíz év múlva, amikor a fiúk a régi ismerősökről beszélgetnek, ő is szóba kerül. Viszont Kosztolányi itt is átírta az élettörténetét: míg korábban Bíró Gyurka sorsa az
volt, hogy „teljesen elzüllött. Megint megnősült, elvette egy vasúti kalauz leányát. Az
is otthagyta. Kivándorolt Amerikába”, addig most ismét elhallgatja az új csalfa aszszonyt, ehelyett Bíró újabb nősülés nélkül „Pesten halt meg, a Lipótmezőn” – a nők által kihasznált „balekból” őrült lett.
Kimaradt az a pár utalás is, amelyet Kosztolányi az Aranysárkányban a magyarságra
tett. Egy helyütt elhagyja a „magyar ifjúság” jelzőjét, másutt a Zöldfa kocsma ablakai is
„csak” vöröslenek, de már nem „mintha tűzvész volna mögöttük”, és benne sem „magyar legények mulattak, verve az asztalt, hogy nekik nem parancsol senki.” E javításokkal Kosztolányi talán a húszas években túlzott és támadásokra is okot adó, Trianon
miatti magyarságának megnyilvánulásait húzta ki.
Az Aranysárkány sajátossága volt, hogy néhol, de csak a regény első fejezeteiben
a narrátor közvetlenül az olvasóhoz szól ki, metanarratív közléseket tesz. Ezek az
eredetiben indokolatlannak tűnnek, hiszen az író következetlenül alkalmazta őket, itt
viszont – ha Kosztolányi nem hagyta volna el őket – figyelem-fenntartó funkciót
tölthettek volna be. Szerepük lett volna a tegező formájú kiszólásoknak, miszerint „Ti
azt nem érhetitek. Nem lehet azt oly röviden elmondani” vagy „Nevetséges volt tehát?
Ezt tisztáznunk kell. Kicsit az volt, de föltétlenül az volt. Elsősorban azért, mert ember volt és minden ember nevetséges”, és egy helyütt egy hasonló, az elbeszélő a történetbeli jelenlétére utaló „megtehetjük” kifejezés helyett a személytelen „meg lehet
tenni” áll. Később, a „Most ez kibabrál velem – suttogta Vili a fogai között” mondat
után szintén elhagyja azt a valóság elhallgatására utaló narrátori közlést, hogy „de ezt
nem egészen így mondta”. A Kosztolányi elbeszélő és értekező prózájára oly jellemző
metanyelvi gondolatok is hiányoznak az ifjúsági kiadásból. Különösen igaz ez a szereplők neveivel kapcsolatban. Nem olvasható tehát sem az, hogy miután Novák zavarodottan Vili nevét összekeveri egy másik fiúéval, ezt mondja neki: „Látja, összevissza
forognak számban a szók. Nem csoda”, és nem olvasható a Fóris nevéről, illetve névtáblájáról tett hasonlat sem, hogy a tanár-kolléga neve miképp állt az ajtón, „csak így
röviden, keresztneve nélkül, mint egy használati cikk neve”. A nevekkel nem lehet játszani, sejteti Kosztolányi ezekkel a javításokkal, és erre utal az a szintén kihagyott Novák-gondolat is, miszerint „A szavak ostobák, semmit se fejeznek ki. Bármily becsületes szándékkal mondjuk, gyakran akaratlan gúny, kaján sértés lappang bennük.” Kosztolányi valóban nem sértő célzattal írhatta le Fóris nevéről, hogy egy használati cikkhez hasonlít, de az ifjúsági kiadás olvasói úgy is értelmezhették volna. És számukra
valószínűleg érthetetlen volna az a (Kosztolányi érett prózájára önmagára is utaló)
gondolatmenet is, melyben Novák az élet és a regények közti ellentétről filozofál,

2002. december

87

tehát az író elhagyja, hogy „Hol az összefüggés, a kapcsolat? Ilyen az élet? Nem, ez
nem is az élet, csak a regények ilyenek, mikor az író egymásra torlaszolja az eseményeket, s nem indokolja meg kellően.”
Az átírás – számszerűleg – legtöbbször csak szavak cseréje, de nagyon sok helyen
mondatoké, bekezdéseké is. Nemegyszer több oldalas szövegrészeket foglal össze egykét mondatba. Ilyen rész például a tanári kar magyarázata a verésre: az eredetileg négyöt oldalnyi szövegből alig tucatnyi sor lett. Néhány helyen azonban gyarapodott is
a szöveg: a funkcionális, szerkezeti betoldások minden esetben a megváltoztatott fejezethatárok után, a hosszabb kihagyások és rövidítések összefoglalását, vagy az így megváltoztatott cselekmény leírását adják.
A regény szerkezetében a legszembetűnőbb változás a Hilda-szál elhagyása. Az Aranysárkány ifjúság számára átdolgozott kiadásában Novák tanárnak nincs lánya! Ennek
következtében természetesen hiányzik a teljes szerelmi-szál is, Csajkás Tibor nem udvarol, nem lopózik be titokban a tiltott házba, a fiatalok nem szöknek meg és nem lesz
gyerekük. Ennek is elsősorban az „erkölcsvédelem” lehet a magyarázata, hiszen az ifjú
olvasók így nem szembesülnek azzal, hogy a lány saját boldogsága érdekében sorozatosan ellentmond apjának, hogy választania kell az apa és a szerető közt, és az utóbbi
mellett dönt. Ezzel együtt persze Hilda és Tibor gondolatait, érzéseit sem ismeri meg
az ifjú olvasó. Nem tudja meg, hogy „Hilda megvetette az embereket, lenézte a felnőttek megfigyelőképességét, és úgy látszik, neki volt igaza”, és nem olvashat a kamaszszerelem olyan ellentmondásáról, amely a lány udvarlójában fogalmazódik meg:
„Egyet kívánt lelkében: hogy Hilda egyáltalán ne legyen. Ha van: akkor nem hagyhatja el. De ha nincs: milyen egyszerű volna az egész. Másik megoldás ez: azonnal haljon meg a leány. Számára szabadulás volna: gyászolni tudná és tovább szeretni.”
Ha elfogadjuk azt a regényértelmezést, miszerint az Aranysárkány Novák tanár
több komponensből álló összeomlásának tragédiája, a Hilda-szál elhagyása alapvetően
csorbítja az öngyilkosság motiváltságát. Kosztolányi vélhetően egyszerűsíteni akarta
a történetet, és azt az összetevőt vonta ki belőle, amely talán a legkönnyebben nélkülözhető, s amelynek kihagyása nem okoz hiányérzetet. Érdekes összevetni az átdolgozó Kosztolányi e módszerét egyik elemzőjének, Baráth Ferencnek a „felnőtt” Aranysárkány szerkezetéről írott gondolataival. Szerinte Kosztolányi „szerkezetileg sem tudta
egy síkban tartani, majdnem két egyforma értékű és érdekű esemény halad egymással
párhuzamosan, s a regény közepén még nem tudni, melyik mese kerül vezetőszerepre:
Hilda szökése-e vagy Nováknak Vilivel való tragédiája. A Hilda-mese epizódnak sok,
főcselekvésnek kevés, hézagos és befejezetlen.” 23 Baráth Kosztolányi-értelmezésével
több helyen is lehet vitatkozni, ezt az észrevételét azonban mintha maga Kosztolányi
„igazolná”.
Csajkás Tibor neve azonban egy helyen mégis megjelenik a regényben. A Tíz év
múlva című fejezetben olvashatjuk, hogy „Csajkás Tibor, az a halvány, előkelő fiú,
akinek grófnő volt az anyja, a Fertő tó melletti birtokán gazdálkodott. Egy sárszegi
lányt vett el. Közben kisfia is született.” Huszár Bandi látogatja meg őket, s hármasban
beszélgetnek a régi időkről. A feleség azonban nincs megnevezve, csak mint „az aszszony” szerepel a jelenetben.
Novák azonban – bár nincs felesége és lánya – nem egyedül él. Az eredeti történetben testvére, Pepike csak Hilda szökése után költözik hozzá, az átdolgozás szerint
23

Baráth Ferenc: Kosztolányi Dezső. Zalaegerszeg, 1938. 87. (A kiemelés tőlem – B. T.)

88

tiszatáj

a kezdetektől vele él. Az előrevetett, Pepikét bemutató bekezdés után a testvér veszi át
Hilda „szerepét”: ő beszélget például az ekkor megtalált, Liszner Kálmántól kapott doboz szivarról is.
Megváltozott tehát a szereplők száma és megjelenésük sorrendje, módosult a történetben betöltött szerepük, de a cselekmény alapszálának, Novák Antal megverésének
főbb eseményei ugyanarra a vázra felépítve szerepelnek. (Igazi átírt – és didaktikusan
nevelő célzatú – befejezése akkor lenne a regénynek, ha a tanár a verés után megbocsátana Vilinek, az pedig megjavulna. Kosztolányi viszont éppen ezektől a hazugságoktól viszolygott.) Novák Antal itt is öngyilkos lesz, eltemetik, és egykori tanítványai egy évtized múlva emlékeznek az érettségi idejére. Viszont amíg a regény felütése
– „A pisztoly eldördült” – és az ezt követő rész alapjaiban megegyezik a két műben,
a történet vége teljesen eltér, és ez csak részben a Hilda-szál elhagyásának következménye. Az eredeti regény utolsó fejezete teljes egészében elmarad, hiszen abban Hilda
ismét szellemidézést tart, az apja szellemét idézi meg, és kiderül, Novák Antal a túlvilágon végre boldog. A rész törlését azonban nemcsak Hilda személye magyarázza,
hanem az okkultizmus és a túlvilág szerepeltetésének kihagyása is.
Az új regény tehát egy fejezettel korábban ér véget. Tibor és Huszár Bandi beszélgetnek, és emlékezésük végén a régi aranysárkány kerül szóba. Tibor kérdésére, vajon
mi lett az aranysárkánnyal, s vajon megvan-e még, az eredetiben ez a válasz szerepel:
„Alig hiszem – szólt Bandi álmosan és itta az utolsó pohár édeset. – Az ilyen papírból
van. Egy nyár, két nyár és vége. Hamar elrongyolódik.” Kosztolányi azonban ezt a pár
sort is átírta. „Alig hiszem – szólt Bandi álmosan s kihörpintette poharát. – Hiszen papírból van. Egy nyár, még annyi se és vége.” – ér véget az Aranysárkány ifjúság számára átdolgozott kiadása.
6. Az új Aranysárkányt nem lehet, de nem is kell összehasonlítani a „régivel”. Nem
kell azon gondolkozni, hogy jobb-e vagy netán rosszabb az eredetinél. A két műnek
két célközönsége van; a „felnőtt” változat persze teljesen képet ad a világról, de az
ifjúsági világképe sem hiányos. A fiatal olvasó a számára átdolgozott regényt nem érzi
kevesebbnek, mint a felnőtt a neki szántat.
A mű több szempontból is fontos helyet foglal el a magyar irodalomban. A puszta
létén túl egyrészt azért, mert szervesen, de kivételként is beleilleszkedik a korszak ifjúsági irodalmába, másrészt mert a Kosztolányi-életmű kései szakaszának átértékelésére adhat okot (s szolgálhat bizonyítékul). Hiszen megjelenési időpontjának (1932)
ismeretében kijelenthető: a harmincas évek elején egy új nagyepikai korszak kezdődött
Kosztolányi munkásságában (majd zárult is le, talán egyre súlyosbodó betegsége miatt).
1930-ban elkezdi Mostoha című regényét, 1932 végén kiadja az Aranysárkány című ifjúsági regényét, és 1933 elején megjelenik a regényként is értelmezhető Esti Kornél. Az
tagadhatatlan, hogy ez a regényíró korszak nem termett olyan mára már klasszikussá
vált műveket, mint a húszas éveké, hiszen a Mostoha töredékben maradt, az Aranysárkány minden erényével és hibájával mégiscsak egy korábbi, eredeti munka átdolgozása,
az Esti Kornél pedig szándékoltan töredékes mű, a három „regény” azt bizonyítja,
hogy Kosztolányi ekkor ismét a nagyepika felé fordul, a regényműfajon belül pedig új
formákkal kísérletezett.

2002. december

89

ORCSIK ROLAND

Grimasz és fityisz
DOMONKOS ISTVÁN GYERMEKVERSEIRÕL
Gyújtópont
Az 1961–1964-ig tartó időszakban az újvidéki Ifjúság c. hetilap művészeti, kritikai
melléklete a Symposion nevet viseli (munkatársak: Bányai János, Domonkos István,
Fehér Kálmán és Koncz István, szerkesztő: Tolnai Ottó). A melléklet köré tömörülő
szerzők olyan szellemi és mozgalmi teret hoztak létre, amely lényegesen befolyásolta
és meghatározta a vajdasági szellemi dimenziót, majd hatott a magyarországi irodalom
alakulására is. 1965-ben a lap új köntösben jelenik meg, ezúttal már önálló folyóiratként: Új Symposion. 1974-ig, a jugoszláv dogmatikus hivatali szervek cenzúrájáig (amely
az addigi szerkesztőség leváltását eredményezte) tartó időszakot az irodalomtörténet az
„első nemzedék korszakának” nevezi. A saját maguk által gerjesztett kánon alapján – az
említetteken kívül – a következő alkotókat sorolhatjuk még ide (a teljesség igénye nélkül): Bosnyák István, Brasnyó István, Gerold László, Gion Nándor, Maurits Ferenc,
Utasi Csaba, Végel László stb.
Domonkos István irodalmi munkássága tehát szorosan összefügg az újvidéki Új
Symposion folyóirat történetével. Az ún. „első nemzedék” egyik „titánjaként” tartják
számon. Szépirodalmi művei közt fontos helyet foglalnak el „gyermekirodalmi” alkotásai is. Ifjúsági regénye (Via Italia 1970, 1984) és gyermekverseit tartalmazó kötete
(Tessék engem megdicsérni, 1976, 198024) hébe-hóba ma is foglalkoztatja az olvasókat
(ezt bizonyítja a Szegeden, 2000. április 8-án megrendezett Domonkos István irodalmi
munkássága c. műsor, ahol egyenlő mértékben esett szó a szerző „ifjúsági” és „felnőtt”
alkotásairól 25 . Hasonló megfontolásból készült a Domonkos Istvánnak és Németh
Istvánnak szentelt újvidéki Híd 2000/8-as száma is).
Domonkos gyermekirodalmi munkáinak magyarországi recepciója meglehetősen
gyér, csak elvétve született néhány kritika (Seres József26, Varga Lajos Márton27, Pintér
Lajos28), tanulmány eddig még egy sem. Ez talán összefügg a vajdasági gyermekirodalom magyarországi fogadtatásával is. Pl. az 1988/12-es gyermekirodalomnak szentelt
Alföld számában olvashatunk elemzéseket a felvidéki, erdélyi és magyarországi szerzők
24

25

26
27
28

Akárcsak ifjúsági regénye, a Tessék engem megdicsérni mindkét kiadása is az újvidéki Forumnál jelent meg.
A program főszervezői: Vajdasági Magyarok Demokratikus Közössége (VMDK) Szegedi Tagozata és a Fiatal Szegedi Írók Köre (FASZIK). A rendezvényen Csorba Béla és Bitskey Zoltán beszélt a művekről, a moderátor szerepét Domokos Tamás vállalta. A becsei származású
Varjú Ilona a vajdasági középiskolások segítségével felolvasó programot állított össze Domonkos műveiből.
Seres József: Két ifjúsági könyv a Vajdaságból. In: Forrás 1979/5
Vö.: i. m.
Pintér Lajos: Domonkos István: Tessék engem megdicsérni. Népszava 1977/I.

90

tiszatáj

munkáiról, a délvidéki alkotásokat viszont egy tanulmány sem méltatta. Rigó Béla is
csak utalás szinten említi meg, hogy „Jugoszláviában Tolnai Ottó”29 foglalkozik gyermeklírával. A helyzet úgy tűnik azóta sem változott különösebben, mert a Komáromi
Gabriella által szerkesztett 1999-es Gyermekirodalom30 c. könyv sem foglalkozik a határon túli magyar szerzőkkel (csupán néhány alkotóval: Kányádi Sándorral, Szilágyi Domokossal, a vajdaságiak közül pedig csak a Magyarországra költözött Gion Nándor
1980-as Sortűz egy fekete bivalyért c. műve kapott néhány sort).

Átalakulás
Az elvárásokkal szemben meglepő, hogy Domonkos gyermekverseit a Kormányeltörésben után írta, az után a költemény után, amelyet „negatív szimfóniának” (Utasi
Csaba), a „bele nem egyezés eposzának” (Végel László) neveztek a kritikusok. A kötet
megjelenését pozitív kritikai visszhang követte, sikerét mi sem bizonyítja jobban, hogy
1980-ban megérte második – bővített – kiadását is, ezúttal Baráth Ferenc rajzaival.
A könyv azon ritka vajdasági magyar kötetek közé tartozik, amelynek magyarországi
recepciója is van.
Amikor már úgy tűnt, csak a roncsnyelv alkalmas a költői megszólalásra, az 1974/
108-as Új Symposionban megjelenik néhány teljesen frissnek ható, játékos írás (A zongorabajnok; Néha így, néha úgy; Dilidal; A szél legjobb barátja; Béci; Nekem azért fáj a hasam; Kocanóta31; Jaj nekem!; Tessék engem megdicsérni; Rendetlen állatok), ugyanígy a Híd
1974/7–8-as számában még egy hasonszőrű költeménnyel találkozunk (Amott a szobavölgyben). Két évvel később pedig kötetben is realizálódott gyermekverseinek első kiadása, Dormán László fotóillusztrációival.
A kötet egyik kritikusa, Utasi Csaba is szokatlannak találta ezt a „kirándulást”:
„Furcsa volt megbarátkozni a ténnyel, hogy az álarcoktól idegenkedő, önnön költői
»szerepeit« is ironikusan romboló, hiteiben megingott, a valóság és a költészet között
őrlődő Domonkos István egyszer csak a gyermekverseknél kötött ki.”32, majd két lehetséges okot vázol fel, az egyik: „az átmeneti feloldozás reményét kínálta neki a gyermekköltészet”33, a másik ok, illetve hatás a Domonkos publicisztikai írásából (A mi
utcánk költője, Hős kis ibolyák) megismert Brasnyó Lajcsi verseire vezethető vissza: „Ennek a szomszéd gyereknek tiszta forrásból táplálkozó, feltűnési vágytól, szándékolt
őszinteségtől, megjátszott flegmától mentes verselése a szó szoros értelmében megdöbbentette, s nemcsak azon munkálkodott, hogy olvasóink is mielőbb megismerkedjenek vele, hanem hosszan, lelkendezve beszélt róla többször is, mint egy eleven csodáról, mint egy jelenésről.”34. Utasinak a megközelítése párhuzamba hozható Bányai
János modern „felnőtt” versek értelmezésével: „[…] a „magas költészet” egyre hermetikusabbá válva nem is szólhat már oly bensőségesen és közvetlenül, sem olyan emlékezetesen és játékosan az emberi, a gyermeki élet és lét jelenségeiről, ahogyan azt a gyer29

30
31
32
33
34

Rigó Béla: Négy évtized a magyar ifjúsági és gyermekirodalomban. In: Alföld 1988/12, Debrecen, 31.
Gyermekirodalom. Szerk.: Komáromi Gabriella, Helikon, Bp., 1999
Ez a verse már nem szerepel a kötet második, bővített kiadásában.
Utasi Csaba: Szerep és egyéniség. In: Vonulni ha illőn, Forum, Újvidék, 1982. 104.
i. m. 104.
i. m. 104.

2002. december

91

mekvers még megteheti”35. Összegezve az eddigieket: noha pontos okot nem mondhatunk, lehetséges magyarázatnak tűnnek a fenti megközelítések. Ezek szerint Domonkos számára a gyermekversek olyan szerepet nyújtottak, amelyet feltehetően az addigi
írásaival nem tudott kihasználni36. Ugyanakkor téves lenne az az elképzelés, hogy
a szerző gyermekversei teljes mértékben elütnek a korábbi munkáitól. A Tessék engem
megdicsérni befogadás-története többek között arról is tanúskodik, hogy a kötet anyaga
sok olyan írást tartalmaz, amelyek hasonló poétikai eszközökkel élnek, mint a szerző
addigi alkotásai. Pl. így fogja fel e versek első értelmezője is (Domonkos ekkor még ki
sem adta a kötetét), Túri Gábor, amikor az Amott a szobavölgyben c. költeményt közelíti meg: „Profanizálja a szó mágiáját, hogy a szó inadekvátságával rádöbbentsen a szobavölgyi létnek már csak így megközelíthető egyhangúságára. Végül tehát a szó ismét
önmagára irányította a figyelmét, de ez az önzés talán új értelmet nyer. Mert tartalmaink ellenőrzésére figyelmeztet. Nyelvközpontú »felnőtt« költészeti avantgardunk világgal való szembesülésének problémájához érkeztünk. Talán túl messzire jutottunk.
Mert a szó csodáján túl a megsemmisülés következik.”37 S mivel a „felnőtt” és a „gyermek” versek közti határ ennyire labilis, Bányai az idézett tanulmányában azt állítja,
hogy a két világot nem annyira a különbség jellemzi, hanem inkább az, hogy „kiegészítik egymást”38. Ezért amikor Domonkos gyermekverseit tárgyaljuk, szem előtt kell
tartanunk gyermek-felnőtt közti viszony definiálásának labilitását (ugyanez az elméleti
bizonytalanság vonatkozik a gyermekirodalom fogalmára is, amit jól tükröz a Forrásban [2000/12] Lovász Andrea: Gyermek – irodalom c. tanulmánya).
Ennek ellenére Bányai megjegyzi, hogy a gyermekköltészetnek vannak látszólagos
„külön sajátosságai”: „[…] a gyermekversekben a versbeszéd formálóeszközei mindig
hangsúlyosabban vannak jelen, közvetlenebbül, azt is mondhatnám, szemérmetlenebbül mutatkoznak meg, a rím, a ritmus, a dallam harsányabb, a szókép rikítóbb, változatosabb, színesebb. Mégpedig azért, mert a gyermekvers nem tagadja az álarcot, a szerepjátszást, de az ártatlanságot sem. Így tud fényt deríteni a költészet titkaira.”39.
Domonkos esetében Harkai Vass Éva a formai nyelvnél fontosabbnak tartja a versek tartalmi jegyeit. Szerinte nem a zene domináns, noha „verseiben ugyan többnyire
szerepet játszik a rím és a ritmus”40. Vele szemben úgy gondolom, amennyiben e szövegeit összevetjük Domonkos korábbi írásaival, akkor a tartalmi újítás mellett nagy
hangsúlyt kapnak a formai megoldások is. Ilyen pl. az Öt törött tököt c. verse:

35

36

37

38
39
40

Bányai János: Mit jelent a Messzike? In: Messzike. Jugoszláviai magyar költők gyermekversei, Forum, Újvidék, 1979, 95.
Ezzel szemben Domonkos a Forrásnak adott interjúban erre a kérdésre egyszerűen csak
annyit mond (valószínűleg jót nevetve magában), hogy: „Erővel meg akartam gazdagodni”
(„Én próbaidőn vagyok a költészet műhelyében”, készítette: Erdélyi Erzsébet – Nóbel Iván, In:
Forrás 2000/7–8., Kecskemét, 5.).
Túri Gábor: A prózai emléktől a szó csodájáig – vagy még tovább. In: Új Symposion 1976/131.,
Újvidék, 82.
i. m. 96.
i. m. 99.
Vass Éva: Ritka csúcsok. In: Új Symposion 1977/143., Újvidék, 118.

92

tiszatáj
„1.
öt
törött
tököt
kötök
nyakadba
2.
öt
törött
tököt
lökök
eléd”41

A verset azért idéztem eredeti tördelésében, mert így látható a formai játék is. Ez
az írás jól példázza azt, hogy a formai és az eszperente hangjáték (azonos magánhangzókkal mondott szövegek) ebben az esetben fontosabb a tartalomnál. Ide sorolhatjuk
még a kötet következő oldalán található írását is, a tördelése megegyezik az előzőével:
„két / ősz / bősz / hős / csősz / főz / 1. mákos rákot /2. /3. / 4. / 5. / 6. / 7.”42 (Két
csősz főz). Ezek a művek nemcsak befogadói szempontból érdekesek. Az olvasó bármikor folytathatja a megkezdett sorokat, fantáziáján múlik, hogy milyen hangjátékokat,
abszurditásokat („mákos rák”) talál ki. Így a befogadó is a költemény alkotójává válhat.
További jellemzője a kötetnek, hogy gyakran ütemhangsúlyos ritmusban szólnak
a versek: „forró porba hullik az eper / ha leesnék mi lenne velem? / Gál Teca eldobná
a bögréjét / Bandár Tóni csillogó tölcsérjét // egy kis tücsök a fülembe ülne / és estélig
hegedülne”43 (Eperfán), „hinnye hagyma / hinnye tej tök / mindannyian / ide jertök
// hinnye hagyma / hinnye vajszomj / hónom alatt / nő a bajszom // hinnye hagyma
/ hinnye sajtjaj / úgy hiszem hogy / őrült baj van // hinnye hagyma / hinnye tej méz
/ hívjatok egy / híres borbélyt”44 (Hinnye hagyma).
Ugyanakkor találunk olyan írásokat is, amelyekre Domonkos korábbi műveinek
enjambement tördelés-technikája, fragmentált ritmusa jellemző: „ez itt a térkép / ez itt
41
42
43
44

Domonkos István: Tessék engem megdicsérni. Forum, Újvidék, 1980, 44.
i. m. 45.
i. m. 31.
i. m. 38.

2002. december

93

a Duna / ez itt a román / határ / megmutatnám én / folyónk torkolatát / de útlevél
nélkül / bottal kezemben / nem léphetem / át a határt”45 (Békeharcos). Az előzőekhez
képest ennek a versnek fontosabbak a tartalmi vonatkozásai (illetve ezek határozzák
meg a formát). A határ, a kóborlás, az utazás és lehetetlenségének motívuma gyakran
előfordul a szerző korábbi és későbbi munkáiban. Találkozni vele pl. a Kormányeltörésben c. költeményében („én nem látni sehol határ / én látni új látóhatár”46) vagy
említhetjük A kitömött madár és Via Italia regényeiben megjelenő sikertelen szökési
kísérletek történetét.
Az Egy utazó naplójából c. vers felfogható Rimbaud Részeg hajójának és Villon Nagy
Testamentumának a paródiájaként is. A lírai én a felnőttek szempontjából csupa fölösleges tárgyat hagyományoz az államnak: „a városi múzeumra hagyom / coltomat / tár
nélkül is megér / egynéhány százast / nem bánom / örökölje az állam”47, utazása Európában, egészen pontosan Újvidéken indul, s oda is tér vissza, majd kiderül, az egész
csak a képzelődő gyerek fejében játszódott le: „Európa. Újvidék. / Újra itthon. / Az
ágyamban / egy rozsdás körzőt / és egy jajkefét / akarom mondani / hajkefét találtam”48. A paródia felől nézve ez a költemény Karinthy Frigyes Így írtok tijével rokonítható. Domonkos tehát e munkákban is tulajdonképpen a korábbi műveinek „transztextuális” poétikáját írja tovább.
De nemcsak tartalmi paródiával találkozhatunk ezekben az írásokban. Vajda Gábor a versek feltűnő rímelését is annak tartja: „A Tessék engem megdicsérni anyaga elsősorban abban tér el az utóbbi években írt Domonkos-versektől, illetve abban válik
a legfiatalabbak számára is hozzáférhetővé, hogy asszociáció-mozgását mindenekelőtt
a rímigény irányítja. Mondanom sem kell: e törekvés nem utolsósorban a hagyományos
esztétikai törekvés paródiájaként szolgál, a felnőtt füle tehát ironikus zöngét is társíthat a csengéshez.”49.
Nem beszéltünk még arról, hogy Domonkos költészetének tagadó vonásai hogyan
jelennek meg a gyermekverseiben. Az idézett Egy világutazó naplójából c. írásban találunk erre utaló sorokat: „szavakkal számokkal / hadilábon álltam”50, „arra sincs erőm
/ hogy aláírjam a nevem”51, továbbá a Hari Jama Hari Krisnában: „nem tréfa ez / nem
is líra / ott jön ni a / szeplős Míra”52 vagy a kötet címadó versének záró részében: „ha
a verset nem mondom végig / tessék engem megdicsérni”53 (Tessék engem megdicsérni).
Ugyanakkor mivel ezek a sorok ironikus szövegkörnyezetben fordulnak elő, egy
olyan világban, ahol a gyerek nem a jó diákot idézi, küszködik a tanulással, a szavakkal, számokkal, egyszóval mindazzal, amivel később a versben találkozunk, a fent idézett részletek Domonkos „felnőtt” verseinek a paródiájaként is olvashatók. Ebből

45
46
47
48
49
50
51
52
53

i. m. 34.
i. m. 114.
i. m. 82.
i. m. 86–87.
Dr. Vajda Gábor: Életre Edzés. In: Magyar Szó 1981/XII. 5., 15.
i. m. 84.
i. m. 86.
i. m. 72.
i. m. 53.

94

tiszatáj

a szempontból tehát a szerző korábbi műveinek versbeszélője a szereplíra54 segítségével
a saját költészet-tagadó beszédmódját neveti ki. Ezért mondhatjuk azt, hogy Domonkos gyermekversei – akárcsak a korábbi munkái – metanarratív természetűek.
Fontos még megemlíteni a kritika által is részletezett abszurd, groteszk és szürreális
elemek szerepét ezekben a költeményekben. Már a címadó vers, aminek a kritika központi szerepet tulajdonított, bővelkedik ilyen kijelentésekben: „ha én pénzt jövök
kérni / tessék engem megdicsérni”55, „képzeljétek mi történt velem / egész éjjel csukva
volt a szemem / úgy aludtam”56 (Képzeljétek), „hol volt hol nem volt / a klottgatyámon
folt”57 (Egy régi fénykép), „amott a szobavölgyben / állnak a szobahölgyek / előttük a
szobafolyón / úszik egy szobahajó”58 (Amott a szobavölgyben). Ugyanakkor szerintem
ezek az állítások csak az ún. „felnőtt” szemszögéből tűnnek abszurdnak, groteszknek
vagy szürreálisnak, a versek gyermeki elbeszélői ezeket úgy mondják el, mint a világ
legtermészetesebb dolgait. Ám hogy melyik olvasat az igaz, az a befogadó elvárási
horizontjától függ. Elképzelhető egy olyan nézőpont is, miszerint mind a „felnőtt”,
mind a „gyermek” egyformán mulatságosnak találja ezeket „dilidalokat”.
Pedagógiai szempontból ezekben a versekben a negatív példa jelenik meg. Itt az
enfant terrible gyermekképpel, a „rossz” gyerekkel van dolgunk. Akárcsak Karinthy
Tanár úr kérem!-jében, a Bizonyítványom c. költemény kamasza sem a jegyeire büszke:
„bizonyítványom / nem kitűnő / inkább feltűnő / (de ez köztünk maradjon) / mivel
tehát tényleg / feltűnő / most eltűnőben vagyok // megyek a letűnő / nap után / feltűnően / árkon-bokron át”59. A Lovász Andrea által jogosan megbírált60 Komáromi
Gabriella szerkesztette könyv szerint: „Pedagógiai szempontból hangsúlyozzuk azt is,
hogy a gyermekirodalom segítségével a gyerek nemzeti identitástudata is fejlődik.
A gyermek- és ifjúsági irodalom »leckét ad« magyarságból is. A gyerek olvas, és közben
anyanyelvét is tanulja.”61. Természetesen, Domonkos írásai sem képeznek ez alól kivételt. Ugyanakkor költészetében ez nem didaktikus, direkt módon nyilvánul meg. Pl.
a kölykök számára a „magyarság leckénél” érdekesebbek pl. a lányok („azért ugrottam
én most / ilyen ócska hasast / mert a parton / a Csíkos Maja szalad”62, Azért, „állok
a padon / nincsen irgalom / lám / azt beszélik / hogy szeret / egy lány […] kurta kardomon / napsugár csorog / lám / s untat nagyon / e tantermi / táj”63, Állok a padon),
a couleur locale-t is ironikusan jellemzi („Újvidék az olyan város / minden ablaka lekváros”64, Újvidék). Költeményeinek gyerekbeszélői nem a nemzeti identitásukra büsz54

55
56
57
58
59
60

61
62
63
64

Utasi Csaba ezt a szereplírát a következőképpen értelmezi: „valamely fiktív lírai én segítségével szervezi alkotássá a gyermeki lélek apró, de csöppet sem jelentéktelen rezdüléseit, amelyek rendszerint metszik az ő világát is.” (i. m. 105.)
i. m. 52.
i. m. 71.
i. m. 25.
i. m. 13.
i. m. 64.
Lásd: Lovász Andrea: Gyermek – irodalom. Vázlat a Gyermekirodalom könyv kritikájához. In:
Új Forrás 2001/8.
Komáromi Gabriella: Mi a gyermekirodalom? i. m. 11.
i. m. 65.
i. m. 47–48.
i. m. 7.

2002. december

95

kék: „képzeljétek milyen erős vagyok / betörtem egy hatalmas ablakot / kaviccsal”65
(Képzeljétek). Az Egy világutazó naplójából c. versből kiderül, hogy az ágyban ábrándozó kölyök képzeletében az egész világot bejárja, otthonát pedig kietlennek találja
(a különböző országokat sokkal színesebben ábrázolja, míg visszatérve szobájába rozsdás
körzőt „és egy jajkefét / akarom mondani / hajkefét találtam”66). A vers végén szereplő jajkefe/hajkefe motívum pedig távolról az Áthúzott versek kötet mottójára asszociál: „Elmentem soha többé nem térek vissza elmentem hajat vágatni”. Ezt pedig úgy
értelmezhetjük, hogy ugyanaz a kóborló szellem, amely a „felnőtt” írásaiban megmutatkozott, gyermekverseinek alakjait is jellemzi. Az otthon ürességét a Tessék engem
megdicsérni legnyíltabban talán a Tél c. vers fogalmazza meg: „egy zuzmarás téli napon
/ elámultam egy jégcsapon // hová indultam? tán tejért / a jégcsap a fejemig ért //
csak álltam nem jöttek értem / a vastag jégcsapot néztem // üres volt házunk mire hazaértem // üres volt házunk / mire hazaértem”67. Ennek a versnek a kérdése már-már
metafizikus hiányra, az elhagyatottságra, a hontalanságra utal.
Túri Gábor azt állítja, hogy: „A prózai emlékekben megénekelt üres transzcendencia párjára talált ebben az urbánus civilizáltságú lírai érzékenységben. Az eddigi versek
csak a tanyához, a faluhoz való kötődésük által hitelesítődtek, Domonkos gyermekversei egyértelműen városiasak (a nyelvi szférában: városi argó: »alak«, »pali«, »pasas«).” 68. Túri nem fejti ki részletesen Domonkos gyermekképét, a kritika pedig
mintha nem vette volna tudomásul a versek „romlott” gyerekét, csak a tiszta, illetve
maximum a rossz kölyökkel (Vajda Gábor), kamasszal foglalkozott. A Duna c. műben
viszont találkozunk egy cinikusnak tűnő nevetéssel is: „szutykos a Duna lám hehehe /
olajos sáros a feneke // megtelt mint a szemeteskosár / híd alatt hever a vén klosár //
hébe-hóba átlöttyen a gáton / kódorog a pincéken utcákon // vagy hullámzik mint
szélben a haj / úszkál benne sok gumicsizma-hal // hiába minden eső nap hó / nincs
benne már csík se kagyló”69. Amennyiben azt a bizonyos „hehehe”-t nemcsak rímaszszociációnak vesszük (vö. Vajda Gábor), akkor e versmondó gyerek hasonlít a Skatulya Mihályra támadó gyerekbanda valamelyik suhancára (A kitömött madár). Avagy az
erkölcsileg romlott „felnőtt” világ, amelynek „Istene halott” (Nietzsche), hat a gyerekre is. Ezért ahhoz, hogy a gyermek megváltozzon, e versek alapján először a nevelőnek kell átalakulnia, pozitív példát mutatnia. Noha a Tessék engem megdicsérni kötet
gyermekképét nem ez a vonás uralja, némely verséből tagadhatatlanul ez az arc is
megkonstruálható.
A fenti állításokkal nem az volt a szándékom, hogy megtagadjam a gyermekirodalom egyik jellemzőjét, a pedagógiai szempontot. Egyetértek Lovász Andrea azon nézetével, hogy: „[…] nem lehet megkerülni azt a tényt sem, hogy a gyerekirodalmi munkák nemcsak esztétikai aspektusból tárgyalandók, hanem létezik fejlődéslélektani és
pedagógiai aspektusuk is.”70. Domonkosnál is találunk nevelői célzatú szöveget: „állj!
kiáltott kövérke / fejünk igen törékeny / megvárjuk míg zöld fény gyullad / a villany-

65
66
67
68
69
70

i. m. 71.
i. m. 87.
i. m. 21.
i. m. 82.
i. m. 9.
Lovász Andrea: Gyermek – irodalom. In: Forrás 2000/12, Kecskemét, 91.

96

tiszatáj

rendőr szemében”71 (Mendegélt két legényke), de a didaktikai réteg csupán egy a sok közül, s korántsem meghatározó, direkt. A pedagógiai elvárással elsősorban azon a ponton vitatkozom, hogy amennyiben egy ideális jó diákot, s ezáltal homogén gyermekképet kér számon az alkotásokon, akkor torzítja a differenciált gyermekképet és ennek
összetett világát, nem is beszélve arról, hogy egy olyan kanonizációs folyamatot indít
el, amelyből Karinthy Frigyes, Molnár Ferenc és a gyermekek kedvencétől, Weöres
Sándortól kezdve sok alkotó írása – moralizáló alapon – kiszorulna a gyermekirodalom köréből.

Vásott kölykök
Pukánszky Béla a könyvében felülírja a reformpedagógus Ellen Kay nézetét a 20.
századi gyerekről. Eszerint: „A svéd reformpedagógus-publicista patetikus stílusban
felvázolt jövőképét ma már nyugodtan megvalósulatlan vágyálmok körébe sorolhatjuk. A mögöttünk álló viharos évszázad egészében véve sokkal ellentmondásosabb volt
annál, hogysem egyértelműen a diadalmaskodó gyermekkultusz időszakának nevezhetnénk.”72. Ugyanakkor Pukánszky nem vitatja a reformpedagógia szerepét a gyerekkor történetében: „Az »új gyermek« és a számára felállítandó »új iskola« ideája tehát
racionális és mitikus elemekből szerveződött egésszé.”73. S noha azóta lényegében változtak a nevelési szokások, a Rousseau-ra visszatekintő gyermekkép („a gyermek erkölcsi értelemben jónak, ártatlannak születik, s csak a társadalom hatására válik romlottá.”74) egészen a hatvanas években jelentkező posztmodern pedagógiai irányzatokig
erősen tartotta magát az olyan demitologizáló irányzatok mellett is, mint pl. a behaviorizmus vagy a freudizmus (negatív mitológia, miszerint a gyerekkorra vezethető
vissza a szorongásaink forrásvidéke).
A „metanarratívák trónfosztásával” (J. F. Lyotard) pluralista kutatási irányzatok
kerültek egymás mellé. Pukánszky ezt úgy jellemzi, hogy: „Talán a »posztmodern kornak« tudható be, hogy úgy tűnik: vége a gyerekséggel kapcsolatos kizárólagos magyarázatoknak, a jól elhatárolható és egymást tagadó paradigmáknak.”75 Felerősödtek a szociológiai vizsgálatok, s ezáltal új paradigmákkal bővült a gyerekkor története. Pl. átértékelődnek a hagyományos gyermekképek: „a dionüsszoszi [a középkorra visszatekintő ördögi gyermekkép, amely még az enfant terrible, a rossz gyermek elnevezést is
kapja] egy olyan társadalmi struktúrában érvényesülő gyermekfelfogás, amelyben
a külső szabályok, normák uralják az emberek életét, és ezáltal a társadalom tagjai kevésbé különböznek egymástól.”76 Ezzel szemben az apollói (ártatlan) gyermek „egy
olyan társadalomban él, amelyben a szabályok, elgondolások, vélekedések diffúzabbak,
az emberek jobban különböznek és különbözhetnek egymástól, és így értéke van az

71
72

73
74
75
76

i. m. 26.
Pukánszky Béla: A „Gyermek évszázada”? In: A gyermekkor története. Műszaki, Bp., 2001,
169.
i. m. 168.
i. m. 170.
i. m. 188.
Golnhofer Erzsébet – Szabolcs Éva: A gyermekkor kutatása új megközelítésben. In: Műhely
(Gyermek különszám) 1999/5–6., Győr, 178.

2002. december

97

individualitásnak. Az egyéni jelleg kifejeződésének egyik módja gyermek különbözőségének bemutatása”.
A recepció-történet nem említi, hogy Domonkos műveiben többnyire fiúkkal találkozunk, lányokkal csak elvétve (ezt a könyvek illusztrátorai is megerősítik, hisz képeiken döntő többségben fiúkat láthatunk). A Tessék engem megdicsérni gyermekképe
értelmezésemben egy olyan kamaszt mutat, amely szembeszegül a társadalmi normáknak, nem megy iskolába, mindent kitalál, csak ne kelljen tanulnia. Vajda Gábor szerint
ez a kötet: „Általában olyan témákat dolgoz fel, amelyek a hagyományos gyermekirodalom erkölcsi szempontjából tabunak tekintendők. A rossz tanulók lelkivilágát érzi
magához közel […]”77. Ebből a szempontból Domonkos kötete a dionüsszoszi gyermekvilág társadalmát idézi, amelyet normák és szabályok jellemeznek. Ugyanakkor
apollói jellege is van, mert a tabusértő magatartásának köszönhetően kidomborodik az
egyénisége.
Bence Erika a Tessék engem megdicsérni kötet központi gondolatát a gyermek-felnőtt ellentétben látja78, ugyanakkor nem veszi figyelembe azokat az írásokat, amelyek
összemossák ezt az erősnek látszó határt. A Duna c. vers kapcsán beszéltem a „romlott” kölyökről, amely nem sokban különbözik az őt körülvevő „romlott” felnőttektől. Ezt a verset úgy is értelmezhetjük, hogy jól példázza a „gyermek eltűnéséről”
szóló posztmodern elméletet (Marie Winn és Neil Potsman): „»Nem sok kétség férhet
ahhoz, hogy a hatvanas évek óta a gyerekek – minden korábbinál sokkal jobban – hasonlatossá váltak a felnőttekhez. A mai gyerekek nemigen látszanak gyerekeknek:
a ruhájuk, a beszédstílusuk, az ismereteik és a mindennapi viselkedésük mind ezt bizonyítja.« […] Neil Potsman ezzel szemben megfordítja a képletet, amikor »gyermekszinten megrekedt felnőttek« korszakáról beszél. […] Olyan emberekről, akik a vizuális forradalom, a sok tv-show és -reklám hatására gyermeki szintre esnek vissza, vagy
nem is fejlesztik ki magasabb értelmi és emocionális képességeiket.”79.
Domonkos esetében találkozunk olyan gyermekekkel is, amik élesen különböznek
a felnőttektől80. A címadó verset például nevelési „programnak” is felfoghatjuk: a versbeszélő büntetés helyett dicsérettel való nevelést kér magának. Ebből a szempontból
önérvényesítő gyermeknek (Benjamin Spock) tűnik. Ez a kép megfelel a szociológia által vizsgált gyermekfelfogás egyikének is: „A gyermekekre úgy kell tekintenünk, mint
akik aktív résztvevői, meghatározói saját társas életüknek, a körülöttük élőknek; nem
passzív alanyai a társadalmi folyamatoknak”81. Domonkos ebben mintha József Attila
egyik korai versének gyermekképét folytatná: „De szeretnék gazdag lenni, / Egyszer
libasültet enni, / Jó ruhába járni kelni, / S öt forintér kuglert venni. // Míg a cukrot
77
78
79
80

81

i. m. 15.
Vö. Bence Erika: Előkép és utótörténet. In: Híd 2000/8., Újvidék, 552–556.
Idézi: Pukánszky: i. m. 188–189.
Ezt bizonyítja Bence Erika is: „A külső világ mechanizmusa és a gyermeklét gazdag belső terei közötti antagonizmus legerőteljesebben azokban a versekben válik érzékelhetővé, melyek a gyermeki képzelet szabad áramlásának (pl. Újvidék, Amott a szobavölgyben, Tenger,
vize sós, Kisbalta nagybalta, A szél legjobb barátja) kifejeződései, vagy amelyekben a haszonelvűségtől mentes gyermeki alkotókedv szegül szembe a szavakkal, hoz létre egy különleges
nyelvi-asszociációs hálót (pl. Öt töröt tököt, Két csősz főz), amelyet csak az a felnőtt fejthet
meg, aki nem vesztette el gyermekkorát.” (i. m. 554.)
i. m. 177.

98

tiszatáj

szopogatnám, / Új ruhámat mutogatnám / Dicsekednék fűnek fának, / Mi jó dolga
van Attilának.”82.
Ugyanakkor Domonkos kötetének ironikus hangvétele következtében verseinek
nevelési célzatát és antipedagógiai tulajdonságait nem kell túlzottan komolyan vennünk, hiszen csak irodalomról van szó, szereplíráról, fikcióról. Ezért az ún. „valóságra” vonatkoztató olvasatokat e kötet kapcsán óvatosan, illetve az irónia szempontjából könnyedén kell kezelnünk.
Összegezve Domonkos gyermekverseivel kapcsolatos észrevételeimet, a Tessék engem megdicsérni nem a kívülről beszélő bölcs felnőtt pozíciójából szól az olvasóhoz,
hanem a Weöres Sándor-i hagyományt folytatva, a gyermeki énnel azonosulva szól
a befogadóhoz, „vagyis vállalva az ő világát, szemléletét, s egyben le is vonva azokat
a versbeli konzekvenciákat, amelyek e felfogásból származnak”83. Ennek következtében
differenciált gyermekképet nyújtanak a művei, a kötet verseinek színvonalát pedig mi
sem bizonyítja jobban, hogy egyaránt szólnak gyermeki és felnőtt olvasókhoz is.

82
83

József Attila: Kedves Jocó!, In: József Attila költeményei. Helikon, Bp., 1990, 5.
Szeli István: Domonkos István: Tessék engem megdicsérni. In: Híd 1977/5, Újvidék, 673.

2002. december

99

BÁLINT PÉTER

„Léttisztaság”
REFLEXIÓK A SZÖVEG ÉS ILLUSZTRÁCIÓ KONTEXTUSÁRÓL A MESEKÖNYVEKBEN
1.
A mesekönyvek illusztrálásának, illetve illusztrálhatóságának kérdése, az érdeklődés középpontjába került az utóbbi időben, az irodalmi és tipográfiai szempontból is
egyre igénytelenebb gyermekkönyvek szaporodása okán. Egy ellentmondásos folyamatnak vagyunk ugyanis a szemtanúi: a nyomdatechnikai eszközök tökéletesedésével
arányosan hanyatlik a mesekönyvek esztétikai színvonala és irodalmi értéke.
Fokozott érdeklődésünknek számos oka van. Először is, a humanisztikus műveltségű ember fájdalmasan kénytelen tudomásul venni a könyv státusának megváltozását,
hiszen a könyvet évszázadokon át kultikus tárgyként kezelték, s létfilozófiai rendszerek sokaságát rendelték hozzá.1 A könyv háttérbe szorulásával nem pusztán a kulturális hagyomány egyfajta átörökítésének módját kénytelen megváltoztatni, hanem a gyermekek szocializációjának évszázadokon át bevált módszerét is újra kell gondolnia. Nehezen adja föl bástyáit; ezt igazolja, hogy a szakmájukhoz céhmesteri szinten értő
tipográfusok és az illusztrátorok (még akadnak ilyenek), szeretnék a könyvet olyasféle
tárgyként átmenteni a gyermek számára, ami megteremti számára a lehetőségét egy
képzeletbeli univerzumba lépésnek, és a mesei titokba, csodába való beavatásnak. Mert
tisztában vannak azzal, hogy a kép, akárcsak a könyv (s a kettő története és „olvasata”
szoros összefüggésében) maga is keresztény kultúránk öröksége, s miként Kurt Bauch
állítja: „a képek iránti szükséglet magában foglalja a tisztelet és a csoda iránti szükségletet is”.2 A gyermek (akire kiváltképpen is igaz Michel Butor azon megállapítása, hogy:
„a világot jórészt könyvek s különösen regények révén ismerjük meg”3), neveltetése
okán, tiszteletet érez a könyv iránt, s az illusztrált könyv (olykor minősíthetetlen minősége ellenére) továbbra is: a csodás titkok és kalandos utazások tárházaként tűnik fel
előtte. A betűk és képi jelek kontextusa, a mese szemantikai tere azt sugalmazza számára, hogy létezik egy olyasfajta világ, amelyikbe kedve szerint bármikor beléphet,
s ahol tetszőleges térbeli és időbeli utazást tehet a maga választotta hős társaságában.
A mesemondó és kép-író által teremtett hőssel együtt útra kelni: olyan kaland, amely
az előtte kevéssé ismert empirikus világból a fikció terébe átlépést, a jelenből a mesei
időbe áttérést, a „menetelés” során a szüntelen átváltozás és másikkal azonosulás
1

2
3

„A hagyományos társadalmakban a könyvet (melyet kézzel írtak és másoltak) még körüllengte valamiféle titokzatosság; a könyvekkel foglalkozó emberek szent életű embereknek
számítottak, akiket a köznép különös titkok tudóinak tekintett. Mindenekelőtt rájuk vonatkozott az írástudók elnevezés, amely magában foglalta a könyvek íróit, fordítóit, értelmezőit és olvasóit”. Weiss János: A könyv mint metafora Novalisnál és Borgesnál, In: Mi a romantika? Pécs, Jelenkor, 2000, 213.
Kurt Bauch: Imago, In. Vulgo II. évf. 1–2. Debrecen, 2000, 247.
Michel Butor: Kritika és felfedezés, In: Irodalom, fül és szem, Bp. Európa, én. 167.

100

tiszatáj

ígéretét tartogatja. Azáltal, hogy a mese hallgatójának/olvasójának mindig garantálja
a biztos meg- és révbeérkezést, a fiktív utazás nem kelt a gyermekben félelmet az
idegenekkel való találkozás és az idegenség-tudat, sem az ellenfél gyűlölködése illetve
a veszély-érzet sem. Az útra kelés idején a gyermek ugyanis egy olyan „mágikus vonásokkal” determinált mitikus térbe lép be, ahol Ernst Cassirer szerint „minden lét meghatározott s számára kiutalt hellyel bír, ahogyan az égitestek helyüket birtokolják és
állandó pályán köröznek (…). Nincs lét és történés, dolog és folyamat, nincs a természetnek eleme és nincs emberi cselekedet, mely ne lenne e módon térbelileg rögzítve és
predeterminálva. A térbeli rögzítés formája s a benne jelenlevő sorsszerűség megingathatatlan – nincs előle menekülés”4. Az illusztrátor, aki e mitikus tér egyik létrehozója,
olybá tűnik föl a könyvet lapozó gyermek előtt, akár egy biztonságot jelentő útitárs,
aki az úton „menetelés” közben, időről időre nyomokat, vagy még inkább „nyomatokat” hagy maga után. Hogy miért teszi? Mert többé-kevésbé tudatában van annak,
hogy : „a töredékek az eszme villanásai, amelyekben mindig benne van a „termés” ígérete. De mi lenne a termés? A választ az utolsó töredék adja meg: a könyv”5.
A gyermek ragaszkodik a könyvhöz; a betűkkel ismerkedése idején követeli, hogy
felolvassanak neki belőle, később kezébe veszi, s a szöveget és illusztrációt együtt olvasva, önmagát röpíti abba a birodalomba, ahol sárkányölő királyfi lehet. Tudom: ez
így túl szép, olyannyira, hogy talán nem is igaz. Egy nagyvonalú gesztussal, tegyünk
úgy, mint a görögök, ne törődjünk a praxissal. Elvégre mégiscsak létezik könyvkiadás,
és a gyermekeknek is olyan tábora, amelyik szeret olvasni és eltűnődni egy illusztráción. S amíg e tábor valóban „művészi”, más megvilágításban: kozmoszt teremtő
igénnyel illusztrált mesekönyvet kap a kezébe, nyugodtan ráhagyatkozhat a látására és
tapintására, ami tapasztalatának egyedüli biztos forrása. Moholy-Nagy László, A képtől
a fényarchitektúráig címen megtartott, 1935-ös amszterdami előadásában, ha némileg
más kontextusban is, pontosan rávilágít arra, hogy miért is fontos a gyermek kezébe
igényesen szerkesztett könyvet adni: „A látás és az érzés az emberiség ősi tapasztalatai
közé tartozik. A még tanulatlan gyermeknél az egész világképet az optikai benyomás
és az érzékelt, tapogatott tárgyhoz való viszony határozza meg. A rokonszenvek és ellenszenvek ebből a két elemből keletkeznek, s csak a civilizációba való belenövéssel tolódik el helyéről a biztos érzelmi ellenőrzés közvetlen benyomása”.6 Korántsem véletlen, hogy a festészet lényegét és a kép-írás „olvasási módját” elsajátítani vágyók értelmezési lehetőségeit egy festő veszi számba, aki hajlik arra a véleményre, hogy a kézi
munkát végző, az „anyagérzés” biztonságával tárgyakat létrehozó gyermek képes a leggyorsabban kibontakoztatni eredendő tehetségét és képzeletét. Máskülönben az elmúlt
évtizedek esztétikai és filozófiai vizsgálatai is alátámasztani látszanak e tételt. Gottfried
Boehm megerősíti a látás és „csinálás” összefüggését: „a szemben oly erő lakozik, melyet az csak önmagán túl, a kéz formaadó munkájának mezején bontakoztathat ki”.7
Roland Barthes pedig (aki az elpolgáriasodás jellemző tünetének tarja, hogy a felnőttek
tudomást sem akarnak venni arról, hogy a gyermek „nem a tárgyak használatát gyakorolja, hanem a démiurgoszi teremtésüket”, s emiatt olyan tárgyakat adnak a kezükbe,
melyek sem anyaguk, sem használatuk folytán nem fejleszti teremtő vágyaikat), Gyer4
5
6
7

Ernst Cassirer: Mitikus, esztétikai és teoretikus tér, In: Vulgo, II. évf. 1–2. 242.
Weiss János uo. 228.
Moholy-Nagy László: A festéktől a fényig, Bukarest, Kriterion–Téka, 1979. 127.
Gottfried Boehm: Hermeneutikai reflexiók, In: Vulgo, II. évf. 1–2. 226.

2002. december

101

mekjátékok című írásában, hasonló végkövetkeztetésre jut, mint Moholy-Nagy: „A játékokat általában olcsó, vegyileg előállított, nem pedig természetes anyagból gyártják.
Manapság a legtöbbet bonyolult összetételű masszából sajtolják. A műanyag azonban,
amely egyszerre durva és higiénikus, megöli a tapintás örömét, az élvezetet, az emberi
gyöngédséget”.8
Az a gyermek képes kibontakoztatni alkotó tehetségét, akinek szemlélődési és kifejezési módját nem befolyásolja, korlátozza a reneszánsz óta kialakult „perspektivikus
fogalmiság”, amely Gottfried Boehm értelmezésében, az észlelési folyamatot racionalizálta. Boehm egyként látja a „szem és a nyelv között artikulálódó viszony” előnyeit és
hátrányait: „A szem aktivitását az optikai reflexió példája szerint megkonstruálni, világfeltárását a látósugarak gúlájában utánozni: egyszerre jelentett ez nyereséget és veszteséget. Az érzéki elemek matematikai projekcióra való redukciója azzal a képességgel
járt együtt, hogy a látásból fogalmat hozzanak létre”.9 Mi az a veszteség, amire feltétlenül reflektálnunk illik? Ha Moholy-Nagy gondolatmenetét követjük: „a reneszánsz lehetőleg elnyomta az anyag- és a szerszám-értékeket az illuzionisztikusan tökéletes ábrázolás javára”,10 kitűnik, hogy a primer észlelés-érzékelés élményszerűsége, és az ősi,
illetve gyermeki képi gondolkodás metaforikussága szenved csorbát, egy „illuzionisztikus”, másként szólva fogalmilag irányított látásmóddal szemben. Sőt, Moholy-Nagy
kíméletlenebbül fogalmaz, amikor azt mondja: „Ha azonban az érzéki, az optikai
egyenértékűen szerepelne az egyén életében az értelmi elemekkel, úgy ma nem kellene
csodálkozni afelett, hogy az emberiség legnagyobb része (egy mechanizált nevelés következtében) a saját tevékenysége körében tévútra vezetve a konvencionálison túl alig
vesz észre valami művészit, nem is szólva arról, hogy nem is élvez”.11 Észre kell vennünk, hogy a teoretikus festő és hermeneutikai reflexióit megfogalmazó teoretikus érvelésében eltérő módon nyer értelmet és értékelést a „civilizációba belenövésből”
fakadó látás, sőt, bizonyos tudással rendelkező látás kialakulása. Boehm a látást, mint
tényállásokat sajátosan interpretáló és történelmileg meghatározott tudást, a kulturális
tradíció szerves részeként, s ennél fogva elsajátítandóként tételezi: „A látást is, hasonlóan minden magasabb kulturális képességhez, először meg kell tanulni, el kell sajátítani. Megtanulni nem csupán a kisgyermekkori szocializáció értelmében, hanem újból
elsajátítani, mint egy olyan orgánumot, mely aktívan tárja fel a láthatóság ama különböző, nem sejtett, eltérő rendszereit, amelyeket például a művészet teremtett”.12 Ezzel
ellentétben Moholy-Nagy éppen a történelmi örökség nyűge alóli felszabadulást tartja
üdvözítőnek, s kívánatosnak vélné, ha: „mindenki kénytelen volna a világot a saját szemével újra felfedezni: mégpedig az ősjelenségektől, az érzéki tapasztalástól kezdve”.13
Talán az érvek ütköztetése nyomán beláthatóvá válik, hogy mit is értünk a „művészi
igénnyel” készített illusztráció kifejezés alatt. Egyfelől, az életkori sajátosságokat figyelembe véve, az illusztrátor meghagyja a primer érzékelés és észlelés örömét, felkelti az
anyaggal bíbelődés, a „csinálás”, az át-vagy rárajzolás vágyát, másfelől segíti a képzelet
kiteljesedését, látás szocializálódását és a kulturális örökséggel való telítődését.
8
9
10
11
12
13

Roland Barthes: Gyermekjátékok, In: Mitológiák, Bp. Európa, 1983. 67.
G. Boehm: uo. 219.
Moholy-Nagy uo. 133.
Moholy-Nagy uo. 125.
G. Boehm uo. 221.
Moholy-Nagy uo. 124.

102

tiszatáj

Az illusztrált mesekönyv iránti érdeklődésünket egy másik hiány is motiválja.
Egyre nyilvánvalóbbá vált az igény aziránt, hogy az írott szöveg és a képi jel szemantikai összefüggéseinek aspektusából vizsgálják az illusztrációt a szakemberek, s arra keressék a választ, hogy a gyermek esetében miként viszonyul egymáshoz: a történet
képi jelekkel, színekkel való elmesélhetősége, illetve a képi jelek és színek történetként
elmondhatósága. Walter Benjamin Kitekintés a gyerekkönyvbe esszéjében azt hangsúlyozza: „nem a dolgok lépnek ki az oldalakból a kép-csodáló gyerek elébe – hanem
ő maga hatol be oda, nézés közben, ő lesz az a népség, mely a képvilág színpompájával
töltekezik. Kiszínezett könyve előtt a gyerek a taoista teljesség művészetét példázza:
úrrá lesz a fölszín mint csal-szín fölött, és színes szövedékek, tarka rejtekek között belép egy színpadra, ahol a mese él”.14 Benjamin részben visszautal arra, amit Goethe
a költészet „életteremtő lüktetéséről” és „életrekeltő” természetéről mond, amit Cassirer
úgy kommentál, hogy: „egyedi alakzatokat hoz létre, melyekbe a teremtő fantázia
– melyből ezen alakzatok létrejönnek – az élet fuvallatát leheli, s az élet közvetlenségével
és frissességével ajándékoz meg”.15 Ekként sem a szöveg, sem az illusztráció nem kel
önálló életre mindaddig, amíg a maga módján „olvasó”, teremtő fantáziával rendelkező
gyermek életet nem lehel beléjük, s nem kezdi úgy szemlélni őket, akárha egy álomszerű film kiindulási pontjai volnának, amelyhez bármikor vissza lehet térni, és újra
lehet kezdeni a „meseszövést”. Az illusztráció (mint képi jelek és színek művészileg
komponált szerves egysége), bár egyetlen pillanatba sűrített jelenlét; a most-on és éppígy-léten kívül nincs értelmezhető ideje és tere, a gyermeki képzeletben mégis koincidenciában van a mesei történettel, hiszen ugyanabban a „mitikus térben” realizálódik
mindkettő. Folyamatosan ráutal a történetre, és inspirációt nyer belőle; kiteljesíti és
redukálja, akárha a mese szemantikai terében maga is egy sajátos hanggal bíró mesemondó volna, aki alanyként értelmez és tárgyként értelmezendővé válik. A szöveget és
az illusztrációt (mely képileg artikulálhatóvá teszi a szöveget képzelet számára) tehát
együtt és egyszerre „olvassa” a gyermek, Benjamin kifejezésével élve, mindkettő együtt
kavarog a „maszkabálban”, a szó: képpé válik, a kép pedig kódolható történetté. Ilyképpen a „működésbe hozott” gyermeki képzelet színpadán állított paravánok színgazdagságát és a közöttük mozgó szereplők egyedi figuráját igyekszik megteremteni az
illusztráció, miközben maga is egyfajta sajátlagos elbeszéléssé, Moholy-Nagy meghatározásában: a „színnel körülírt elbeszéléssé” válik, elősegítve a közlekedést a hallott/olvasott történet és a befogadó képzelete között. A történetet megelevenítő színes képnek
– ha az illusztrátor eleget akar tenni hivatásának – elsőrendű feladata a szöveg hálójába
belegabalyodott képzelet felszabadítása, kiteljesítése, a képi jelek segítségével egyfajta
utazás elősegítése: a mesei örökkévalóságba és önnön lelkének labirintusába. Ezért is
mondhatjuk, hogy a kép elveszíti konkrét tárgyiasságát, jelölő funkcióját; egyfajta kifejezési móddá válik, s „immár nem valaminek a képe, mely valamiféle hiány pótlására
hivatott; magába száll és egy jelenlét teljességeként jelentkezik; nem jelöl valamit, hanem odafordul valakihez”. 16 Következésképpen metaforikussága és szimbolikussága
révén a kép nem az elmesélhető történet és sok másik kép között feltárulkozó szakadék áthidalására, hanem a képzelet folyamatos működésének és önkorrekciójának
14
15
16

Walter Benjamin: Angelus novus, Bp. Magyar Helikon, 1980. 531.
E. Cassirer uo. 241.
Michel Foucault: Bevezetés Binswanger Álom és egzisztencia című művéhez, In: Nyelv a végtelenhez, Debrecen, Latin Betűk, 1999. 59.

2002. december

103

fenntartására szolgál. A kép megszólítja szemlélőjét, szimbolikussága révén sokféle értelmezhetőséget villant föl előtte, s arra ösztönzi, hogy belépjen a színpadra, és a mesemondó története nyomán mesélje el a saját történet-változatát, mint univerzumának
egy sajátlagos aspektusát.
Az illusztrált mesekötetben ilyen kettős természetű megjelenítés zajlik. Egyfelől
egy nyelvi aktus manifesztálódik a beszédben, jelezve a hallgatónak a mesemondó
hangját és stílusát, amely elválaszthatatlan attól a közegtől, amiben artikulálódhatott;
másfelől egy vizuális rendszer ölt formát mind a tipográfiailag szerkesztett szövegben,
mind pedig a színes képi világban, amely éppen úgy kötődik a közösség kulturális hagyományához.17 Szöveg és képi világ kontextusa (a két szerző képzelete által teremtett
világ egybeojtódása) sajátos kifejezési formát ölt a történetmondás terében; ez pedig az
önnön világunkat képező történet értelmezésére, az összevetést követő interpretációra,
más szóval aktív részvételre készteti a befogadót. A gyermek esetében a következőképpen tételezi Benjamin a sajátos kifejezési formában való részvételt: „És míg a színes
rézmetszet a gyerek képzeletét álmodón magába-mélyeszti, a fekete-fehér fametszet,
a józan, prózai illusztráció, durván fölriasztja. Az ilyen képek leírásra szólítanak föl, és
e kényszerük kikényszeríti a gyerekből a szót. De ahogy a gyerek ezeket a képeket szavakkal leírja, csakúgy teleírja őket. Szó szerint: rájuk firkál”.18 Önmagát „firkálja rá”
mind a hallott/olvasott mesére, mind pedig annak képi megjelenítésére, hogy a mesei
diskurzusban saját jelenlétének teljességét és képzeletének érintettségét bizonyítsa. Ebből fakadóan az illusztrációt értelmezhetjük úgy is, mint a szöveg és a gyermek közötti
közvetítési kísérlet egy fajtáját, melyet mindig, újból és újból meg kell teremteni, ha
azt akarjuk, hogy a gyermek a képre „ráfirkálja” önmaga képzeletvilágának, saját történet-változatának lenyomatait. Az illusztrátorról elmondhatjuk tehát, amellett, hogy
útitárs, egyfajta „közvetítő” is; olykor láthatatlanul segíti a gyermeket saját képi univerzumának megteremtésében, máskor úgy viselkedik, akár tárlatvezető egy múzeumban, ráadásul éppen abban, amelyet magamaga hozott létre, hogy a rajzai által teremtett univerzumában kalauzolja a látogatót. S arról igyekszik meggyőzni őt, hogy: „a képek megmutatják a látás rendjét és módját, miközben »ábrázolnak«”.19
2.
Rájár a rúd nemcsak a „meseírókra”, de a meseillusztrátorokra is. Mintha kollektív
amnéziában szenvednénk; hajlamosak vagyunk tudomást sem venni arról, hogy volt
egy történelmi időszak, amikor költőink, íróink és képzőművészeink java, igaz kénytelenségből és belső harmónia-vágyból, szívesebben fordultak a mese világához, semmint cselekvő részesei kívántak volna lenni egy „lakkozott”, vagyis a valóságot csalárd
módon megszépítő valóságábrázolásnak.
A művészettörténészek konokul hallgatnak a második világháború után jelentkező
képzőművész nemzedék némely jelesének (Reich Károly, Würtz Ádám, Gross Arnold,
Kass János, Réber László) illusztrátori teljesítményéről. S ha szűkszavúan szólnak is
róluk, jobbára fanyalognak, s kétes értékű bélyegekkel címkézik életművük szerves ré17

18
19

„… a beszédben a nyelvi aktus manifesztálódik egy hangszerű-illékony, a szövegben pedig
egy grafikusan rögzített kifejezési szubsztanciában”. Manfred Frank: A stílus filozófiája, Bp.
Janus/Osiris, 2001. 118.
W. Benjamin uo. 532.
G. Boehm: uo. 228.

104

tiszatáj

szét képező alkotásaikat, ahelyett hogy grafikai vagy tipográfiai szempontokat figyelembe véve ítélkeznének hagyatékukról. Jellemző, hogy még a nyolcvanas évek közepén is efféle helyzetjelentés lát napvilágot: „A mesekönyvkészítők és mesekönyvfogyasztók között nálunk immár a meg nem értés vastag fala magasodik. Csakis ezzel
magyarázható, hogy lassan biztosabb sikerre számíthat az átvett külföldi könyvek külföldi illusztrációs anyaga (…) mint a kifogástalan szakmai szinten megoldott, ámde közönyös manírrá merevedett Reich Károly-, Würtz Ádám- és Kass János-féle szövegdíszítmények”.20 (Az efféle kritikus megjegyzések hitelességét bizonyítandó egyáltalán
nem ártana egyfelől olvasásszociológiai felmérésekre hivatkozni, másfelől megbízható
eladási statisztikákkal igazolni az amúgy meglehetősen sommás és igaztalan állítást).
A szövegkontextusból mindenesetre valószínűsíthető, hogy a kritikus olyan jelentést tulajdonít a „szövegdíszítmény” kifejezésnek, amely implicit módon tagadja e rajzok kép
értékűségét, legalábbis abban az értelemben, ahogy a kép szó eredetét Kurt Bauch levezeti: „hozzátartozó”, „odaillő”, „megfelelő”.21 Tovább menve, az is leszűrhető az ítéletből, hogy a fent nevezett művészek, az általuk illusztrált szöveg létrehozójával nem
képesek vagy nem akarnak együttgondolkodni, a képzelet terében és idejében együtt
játszani, mivel saját „maníros” kifejezésmódjukat erőltetik rá a szövegre. A „szövegdíszítmény” kifejezés végül is igaztalanul és durván minősít; olyasvalamiként tünteti
föl a fenti illusztrátorok alkotásait, mintha azok a szövegek cifra ékességei volnának
csupán.
A fent nevezett illusztrátorok közül, essen szó most csak az egyik jeles művészről:
Kass Jánosról. A második világháború után jelentkező alkotónemzedékének azon táborához tartozik, amelyik szerteágazó polgári műveltsége és lankadatlan érdeklődése
folytán, egy-egy produktumhoz szegődve: kiváló társművésznek és művésztársakkal
termékeny együttgondolkodónak bizonyult. Hogy csak néhány példát említsünk,
a Juhász Ferenccel, Nagy Lászlóval, Zelk Zoltánnal, Kurtág Györggyel való „együtt
munkálkodásának” produktuma önmagáért beszél.22 Keveseknek adatik meg az a képesség, hogy „önnön szobrának faragása” mellett, a másik alkotótársra odafigyelni, egy
nemes ügyet szolgálni, és a kultúrát szerves egészében szemlélni is képes legyen. Kass
birtokában van mindezen erényeknek, ezért is mondhatta bátran: igazából sohasem
volt gyermekkönyv-illusztrátor, hanem elsősorban is olyan grafikus, aki költők és zeneszerzők művétől megigézve élte és alkotta újra azt a világot, melyet létrehoztak. S noha
közel négyszáz könyv illusztrálásával büszkélkedhet, mégis inkább a Hamlet, Az ember
tragédiája, a Mózes, a Kékszakállú művekhez készített rajzait, biblikus tematikájú sorozatait, Szent Ferenc és Szent Johanna alapállását értelmező vázlatait tartja maradandónak, hiszen nemzedékek nőttek föl e művein.
Kass János a történelem szorításában és alkotói szuverenitása védelmében vállalta
azt a szolgálatot, melyet a mesekönyvek és az ifjúság olvasmányává vált regények, verseskötetek illusztrálása jelentett. Noha, egy később, 1988-ban született írása tanúsága
szerint, tisztában volt avval, hogy mifelénk másodrendűnek számít e műfaj: „Minden
20

21
22

P. Szűcs Julianna: A szép magyar illusztrációért, In: Művészettörténés, Bp. Magvető, 1985.
311.
Kurt Bauch uo. 247.
„S évtizedek óta vígasz nekem az ő működése, műve sors-remény: létvígasz, ember-áldozat
az ember-tisztességben”, vallja Juhász Ferenc Halálraítéltek megnyitó beszédében, In: Ötven
év képben és írásban, Szeged, 1997. 46.

2002. december

105

divat, így szidni egy műfajt is, de a gyermek első könyve, amit a kezébe vesz, illusztrálva van és a Biblia is, amivel temetni mennek. A teoretikusok szerint az illusztráció
másodrendű műfaj, de ez inkább itt, Európa szegletében vélemény s végül nem is
a szavak, de a művek kvalitása szabja meg az értékét és rangját minden tevékenységnek
és ez mindaddig így marad, amíg könyv és könyvtár létezik a földön”.23 A szolgálni és
kiszolgálni kérdése (akárcsak a József Attila-i két hexameter), mindig is olyasfajta etikai sorsválasztás elé állítja az alkotót, amelyik meghatározza egyfelől életműve létrehozását, másfelől annak megítélhetőségét is. Kass, az ötvenes-hatvanas évek diktatórikus világában, mely paternalista mentalitása és direktívákban való diskurzusa révén
mindenkit infantilizálni szándékozott, éppen azok mellé állt: gyermekek mellé, akik
a legsebezhetőbbnek tűntek, a Moholy-Nagy által említett „biztos érzelmi ellenőrzés
közvetlen benyomásának” elvesztése okán, illetve a Nagy László-i Csodafiú-szarvas létükben. Azok mellé, akiknek elementáris kép-igényük van, hogy biztos tájékozódási
pontot találjanak képzeteik és a maguk körül észlelt káosz labirintusában. Kass János
választása persze azzal is indokolható, hogy megmaradt „gyermeknek”, aki keramikus,
majd grafikus és szobrász lévén, megőrizte a primer látás és anyagtapintás élményét,
s a való világ szemlélése során, az általa teremtett esztétikai térben, egy újfajta horizontot
akart felragyogtatni, hogy elhitesse megannyi mesei csodára és utazásra éhező gyermekkel, van értelme: a cassirer-i szembe-állításnak, a saját lényeg- és törvénykeresésnek.
A Kass-féle illusztrációról ugyanis bátran elmondható, amit Cassirer említ a valódi
képzetről, hogy tudniillik: „mindig szembe-állítás is: az Énből indul ki s ennek alkotó
erőiből bontakozik ki; de a megalkotottban egyúttal saját létére, saját lényegére és saját
törvényére ismer – ezt az Énből kelti életre, hogy e törvénynek megfelelően létezzen,
s ebben az objektív állandóságban szemlélje”.24
Kass János mindig a befogadó, a könyvet, mint esztétikai tárgyat kezébe vevő oldaláról szemlélte a képírói feladatot, s „a tipográfia, az olvashatóság és a könyv egysége”
volt fontos a számára. Egyik legnagyobb erénye, hogy figyelembe véve a könyvet olvasó életkorát, rajzaival képes felkelteni a Benjamin-i „ráfirkálás” vágyat, megteremteni
a mitikus-mesei meghatározottságú színpadot (melyen emberi és démoni erők lépnek
föl), s kialakítani egy kulturált látásmódot, amely önmagát serkenti a vizuális és
textuális műveltség kiteljesítésére. Bár köztudott, hogy élettapasztalat híján, a mesei
szövegben nem a valóságtartalom izgatja a gyermeket; nem lévén birtokában a kép-írás
fortélyainak, éppígy az írott szöveg terében lévő illusztráció megítélésekor sem az alkalmazott grafikai eljárások helyességét vagy pontosságát mérlegeli. Hanem azt várja el
tőle, hogy képes legyen beemelni őt a szöveg-kontextus és képi összefüggés terébe,
ahol érvényesnek elfogadva a mese játékszabályait, otthonosan érzi magát. Mégsem
tanulság nélkül való eltöprengenünk Borges pontatlanságról szóló megállapításán
(„a pontatlanság azért engedhető és tűrhető meg az irodalomban, mert a valóságban is
mindig arra hajlunk”25). A mesemondó vagy az illusztrátor „pontatlansága” ugyanis
gyanakvást kelt a gyermekben, mert olyan össze nem illő mesei vagy képi elemek erőltetett korrespondanciáját eredményezi, amelyik hiteltelenné teszi azt a színpadot, ahol
a mese él, s ahová a gyermek belépni szándékozik. A szöveg univerzuma és a képek
„múzeuma”, a gyermek számára kultikus hely, ahol egyfajta varázslás folyik: a világ te23
24
25

Kass János: Gondolatok a könyvillusztrációról, In: Ötven év képben és írásban, 70.
E. Cassirer uo. 244.
Jorge Luis Borges: A valóságteremtés, In: Az örökkévalóság története, Bp. Európa, 1999. 47

106

tiszatáj

remtődik meg, vagy teremtődik újra. E rítus-ábrázolásban fellelhető pontatlanság a lélek bizonytalanságához vezet, s a gyermek joggal berzenkedik, hiszen révbe-érkezést és
megnyugvást ígérték neki. Rákérdez pontatlanságunk indokára, s magyarázatot vár,
mert azt hiszi pontatlanságunkkal „elrejteni” vagy takarásban hagyni igyekszünk valamit, aminek pedig kibontottnak, kifejtettnek kellene lennie számára. Pilinszky éppen ezt az éberséget vallja a gyermek egyik erényének: „Egy gyerek kérdezősködése
a világról, azonos a legnagyobb gondolkodók kérdéseivel. Minden gyerek Platónnak
születik, csak később oltja ki magában a csodálkozás világosságát az önáltató bizonyosság, a lemondó cinizmus vagy a rosszul értelmezett tudás helyi fényeivel”.26
Kass János óvodás korú gyermekek számára illusztrált könyveinek ember- és állatábrázolásai, végletekig leegyszerűsített mértani formákból kerekednek ki. Még arra is
figyel, hogy a szabályosnak aligha nevezhető köröket, ellipsziseket, négyzeteket, téglatesteket, a rajzolni még alig, vagy csak segédlettel tudó gyermek, bármikor képes legyen „reprodukálni” a látott „minta” alapján, illetve emlékezetéből felidézve az ellesett
formákat, maga is alkotó módon vehessen részt a hallott mese újbóli életre keltésében.
A látszatra elnagyolt, elrajzolt formák kontúrjait olykor ceruzával, máskor zsír- és
pasztellkrétával erősíti meg; nem ritka, hogy ugyanazon rajzon bizonyos részletek
(törzs, láb, kar) tömbszerűen telítettek, mások pedig, amelyek az élővilág sajátos „arcvonásait” jelenítik meg (például a fej, madártoll, levél-erezet) karakterisztikus vonalakkal és pettyekkel életre keltettek. Mindezek a „pont, pont, vesszőcske, készen van a fejecske” mondóka egyszerűségét és a sallangmentes formateremtés lehetőségét idéző
rajzok, nyomban felkeltik a vágyat a gyermekben a „ráfirkálásra”. Az iskolás gyermekeknek készült könyvillusztrációk, részben a bartóki zene, részben pedig a Juhász Ferenc teremtette költői nyelvezet hatására, egyaránt merítenek a népművészeti motívumok és a fali szőnyegek varázslatos forma- és színvilágából. A tiszta forrásból merítés és a harmónia-teremtés: a kizökkent időben élő, az önnön világát veszélyeztető
ember egyensúly-vágyát igyekszik föléleszteni.
Kass forma- és színvilágával egy vizuális látásmód, és a rajzolás fortélyainak játszi
könnyedséggel való elsajátítására is tanítja a gyermeket, hiszen a képzőművészek azon
fajtájából való, aki előbb önmagának bontja elemeire a szemlélt tárgyat, s határozza
meg a lehetséges újbóli összerakások módozatait és rendjét, hogy „tanáros” fegyelemmel szabjon követhető törvényt a gyermeknek. Az a kiapadhatatlan játékosság és lankadatlan kísérletező kedv (a vokális és vizuális jelekkel, a szövegrigmusokkal és zenei
ritmusokkal), amely például a Weöres Sándor és Tamkó Sirató Károly költészetére jellemző, rendre visszaköszön Szabó Lőrinc, József Attila, Zelk Zoltán, Csanádi Imre
köteteinek illusztrációiban.
Kass János művészi törekvéseinek és tevékenységének lényegét a költő-barát öszszegzi legérzékenyebben: „A hazug és erőszakos halál ellen van-e más védőköpenyünk,
mint a tisztaság? Léttisztaság. Ember-tisztaság? (…) Van-e más tisztaság, mint a harmónia-hit, egyensúly-vágy, amely megőrzi emberi teremtő ihletünket…”.27

26

27

Pilinszky: Gyermeki rácsodálkozás, In: A mélypont ünnepélye I–II., Bp. Szépirodalmi,
1984. I. 365–66.
Juhász Ferenc uo. 51.

2002. december

107

Kass János 75 éves
JUHÁSZ FERENC

Kass-Kassák
KASS JÁNOS 75. SZÜLETÉSNAPJÁRA
Óriási gyémántból csiszolnék
ezer-szirmú, pórusos-szivacsszárú őszirózsát neked,
hogy mindenség-tudó kezedbe adjam,
hogy világítson, mint a szerelem,
mint műveidben az értelem,
mint a világvégtelen,
s száraz gyémánt-tűz szirmaival
benője dagadva a lüktető örök egyetem
minden gyászát, könnyét, üregét,
mint a megvalósulás az Isten szivét,
hogy zuhanjon önmagába a sötét,
s ne lovagoljon a milliárd-szemű ősangyal hátán
a mítoszi nyihogó árnyüzekvés:
a Sátán.
Mert magadra maradtál és magamra maradtam.
Ülnék asztalomnál, a gyertyalángra hajolva,
mint padlásszobájában
Baruch de Spinóza
a gyémántcsiszoló Isten-természet-tudó,
gyémántporos orrlikakkal,
gyémántporos szakállal,
gyémántporfüstös pupillákkal,
gyémántporos körmökkel, ujjhegy-léckupolával,
pislogva, hunyorogva nézve
hogy alakul a lét a kezében

108

tiszatáj
a szigorú anyagból,
mint az a Krisztus-utánzat kicsi óriás:
az áhitat, az ámulat, a hit, a csodálkozás
és megérteném ami lesz, abból.
Akinek szive becsukódik,
mint rossz érintésre a mimóza.
S kinyílik ha rálehel a hajnali harmat-párásodás.
Dehát nincs vagyonom, kincsem,
gyémántom, aranyom nincsen.
Csak szavaim vannak:
virághatalmúak, tékozló véresek,
titkosak, mint a fűszál éjszakája,
hörgő, sikoltozó Saskirály-várszoba vonaglások,
s ha magamat ölöm:
a mindenséget hörbölöm,
mint az árny-szivárványok a túlvilágot,
s úgy állok a pokol fölötti pipacsok özönében,
mint sziven-szúrt látomás
a mellkasból lövellő vérben,
mint a katona,
akinek már nincs futni hova.
S benne a halál felnő,
mint titáni virágfelhő.
Csak azt adom, amit adhatok!
Mi ez? Sors-dolog, szó-dolog!
Lehetetlenebb vágy,
mint mész-csőrös csontjaimnak
a nappali ágy,
mint a mindennapi ébredés-gyötrelem,
ébredés-győzelem.
Amit az ember testével örökölt.
S mi lesz még?
Mint a nyári tó párolognak az eszmék.
És mégse hagyom,
hogy aranykés döfjön agyon,

2002. december

109
mint pusztán-ácsorgót a szárazvillám.
Hogy bezárjon ami volt,
mint halottat a koporsó,
mint koporsót a föld.
A rejtelem-vágy bennem, mint a korpuszkula-hullám.
Legyen a múlandóság az utolsó!
Egyszer Kassák Lajos
nézett ránk izzadó viasz-szegényen, redői közt a szégyen.
A való világot összerakó.
Mint egy őszapó.
Kezében szalmakazal a sárga világrost.
És magánya elektron-titokzatos.
Ki szereti a lét-alja varázs-koszt?
Árvák maradtunk, János.

110

tiszatáj

„Az igazság is egyedül az ember fejében él”
TÍZ JEGYZETLAP KASS JÁNOS KÉPEI ALÁ
CANTATA PROFANA 1966.
színes rézkarc, aquatinta
Először Juhász Ferenc velőtrázó
versével találkoztam, amikor az Ifjúsági Rádió „Így írunk mi” pályázatán
a Virágzó világfa című kötetet nyertem 1965-ben, éppen az érettségi évében. A Cantata-éposz annyira magával ragadott, hogy évekig kerestemkutattam – akkor persze még meglehetősen naiv módon, de határtalan
lelkesedéssel – a román kolinda metamorfózisainak terebélyesedő világfáját. A múzsák testvériségének csodája
viszont akkor világosodott meg bennem igazán, amikor megismertem
Kass János csodálatos rézkarcát. Nem
kellett sok idő, hogy ebből a témakörből szülessen szakdolgozatom. Akkoriban már több mint száz irodalmi variációját gyűjtöttem egybe a kantáta
bartóki felfedezésének, s legalább anynyi képzőművészeti alkotást is leltároztam. Ehhez aztán később bábjátékok, filmadaptációk, balettek, újabb zeneművek
csatlakoztak. De Juhász Ferenc 1970-es gyűjteményes kötete, A szarvassá változott fiú
borítóján Kass rézkarcával személyes ars poeticámmá vált.
Akkor már ismertem Juhászt, hiszen a dolgozathoz elengedhetetlenül szükségem
volt néhány alapinformációra: „A vers két élményből táplálkozott… Hosszú szilencium után, 1953-ban vagy 54-ben a Zeneakadémián nagyszabású Bartók-ciklust szerveztek. Fiatal költőként hallgattam ezeket a lenyűgöző, elementáris erővel ható, hátborzongató és elmevilágosító zenéket… Valószínűleg a Cantata Profana élménye lökte
ki belőlem a Szarvaséneket… A szarvassá változott fiú költeménye a kiválás verse is…
A vers szükségképpen hordozta annak a történelmi kornak jegyeit, erőit és ellentmondásait, akaratát és ellenakaratát is… Azt a nemzedéket, mely ezt megélte, szokták
„szarvasos nemzedéknek” is nevezni. Felröpült egy raj, egy nagyszámú csapat… megélték a kiválás, a metamorfózis kínjait, azt a próbát, melynek visszahúzó ereje a szülői
ház, a faluközösség makacs magzatburka, lendítője pedig a megváltozott társadalom
elképzelt lehetősége… Hitünket éltette, hogy nem lehetünk olyan kiszolgáltatottak,
mint elődeink voltak…”

2002. december

111

KNER IMRE EMLÉKÉRE
1967, collage
Amikor a Kner Nyomda 1922-es Almanachja lekerült a nyomdagépekről, s a három „bába”, Király György irodalomtörténész, Kozma Lajos építész-grafikus és Kner
Imre tipografus aláírta a még festékillatú köteteket, az irodalmár így viccelődött: „Ez
a három K könyve.” (S már mögöttük volt a Kner Klasszikusok 12 kötete!) De ki is
volt ez a három K.? Hogyan találhatott egymásra időben és térben – s legfőképpen
a könyvkultúra megújításában – ez a három kivételes tehetségű férfi?
A nyomdaalapító Kner Izidor így emlékezett az egymásra-találásra: „Meg akartuk
kísérelni, nem lenne-e lehetséges az akkori rendkívül súlyos viszonyok között is itthon
egy magyaros jellegű, sajátos nemzeti és a mi gusztusunk szerint készült díszítőanyagot
teremteni. A régi tipográfia tradícióinak nyomán akartunk elindulni, de ehhez előbb
meg kellett kísérelni, hogy a régi tipográfiai szellem eleven ereje átültethető-e a modern nyomdatechnikába.” Ehhez a munkához talált az idős mester három K-t, Király
Györgyöt, a régi magyar irodalom egyik legjobb ismerőjét, aki a kötetek szerkesztője
lett; Kozma Lajos építész-grafikust, aki hosszú éveken át fametszeteket, könyvdíszeket
tervezett; és fiát, Kner Imrét, aki gyomai magányában is a huszadik századi tipográfia
és könyvművészet egyik kiemelkedő mesterévé vált. S mindez történt Gyomán,
Európa közepén, egy istenhátamögötti településen a XX. század második-harmadik évtizedében.
És a negyedik „K” maga Kass
János, aki lipcsei könyvészeti tanulmányait követően pontosan tudta,
kik ők és mit teremtett ez a triumvirátus a Hármas-Körös partján, érzékelte és megfogalmazta a huszadik század könyvművészetének csúcsait és a könyvbe zárt gondolat
máglyákkal is világított, munkaszolgálattal súlyosbított tragédiáit.
Bölcsőringató szülőhelyem boldog nyarait a Körös partján töltöttük. Úsztunk a hűs hullámokban,
napoztunk a parti homokon, olykor csapatokba verődve fociztunk
a libaszaros réten, s olvastuk az Új
Írást, a Nagyvilágot, Semprunt és
Sartre-ot. Egy késő délutáni órán
megállt mellettünk egy éltesebb férfiú. Bevettük a csapatba. Rúgtuk
a bőrt alkonyatig. Aztán bemutatkoztunk. Az „idegent” Kass Jánosnak hívták, éppen akkor rendezte
a gyomai Kner Múzeumot. Már ott
barátságába fogadott. 1970 nyarát
írtuk.

112

tiszatáj

IN MEMORIAM TÓTFALUSI KIS MIKLÓS
1967, collage
A grafikán Misztótfalusi Kis Miklós mester betűminta lapja látható egy
figura és egy „A” betű rárajzolásával.
Egy hittétel, egy vallomás. Kass János
főhajtása az egyik legnagyobb magyar
tipográfus, a hazai könyvnyomtatást
megteremtő nagyszerű mester előtt.
Nem véletlenül. Kass életében a hatvanas évek a könyv, a nyomda és a tipográfia jegyében teltek. Az évtized
elején a lipcsei egyetem tipográfiai tanszékén képezi tovább magát, meg is
születik a József Attila-verseket idéző
csodás kötete, majd itthon az Iparművészeti Főiskola typografikai tanszékén növendékeknek adja át ismereteit,
s nagyszerű könyvművészeti feladatokat kap Szántó Tibortól, a régi nagyok utolsó mohikánjától, a Helikon
művészeti vezetőjétől.
Nem véletlen tehát, hogy elméleti
munkássága is ekkor kezdődik, és
a könyvművészethez kapcsolódik. Dürer, Misztótfalusi, Kner Imre, Lengyel
Lajos, Szántó Tibor, és a modern könyvnyomtatás legfontosabb témái. Mivel maga is
kiemelkedő könyvművész, tipográfus és tervező, a betű, a könyv, a nyomda szerepe
megváltozik ugyan, de hitele még inkább nő, hiszen „a kor minden szellemi értéke,
dokumentuma végül is nyomtatásban koncentrálódik”. Egy másik tanulmányában azt
írja: „A magyar könyvművészet a hatvanas években bekerült a világ élvonalába. Éppen
akkor, amikor a nyomdaipar lépést váltott. Amikor végre nálunk ismét egymásra
talált a tervező, a nyomdász és a könyv…”
Kass számára a tradíció éppoly fontos, mint az új lehetőségek szolgálatba állítása.
Ars poeticájának lapján teszi egyértelművé és világossá tájékozódási pontjait, saját küldetésének zsinórmértékét. A könyvben a szellem testesül meg, az érték objektiválódik
és demokratizálódik, s azt is tudta, ez az érték betiltható, indexre tehető, elégethető,
csalásra és félrevezetésre is alkalmazható – tehát a szabadság egyik leglényegesebb
megnyilvánulási formája. A könyv maga rend, s ezt szinte filozófiai pontossággal fogalmazza meg: „A rend nem öncél, hanem maga a törvény, az alap, ahonnan felröppen
az alkotás teljes öröme. Rend nélkül nincs szépség.”

2002. december

113

A KÉKSZAKÁLLÚ HERCEG VÁRA
1970, szitanyomat
Bartók valószínűleg a huszadik század egyik legjelentősebb igazodási pontja, mérték és érték, akinek hatása alól szinte nincs művész, aki kivonhatná magát. Kass Jánost
is évtizedekig kísértette Bartók alakja, személyisége, műveinek csodája. Megidézte
arcmását, bélyegeket tervezett emlékére, animációs filmekbe fogott, de legközelebb
a bartóki modellhez, a Bartók által képviselt európai szintézishez a Cantata-lapon és
a Kékszakállú nyolc szitanyomatán került. Mondom ezt annak ellenére, hogy a Kékszakállú-tematika Kass számára legalább annyira Balázs Béla története, s immáron
Kurtág György parafrázisa is. Mindemellett nem véletlenül ragadhatta meg a Kékszakállú története a művészt. A férfi–nő viszony, ellentét és egység, fehér és fekete,
igen és nem, aktivitás és passzivitás, erő és gyöngédség, monogámia és poligámia, rend
és káosz mind-mind visszavezethető az emberiség tán legnagyobb talányához, férfi és
nő ellentétekbe kényszerített elválaszthatatlanságához.
De mennyire másképpen ábrázolja a férfi és nő, Ádám és Éva alakját Kass a Biblia-lapok 86-os sorozatában, mennyire másként a Tragédiaillusztrációk 66-os sorozatában, a Mózes-karcokban Cipporával vagy Hamlet és Ophélia alakjában, a 80-as években készült lapokon. Bár időben tán
legkorábban, mégis legdrámaiabban
a Kékszakállúban fogalmazza meg
ennek az örök problémakörnek kérdéseit. Mint írja: „…Bartók remekműve a hatvanas évek óta foglalkoztat. A Helikon Kiadó kérésére
akkor készítettem a dráma első grafikai változatát… A könyv lapjait ajtókként fogtam föl, s ez a szerkezet
követi az eseményeket. Az ajtók drámai csomópontok, közrefogják a két
szereplő közt végbemenő lelki folyamatot. Első perctől világos volt,
hogy az indulatokat színnel kell kifejezni. A kék, a vörös, a fehér és
a fekete kontrasztjából épül fel az
egymást követő grafikai lapok ritmusa.”

114

tiszatáj

FEJEK
1972– , polisztirol
„Herceg tudod jól, mit tudunk, s mit nem tudunk / Hogy egyformák és mások
egyszerre vagyunk. / Az egyneműanyag, mely mindig más. / Vér és virág. Kulcs és kötél. Kés és írás.” – írta Somlyó György Kass egyik Fejek kiállítása elé Kis ballada a fejekről című versének Ajánlásában. Pontosan és tovább gondolhatóan. Mert Kass ismét
zseniális találmánnyal állt elő a hetvenes évek elején. Nem tudom pontosan, mi ihlette
az első ötletet, mindenesetre példátlan értéket hozott – illetve hozatott – létre. Merthogy ez az ötlet kétarcú. Az egyik, hogy a műanyagból préselt egyenfejeket – a kor
politikai propagandájával feleselve, miszerint a tömeg alakítja a történelmet, az egyének/egyéniségek szerepe korlátozott – odaadta barátainak, nemzedéktársainak, a művészet jeles képviselőinek, „egyenítsék” azt. Hagyjanak rajta olyan jelet, mely kiemeli
azt a tömegből, s egyszeri, megismételhetetlenül egyedivé, különössé teszi. A másik
arca ennek a vállalkozásnak nagyon is személyes – mit gondol maga az alkotó a korról,
a divatokról, a kísértésektől és tévelygésekről, a veszélyekről és reményekről, a kor
kihívásairól.
Elemzők sokasága igyekezett megfejteni a varázslatot, miért hatott annyira a reveláció erejével a Fejek-sorozat? Rajta keresztül méginkább nyilvánvalóvá vált a politikai-ideológiai gyeplő-hatás, a bőrökön
tapasztalt hétköznapi elidegenedés, a befelé fordulás, az elefántcsonttorony-effektus réme. A tömeg képzetét, az arctalan, kozmikus bábuk sorát odaadta,
s visszavárta. Több mint kétszázan
bizonyították – Juhász Ferenc, Nagy
László, Szokoly Tamás, Örkény István, Karinthy Ferenc, Kurtág György,
Reich Károly, Darvas Árpád és hosszan
sorolhatnám –, van esély, van remény.
A többit maga alkotta tapasztalataira,
intim kapcsolataira, indulataira és érzékenységére támaszkodva. Így született gyöngy és igazolványszám, rózsa
és kés, bukósisak és napszemüveg,
lyukkártya-szalag és töviskoszorú a fejek „egyénítőjeként”. Üzenetek és jelzések a huszadik század utolsó harmadából. Az én fejem homlokán egy picinyke fehér madár kitömött példánya, széttárt szárnyakkal. Korán meghalt barátom, Csizmazia György ajándéka. Piros csőrének tükörpontjaként
egy vércsöpp a homlokon – a gondolat
szabadságának mártiriuma, a porlódi
niké egyik változata.

2002. december

115

FALUDY-FEJ
1988–89, collage, xerox
Nyolcvannyolc telén, még karácsony előtt Kass János egy mappát
tett elém. Vagy félszáz kollázst rejtett
a dekli-óvszer. Egy hónap intenzív
munkájának eredményeit, a frissen
hazatért tékozló fiú, Faludy György
Test és lélek című műfordítás-gyűjteményének illusztrációit, egy újabb
fantasztikus „fej-ötlet” kiteljesedését.
A Magyar Világ Kiadó ugyanis gyorsan igyekezett reflektálni a népszerű
költő hazatelepülésére, 1400 műfordítását hamar nyomda alá rendezte,
s Kasst kérte fel az illusztrációk elkészítésére. A vállalás egyszerre volt
politikai hittétel és szakmai kihívás.
Kass mindkettőnek eleget tett.
Faludyt Kass szenzációs sorozattal fogadta: a hetvenes évekbeli Fejek-sorozat alapindíttatásához képest
előjelet váltott. Egyetlen arc, Faludy
karakteres arckép fotója lett a kiinduló pont, s ami aztán következett
– az maga a művelődéstörténeti és
huszadik századi szembesülés, az egyéni és közösségi lét meghatározó „sorscsapása”. Ez
a mintegy félszáz lapot tartalmazó sorozatban az egyetlen fej – Faludy gyötrelmeiben
is reménykedő villoni portréja –, melyet hiába akartak kiradírozni a hazai köztudatból, túlélte és túlteljesítette a határzárakat, börtönfalakat, szögesdrótokat.
A Test és lélek kötet húsz illusztrációt(!) tartalmaz. Kass a Faludy-tekintetet szembesítette a művelődéstörténet legnagyobbjaival, kínai és japán ecsetrajzokkal, Giottóval és Leonardóval, Rembrandt-tal és Picassóval, töviskoronával és börtönráccsal, téglasorral és chip-tetoválással. Mindazzal, amivel a huszadik század embere akarva-akaratlanul szembesülni kényszerült. A grafikák pontosan fejezik ki Faludy gondolatát,
miszerint: „az igazság is egyedül az ember/fejében él: a mindenségben nincsen”, avagy
„a gondolat a fejünkben, mint a fű, nő.”
S láss csodát, a Faludy versekhez készített Kass-adaptációk újólag megihlették a Mestert, s született tizennyolc rajzhoz tizennyolc nyolcsoros vers. Újabb metamorfózis,
újabb lökete a szellemi stafétának. Egy a tizennyolc közül: „A börtönből kiláttam
s szerény lettem, / ha kívülről néztem be, még szerényebb; / rövid, mulandó és nem
ismétlődő / kirándulás, börtön, kaland az élet. / Száz milliárd év után sem tér vissza, /
mert irgalom nem lesz s halott az isten, – / az igazság is egyedül az ember / fejében él:
a mindenségben nincsen.”

116

tiszatáj

A FURULYÁS
1957, lavírozott tus
Egyszer mindenkinek szembe kell
nézni a múltjával. Felelősen vagy önigazolásokat gyártva, tisztességgel
vagy menekülve. Bitón végezve vagy
ügynökként lapítva. Van Kassnak
egy „szürke mappája”, benne tucatnyi 1954–57-ben készült, jórészt lavírozott tusrajz. Nem kifejezetten a forradalom illusztrációi ezek a grafikák,
sokkalta inkább a megérlelt előérzetek, félelmek, gondolatok, eszmék,
fájdalmak és remények foglalatai.
A változások megsejtése, a feltolult
társadalmi problémák súlya éppúgy
ránehezül a művekre, mint a tragédia
fojtogató miliője, a hit bizodalma,
a remény egyedülvalósága. Lapozom
a mappát. Kass már az ötvenes évek
elején érzékelte: füst szennyezi a tiszta
levegőt, novemberi köd lepi be már
nyarunkat is, és az 1956-os Hamlet
filmplakátján a címszereplő keresztet
formáló kardot mutat föl a „Lenni
vagy nem lenni” kérdésével küszködő magyarságnak. A tragédiába
fulladt forradalmat követően egyremásra születnek a jelképes lapok: a Szent Sebestyén, testében nyílvesszőkkel; a villamosra várók elidegenedett lézengő figuráival, a Varrónők végeláthatatlan sorával,
a Gyermekjátékok groteszk és kegyetlen látleletével, a furulyással, aki 1957-ben, a megtorlás legvadabb időszakában, fölakasztott társa kihűlt lábánál mégis meg tudja szólaltatni a remény tétova hangjait…
Ma, amikor ötvenhatosok gyaláznak ötvenhatosokat, forradalmárok kételkednek
társaik tisztességében, aktuálpolitikai indulatok ricsaja nyomja el a tiszta szavakat, erre
a furulyaszóra kellene figyelnünk. S lapozni a „szürke mappát”, melyet egy kivételesen
érzékeny és bátor magyar grafikusművész hagyott ránk. Forgatni a lapokat, nézni
a párás, felhős, borongós ködöt, a szitáló szilánkos esőt, a kontúrokat leplező, mégis
drámai jeleneteket, a „ködlovasok” nemzedékét, akik kiüresedett utcákon, aknaszaggatta játszótereken, rideg börtönműhelyekben, reménytelen vesztőhelyeken szenvedték a testvérgyilkosság rettenetét, varrták reményvesztetten a „mégiscsak remény”
Ariadne-fonalát, fürkészték távcsövekkel a végtelen villanásait, s mégiscsak csalogatták
átmentett furulyájukból a remény elveszettnek hitt dallamait, miközben barátjuk és
fegyvertársuk kihűlt lábait lengette fölöttünk a szél… Megrendítő Kass bátorsága és
tiszta egyértelműsége. Az a hit és bizalom, mely minden köd, pára és homály ellenére
is világlik, sugárzik ezen rajzok üzeneteiből…

2002. december

117

HAMLET
1980, rézkarc
Lenni vagy nem lenni? – önállósult az évszázadok alatt Shakespeare egyik legnépszerűbb művének, a Hamletnek tán legfontosabb és legtöbbet idézett mondata. Ám ez
a sor az illusztráció műfajának is alaptétele lehet. Mert mit is nevezünk hagyományos
értelemben illusztrációnak? Az adott szöveghez (regény, novella, vers stb.?) leggyakrabban a szövegértelmezést segítő, szolgáló vizuális műfajt. Pedig az igazi illusztráció
több ennél. Ingoványos műfaj, pengeélen egyensúlyozás, gúzsba kötve táncolás. S éppen, mert szorítások között születő műfaj, csak a kiválasztottak nyújthatnak kiemelkedőt, művelhetnek egyenrangú alkotást. Mert újraértelmezni a vers mondandóját,
arcvonásokat adni a regények alakjainak, helyszíneket teremteni a novellának egyszerre alázatos és szabadságot kiteljesítő feladat. Illusztrálni egy jelenetet, megélni
a verset, belebújni a történetek hőseinek bőrébe, újra alkotni a költői képeket, látható
vonalakká, foltokká, színekké transzponálni a szavakat, új dimenziót kölcsönözni, új
tartományait feltárni a műnek, képzeteket eddig nem becserkészett röppályákra bocsátani. Ezáltal gazdagítani a művet, ablakot tárni, a fantázia felhajtó erejét erősíteni.
A hatvanas években soha nem látott virágzásnak indult a hazai könyvművészet –
többek között Kass János áldásos tevékenysége nyomán. Megvalósulni látszott Kner
Imre szellemi hagyatéka, a szép tömegkönyv ideája. Olyan művészek
vállalkoztak a hazai könyvművészet
megújítására, mint Reich Károly,
Szász Endre, Würtz Ádám, Gyulay
Líviusz, Csohány Kálmán, Raszler
Károly, Szalay Lajos, Lenkey Zoltán
és természetesen Kass János. Kass
egymás után jelentkezett a Madách
remekéhez készített Tragédia-illusztrációkkal, a Mózes-lapokkal, a Hamlet-táblákkal, majd a Bibliához készített karcokkal és sorolhatnám a feladatokat. Joggal írhatta egyik kritikusa: „Ritka elsajátító készséggel rendelkezik, invencionitása szokatlanul
erős: illusztrációi pedig mindig azt
mutatják, hogy mind gondolati,
mind érzelmi töltésű művek hangulatába azonnal képes beilleszkedni…
Egyszerűen nem ismer lehetetlent:
így aztán néha mintha nem is lenne
kíváncsi arra, hogy … milyen magasra van állítva a rúd, azt figyeli csak,
milyen választékos stílusban ugrik…”

118

tiszatáj

KASS SZÁLLÓ
1997, tollrajz
Privatizáció, reprivatizáció, új tulajdonosi szemlélet, értékek metamorfózisa. A művész nagyapja – felismerve
egy európai város rangjára pályázó
település szellemi és anyagi esélyeit –
1897-ben megnyitotta Szeged egyik
frekventáltan szép helyén a Kass Vigadót. Az épület egyszerre lesz szálló az
átmenő vendégeknek, de tartós otthon
színészeknek, íróknak, újságíróknak.
Nagyterme találkozóhely, kártya- és
biliárdcsaták színtere, nevezetes bálok
felvonulási terepe, meghitt vacsorák
romantikus miliője. Szalay István polgármester (1994–1998) azt írta az Ötven év képben és írásban című kötet
előszavában: „Ha ma kimondjuk Szegeden a „Kass” szót, az két fogalmat
takar. Az egykori Kass Szállót, amelyet a középkorú szegediek Régi Hungária néven egykori fényének külső
házában, belülről romként ismernek.
A másik az élő Kass János, aki egyszerre szegedi és egyszerre világpolgár.
Világpolgárként tért vissza id. és ifj.
Kass János városába, hogy ismét tanújelét adja a családja és a városa közti
évszázados kapcsolatnak… Kass János nyugtalanul harcol a Kass Szálló reaktiválásáért
nem szállodaként, de részben kulturális közintézményként. Egyetértve a várossal ide
képzel egy csodálatos koncerttermet, egy meghitt alagsori kisvendéglőt, részeként
a belváros általa megálmodott magjának, amelyet Bermuda-háromszögeként említ…”
A tervekből még alig valósult meg valami. Tekintsünk egy pillantásra a múltba. Pályám emlékezete című önéletírásában így fogalmazott: „Szegeden születtem 1927. december 26-án. A harmincas évek elején kerültem el a városból. Nagy vizekre és óriási
szárazságokra emlékszem. Máig érzem a múzeum előcsarnokának hűvösségét, Móra
szivarjának kékes füstjét… Emlékszem a megásott avar sírok pontos derékszögeire,
a gyerekszem-fényképezte csontos koponyák, csigolyák rendjére, majd feljebb, a gödör
peremén a térdnadrágra, az árnyékot vető szalmakalapra, Móra kék szemére…”
Aztán újabb megnyilatkozások: „Elfogult vagyok Szegeddel, hiszen itt születtem,
itt eszméltem, az apám vezette szállodában, és annak éttermében láttam gyerekfejjel
azokat a művészeket, írókat, újságírókat, akik annak idején nemcsak Szeged szellemi
életének meghatározói, de az ország és Európa ismert személyiségei voltak… Szeged
mindig is talpra tudott állni… ezek az értékek a mai városvezetés számára is példamutatóak kell, hogy legyenek…”

2002. december

119

DON QUIJOTE
1967, tollrajz
Kevés olyan figurája van az európai kultúrtörténetnek, mint Cervantes Don
Quijotéja. Kassnak egyik első, immáron jelképessé nőtt figurája a spanyol lovag alakja,
ez a sokféleképpen értelmezhető, sokféle módon újraalkotható hőse. Kass az ötvenes
évek elején találkozott először a búsképű figurájával, s vállalkozott a nagy népszerűségnek örvendő alak újbóli, kassi megfogalmazására. Megérezvén a közösséget a lovaggal: töretlen hittel, belső meggyőződéssel vívni a látszólagos szélmalomharcot az önmegvalósításért, a küldetés teljesítéséért. Don Quijote jelképpé nemesedett az évszázadok folyamán, kissé naiv, mégis tiszteletet parancsoló alakja, egyszer-egyszer megmosolyogni való és mégis irigylésre méltó személyisége a mögöttünk levő század ellentmondásos viszonyainak. A hagyománytisztelet, a megőrzés, a hűség és a túlélés
példája. Kass szikár lovagja rajzban és rézkarcban szinte évtizedenként újraalkotva áttételes önportré is: a következetes emberség és céltudatos hivatás eszményképe.
Benne rejlik ebben a műben a magány – az alkotói magányosság – és a közösségért
való tevékenység – elsősorban a barátság, a sors- és pályatársai iránti vonzalom – értékes igénye is. Kass sosem vonul
elefántcsonttoronyba, nyitott szellemű és befogadó típus. Barátainak,
művésztársainak sora szinte felsorolhatatlan. Részint a személyes
küzdelem okán Nagy László, Juhász Ferenc, Somlyó György, Kondor Béla, Reich Károly, Kurtág
György, Faludy György, Határ
Győző tartozik az élvonalba, de a
régiek közül is szót ért Shakespearerel, Picassóval, Móricz Zsigmonddal és Madách Imrével, Bartókkal és
Kodállyal, Kecskeméti Vég Mihálylyal, akinek 55. zsoltára válik Kodály áttételén rajzbéli drámává: „Istenem Uram kérlek tégedet / Fordítsd
reám szent szemeidet / Nagy szükségemben ne hagyj el engemet /
mert megemészti nagy bánat szívemet…”
S íme, itt találkozik térben és
időben, egy huszadik-huszonegyedik századbéli művész alkotásain
Don Quijote és Te, tisztelt Olvasó,
akivel együtt köszöntöm a hetvenötödik születésnapját ünneplő barátomat, Kass Jánost, akit csak Janónak szólítanak a bennfentesek, akik
bizony vagyunk néhány ezren e ha-

120

tiszatáj

zában. S önző módon, saját szavaival kívánok neki és mindannyiunknak minőségi életet, értelmes munkálkodást: „Ha sikerül néha megnyugvást adni, ha sikerül néha választ adni a kérdezőnek, ha sikerül kimondani az igent és a nemet, és mindezt fel is
fogják a radarhoz hasonló fülek és szemek, és ha az agy után eljutunk a szívig, eleget
tettünk hivatásunknak. És a szívekből kigyúló okos, alkotó értelem, a barátság és
a szeretet vágya kivirágzik – egymás keze után nyúlunk.”
S akkor üríthetjük poharunkat: Vivát, Kass Mester!

Tandi Lajos

Október 28-án, 92 éves korában elhunyt Varga Mátyás Kossuth-díjas díszlettervező.
1930-ban kezdte pályáját a szegedi színházban. 1935-ben elcsábította ugyan a budapesti Nemzeti Színház, de Szegeddel nem szakadt meg kapcsolata, 1936-ban például
három darab díszletét is tervezte a Szegedi Szabadtéri Játékok számára. Félszáz mozifilm, húsznál is több tévéjáték díszlete készült tervei alapján. 1941-től 1944-ig a Kolozsvári Nemzeti Színházban dolgozott, 1952 és 1956 között az Iparművészeti Főiskola tanszékvezető tanára volt. 1955-től 1980-ig, nyugdíjba vonulásáig a Nemzeti
Színház legtöbbet foglalkoztatott díszletervezője volt, s a korszak legnagyobb rendezőivel működött együtt. Az újraindult Szegedi Szabadtéri Játékok mintegy harminc
produkciójához fűződik a neve. 1987-ben Színháztörténeti Kiállítóházat létesített Szegeden, melyben munkái láthatók. 1990-ben Szeged díszpolgárává választották. Varga
Mátyás halálakor a Tiszatáj régi munkatársát is gyászoljuk. Rajzait, metszeteit többször közöltük, 1999 augusztusában („A Tisza-parton mit keresek?” sorozatban) Hollósi Zsolt beszélgetett az idős mesterrel. Emlékét megőrizzük!
*

A Bethlen Gábor Alapítvány Kuratóriuma november 5-én – Illyés-emlékest keretében – adta át idei díjait. Bethlen Gábor-díjat kapott Csicsery-Rónay István,
Hódi Sándor, Gencso Hrisztozov és Ablonczy László. Tamási Áron-díjjal
Sylvester Lajos munkásságát ismerték el.
*

2003-ban előfizetőink változatlan áron, 200 forintért vásárolhatják meg lapunkat. Az árus példány viszont 250 forintba kerül.
Januári számunk tartalmából:

FALUDY GYÖRGY, SZEPESI ATTILA, LÖVÉTEI LÁZÁR LÁSZLÓ versei
MÁRTON LÁSZLÓ, MÓZES ATTILA prózája
Mai szerb esszék
Diákmelléklet: VASY GÉZA Juhász Ferencről

-

'

muvesze
örömöt a
önbizalmat

ad.

A Matáv hozzáad.
A kultúra felbecsülhetetlen érték.
A Matáv évek óta jelentős mértékű
támogatással bizonyítja, hogy a műalkotás
és az alkotó műveltség mindannyiunkat
gazdagabbá tesz.

(fii) matáv a

szavakon

túl

if 770 133 11 6008

0 0 2 12

