szatáj
FEBR. * 40. ÉVF.

lint
H98F FFR 1
ubor,
Grendel
Lajos novellája; Kiss Dénes,
Kodolányi Gyula, Simái Mihály,
Szőcs Géza, Tornai József
versei; egykori beszélgetés
Aranyi
Sándorral
és Koch
Sándorral
iá»«*»

tiszatáj
IRODALMI

ÉS K U L T U R Á L I S

FOLYÓIRAT

Megjelenik havonként

Főszerkesztő: VÖRÖS LÁSZLÓ
Főszerkesztő-helyettes: A N N U S JÓZSEF

Kiadja a Csongrád megyei Lapkiadó Vállalat. Felelős kiadó: Kispál Antal
85-4893 — Szegedi Nyomda — Felelős vezető: Dobó József igazgató
Szerkesztőség: Szeged, Tanácsköztársaság útja 10. — Táviratcím: Tiszatáj, Szeged,
Sajtóház, Telefon: 12-670. Postafiók: 153. Terjeszti a Magyar Posta. Előfizethető
bármely hírlapkézbesítő postahivatalnál, a posta hírlapüzleteiben és a Hírlapelőfizetési és Lapellátási Irodánál (HELIR), Budapest, V., József nádor tér 1. — 1900
közvetlenül vagy postautalványon, valamint átutalással a HELIR 215-96162 pénzforgalmi jelzőszámra.
Egyes szám ára: 16 F t Előfizetési díj negyedévre: 48, fél évre 96, egy évre 192 forint.
ISSN 0133 1167
A szerkesztőség tagjai: Csatári Dániel, Mocsár Gábor, Olasz Sándor, Tóth Béla

Tartalom
XL. ÉVFOLYAM, 2. SZÁM
1986.. FEBRUÁR
SIMÁI MIHÁLY versei: Bűnbeesettek estje, Ma még
zokogva . . . , Homlokomra lehelt..., Jeanne d'Arc
a gyöngyvirágban
TORNAI JÓZSEF versei: Vannak magyarok, A fehér
felhő nap-feje, Az örökkévalóságot számolom, Fölébredek s ijedten nézem, A leander júliusa
KISS DÉNES: Az ifjúság házeresze (vers)
BÁLINT TIBOR: Családi ház, kerttel (elbeszélés) •••
SÁRÁNDI JÓZSEF versei: Szellemidézés, önarckép
jövő időben
SZŐCS GÉZA: Vers a végtelen programokról (vers)
KODOLÁNYI GYULA Bűvölő (vers)
GRENDEL LAJOS: ' Egy ponyvaregény
vége
(elbeszélés)
KUBINYI FERENC: A Tiszától a Tiszáig (Részletek
a dr. Aranyi Sándorral folytatott beszélgetésből)
PÉTER LÁSZLÓ: A népi írók kiadója (Püski Sándor
75. születésnapjára)

3
5
9
12
18
19
20
22
30
47

HAZAI TÜKÖR
TÓTH BÉLA: Tiszajárás (71.)

52

Szegedi tudósportrék
Nemcsak a forma, a fény, a szín megkapó...
(Koch Sándorral beszélget Lázár István)
57
NÉZŐ
KISS GY. CSABA: Nemesi polgárosodás a századfordulón (Maria D^browska: Éjjelek és nappalok,
Babits Mihály: Halálfiai)
75
1

KRITIKA
VEKERDI LÁSZLÓ: BENKÖ SAMU: őrszavak

86

MŰVÉSZET
KÁNTOR LAJOS: Gy. Szabó Béla gazdagsága

93

Szerkesztői asztal

96
ILLUSZTRÁCIÓ

Beliczai Mária rajzsorozata („Kozmikus magány")
a 29., 56., 74., 85., 95. és 96. oldalon
Gy. Szabó Béla metszetei a 94. oldalon

2

SIMÁI MIHÁLY

Bűnbeesettek estje
Hóval ködökkel vattázott pagony
Alszik a fagy egy ligeti padon
Átlőtt torkú madár dala a csend
Hóangyalok kara havazni kezd
Micsoda bús hamvazószerda

ez?

Istentelen magány
Bűnbeesettek
estje
A hegyoldal haván
harangszó hömpölyög le
Kínlódva vért köhögve
vonszolja Káin árnyát
a hóban Ábel teste

Ma még zokogva...
ma még zokogva ringat
s holnap tán elvérzik bennem
e hemofíliás csillag
melynek fiául születtem

H omlokomra lehelt...
Homlokomra lehelt az isten
azt mondta
fiam légy szabad
3

de nem engedtem hogy segítsen
(jéghegybe zártam magamat)
most horizontnyi jég alatt
vacog bennem a gondolat
s imádkozom
gondolj ki innen
egy jobb világba uramisten!

Jeanne d'Arc a gyöngyvirágban
egy
gyöngyvirágban
lüktet fölfelé
egy
gyöngyvirágban
kehelyről
kehelyre
fehér virágban
fehéret lehelve
fehér arcát
a fényhez
fölemelve
lüktet
lebeg
száll
mindig fölfelé
— ó Jeanne d'Arc
minden élet harcosa
mire születik
az Ember Fia?
E gyöngy világ
miért oly rongy világ
gólemek lába
hogy szívünkre hág?!
E rongy világban
úgy tör fölfelé
szeretete
szép mint a bátraké
úgy sújt a vérmes
rakéták felé
szerelemmel
vértezve
úgy ragyog
vakulnak az
öldöklő angyalok
— Ó Jeanne d'Arc
minden élet harcosa
mivé lesz végül

az Ember Fia?
világunk véres
zord halál-virág
végezni készül
a komédiát
szája hallgat
a szeme énekel
azt énekli hogy
fehéredni kell
kezünket és szemünket
vértől óvni
fehéret nyílni
és fehéret szólni
akár a gyöngyvirágok
milliói
fölszállni
mint
Isten lepkényi lelke
virág-virágban
kehelyről
kehelyre

TORNAI JÓZSEF

Vannak magyarok
Vannak magyarok, szikkadtak,
tiszták,
mint a cserepes agyag a Tiszaháton.
Vannak magyarok, sárosra
isszák magukat a koszos állomáson:
isznak a havas Don-kanyarra,
isznak a tábornok arany váll-lapjára.
Vannak magyarok: hat ujjal
és fogastul jönnek a világra.
Ezen a földön nőttek,
nem a tatárszagú Ázsiában,
mégse hisznek a szent
bálványokban,
aranyozott
isten-fiában.
Kaszát egyenesítettek,
voltak
fekete-csimbókos
szörnyetegek,
locsogó vérükkel
öntözték
a kiszáradt egeket.
Felhőből néző nagyapjuk
tótul, zsidóul
imádkozott:
5

dűlnek szájukból a kiskunsági
homokviharok,
Duna-folyású
ekloga-sorok.
Együtt mennek a hősökkel,
nyavalyásokkal
történelembe:
vannak magyarok: úgy tartják a világot,
mintha kisgyerek lenne,
ártatlanul lesik az arcát:
sír, mosolyog,
eliszonyodik?
Nem engedik kiszedni a kezükből'
legutolsó
lélegzetükig.
Hallgatásukban
rejtegetik
az elsodort parti fát, asszonyuk
jajszóit,
mégse mentik meg őket
a vízióik!
Nem volt késsel vágható
kenyerük,
emésztődéseiket hordták a malomba.
Koponyájukban most az üres hold.
lakik hajnalonta;
süti a villódzó
sebhelyeket,
port, füstöt, kitört ablakokat.
Vannak magyarok, akiknek
az öröm
menyasszony-kárhozat,
lemondás és elrontott ünnep
minden nap-villás reggel.
Fölkelnek az ágyból és belebuknak
a sírba
gimnázista-fejjel.
Fölfalják az idegen zászlókat
vagy meghíznak, mint a szolgák.
Vannak magyarok, rég tudják,
hogy ahol élnek, szeles ország.
A csúcsos, menetelő jegenyék
zajából
kihallják a pontos muzsikát,
házuk előtt éjféli időben
csapatostul tutulnak a kutyák.
Becézik ezt a kis földet, hazát,
és fülük mellett eleresztik a szót.
Vannak magyarok, várnak,
szédülnek,
szívüket-lecsukók.
A tegnapért eladják a mát,
puha ingért a kabátot.
De vannak magyarok: István
kifályra,
új ezer évre vágyók.
Nem fogadják meg az anyai szót,
komor és makacs árvák.
Az emberiségnek a fabólvaskarikákat ők csinálják.

A fehér felhő nap-feje
A fehér felhőnek nap-feje nő,
arany-csodálkozásban
a domb, tüske-sebezte
arcom.
Lehajlik az
ezüstnyárfa-árnyék,
hogy a szél-mosta
folyón
keresztülússzon.
Hagyom, hogy a víz jeges zöldje
elmerítse a karom, a mellem.
Eszembejut
kisfiú-időm,
semmi se volt akkor
csak a fény meg a Duna. És éjszaka,
mint odújából a bagoly,
alvó szívemből tüzes szemmel
nézett a teremtésbe isten.

Az örökkévalóságot számolom
Egyezséget kötöttem
istennel:
ő nem engedi, hogy boldog legyek,
de a gyalázattál megóvja
életemet,
én meg szeretem
és a véremben éppúgy csodálom,
mint a bogarak
összetapadásában
meg a kakukkfű
illat-szavában.
Hanyattdűlök
a
Vadgalamb-tisztáson
és az örökkévalóságot
számolom
fogyatkozó
sejtjeimmel.

Fölébredek s ijedten nézem
Este a Balatonba hajló Badacsonyt
figyelve hallgattam az akadozó
levelibéka-zenét.
Éjfélkor a csillagok úgy csapódták
a holdas mélybe, mint tejbe a légy.
Fölébredek s ijedten nézem:
egy lüktető-zöld fenyő csúcsát
7

a vörhenyeges

vadszöllő

hogy borítja el.
ó, én sose a tejbe esett légy
akartam lenni, hanem a tej.

A leander júliusa
Bámulom a leandert:

boldogtalanságomban
jó látni
boldogságát;
mivel süti a nap, naivan azt érezheti,
hogy az élet semmi egyéb,
mint nyár és virágbomlás,
mámoros
méhzümmögés,
aminek nincs vége
akkor sem, ha letör a szél
egy-két ágat,
rózsaszín szirmot.
Ha nem hinném, hogy isten
a csontjaimban lakik,
ezek a kis kelyhek
táncolnák
szemembe,
hogy él, lobog a titok,
mindegy, tudunk-e róla, .
érezzük-e a sugárzását,
mikor júliusban a bimbók százait kikölti
és újra meg újra
lepörzsöli a halál szárnyait.

8

KISS DÉNES

Az ifjúság házeresze
Üzenet több nemzedéknek
íme a házatok eresze!
Verik róla a fecskefészket
Nem azért mert útban vannak
s bántja sanda tekintetük
Ti vagytok útban! Egyedül ti!
Szép fegyelmetek
józanságtok
Előbb fölgyújtják a családot
korma szitáljon arcotokba
szemetekbe verjenek lángok
Aztán majd a falakat döntik
anyád apád idegenítik
hogy ízenként zúzzon össze
az öntudatlan
fájdalom
Íme a házatok eresze
Látjátok még a fecskefészket
kéményetek
koronáját?
Néma keringésüket az égen
a táj nyugtató glóriáját?
Ricsaj nyomorít
meghittségét
és ékes gólyakelepet!
Senki földjévé lesz a lélek
Íme sorsotok eresze
Egyetlen nyár sem vált meg többé
szögezve
betonkeresztekre
Kirándulások
nevetések
hangfalak közé börtönözve!
Alattunk eltemetve végleg
a zsugorított
nagyanyák
E vaskövön át föl nem dörömböl
Kiss János sem Dobos Kata
A huszártartást — nagyapa! —
elvitték már a múzeumba
Üveg mögött sápad a pityke
mállik a halott aranysujtás
nem hagynak végül meg semmit se
sem a szájat sem az imáját
s nem veszik sorsod a lelkükre!
Házatok eresze már puszta
idegen név sül a kapukra
Ágon elszáradt
madárröpte
Urai ők a teknikának
9

a szót sem érted ami támad!
S nem anyanyelv izzít lázat
de csillapítóul heroint
s Júdás-mázakat
kínálnak
Az az érdek hogy imádjad
gyarmatosítva tested lelked
Szem szűrődik a fül dugul
A haszon övék mindörökre
Odaseneki ütnek jösszte!
Ki nem tudja hogy mit csinál
bizony mondom hogy bajt csinál az
2
Odaseneki janicsár mind
lóvátett gyerekkor az arcán
tekintet sivár alagúttal
Onnét ki lát ki? — Hogyha nézne?!
Belül a lélek szik-vidéke
sivó-érzés
futóhomokja
Nem is tudja nem tehet róla
odasújtva a házereszre
azt veszejti mit szerethetne
ha a szeretet tudna róla!
De nem embermagánák
készült
Divatduhajnak
vakszerepre
amit akarhat mind kelepce
s maga van abba beleesve!
3
íme a nemzedék eresze
Verik róla a fecskefészket
Nem azért mert útban vannak
épp csak bántják a tekintetük
szelíd fióka-röppentések
—
De nem is érzik akkor TUDNAK
s gyermekdacukkal
megunnák
hogy divatricsaj lett Istenük
S nem méltóságos
emberformák
kiszolgáltatottak s szolgák
s történhetne szebb is velük!
Ami nagyszabásúan
megméri
mire való az életük?!
S ki szól rájuk? Ki van velük?!
Pusztít ki csak pillanat bábja
álarc lett a Krisztus szakálla
a lélek kizsákmányolt
pára
a kereslet őket kínálja
közömbösre
agyabugyálva
embertartása
magyarsága
cinikusra és mostohára

Örökséget csak árulásra
hagy nekik a déd s az ük?
A temetőt is fölkapálja
hogy gazt vessen el a kezük!
4
Odaseneki janicsárok
„eszményt" csak a szerveknek adnak
kilakoltatott holtfehér agynak
összegyűrt havas sivatagnak
ahol nincsen domb se árok
mindig minden
összemosódva
Ne tudja senki mi a dolga
az értelmet
elrongyolódva
gyömöszölik a sárba porba
üvöltő
zászló-foszlatások
Pár silány úgy híresedik
hogy millióktól vesz harácsot!
íme a hazátok eresze
ahonnét majd a vas szivárog
ha a teknika könnyezik —
De előbb a szív ürül ki
vemé a vért de miért s hova?
Csak megfeszül hetvenhét ágra
testben az erek-inak korbácsa
s az verődik által a bőrön
az csapkod a tekintetekből
sebet vérez föl simogatása
A torkok mind
robbanás-fészkek
szavak
keselyű-szilánkja
az alattomos trágárságot
otthon utcán arcokba vágja
gyilkolva gyerekszót az édest,
már a magzatban! S öregséget .
, bűzlő fertőzést
ragyázva
leányok anyák mosolyába
Ez vezérli a nemzedéket?!
Eszmény helyett bódító bóvli
mi ösztönt hergel agyat bódít?
így lesztek szíjjon janicsárok
„szórakozástok isteni!"
íme létetek ereszalja
verik róla a fecskefészket
De rá se ránts a közricsajban
Mit törődsz a házzal mi baj van
Miért vagy ember a világon?
Méltón élni és küzdeni?
Csak te maradsz s á Föld lakatlan
Mondottam:
odaseneki!

BÁLINT TIBOR

Családi ház, kerttel
Megébredt, begörbített ujjú jobb kezét a magasba tartotta, mintha a sötétség hátát vakarná, vagy a képzelet fekete kerítésén akarna átmászni;
előbb csak félkézzel erőtlenkedett, aztán a másikat is mozgatni kezdte, halkan
nyögdécselt hozzá, végül belefáradva a fájdalmas játékba, mindkét karját a
mellére ejtette, ahogy vízalámosta partok és martok szakadnak le éjszakánként szomorú magányosságuk súlyától.
Figyelmeztették, hogy tornáztassa a karjait, nehogy inhüvely-meszesedés
miatt vállból rögzítődjenek, s azóta még az utcán is hadonászik, mintha legyek után kapkodna, ilyenkor pedig, ha a csontjaiba nyilalló fájdalom kiűzi
az álmot a szeméből, nem marad más, csak ez a macskaerőlködés, s hogy elviselhetővé tegye kényszerszerű kínlódását, mulatságos célokat állít maga elé.
„Addig kell kapaszkodnom — határozza el például, kellő öngúnnyal — amíg
úgy érzem, följutottam a menyországba, ahol megszűnik minden fájdalom!",
s belefogódzik a látomásos lajtorja egyik alsó fokába: de pár perc múlva
karjának két hasábja visszahullik . . .
Ezúttal is így történt, s mert az ablak nyitva volt a kertre, unalmában
hallgatózni kezdett. Csend volt, fülledt és mozdulatlan csend, az éj fekete
műanyagtasakjában pállott és fülledt augusztus végi táj — időnként korán
kifeslett dió hullott a fáról a tetőcserépre, a tyúkketrecre, vagy a betonjárdára. Sajnálta azokat a papírhéjú kis koponyákat, amelyek bezúzódtak, s már
előre tudta, hogy reggel a károsult ember csalódásával pillant e csöppnyi
agyféltekék tekervényeibe, mert régóta csak ez a diófa hozott hasznot munka nélkül...
Ó a kert, a k e r t ! . . . Tizenöt esztendőn át minden vigasza és reménysége
ez a kert volt; ébredés után tavasztól őszig oda sietett ki, hogy az ágymeleget a kapor-, csombor-, fodormenta- és bazsalikomszagú szellő fújja ki az arcából, miközben ő pizsamában, papucsban lépked a zöldségágyások között,
s egy-egy megfogant magocska fölé hajolva nagyobb örömöt érez, mint érezhetne akkor, ha százlej esek előmeredő csücskét pillantaná meg a talajon.
Mióta azonban Emese férjhez ment egy végzős görög orvostanhallgatóhoz,
és Erzsikét kihelyezték Bákó mellé tanítani, többé föl sem ásta a kertet.
— Alszol? — kérdezte izzadtan, s arra nézett, ahol egy másik ágy vonalai
derengtek, s közöttük, mint a liszttel beszórt deszka, a takaró sejlett. Az
asszony megmozdult és sóhajtott:
— Látom megint fáj a karod...
— A karom is meg egyéb is — felelte Romvári. — És amilyen fájdalmas, éppoly megalázó ez a tehetetlenség. . . Már a pinceajtóig nyomult a
gaz, és ha elgondolom, hogy még csak ötvennégy esztendős vagyok, „életerős" ember, ahogy külsőre megítélnek, néha ordítani vagy sírni tudnék . . .
Mert már se erőm, se kedvem... Bármihez fogok, fordul ki a szerszám a
kezemből . . . Ugye ma sem jött levél?...
Utolsó szavai szenvedő szuszogásba fulladtak; az asszony mintha gondolkozott volna a sötétben, hogy beszéljen-e, vagy csupán a hallgatásával
válaszoljon. Végül közölte:
12

— Az újságon kívül semmi...
Erre megint hallgatniok kellett, hogy külön-külön megemésszék csalódásukat. Később ismét a férfi kezdte el:
— Bármily lassan jön, már megérkezhetett v o l n a . . .
Csend nehezült rájuk, súlyosabb, fojtóbb mint eddig; de egyelőre óvakodtak bármit is hozzáadni kételyeikhez.
— Nekik sem lehet könnyű —sóhajtott fel az asszony. — Ki tudja mi
minden másra is kell gondolniok szegénykéknek...
Távol, a Szamos-völgyben magányos mozdony jajdult fel.
— Emlékszel a honfoglalásunkra? — kérdezte erőszakolt feloldódással
Romvári. — Néha úgy tűnik, mintha csak most lett volna, pedig a gyerekek még kicsik voltak. Tegnap az íróasztalom fiókjából egy fénykép került
a kezembe: Emese úgy áll a paradicsomtövek között a fehér kalapocskájával, hogy alig látszik ki onnan... És mekkora paradicsomok teremtek —
mint egy-egy borjúszív! . . . Odagyűltek a szomszédok a kerítéshez, emlékszel? . . .
Az asszony elmosolyodott: ő ne emlékeznék mindenre, épp ő, aki évekig kószált a külnegyedekben, és ezer helyen is zörgetett, kérdezősködött,
fülelt, amíg rátalált erre a csöndes, virágillatú utcára, s erre a tornyos házacskára a négy szobával; hát elfelejthet ő bármit is, amikor évekig levelezett, utazott, kunyerált, amíg az utolsó lejt is sikerült összegyűjtenie az is-,
merősöktől, a rokonoktól?...
— Május nyolcadikán jöttünk i d e . . .
— Ügy van, május nyolcadika v o l t . . .
És ekkor mindketten az emlékek felé fordultak, s fölidézték azt az orgonaillatú napot, amely egy kutyakölyök csokoládébarna bundáján és égszínkék szemében is megcsillant, ama cipősdobozba fektetett kutyácskáéban, aki
elkísérte őket honfoglaló útjukon; Romvári száz lejt adott érte, s a kicsi
állat a gyermekek öntudatlan örömével emelgette nedves, gesztenyeszínű orrát és pislogott hozzá, valahányszor a kislányok megsimogatták...
Jöttek a bútorszállító fogat mögött a gyermekkocsi oldalára kötözött
bográccsal és a játékléggömbbel, jöttek a kiskutyával, gazdagon a reménykedésben, s mindjárt munkálkodni is kezdtek az elfoglalt szobákban: tátogtak a porban és lucskosra ázták a tengernyi mocskos vízben, amely így is
alig moshatta el a zsírosan lerakódott avas hanyagság és közöny nyomait;
téglákat ütöttek ki, hogy ablakot nyissanak a tűzfalban, és a napfény összefonódott a mészpor vastag és tömött kévéivel; kihevülve egymásnak dőltek, és
alkonyat körül már szédültek az örömtől az elhódított kis területek láttán...
A munka egyik szünetében, a tulaj, nagydarab, tatár képű ember, hátravitte őket a kertbe, s a diófa alól arra mutatott, ahol egykor zöldségágyások
húzódtak, de most már az a néhány ribizlibokor is elcsenevészesedett, amelyet a bozót támadóan körülvett, s amelynek levelei betegen fölhólyagzottak
és öszehúzódtak a millió és millió kis pók ravaszul vetett hurkaitól; a kivándorló tulaj arról beszélt, hogy egy élelmes család vígan meg tud élni csupán a kertből, ha belebújik és ki nem ejti a gyomlálókapát a kezéből; szakértő volt, jogász és közgazdász egyszemélyben, ő maga azonban sosem ért
rá az effélére, nem is szerette csinálni: a nyár végén hátra jött, megkóstolta a
tejesdiót, aztán visszaballagott a szobájába, s a következő diókoválásig nem
látta és nem is akarta látni a kertet...
13

Romvári bólogatva de tanácstalanul hallgatta, mert ilyen ősbozótot még
nem látott: a vad és dühös burjánzásnak ebben a méregzöld, anarchista kuszáltságában százféle gyomnövény virult a bolhavirág meg a koldustetű mellett: katángkóró és szamártövis, bojtorján és dudva, porcsfű és szulánk, s
csupán az értő szem tudta különválasztani őket; a tulaj beszuszogott a pincébe, rozsdaette ásóval jött elő, és ötven lejt kért érte, mivel igazi, békebeli
szerszám...
— Emlékszel?
— Emlékszem.
— Űgy éreztem magam, mint aki bottal vág neki az őserdőnek, de mégis
boldog voltam...
— Boldog voltál, mert tudtad, honnan vetődtünk i d e . . .
És képzeletben most mindketten arra fordultak, ahol régebb laktak,
egyetlen szobában a két kicsivel, ahol nyáron a falak között meggyűlt a fény
és a forróság, mint a napra kitett üvegkannában, és villogott és remegett és
vakító színeket kevert, s ha leengedték a vastag függönyöket, homályban tévelyegtek, vagy fel kellett gyújtaniok a villanyt; hat talpvarrógép zakatolt a
földszinten reggeltől este tízig, ládarakás komorlott a kapu alatt, s a piszkos
lépcsőn cipekedve, amíg fölértek a második emeletre, rosszul lettek a lucskoskáposzta, a paprikás meg a pörköltfélék és az odaégett rántás szagától, ahogy
ezek a lépcsőházba rekedve egymásra rétegződtek.
Az előszobában pacsuliszag csapott betóduló, ételszagra, akár egy odalibbenő borbélyfüggöny, mert társbérlőjük sörösüvegben hordta haza a Higiéniából
a leghitványabb kölnit, s mindenütt szétszórta, a tisztaság önműködő csodaszereként ; hiszen az asszony még a szőnyegeket is a fürdőkádba rázta bele,
így hát ők a konyhában fürösztötték a kicsiket. A borbélyék három szoba
bútorát rakták egymásra odújukban, mint az építőkockákat, közöttük keskeny
átjáró vezetett a ravatalszerű asztalhoz, amelyen a csigatésztával főzött szürke húslevest ették, s utána a sóbafőttet lisztmártással, a Csárdáskirálynő mellett...
Mihelyt belemerültek a kanalak a levesbe, rögtön fölhangzott, hogy „Emlékszel még, jut még eszedbe a múltunk?", Emese dörzsölni kezdte apró öklével a szemét a mózeskosárban, arca, szája vonaglott, ők, pedig a heverő szélén ülve egymásra meredtek, aztán a két szobát elválasztó ajtó felé néztek,
amelynek keretét szalmazsákkal tömték ki; de a zene így is oly erősen hangzott, mintha a színfalak mögött hallgatnák: „Túl az Óperencián, boldogok leszünk..."
— Emlékszel? — szólt ismét a férfi. — Már csak napok választottak el
munkám befejezésétől, amikor egy este az egész kéziratcsomót a döbörgő kályhába vágtam...
— Emlékszem, ó igen, de annak előzménye volt: az volt talán a legszörnyűbb nap, amelyet ott átéltünk... Még hajba is kaptunk Főzőnével,
mégpedig szó szerint, mert az a dög már a poloskáit is a fürdőkádba szórta;
egy gyönyörű festett tincsét akár emlékbe is eltehettem v o l n a . . .
Romvári iszonyodva gondolt az „előzményekre"; azelőtt egész éjjel fenn
volt, munkájának igen kényes, sok mérlegelést, érzékeny megfontolást igénylő
részén dolgozott, de épp azokban a késői órákban több száz kilós papírbálákat hengergettek a nyomda felé, mivel teherkocsi nem tudott behajtani a
keskeny utcába, s e guruló óriási göngyölegek azt a . hatást tették különös
14

recsegésükkel-ropogásukkal, mintha százezer, karikába kötött csontvázat görgetnének, titkos és alattomos szándékkal az éj leple alatt, s nem is az aszfalton, hanem a házak tetején; reggel álmos volt és morcos az elvesztegetett
gyönyörű órák miatt, csak ődöngött, nem lelte a helyét, s mire ismét leülepedett volna, Xantippe (akit így becézett nyelvessége miatt) ide-oda rángatta
őt a szűk lakásban: „Most gyere ki a konyhából, hogy fürösszem meg a kicsit", „Most visszamehetsz". „Most húzódj be ismét a szobába, amíg fölmosom
a cementet", és ő hurcolta az írógépet, tetejében a jegyzetekkel mint kutya a
kölykét, míg nagyot lobbanva hirtelen el nem feketedett előtte a világ, s be
nem vágta a szinte kész munkát a kályhába, hogy aztán Xanti a lángok
elé vesse magát a fakanállal...
De ekkor már közel voltak ahhoz, hogy elinduljanak a gyerekkocsi oldalára kötözött bográccsal és a játékléggömbbel, meg a csokoládébarna, kék
szemű kutyussal, akinek kicsiny mellében és torkában már millió láncszaggató indulat csírázott, miközben pillantása önkéntes hűséggel fogta át mindnégyüket. És az utcán, amelyet immár a magukénak éreztek, úgy mentek
végig, mintha a gyerekkocsit tolva, lilán és fehéren habzó orgonák fürtös
virágainak a rugóin lépdelnének, szívükben a tavasz reménységével...
A gyerekeket kitették az udvarra napozni, hogy bágyadtkék bordáikat átsugarazza a fény; a kicsik sikongva kúsztak, tapicskáltak a pázsiton, s oly
boldogok voltak, markukban néhány szál fűvel, mintha meglelték volna az
örök jókedv aranyszálacskáit; föl is buktak a nagy örömtől, lábukkal kalimpáltak, ismét föltápászkodva egymásba fogóztak, s aztán együtt huppantak
le az üdezöld májusi fűbe; méhek örvénylettek a virágzó fák körül, s a nyitott ablakok mögött a friss festés és súrolás szagába orgonaillat vegyült.
Romvári kiment a kertbe, hogy néhány ágyást nyisson petrezselyemnek,
zellernek, pirihagymának, s bár a dudvaerdő láttán előbb megtorpant, mégis
munkálkodni kezdett; de mindjárt valami cserépfélén sikkant az ásó, s másodszor is, harmadszor is csupán a hegye mélyedt a földbe, vagy félrecsúszott egyéb keménységről: kő, vas és tégla, szakadt nyakú sörösüveg, ágytál
és kemencekarika, vásott súrolókefe és kalucsni, gipszmikulás és filckalap, zománcos fazék és női cipő fordult ki a talajból. Aztán drót kandikált elő, amelyet ő húzni kezdett, és húzta fürgén és türelmetlenül, de az nem akart elfogyni, jóllehet lassan már vörhenyes bokor szövődött belőle az ásó közelében; talán nem is volt vége, vagy ha volt, lent lehetett a föld gyomrában,
onnan kacskaringózott elő, a hiábavalóság mindent átütő, elszakíthatatlan fémes csírájaként....
— Emlékszel? — kérdezte a férfi. — Fölforgattam minden tenyérnyi talajt, átrostáltam, kiszedtem belőle a követ, szemetet, a burján ezerágú gyökereit, kubikoltam késő estig; földet hordtam a várfal tövéből, galambtrágyát a
tornyokból...
— Emlékszem — felelte az asszony. — De a következő esztendőben igazi
paradicsommá vált a kertünk; odagyűltek a szomszédok, faggattak, honnan
szereztük a magot, palántát, pedig egyéb titka volt a gyönyörű termésnek:
lélek volt benne...
Odakünn susogni kezdett a lomb, megborzongott a diófa, s távoli mennydörgés hallatszott; előbb csak ijedt sejtelemként, aztán valóságosan; megélénkült a szél, úgy tűnt fel, mintha finom homok szitálna a kertre, majd az esőcseppek hangosan pörlekedni kezdtek egy bádogdarabbal, végül tiszta, erőtel15

jes csobogás hallatszott a csatorna felől, ahol a hordó állt, s föloldotta a készülődés feszültségét...
— Néhány sort mégis írhatnának... — mondta Romvári, amikor egy pillanatra fölfénylettek a bútorok a szobában, s a magányosság méginkább belésajdult. — Mi nekik az a néhány sor?... Nekünk pedig talán a megnyugvást jelentené... Naponta hallgatom a rádiót, Görögországban sem nyugodt
a helyzet...
Már folyamatosan zuhogott az eső; a férfi rossz sejtéssel fülelt egy ideig,
utána azt kérdezte:
— Vajon miért nem ugat a kutya?... Egy vakkantását sem hallottam,
amióta ébren vagyok...
— Biztosan lehúzódott a vackára, hiszen hallod, milyen idő van odakünn . . . Fél ilyenkor . . .
A férfi kételkedve hallgatott. Szerette ezt a kutyát, mert Mackó fia volt,
s épp olyan, mint az apja, akit a cipősdobozban hoztak a költözködés idején; ha megérintették a kapukilincset, már dörgött a hangja a ház mögül, s
reggelenként elkísérte a lánykákat az autóbusz-megállóig; arra emlékezett ő
is, ami szép volt, amire fájó emlékezni, néhány napja azonban, ha eléje
került, bágyadtan legyezte a farkát, hunyászkodva alulról nézett föl rá, s
tekintetében szenvedő panasz bujkált. E tekintet fölidézésétől most méginkább vigasztalannak érezte a sorsát.
— Két éve meg sem piszkáltam a kertet.. . Mióta kiürült a ház, mintha
elvágták volna az inaimat... Már ott tartok, hogy le kell sütnöm a szemem, úgy restellem magam a kert előtt... Hallottál már ilyet? . . .
Az asszony megszánta, szeretett volna vigasztaló szavakat mondani neki,
hogy lélegzetet vehessen a hosszas éjszakai öngyötrésben, de nem jutott eszébe semmi.
— Ezek a szemetesek sem jönnek! — sóhajtotta végül rossz ösztönnel, ami
nem ritka az asszonyoknál a válságos pillanatokban, s ezzel csak tetézte a bajt.
— Ott fülled és erjed az a sok láda, fazék, és már az is facsargatja az orrát,
aki elhalad a kapuk előtt... Maholnap befolyik a szemét az ajtón . . .
Mikor idáig ért, rájött, hogy nem erről kellett volna beszélnie, mert a férfi
nyögve átfordult a másik oldalára, mint aki ezután minden bűnt és mulasztást magára vesz, még a szemetesek közönyét és gazemberségét is.
— Igazad van, nem kopna le a körmük, ha írnának néhány sort — szólalt meg sietősen. — Szinte nem ismerek r á j u k . . . Emlékszel, milyen édesek
voltak pici korukban? . . . Mint két tejben áztatott mákszem... Mint két illatos kis cipó — lelkecskéim! . . . Emesét, annyi veszítés után félidőnél is tovább, mondhatnám végig kifeküdtem, mozdulatlanul, akár a gipszágyban, vagy
a földre fektetett kereszten . . .
Romvári ettől még a szenvedésén is átmosolygott:
— És miután megszületett a kis huncut, hálából két napig nem akart
szopni. Vizes vattával birizgáltad az orrocskáját, hogy fölébredjen kilenc hónapi álmából. Csipkerózsika. És közben kisírtad a szemed, azt hitted éhen fog
halni...
Elhallgattak, lassan belészenderedtek az emlékezésbe; odakünn még mindig tartósan, egyenletesen zuhogott.
.Reggel Romvári fáradtan, csüggedten, megkeseredve ébredt; az esős napoktól amúgyis szenvedett, de még soha nem érezte ily üresnek, céltalannak
az életét, mint ezen a vasárnapon, s noha tudta, hogy csak délben hordják ki
16

a leveleket, tízszer is megnézte a postaládát, s közben föl-fölpillantott a kóválygó fellegekre.
„Papadimakoupouolu?. . . . Ki gondolta volna évekkel ezelőtt? . . . Lehet,
hogy rendes alak, de én ebből semmit sem értek... Ki sem tudom ejteni a nevét . . . Hát nem jobb lett volna, ha itthon ül a kisasszony a fenekén . . . Lehet,
hogy helytelenül ítélém meg a dolgot; lehet, hogy ósdi szemléletű ember
vagyok, elvénhedt szamár, akinek immár befellegzett!..."
Legyintett, s vissza akart menni a lakásba, de eszébe jutott a kutya, s hátra indult; szokása szerint egy hosszat; s egy rövidet füttyentett, de ezúttal nem
hallotta a sajátos boldog nyüszítést, s meggyorsította lépteit; a kutyaház rése,
ahol a kedves csokoládébarna fej ilyenkor megjelent, most sötét volt, bár
a lánc hasas ívben nyúlt be a ketrecbe. Kétszer is kiáltotta a nevét, „Berci,
Berci!" majd oda sietett és húzni kezdte a láncot; a kutya úgy tűnt elő vackáról, mint egy odasült laposkenyér, karikába csavarodva s belédermedve az
utolsó vicsorításba.
Arra gondolt, hogy szól az asszonynak is rossz sejtése beigazolásáról, mikor azonban visszakerült a kapu közelébe és megcsapta a senyvedő szemét
bűze, amely most összekeveredett az ázott föld és a nyirkos deszka szagával,
egy pillanatra megállt, mint akit mellbe löktek, de a teli ládákra, fazekakra
pillantva hamar meg is könnyebbült: úgy érezte, a kert után ez az undorító
szemét az oka mindennek, ez fullasztja, ettől izzanak éjszaka a csonjai, ez
szóródik az álmaira, ezt a sivárságot unta meg őrizni még a kutya i s . . .
Pizsamában, amint volt, megragadta az első ládát, aztán a másodikat,
s húzta-vonszolta maga után a kertbe, hogy szétterítse a szemetet a gyomok
között; híg sárral telt meg a papucsa, de már ezzel sem törődött, csak rángatta a ládákat át a bogáncs- és katánkóré erdőn, közben tövis szúrt az oldalába, s kezét véresre karcolták a fölszakadozó pántok. Egy idő után az asszony
keresni kezdte, nyugtalanul pillantott ki az udvarra, majd hátra a kertbe.
— Elek, megháborodtál?! — kiáltott fel a különös viaskodást látva, s már
törtetett felé. — Csak nem akarod szemétteleppé visszazülleszteni a kertet?!...
Romvári azonban ekkor már fölemelte az egyik ládát, és megtántorodva
magára szórta a szemetet.
— Elég volt, nem kell többé kert! — hörögte elfulladva. — Majd aki utánam jő, új paradicsomot, új édenkertet varázsolhat ide! ...Nekem jó lesz
most már két betoncella is valahol a hóhérok hídjánál... Elég volt, belefáradtam ! . . .
Egészen kifordult önmagából; már alig tudott megállni a lábán; az aszszony csak nehezen vonszolta el onnan.
— Nem értem, mi történt veled! —: mondta. — Bizonyára ez a pocsék idő
az o k a . . . Hiszen még nem vagyunk sem öregek, sem nyomorékok... Én is
segítek és a barátaink is segítenek majd, és meglátod, ismét igazi paradicsom
lesz a mi kertünk... És a levelek is megjönnek, a szép hosszú levelek... Megálmodtam, hogy ma két levelet kapunk . . .
Ennyi bíztatástól elsírta magát, de a lakásba érve gyorsan, céltudatosan
cselekedett: megmosta az ura lábát, friss pizsamába bújtatta őt, lefektette,
nyugtatókat adott be neki. S egész nap aggódón gondozta, sőt másnap és harmadnap i s . . .

17

SÁRÁNDI JÓZSEF

Szellemidézés
Huszár ik Zoltán emlékének
Hogy érzed magad
a betontámfalas
földbunkerben?
Nincs értelmük a szavaknak
Üresen csattognak
a vakvágányra terelt mondat vonatok
De a képek a képeid nem hazudnak
Egy nyíló ablakból előomló
holdbűvölte
mellpár
egy elhagyatott temető töppedt sírján
sóváran elnyúló női test
s a szűzhóban hemperegve szeretkezők —:
az élő s éltető Élet
Fakulnak a színek a filmen —
(mondtad nyolcvanegy kenyérszentelő
mikor sütnivaló krumplit
szedtünk
a leány vári kertben)
Fakulunk mi is
akár a Nap szárítókötelére
érzékeny vásznak

teregetett

Vigasztalódj öregem
magát sem éli túl e század —

Önarckép jövő időben
a házból kilép
egy elmbeteg férfi
ősz hája befelé élő
szemébe hull
megy a bolt felé
mintha tíz centivel
a föld fölött
a
gyalogútkeskeny
18

ünnepén

kőporsávról
le nem térne
országútra
árokpart füvére
lábát nem teszi
a bolt falán
postaláda
hátraarc
sietős léptekkel megint
jobb keze zsebre vágva
arcán üdvözült mosoly
mint ki
jól végezte dolgát
egy gomblyukon
hirtelen áttűnik

SZŐCS GÉZA

Vers a végtelen programokról
Amit a kis komputer képes megoldani a nagy program segítségével,
azt a nagy komputer is megteheti a
kis programmal. Ebből logikusan következik, hogy a végtelenül nagy
program önmagától is működhet,
mindenfajta komputer nélkül.
Stanislaw Lem
Szerelmünk alatt van egy másik,
A program alatt:
egy másik program;
a szörnyekben egy másik szörny él,
a jog alatt egy mélyebb jog van —
búvópatak az életünkön
átvilágító
csillagokban:
szerelmünk

alatt van egy másik.

Élőbb, sötétebb,
nedvesebb.
Lüktet, s a kéz elől kisiklik
s a takarót magáról éjjel
lerúgja, mint a kisgyerek.
Ledobja.
19

Egyszer majd te is belékóstolsz
a borban úszó mélyebb borba
E VERS ALATT IS VAN EGY
és beleolvadsz, velem együtt
a végtelen nagy programokba.

KODOLÁNYI GYULA

Bűvölő
i
aki már nagy, az nem nő vissza,
aki már nagy, az nem nő vissza,
aki már nagy, az nem nő vissza
lement
lement
lement
minden
lement
lement
lement
minden

2
a Nap,
a Hold,
a dörgés,
lement,
a Nap,
a Hold,
a dörgés,
lement

3
lelövöm a telet és meghal,
és helyette varázslók nyarat,
lelövöm a telet és meghal
4
este szomorúnak kell lenni,
reggel kell vidámnak lenni,
reggel kel fel a nap,
este meg lemegy
5
valami történt, valami
valami történt, valami
20
o

történt,
történt

MÁSIK

6

A csibéket is szeretjük,
a csirkéket is szeretjük,
a csibéket úgy szeretjük,
hogy nem esszük meg őket,
a csirkéket úgy szeretjük,
hogy megesszük őket,
a csibéket is szeretjük,
a csirkéket is szeretjük
7
hátha látsz tengert,
tedd bele ezt a kavicsot,
hadd csiszolja le a víz,
hátha látsz tengert
8
részeg lépcső
össze-vissza
megy,
rendes lépcső
egyenesen megy,
részeg lépcső
össze-vissza
megy,
rendes lépcső
egyenesen megy
9
kagyló vagyok mert az is él,
kagyló még nem voltam soha,
és úgyis a vízben vagyok,
kagyló vagyok, kerek és sima
10
vadlúd lennék,
vadkacsa lennék,
gólya lennék,
vadlúd lennék,
vadkacsa lennék,
gólya lennék

GRENDEL LAJOS

Egy ponyvaregény vége
Milyen szerencse, mondhatnám, hogy a valóság és fikció határán nincs útlevélellenőrzés, se vámvizsgálat. Tulajdonképpen csak egy régóta lezáratlan ügy
végére szerettem volna pontot tenni. Magamról annyit, hogy Polónyi Lászlónak hívnak, a szemem zöld, mint a macskáé, s bariton hangom van. Egyik ősömet császári zsoldosok húzták karóba a tizenhetedik században, egy másik
ősöm viszont országgyűlési képviselő lett, de harmincnyolc éves korában megháborodott. Ezek után nem lehet véletlen, hogy író lettem.
Az elmúlt tizenöt évben keresztül-kasul beutaztam az országot, s nincs
olyan magyarok lakta település, ahol meg ne fordultam volna legalább egy-két
órára. Csak a legeldugottabb, legistenhátamögöttibb aprófalvakat nem ismerem. Ezért is lepődtem meg, amikor T-be hívtak író-olvasó találkozóra. T. nem
aprófalu, hanem kisváros, és T-ben sohasem jártam még. Képzeletben felidéztem azokat a vasútállomásokat, főtereket, utcákat, művelődési házakat,
amelyeknek képét megőrizte az emlékezetem, és sorban felidéztem azoknak a
távoli barátoknak és fiatal lányoknak az arcát, akiket a szívembe zártam, pedig a legritkább esetben találkoztam velük újra. T-ről azonban nem voltak
emlékeim. Amikor megmutattam a meghívólevelet feleségemnek, ő is azt
kérdezte, amit magamban én:
— T? Hol van az?
Azt indítványoztam, nézzük meg a térképen.
— Van egyáltalán ilyen nevű város az országban? — kérdezte.
De hát a borítékról nem hiányzott se a postai bélyegző, se a feladó neve
és pontos címe. Nem maradt más hátra, feladtam egy udvarias válaszlevelet,
és a kitűzött nap előtti éjjelen vonatra szálltam.
Hálókocsiban utaztam, de korán felébresztett a nyugtalanság, amit, csakúgy, mint mások, én is utazási láznak neveztem sokáig, amíg egy napon rá
nem eszméltem, hogy több is, más is annál. Menekülés a biztonság, a megszokás, a szeretet és intimitás burkából a magány magaslati levegőjére, ahol lazul az idő állkapcsának szorítása, tompultságukból újra felszabadulnak az érzékek, s kitárulnak az önértés kapui. Mások is ébren voltak már. A folyosón
egy hivatalnok külsejű idős férfi a villanyborotváját zümmögtette, s a borotválkozás műveletéhez egészen közemberi grimaszokat vágott. Farmernadrágos
fiatalasszony vitte a kislányát pisilni. Tejfehér ködbe merülő hegylánc körvonalai tapadtak szívósan a vonatablak gyerekujjnyi vastagságú üvegéhez, majd
alagútba értünk, majd vashídon döbörgött át a szerelvény, s áradó folyó tajtékos barna vize hömpölygött alattunk. Sejtettem, hol járhatunk, mégis új volt a
táj, s olyan tolakodóan véste be domborzatát és nedves tavaszi illatát érzékszerveimbe, mintha arra akarna felszólítani, a következő állomáson szálljak ki,
s változtassam meg gyökeresen életemet. A magány vetíti ki a legkülönb délibábokat. A szomszéd fülkéből mocorgás és suttogó beszéd foszlányai ütötték
meg a fülemet — talán épp a legmegfelelőbb pillanatban. Másfél óra múlva a
vonat befutott R-be, ahol a kalauztól megtudtam, négy órát kell várnom a
csatlakozásra. R. járási székhely, s főutcáján hétköznap délelőtt semmivel sem
kisebb a forgalom, mint a fővárosban. A dolgok rendje és folyamatossága lát22

tán a gyanútlan nézelődőnek az a benyomása- támad, hogy valami csapda
les rá.
— Ami elkerülhetetlen, azt nem érdemes elodázni — mondtam a kalauznak, s előttem sem volt egészen világos, mit akartam ezzel az aforisztikus kijelentéssel a tudomására hozni. A kalauz azonban nem jött zavarba.
— Magam is így gondolom — mondta.
Végül is délután fél három körül érkeztem meg T-be. Aki megpróbált már
novellát vagy regényt írni, jól tudja, az olvasó érdekében fontos lehet az elbeszélés helyét és időpontját rögzíteni. Az olvasónak szilárd fogódzókra van
szüksége. Ezek ugyan nem mozgatják meg a képzeletét, de abba az illúzióba
ringatják, hogy igaz történetet olvas, és biztonságos távolságból figyelheti az
eseményeket, amelyekben nem köteles részt venni. Kivált a jó öreg realizmus
kellékeiből összeeszkábált epika nem nélkülözheti az illúziókeltés különféle
türkkjeit. A t-i vasútállomáson elébem táruló képről is mindjárt az jutott áz
eszembe, hogy az akár egy novella kezdése is lehetne. Mert hiába nem jártam még sosem ebben a városban, ismerős világba- csöppentem. A raktárépület melletti vakvágányon teherszerelvény vesztegelt, s én úgy éreztem, már
egy órával vagy egy nappal ezelőtt is tudtam, hogy a raktárépület mellett né-;
hány tehervagon fog vesztegelni, s a napfény úgy kapja majd oldalba" őket,
hogy az árnyékvonal keresztben lemetszi a vagonok oldaldeszkáit. Persze ez is
csak illúzió, a valóság és fikció közti vámmentes közlekedés egyik következrménye. Ennek tudatában sem lepett meg azonban, hogy a kerti vendéglő asztalainál néhány helybeli lakos bámészkodott a világba, s amikor elhaladtam
mellettük, megelevenedett a tekintetük, ő k nem utazni készültek, hanem a
napi Öt-hat sörüket jöttek ki meginni. Már meg sem lepődtem, amikor megtudtam, hogy a vécét sem az udvarban, hanem a pénztár melletti odalfolyosó
végében kell keresnem. Eljátszottam a gondolattal, hogy abból a valóságos kisvárosból, ahová felolvasóestre hívtafc:, akármikor átléphetek egy lehetséges kisvárosba, amely csak könyvlapon, nyomtatott szövegben létezik, s az olvasó
képzeletére bízom, milyennek alkotja meg.
A felolvasóestet a helyi gimnázium fiatal igazgatója, Péter András szervezte. Akkor már sejtettem, hogy talán mégsem lett volna szabad elfogadnom
a meghívásukat.
— Mi, akik irodalommal foglalkozunk, bizonyos értelemben mindnyájan
cinkosok vagyunk — mondta.
Még főiskolás koromban, földühödve egy korrupciós botrányon,. amit kivételesen a sajtó is szellőztetett, belekezdtem egy regénybe. Ez a regény sehol
sem jelent meg, mivel nem fejeztem be. A regény afféle szocialista karriertörténet lett volna, megtűzdelve szexszel, orgiával, csalással, lopással meg más
nyalánkságokkal, amelyekről jobb társaságban csak suttogva illik beszélni,
amíg a beavatottak közül valaki ki nem töri a nyakát. A regény főszereplőjét
Péter Andrásnak hívták. A történet egy fiktív városkában, T-ben játszódott
volna. Mindez természetesen véletlen egybeesés, amilyet az élet ezer évben
egyetlenegyszer produkál csak, s így még szimbolikus jelentősége sincs. Csupán
arról van szó, hogy a fikcióból is vámmentes az átkelés a valóságba, s az író
kénytelen neveket és eseményeket kitalálni.
Péter András ambiciózus fiatal tanár volt, akit az egyetem elvégzése után
a t-i gimnáziumba helyeztek. T-ben megismerkedett az egyik helyi hatalmasság
lányával, s hamarosan benősült a családjukba. Ezzel nemcsak a pozícióját erősítette meg, hanem hamarosan az igazgatói széket is megpályázhatta. Kiterjedt
23

rokonsága révén apósa kezében tartotta a várost, s a keze még tovább is elért. A gimnázium igazgatójáról köztudomású volt, hogy különféle szolgáltatások fejében hajlandó olyan ajánlóleveleket írni, amelyekkel tanítványai bejuthatnak a főiskolára vagy elhelyezkedhetnek közhivatalokba. Az is köztudomású
volt róla, hogy vonzódik a csinos diáklányokhoz, s van egy húszéves szeretője
R-ben, akit hetente kétszer meglátogat, ő maga nem tartozott Péter András
apósának baráti köréhez, mégis a lekötelezettje volt. Hamis tanúként részt vett
egy kirakatperben, amelynek az áldozatait éppen azokban a napokban rehabilitálták. amikor Péter András a városba került. Péter András apósa minden
tekintélyét latba vetette, hogy a gimnázium igazgatóját megmentse a felelősségre vonástól. Amit tett érte, azt nem baráti szeretetből tette, hanem hogy
ezentúl a markában tarthassa. Ám a helyzet hamarosan megváltozott. Péter
András bekerült a nagy családba, s a gimnáziumi igazgató egyik napról a másikra kegyvesztett lett. Most már az útjukban állt, s Péter András apósa magához hívatta egy napon, és felszólította, hogy önként mondjon le. Még állást
is ajánlott neki, amely nem igazgatói állás volt ugyan, de a fizetését megtarthatta volna. A gimnáziumi igazgató azonban megmakacsolta magát. Futott fűhöz-fához, még az iskolaügyi minisztériumba is elment, s fáradozásai nem voltak hiábavalóak. Olyan protektorokat szerzett, akikkel Péter András apósa
sem mert ujjat húzni. Ekkor határozták el, hogy az igazgatót erkölcsileg teszik
lehetetlenné. Visszaéléséseit a felsőbb iskolaügyi hatóságok elé tárják. A regény úgy fejeződött volna be, hogy Péter András és az apósa öngyilkosságba
hajszolják a szerencsétlen embert, s Péter András elfoglalja a helyét. Az igazság tehát győz, de az igazság bajnokainak indítékai és az igazság győzelméhez
vezető út legalább olyan véres és mocskos, mint Péter András elődjének a
karrierje.
Végül is a regény, mint már említettem, vázlatban maradt. Megírásától
nem elsősorban az előre látható publikációs nehézségek riasztottak el, hanem
a saját tehetetlenségem és bizonytalankodásom. Ahogy haladtam a fejezetekben előre, mind mélyebbre süppedt lábam alatt a talaj. Mindenáron szerettem volna a regény szerkezetébe beépíteni egy olyan figurát, aki nem szolgálatába állítja az igazságot, mint Péter András, hanem csupán képviseli, s nem
nyer rajta semmit. Csakhogy a regény szigorú szerkezete erre nem adott módot. Be kellett látnom, hogy elindítottam egy gépezetet, amelynek már nem
vagyok ura. Ezért nem fejeztem be a regényt, s temettem el a témát — akkor
azt hittem — örökre. Amit megírtam, mégsem volt mindenestül haszon nélkül
való. Az írás megváltoztatta a világnézetemet. Ekkor tapasztaltam először,
hogy a győzelem a győztest is megalázza, s jöttem rá, hogy a győztes kegyetlensége, könyörtelensége és irgalmatlansága voltaképpen szabadulási kísérlet a
győzelem árának nyomasztó terhétől. De mondhatnám úgy is, győzni csak
Istennek van joga. S ha az igazságosztás bárkit megaláz, akkor az nem igazságosztás már, hanem csak bosszú és erőszak.
Az író-olvasó találkozó mindazonáltal a lehető legszokványosabb módon
kezdődött el. Péter András a művelődési ház különtermébe vezetett be, ahol
húszan-huszonöten várakoztak rám. Feszélyezett, hogy a jelenlevőket ismerem, ők viszont most látnak először engem. Péter András mutatta be nekik
á könyveimet, s ahogy az ilyenkor szokás, meleg szavakkal méltatta a munkásságomat, csupa fölösleges és túlzó jelzőt illesztett a nevemhez. Azután átadta a szót nekem. Felolvastam egyik régi novellámat, s mérsékelt tapsot
kaptam érte. Azt hiszem, senki sem volt kíváncsi a novellára, és a személyemre
24

sem különösképpen; vagy ha igen, nem irodalmi okokból. Az a göndör hajú,
szemüveges, szikár hölgy például, aki a művelődési ház szakköreit propagáló
faliújság melletti asztalnál ült, utoljára hajadon korában olvasott könyvet, de
mivel a művelődési ház egyik főelőadója volt, munkaköri kötelességének tartotta, hogy meghallgasson. Mások gyakrabban olvastak ugyan, de nem novellákat, hanem regényeket, s főleg klasszikusok műveit. A jelenlevők nagy hányada középkorú vagy idősebb nő volt. De a legelső asztalnál ott ült Péter
András apósa is, s éberen figyelte minden szavamat. Tulajdonképpen mindnyájuknak szántam valamilyen kisebb vagy nagyobb szerepet elvetélt regénytervemben.
A felolvasás után Péter András felszólította a hallgatóságot, hogy kérdezzen, én pedig megígértem, hogy nem fogok mellébeszélni, akármilyen kényes
kérdést a mellemnek szegezhetnek. Jó példával maga Péter András járt elöl.
— Mint minden nagy irodalom, Polónyi László művei is a szépre és a jóra
tanítanak bennünket — állapította meg. Szavai helyeslésre találtak.
Mégis nehezen oldódtak meg a nyelvek. Nem messze Péter András apósától, ott ült a volt iskolaigazgató özvegye is, s egy pillanatra sem vette le a
szemét rólam. Amikor a férje öngyilkos lett, egyetlen könnycseppet sem hullajtott érte, mégsem vádolta őt senki sem szívtelenséggel emiatt. Az özvegy
mélyen vallásos asszony volt, aki betű szerint ragaszkodik a szentírás szavához, s a házasságtörtést nem válóoknak tekinti, hanem főbenjáró bűnnek. Férje
öngyilkosságáról az volt a véleménye, hogy csak az egyéb bűneit koronázta
meg vele. Mindazonáltal rendesen eltemette a férjét, mint aki egy nyomasztó
tehertől válik meg végre, s azt sem bánta, hogy az egyház távol maradt a
szertartástól. A temetésre férje szeretője is eljött R-ből; neki le kellett nyelnie,
hogy az is ott áll a sírgödör szélén, és komédiázik, s hogy minden jelenlevő
tudja, kicsoda ez a nő. Űgy látszott, keményen viseli a megpróbáltatásokat.
Csak a gyászbeszédek tették próbára a türelmét, mert a bennük foglalt méltatásokat nem érdemelte ki a halott, s ezt a szónokok éppolyan jól tudták,
mint ő. Amikor behantolták a sírt, a bal keze felől felsorakoztak már a kondoleálók, a sorban észrevette Péter Andrást és Péter András apósát is. S akkor, mintha maga a halott vezényelné távirányítással a sírjából, lassú léptekkel elindult feléjük. Arcának vonásait erős felindultság és elszántság tette még
nemesebbé, s akár ölni is képes lett volna, ha az utolsó pillanatban cserben
nem hagyja a fizikai ereje. így csak leköpte őket. Először Péter Andrást, aztán a fiatalember apósát. Leköpte a szabadítóit. Aztán összeesett. Csak hosszú
másodpercek múlva ugrott hozzá valaki a közelben állók közül, hogy talpra
segítse. Ugyanakkor senki sem mert Péter Andrásékra nézni.
Efféle jelenettől itt, az író-olvasó találkozón nem kellett tartani. Akkor
még azt hittem, kétszer nem szokás törleszteni ugyanazt az adósságot. Közben csikorogva-nyikorogva beindult a beszélgetés, bár a kérdéseket még tapintatosan fogalmazták, mintha előbb azt szerették volna kipuhatolni, miféle
közös érdekek ültettek egy asztalhoz Péter Andrással. Amikor látták, hogy szabad a vásár, felbátorodtak. Egy középkorú asszony, a t-i közkönyvtár alkalmazottja megkérdezte, mi a célom azzal, hogy írok, megtörtént eseményeket
írok-e meg, s egy vers, novella vagy regény megváltoztathatja-e a világot.
Szóba jött a sokfelől hallható panasz, hogy a modern irodalom, főleg a modern
vers érthetetlen, zavaros, sőt értelmetlen. Hogy a televízió és a rádió a könyvtárak polcaira rekeszti az irodalmat, s hogy ha egy könyv nem elég szórakoztató, semmi esélye sincs arra, hogy a tömegek gondolkodására hatással legyen.
25

Egy nyugdíjas öregúr szóvá tette, hogy az írók nem képviselik elég bátran a
társadalmi igazságosságot. Ezeket a panaszokat és számonkéréseket jól ismertem, s megválaszolásukban az évek során olyan rutint szereztem, hogy azon
kaptam magamat, én is sémákban gondolkodom már, s minden felelősséget elhárítok magamtól. Közben Péter András apósát figyeltem, és a leghátsó asztalnál ülő özvegyasszonyt, ö k ketten nem szólaltak fel, mégis nagyon nyomatékosan részt vettek a beszélgetésben, pusztán azzal, hogy jelen voltak. Bár
mind a ketten másképpen, megközelíthetetlenek voltak a hallgatóság számára.
Péter András apósa a tekintélyével, amelyen nem ejtett csorbát és nagy befolyásán sem változtatott, hogy legköpdösték. Az özvegyasszony viszont visszavonultan élt, és hetek múltak el anélkül, hogy valaki is rányitotta volna az
ajtót. Csak a . családtagokkal, a szűkebben vett rokonsággal érintkezett. Ez volt
a temetés óta az első olyan rendezvény a városban, amelyre elment. Elsőnek
érkezett, s bizonyára jellemzőnek találta, hogy az emberek félrehúzódnak tőle.
Nyugodtan ült a helyén egész este, s minél tovább fixírozott a terem sarkából,
annál tarthatatlanabb álláspontnak éreztem az írói semlegességet vagy az ironikus távolságtartást. Végül is nem tagadhattam, a valóság és a fikció találkozik egy pontban, s hiába, hogy ezt a pontot senkinek sem sikerült meghatároznia még, a felelősségtől ez nem szabadít meg: Jól tudta ezt az özvegy is, azért
jött el. De jól tudta Péter András és az apósa is, csak éppen, s nem ok nélkül,
azt hitték, az írói malaszt annyit ér, amennyi az író könyvének a kisugárzása,
önbizalmukban nem rendítette meg őket, hogy ül valaki közöttük, aki gyilkosoknak tartja őket. Ha Péter András az est végén el nem követ egy súlyos
hibát, mindenki csendben kel fel az asztalától.
Péter András azonban, mielőtt elmondta volna a zárszavát, feltett nekem
egy utolsó kérdést. Bizonyára úgy gondolta, szokványos és ártalmatlan kérdést
tesz fel. Ráadásúl udvarias is. Olyasmit kérdez, amit felolvasóesteken gyakran
meg szoktak kérdezni. Felállt, elnyomta a cigarettáját, és azt kérdezte:
— Most min dolgozol?
.
. — Egy regényen — mondtam.
ö azonban nem elégedett meg a lakonikus válasszal.
— És miről szól az a regény?
Bármit felelhettem volna, vagy elháríthattam volna a válaszadást arra hivatkozva, hogy babonás vagyok, s ha kibeszélem a regény témáját, utána már
nem tudom megírni. De ebben a pillanatban találkozott a tekintetem a kiközösített özvegyasszonyéval. Ügy láttam, hogy a tekintete csupa türelmetlen
felszólítás, bár az igazság mégiscsak az lehet, hogy én voltam türelmetlen, s a
felszólítás is bévülről jött. Vannak ritka pillanatok, arrükor a lélek eggyé tud
válni az igazsággal. Ez egy ilyen pillanat volt. Anélkül, hogy. felmértem volna
cselekedetem következményeit, néhány mondatbán elmeséltem régen eltemetett .regénytervem témavázlatát.
.
Szavaimat, mélységes csend követte. Azután két esemény történt gyors
egymásutánban. A. volt igazgató özvegye felállt,, és szó nélkül eltávozott. Péter
András apósa megigazította,a nyakkendőjét,, és szót kért, Mondanivalóját pél-.
daszerűen tömörre fogta..
— A magam részéről csak helyeselni tudom, hogy miközben az író úr a
szépre és a jóra tanít bennünket, leleplezi azokat a visszásságokat is, amelyek
hátráltatják a haladást.
Mindenki megkönnyebbült és tapsolt. ;
26

ö t perc múlva csak a cigarettafüst és az igzzadságszag emlékeztetett arra,
hogy ebben a teremben nemrég rendezvény volt még. Azon töprengtem, vajon
Péter András apósa asztmás-e, vagy csupán felindultságában veszi olyan nehezen a levegőt. Péter András panaszkodott, hogy a fiatalokat nem érdekli, az
irodalom, sőt az égvilágon semmi nem érdekli őket a beatzenén és a diszkón
kívül. Apósa megerősítette szavait. Mind a ketten nadrágzsebükbe mélyesztették a kezüket, mind a ketten elszántak voltak akár a legvégsőre is, de uralkodtak magukon. A nagy, fémkeretes ablaktáblákon a hátukat mutatták felém,
robosztus válluk között sápadtan rajzolódott ki az arcom. Még néhány formaság volt hátra az estből.
Kitessékeltek a folyosóra, ők pedig elvonultak abba az irodahelyiségbe,
ahol délután még szilvapálinkával fogadtak. Hallottam, hogy tanakodnak bent,
de restelltem hallgatózni. Az oldalfolyosók és a lépcsőház feketén ásítozott az
estében, teremtett lélek nem Volt rajtunk. kívül a házban. Egy pillanatra úgy
éreztem magam, mint aki az államvizsgáját, készül letenni és a sorára vár,
mialatt a bizottság kimerült tagjai felhajtanak, egy csésze kávét odabent. Nagy
sokára nyílt az ajtó, és Péter András intett, hogy lépjek be. A szoba kicsi
volt, alig lehetett mozdulni benne. Irodaszekrényekkel, két íróasztallal és fotelokkal volt telezsúfolva, a falakat plakátok borították.' Délután mindez nem
tűnt fel. Az egyik íróasztalon tömött boríték hevert, mellette rövid nyelű tőr.
Péter András leültetett, ő nyájasan azt mondta:
' —r Szeretnénk, ha emlékeznél rá, hogy nálunk jártál. Válasszál.
Kinyitottam a borítékot. Pénz volt benne. Kétszer-háromszor több, mint
amennyivel a felolvasóesteket honorálni szokták. Azt féleltem:
— Elég, ha az útiköltségét megtérítitek.
— Szó sem lehet róla — vágott közbe. Péter András apósa. — A bátor,
szókimondó irodalmat támogatni kell. Megsért, ha nem fogadja el az ajándékunkat.
— Ügy van — mondta Pétér András. — Ne félj, telik rá a költségvetésből. Fogadd el valamelyik ajándékot. A tőr egy Andrássy grófé volt. Állítólag
megölt vele égy médvét, amely vadászat közben megtámadta. •
Lassan értettem meg, mire megy ki a játék. A tőrt választottam. Péter
András apósának ajka megvető grimaszra torzult.
— Nem kifizetődő szerénység — mondta.
.
— Tehát a harcot választod — tréfálkozott Péter András. ."
Valamelyik irodászekrény polcáról újra előkerült a pálinkásüveg, s fél
óra alatt jócskán mégcsappant a tartalma.' Péter András felhívta az éttermet, ahol vacsorával vártak bennünket, s közölte az étterem vezetőjével, hogy
csak egy óra múlva megyünk. Még nem vágyunk éhesek, magyarázta. Lehet,
hogy ők nem voltak éhesek, nekem azonban korgott a gyomrom, és a pálinka
is a fejembe szállt, ők ketten jobban bírták az italt, csak az arcuk pirult
ki, a tekintetük tiszta- maradt. Bámultam az önuralmukat, mert bár a tekintetükkel majd felnyársaltak, a modorúk továbbra is sima volt, mint sokat
tapasztalt diplomatáké, akik-vesztett pozícióból is tudnak nyerni. Szérettem
volna kitalálni, hogy mi a tervük velem. Már kezdtem sejteni, hogy addig
el nem engednek, amíg a boríték tartalmát zsebre nem vágom. S eltökéltem, hogy akkor inkább itt éjszakázom. Mégis azt hiszem, semmilyen konkrét tervük nem volt, ellenben újra bebizonyosodott, hogy a kellő időpontban
kimondott igazság zavarba hozhatja még a profi hazudozókat is. Regénytervem visszatérő ..témája volt beszélgetésünknek, s ha én elkanyarodtam a té27

c

mától, ők gondoskodtak róla, hogy visszatérjek rá. Péter András veszítette
el hamarább a türelmét.
— Nekem tetszik a regényed vázlata, van azonban valami, ami nem tetszik benne.
— Mi az? — kérdeztem.
— Látszólag apróság. De ha jobban elgondolkodsz rajta, rájössz, hogy
súlyos fogyatékosság. Koncepcionális tévedés.
Apósa is csatlakozott a meggyőzésemhez.
— Én is úgy látom, hogy bár a téma érdekes és időszerű, valami fontosat nem gondolt át elég mélyen, uram. A cél nem szentesítheti az eszközt.
— Ez az! Erről van szó — pattant fel a székéről Péter András. Fel-alá
járkálni nemigen lehetett a szűk helyiségben, ezért ehelyett idegesen gesztikulált. — A regényed hősei piszkos eszközökkel küzdenek a, megengedem,
nagyon is valóságosan létező visszásságok ellen.
— ők sem különbek — így az apósa.
— Mit szól majd mindehhez az olvasó? — folytatta az immár kihallgatást
Péter András. — Ki képviseli a tiszta igazságot? Senki.
— Ez pedig pesszimizmus — így az apósa.
— Neked olyan hőst kellene ábrázolnod, aki példát tud mutatni a közösségnek.
— Így helyes — mondta az apósa.
— Tisztában vagy vele, mekkora felelősségnek a súlyát veszed a válladra?
— Aki az igazságért harcol, sokszor kénytelen beszennyezni magát. De
az igazság attól még igazság marad — szögezte le az apósa, s láttam, hogy a
türelme nagyon fogytán van már.
Péter András pedig még egyszer, talán utoljára, figyelmeztetett.
— Gondolkozzál el azon, amit mondtunk. S akkor minden támogatást
megkapsz tőlünk.
Akkor azonban már nem voltam egyedül. Az ajtóban ott állt a volt
iskolaigazgató özvegye. Egy kicsit mindnyájunkat megzavart ez a váratlan
fordulat. Nyilván ők is azt hitték, hogy amikor az asszony elhagyta a felolvasóest színhelyét, egyenesen hazament. Hogy hol rejtőzött el, utólag cseppet sem érdekes.
— Maga mit akar? — förmedt rá Péter András az asszonyra.
— Ez egy őrült — súgta a fülembe Péter András apósa. — Menjen haza,
hallja!
— Menjen haza. Késő van — mondta Péter András is.
Az asszony azonban félretolta őt az útjából, mint valami pihét, olyan
erővel, amilyen ereje tényleg csak az őrülteknek van. Péter András megtántorodott, és beütötte a fejét az egyik szekrény élébe. Az asszony, mielőtt
még észbe kaptunk volna, felkapta az asztalon heverő tőrt, és markolatig
Péter András apósának a szívébe döfte. Az áldozatnak még jajszóra sem
maradt ideje. Szétgombolt inge alól, mint valami gumicső szájából lövellt
ki a piros vér, és vörösre pettyezte az özvegyasszony arcát. Péter András
fejvesztve menekült ki a nyitva hagyott ajtón. A vér, ami a szőnyegre folyt,
valóságos vér volt.
Csak most értettem meg, miért kellett T-be utaznom. Abba a városba,
amely a térképekről hiányzik, de biztos, hogy nem a térképészek feledékeny28

sége miatt. A felelősség rám eső részét is vállalnom kellett. Senki sem lépheti át büntetlenül a valóság és fikció határát.
Ilyen és ehhez hasonló gondolatok jártak a fejemben, amikor elindult a m a szállodába. A portás megvizsgálta a személyazonossági igazolványomat, aztán átnyújtotta a szobám kulcsát.
— Odafönt már várják ö n t — súgta.
Mivel a kulcsot ő nyomta az imént a kezembe, nem lehetett kétséges,
ki fog a lakosztályomban fogadni. Ott is egy íróval találkozhatom csak,
akire a szemtanú kétes értékű szerepét bízta a sors, de akinek egyetlen
szava is elég, hogy megzörgesse bilincseit a determinizmusba vert világ.

BELICZAI MÁRIA RAJZA
29

KUBINYl FERENC

A Tiszától a Tiszáig
RESZLETEK A DR. ARANYI SÁNDORRAL FOLYTATOTT
BESZÉLGETÉSBŐL
Az alább következő történet nem teljes. Sem tér, sem idő nincsen szó szerinti ismertetésére. A vele megesett dolgokat dr. Aranyi Sándor orvos ezredes
— a Sólyom-per egyik életben maradt vádlottja — mesélte el nekem és a mikrofonnak. Rehabilitációja után egészen nyugdíjba vonulásáig a csográdi szülőotthon főorvosa és a megyei tanács tagja volt. Életének 75. évében 1982. július 12-én hunyt el. Hangját azonban őrzik a magnetofonkazetták
egyik fiókom mélyén. Talán egyszer alkalmam lesz, hogy az egész megdöbbentő
történetet kötetben tárjam az olvasó elé. Tálán. .. Ha nem sikerül, akkor majd
valaki pár évtized elmúltával elindítja a magnetofont^és teljes egészében leírja azoknak a katonahősöknek a történetét, vértanúhalálát, kiknek legtöbbjéről — ki tudja miért — ma még mindig hallgat a krónika.

A MAGYAR KIRÁLYI HONVÉDORVOS SZÁZADOS
Mielőtt emlékeim elbeszéléséhez fognék, előre kell bocsátanom, hogy az
nem történelmi visszaemlékezés. Körülményeim folytán a történeti kútfők tanulmányozására nem volt lehetőségem. Csak olyan eseményeket említek, amit
átéltem és azok szenvedő alanya voltam. A velem történtek miatt bizonyos
szubjektivitást el nem kerülhettem, mert átéltem ezt a korszakot. így csupán
élményeimmel és elsősorban tanúvallomásommal szolgálhatok.
Az egyéni állásfoglalásomhoz, annak megértéséhez, néhány személyes
adat feltárása szükségeltetik, hogy érthető legyen egy úgynevezett középosztálybeli orvos személyiségének fejlődése.
Nagyapám 48-as tiszt volt, majd Abony mezőváros első főjegyzője. Gyermekeit Kossuth tiszteletének szellemében nevelte. Apám jogászdoktor volt,
és az első világháborúban tartalékos századosi rangot ért el. Az őszirózsás forradalomban a szolnoki nemzetőrség parancsoka, majd a Magyar Vörös Hadsereg megalakulásakor egyik alegységét vezényelte. A szolnoki csatában fején
és lábán sebesült meg. Koponyasérülése következtében hallása megromlott.
Az ellenforradalom ideje alatt üldözték, majd vörös múltja miatt az előléptetésből kizárták. A szolnoki gimnázium, majd a Debreceni Orvostudományi
Egyetem elvégzése után a Budapesti II. számú Női Klinikára kerültem. A belém nevelt történelemszemléletemet csak megerősítette az itt szerzett tapasztalat. A klinikán 1939-ig dolgoztam. Itt a hitleri hatalom; Németországi növekedésével párhuzamosan egyre inkább a sváb és a német származású orvosak kerültek előtérbe. Ez a folyamat Tóth István professzor halála után felgyorsult. A klinika sváb adjunktusa vette kezébe a hatalmat. Titkos Volksbundtag volt. Több alkalommal kifejezte nézetét a rebellis magyarok megrendszabályozásáról. Március 15-ét nem engedte megünnepelni. Úgy éltünk ott, mint
30

nagyapáink a Bach-korszakban. Ezt a kiváló adjunktust Batizfalvi Jánosnak
hívták. Valóban örültem tehát ilyen előzmények után, amikor behívtak katonai szolgálatra, mint tartalékos orvos hadnagyot. Egyévi csapatszolgálat után
lettem a Királyhágó úti Honvéd Tisztikórház nőgyógyászati osztályának vezetőhelyettese, majd vezető főorvosa. Természetesen én is — mint mindenki az
országban — örültem a felvidéki és az erdélyi területek visszacsatolásakor.
Azonban tudtam — éppen az apámmal folytatott hosszú beszélgetések alapján —, hogy a döntőbírósági határozatok végképpen a III. Birodalom érdekszférájába kényszerítették ezt a kis országot. Apám elmondta, hogy a német
militarizmusnak és főleg a náciknak nincs megfelelő történelmi kritikájuk,
amikor azt képzelik, hogy a fél világ ellen győzni tudnak. Minden nagyobb
földrajzi atlaszból világosan mégállapítható volt a szemben álló felek személyi
és anyagi helyzete. Ezekből — ha akarták volna — minden józan ember számára világossá válhatott, hogy idő kérdése csupán a tengelyhatalmak veresége. A tengeri államokkal szemben, a demokráciákkal szemben, egy kétfrontos
háborúban elkerülhetetlen Hitler bukása. Ezért sem tudtam örülni, minden
hazafias lelkesedésem ellenére az úgynevezett „országgyarapító" bevonulásoknak. Sajnos, környezetemben igen kevesen osztották ezt. a nézetemet. Az erdélyi és a délvidéki bevonulásokkor meggyőződhettem a magyar hadsereg személyi és anyagi felkészületlenségéről és a politikai vezetés kapkodó, gyenge
irányításáról. Ahelyett, hogy a visszatért területeken magyarságuk mellett kitartó helyi, rátermett s a körülményeket ismerő, az ott élő nemzetiségekkel
baráti viszonyt fenntartó magyarok jutottak volna vezető állásokba, az anyaországból másodrendű, ostoba, nacionalista gőgtől fertőzött politikusokat és vezetőket küldtek főispántól egészen a községi jegyzőkig. Ezzel a visszatérést lelkesen üdvözlő népet sikerült kis idő múltán váll vonogató ellenérzésekkel telített. tömeggé átalakítani. A délvidéki bevonulásnál fel-fellobbanó partizáriharcokban is tapasztalataim nagyon kiábrándítóak voltak.
További elszomorító élményem volt a háborúról, amit Denypropetrovszr
kig, sőt azon túl is nyomuló gyorshadtest tábori kórházának parancsnokaként
szereztem. A németek minősíthetetlen viselkedése a „szövetséges" magyar honvédséggel szemben, a felszerelésünk gyarlósága, a használhatatlan, olasz gyártmányú „Ansaldo" harckocsik, a magyar „Túrán" tankok, és a páncélvadász
harckocsiknak elkeresztelt és légvédelmi gépágyúval ellátott járművek mint á
konzervdobozok mentek szét a szovjet páncélelhárító lövedékek becsapódása
nyomán. A látottak döntő érvként szolgáltak számomra, hogy ez a háború csak
veszteségeket, felesleges anyagi és véráldozatot jelent Magyarországnak. Azt
is sejtettem már, hogy ez az esztelenség a jövőt is teljesen kilátástalanriá teszi. Szerencsémre 1941 végére, mivel a gyorshadtest teljesen tönkrement, 'én
is viszakerültem a tiszti kórházi beosztásomba.
' : :
A KATONAI ELLENÁLLASBAN
Harctéri élményeim azt indokolták, hogy mindent meg kell tenni, hogy
Mágyarörszág minél előbb kilépjen ebből az érdekeivel szöges ellentétben álló
háborúból. Véleményemet igyekeztem burkolt formában vagy egyenesen kifejezésre juttatni, ahol ezt megtehettem. Egy honvédtiszt részére, ez nem' volt
veszélytelen. Fejtegetéseimet legtöbbször ellenségesen és értetlenül :fogadták.
•Ilyen előzmények után kerültem ismeretségbe Sólyom László szóigálatori kívüli
31

vezérkari századossal. Kapcsolatunk úgy kezdődött, hogy én operáltam meg a
feleségét. Többször találkoztunk és hosszasan beszélgettünk. Kiderült, hogy a
háborúval és a németekkel, a magyar jobboldallal kapcsolatos nézeteink
egyeznek. Egy idő múlva — a doni katasztrófa után — melyről a sebesült
tisztektől rengeteg borzalmat hallottam, felkeresett Sólyom.
Elmondta, hogy barátai megbízásából jött. Kifejtette, hogy elérkezettnek
látják az időt arra, hogy a háborúellenes propaganda erősebb és ütőképesebb
legyen. Ezenkívül egy szervezetet is létrehoztak, a szükségesnek látszó tettek
végrehajtására. Megkérdezte, hogy hajlandó vagyok-e vállalni egy ilyen csoport szervezését az egészségügyön belül. Figyelmezetett arra is, hogy az akasztófával kacérkodom, ha igent mondok. Beleegyező válaszomra közölte, hogy
mindezt megbeszéli társaival és újra jelentkezik a feladatokkal. Addig is keressek néhány megbízható embert a konspiráció szabályainak szigorú betartásával.
A 11. számú honvédkórház hozzánk közel esett, és ott volt egy kápolna,
ahová a hivatalos ünnepeken a tiszteket kivezényelték. Én református vagyok, tehát nem fordultam meg ott. csupán elvétve. Egy ilyen alkalommal
meglepődve hallgattam Kálló Ferenc honvéd lelkészesperes prédikációját. Mindenki számára érthetően ítélte el a háborút, a nácizmust. Kálló esperes hivatalból az osztályom betegeit is látogatta, módomban volt vele elbeszélgetni.
Teljesen azonos véleményünk volt. Megkérdeztem tőle, hogyan meri nézeteit
olyan nyíltan a szószékről hangoztatni? Kálló nagyon egyszerűen, minden patetizmus nélkül kijelentette, hogy katolikus hite és magyar meggyőződése szerint beszél, mert itt az ideje, hogy mindenki, akinek lehetősége van, minden
alkalommal — nem csupán szóval — hanem tettel is kinyilvánítsa véleményét. Kálló nem volt vértanú típus, nem igényelte a mártíromság töviskoszorúját. Csendesen, de tiszta logikával a véleményét fejtette ki. Hamar szót értettünk. Sólyomék útmutatása alapján én azt javasoltam neki, hogy a bajbajutott tiszteken igyekezzen segíteni, akikről kiderült, hogy a származási igazolások embertelen törvénye miatt, az egyik nagyszülő vallása folytán, zsidónak tekinthetők. Kálló vidéki vagy budapesti plébánosoktól megfelelő anyakönyvi kivonatot szerzett. Később arra beszélte rá a hadikórház orvosait, hogy
a frontra visszavezénylendő legénységnek és tiszteknek segítsenek a szolgálatra még alkalmatlan diagnózisok megállapításával. Mindent megtett a hadikórházba beutalt zsidó munkaszolgálatosoknak a századokhoz való visszaküldése ellen, éppen a már említett orvosok segítségével. Emlékezzünk meg ezekről az orvosokról, mert annyi év után kinek jutna eszébe a nevük? Zádonya
dr. szívgyógyász, Ajkay dr. sebész és barátai. Amikor elkezdődött Budapest
bombázása, a lelőtt angol—amerikai pilótákat — teljes felgyógyulásuk előtt —
kiszöktette a kórházból és egyházi összeköttetései révén biztonságba helyezte.
Klastromokban, szerzetesi rendházakban bújtatta el a repülőtiszteket.
Ennyit tudtam hát előzőleg Kálló esperesről és ő volt az első, akit Sólyom
László jóváhagyásával beszerveztem a csoportomba. Kálló gondolkodás nélkül
vállalta a feladatot. Sólyom elmondta nekem, hogy egy tekintélyes illegális
szervezet nevében és tagjaként dolgozik. Akkor persze még fogalmam sem
volt arról, hogy ez a Magyar Kommunista Párt Katonai Bizottsága. Említette
azt is, hogy bár szigorúan betartják a konspirácó szabályait, mégis történhet
vele valami; azaz lebukik. Erre az esetre — mondotta, egy másik személy
fog nálam jelentkezni „Gyuri" jelszóval és még annyit tesz hozzá, hogy őt
32

Laci küldte. Néhányszor — bár Sólyom lebukása szerencsére nem következett be — meg is jelent nálam ez a bizonyos „Gyuri". Csak a felszabadulás
után ismertem fel benne Pálffy Györgyöt. Első feladatként propagandamunkával bíztak meg. A sebesült tiszteket igyekeztem meggyőzni a háború céltalanságáról. Elmondtam, hogy Magyarországnak életbevágóan fontos minél
előbb kiválni a háborúból és fegyveresen a németek ellen fordulni. Főleg a
Don-kanyari tragédia és a II. Magyar Hadsereg pusztulása után telt meg a
kórház sebesült, fagyásos tisztekkel. Ezek könnyen megérteték fejtegetéseimet. Kálló esperes a 11-es honvédkórház beteg, sebesült, fagyott katonái, a
legénység körében fejtett ki hasonló munkát. Második feladatom fegyverek
gyűjtése volt. A kórházakban úgy a tiszti mint a legénységi osztályokon sok
volt a frontról , „emlékként" hazahozott pisztoly, géppisztoly és kézigránát.
Kálló esperesnél a 11-es kórház raktáraiban is nagyon sok fegyver, lőszer,
de még golyószóró is volt. Ezeket Kálló vigyázva, óvatosan, lassanként áthordta hozzám. Mindig az esti órákban keresett fel. A készlet növekedése
egyre több gondot okozott. Két nagy, szülészeti felszerelésekre szolgáló szekrény már dugig volt fegyverekkel. Szerencsére az osztályom beosztottjaival
igen jó volt a kapcsolatom és éppen úgy gondolkoztak, mint én. A konspiráció követelményei miatt sem, és a munkatársaim biztonsága miatt sem
akartam, hogy ennek a fegyvergyűjtési mozgalomnak tudatos résztvevői legyenek. Kitaláltam egy elfogadható indokot. Elmondtam, hogy a bombázások miatt, kiterjedt családom értékes ezüst holmijait tartalmazzák azok a
zsákok és bőröndök, melyek elrejtésében segítségüket kértem. Különösen Szúnyog Mária vezető szülésznő munkálkodott, hogy az „értékek" megfelelő helyre kerüljenek. A szülésznők ágya alatt ott voltak a lőszert és fegyvert tartalmazó csomagok. (Később kiderült, hógy a szülésznők — vezetve a kíváncsiságtól — meggyőződtek az „ezüst csomagok" valódi tartalmáról. Azonban
mélyen hallgattak a dologról.) A fegyverek biztonságban voltak, hiszen egy
igen élénk és furfangos elméjű elhárítótisztnek sem juthatott eszébe, hogy
éppen a bábák szekrényeiben és ágyaik alatt keressen — géppisztolyt. Lassanként a fegyverek elszállítása is elkezdődött. Sólyom László, majd — mint
említettem — „Gyuri" jött értük a megbeszélt időben, mindig este. A teherliften kísértem őket le a földszintre, ahol már várta a csomagokat egy gépkocsi.
Szülészi működésem alatt nagyon sok magas rangú és fontos beosztású
tiszt feleségét vagy nőrokonait kezeltem. Többek között Dálnoki Miklós Bélának, a kormányzó főhadsegédének feleségét, lányát és ennek sógornőjét. Ilyenformán közel kerültem a családhoz. Meghívtak névnapokra, születésnapokra
és vacsorákra. 1944. március 18-án este náluk voltam vacsorán. A fekete után
egyedül maradtam vele a szalonban. A fiatalok a másik szobában táncoltak.
Felhasználtam az alkalmat és érdeklődtem a hadihelyzetről. Miklós szerint a
németek a háborút, nemhogy megnyerik, de már el is vesztették, de mi úgy
be vagyunk szorítva a románok, szlovákok és Ante Pavelics Horvátországa
közé, nem is említve a németeket, hogy nekünk magyaroknak kilépnünk —
lehetetlen. Azzal érveltem, hogy a horizont sötétedik és már most kellene tennünk határozott lépéseket. Eszmecserénk közben megszólalt a telefon. Miklós
átment a dolgozószobájába és néhány perc múlva sápadtan és izgatottan tért
vissza. Csak annyit mondott, hogy úgy látszik az lesz a következő szükségszerű
lépés, amiről én akartam meggyőzni. Utalt a telefonbeszélgetésre. Csatai honvédelmi miniszter szárnysegédje Kéri Kálmán hívta fel a belügyminiszterrel
33

Keresztes-Fischerrel együtt. Közölték, hogy a kormányzó nem érkezett haza
Hitlertől, ellenben több német hadosztály közeledik Budapest felé. Bicskén és
Ceglédbercelen már rakják kifelé a vagonokból a páncélosokat. Azonnal a
Várba kell mennie a szükséges intézkedések megtétele miatt. Családjától sem
búcsúzott. Én is a tiszti kórházban levő lakásomra mentem. Bekapcsoltam a
rádiót és igyekeztem a londoni vagy a moszkvai adást meghallgatni. Annyira
zavarták az állomások sugárzását, hogy ez lehetetlen volt.
Még a harmincas években a honvédorvosi alkalmazó iskolán összebarátkoztam néhány hazafias érzésű katonaorvossal. Elsősorban dr. Horváth Miklóssal. Ismerte politikai nézeteimet és az enyémhez hasonló tapasztalatokkal
tért vissza a frontról. A honvédszanatóriumban dolgozott mint tüdőgyógyász,
ő t is bekapcsoltam a fegyverek gyűjtésébe.
Március 19-én reggel kiderült, hogy a németek megszállták az országot —
ellenállás nélkül.
Tizenkilencedike délelőttjén megérkezett Sólyom. Néhány barátja kísérte.
Egy kis teherautóval jöttek, hogy a fegyvereket elszállítsák, mert mint mondotta, feltétlenül szükségük van rá. A fegyver és lőszer elvitele délelőtt igen
kockázatos volt, de Sólyom azt vetette ellen, hogy a jelenlegi zűrzavaros helyzetben, most megoldható a fegyverszállítás. Közölte azt is, hogy a jövőben
őt ne keressem, mert kénytelen illegalitásba vonulni. Kérte, ha valami törosztályomon szolgálatot teljesítő egészségügyi katonákkal hordattam le a kis
ténne vele, gondoljak a családjára. Az „ezüstöt" tartalmazó csomagokat az
osztályomon szolgálatot teljesítő katonákkal hordattam le a kis teherautóhoz.
Amint befejeződött a rakodás, tüstént elhajtottak. Ezután Sólyom hetenként felhívott telefonon — és „virágnyelven" érdeklődött családjáról,
majd találkozót beszéltünk meg. Ekkor arra kért, hogy igyekezzem illegális lakásokat szerezni neki és bajtársainak, mert éppen a lebukás elkerülése miatt, minden éjszakát más és más lakásban kell tölteniük. Családommal
és néhány barátommal megbeszéltem a dolgot. A szállásadók soha nem tudták, hogy kit vagy kiket látnak vendégül.
Megbízást kaptam, hogy a fegyveres ellenállás megindulásáig szervezzem
meg az egészségügyi ellátást. A budai részen én kerestem meg a segélyhelyeknek alkalmas lakásokat, Pesten Pallós Károly végezte el ezt a munkát.
Magánházakban, villákban, többek között menyasszonyom lakásán is nagy
mennyiségű kötszert, sebészeti eszközt, gyógyszert raktároztunk el. Ezenkívül a
megbízható orvosokat is beosztottuk a kijelölt segélyhelyekre. Néhány klinika
és kórház sok egészségügyi anyagot adott. A legtöbbet Klinkó professzortól
kaptuk, aki Kolozsvárról evakuált és a sebészeti klinikán dolgozott. Mondanom sem kell, hogy az egészségügyi anyag összegyűjtése, elosztása és elszállítása mennyi gondot okozott.
Ilyen előzmények után következett el a kiugrás napja 1944. október 15-e.
Kórházi szobámban a rádiót hallgattam, amikor megszakítva az adást felolvasták a kormányzói proklamációt. A betegek nagy része örömmel és lelkesedéssel fogadta a hírt. Horváth Miklós felhívott telefonon és közölte, hogy a
szanatórium környékén német páncélosok gyülekeznek. Nekik van egy egészségügyi századuk, golyószóróik és géppisztolyuk, nyisson-e tüzet? A fülemen
volt még a kagyló, amikor betoppant a szobámba Sólyom. Tolmácsoltam Horváth kérdését. Sólyom azzal kezdte, hogy itt a kórház és a Déli pályaudvar
környékén is német páncélosok vannak. Céltalan lenne, ha Horváthék feláldoznák magukat, hiszen egyetlen árva páncéltörő fegyverük sincsen. Marad34

janak nyugodtan, később utasítást kapnak. Pár perc múlva, az utolsó találkozásunk óta összegyűlt kézigránátokat vitte el egy vulkánfiber bőröndben.
Azzal búcsúzott, hogy még neki sincs parancsa a megváltozott helyzetet illetően, mi is várjuk az értesítését. Ekkor már felhangzottak a rádióban a német indulók, meg az, hogy „Beregffy azonnal jöjjön Budapestre!"
Másnap hajnalban a várból lövöldözés hallatszott. Értesítést kapott a kórház is, hogy a testőrség, az őrzászlóalj és a koronaőrség harcban áll a németekkel. A hírre lementem dr. Rátky István orvos vezérőrnagyhoz, a kórház
parancsnokához. Szobájában találtam a közismerten német érzelmű dr. Szirányi János orvos őrnagyot. Zavarban voltak. Jelentkeztem és megkérdeztem
a vezérőrnagyot, mit kíván tenni? Nyilvánvaló, hogy a németek megtámadták
a várat, ahol a kormányzó is tartózkodik, akihez mindhármunkat az eskünk
köt. Javasoltam, hogy a rendelkezésünkre álló egészségügyi zászlóaljjal, támadó alakzatban, siessünk a harcolók segítségére. Rátky kijelentette, hogy
semmiféle parancsot nem kapott... Azt válaszoltam, hogy tudásom szerint a
Mária Terézia rendet a parancs nélküli bátor cselekedetért szokták adni. Szirányi leintett, hogy nem az egészségügyi egység feladata az ilyesmi, egyébként is a kormányzó úr áruló. Ezt a kijelentést a vezérőrnagy élénken visszautasította. Ezután — semmit sem végezve — visszatértem az osztályomra. A
külföldi rádióadásokból igyekeztem tájékozódni, de nem sok eredménnyel. Este Kálló esperes keresett fel és elmondta, hogy bár neki is vannak külön
kapcsolatai, de nem tud velük érintkezésbe lépni. Sokáig beszélgettünk és latolgattuk a lehetséges teendőket. Az ötödik emeleti laásomból a közeli betegszállító liften kísértem le. Beszálltunk és elindítottam a felvonót, de a
harmadik és a negyedik emelet között a fülke megállt. Hiába nyomkodtam
a vészcsengőt. Több mint fél óráig várakoztunk. Végül a szerkezet elindult.
Lent a portán egy közismerten nyilas altiszt volt szolgálatban. Kérdőre vontam a felvonó miatt. Jelentette, hogy kiégett a biztosíték és hamarább nem
tudták a hibát kijavítani. Akkor nem sejtettem, csak a felszabadulás után
tudtam meg, az altiszt ellen lefolytatott népbírósági tárgyalás után, hogy mi
volt a felvonóbeli várakozás oka. Időre volt szüksége a nyilas altisztnek, hogy
telefonon értesítse a pártszolgálatos, civilbe öltözött nyilasokat Kálló esperes
tartózkodási helyéről. Ezután már csak egyszer találkoztam Kálló esperessel.
Ekkor mondta el, hogy rossz előérzete van. Űgy vette észre, hogy követik és
figyelik minden lépését. Tanácsoltam neki, hogy rögtön tűnjön el és menjen
illegalitásba. Felajánlottam a Sólyom-vonal segítségét. Azt válaszolta, hogy
még nincsen teljesen felkészülve az eltűnésre és éppen neki, aki annyi hamis
iratot szerzett be, még hiányoznak az igazolványai, melyeket csak néhány nap
múlva kap kézhez. Erre azt javasoltam, hogy legalább ne térjen haza a lakásába, maradjon a kórházban az iratok megérkezéséig, mivel ott biztonságiban van. Néhány nap múlva értesültem, hogy tanácsom ellenére, valamilyen
ismeretlen körülmény miatt, mégis hazament. Lakásáról hurcolták el a nyilasok október 29-én és a budakeszi erdőben agyonlőtték.
A rádió 16-án este közölte, hogy Miklós Béla vezérezredes, aki a Kárpátokban harcoló első magyar hadsereg parancsnoka volt, vezérkari főnökével
Kéri Kálmán ezredessel együtt átállt az oroszokhoz. Mindenféle szitkot szórt
rá a nyilas hírközlés.
Másnap megjelent nálam Miklós Béla veje és megkért arra, hogy míg
megfelelő búvóhelyet nem találnak, vegyem íel osztályomra feleségét — Miklós Béla lányát — és anyósát, a vezérezredes feleségét. Azonnal teljesítet35

tem a kérését. Pár napig voltak a kórházban, majd elbúcsúztak azzal, hogy
sikerült rejtekhelyet találniuk. Később megtudtam, hogy Gödöllőn egy kolostorban húzódtak meg. Ez idő tájt történt, hogy az egyik laboratóriumi
asszisztensnő felkeresett. Régen ismertem. Elmondta, hogy az egyik beteg tiszt,
Radványi Imre őrnagy szeretne velem beszélni, komoly dolgokról. Kértem,
hogy pár nap múlva keressen fel. Elmondta, hogy kérni akarja együttműködésemet. Társalgás közben kiderült, hogy azonos politikai nézeteket vallunk.
Gondolkodási időt kértem. Szükségem volt erre, hogy Sólyomtól információkat és utasítást kérjek. Találkozásunkkor Sólyom elmondta, hogy neki és barátainak kapcsolata van a Radványi-féle csoporttal, amely nem volt más,
mint Zsilinszky Endre és Kiss János altábornagy által vezetett Magyar Felkelés Felszabadító Bizottsága. Velük Sólyomék közös akciót terveztek, tehát
nyugodtan tárgyalhatok. Következő megbeszélésünkkor Radványi éppen arra
kért, amelyen már túl voltunk. Ez pedig a felkelés egészségügyi megszervezése és annak vezetése. A megbízást elfogadtam. Néhány nap múlva Sólyom
óvatosságra intett, mert mint mondotta, Radványiék a konspiráció legelemibb
szabályait sem tartják be. Nekem a legnagyobb óvatosságot ajánlotta.
A Sólyom-csoportnak nagy hasznára volt Pallós Károly és oldalkocsis motorkerékpárja. Ezzel szállította a kézigránát-kötegeket azokra a helyekre, ahol
a Sólyom-csoport akciókat hajtott végre, nyilas pártházak és német katonai
gépjárművek ellen.
Tájékoztatásunk pontossága miatt megszerveztük az osztályon az angol és
a szovjet rádió állandó hallgatását. S itt követtük el a hibát, ilyen kis dologgal. Az állandó rádióügyeletet jelentette fel a nyilas nemzeti számonkérő széknek dr. Szecsei Mühl Sándor, aki Pallós leszerelése után helyettesemként került az osztályomra. Közben folyt a propagandamunka is. A röpcédulákat
Képes Géza, akinek jöttét menyasszonyom bátyja, Litterati ezredes előre jelezte, szállította az anyagot. A röpcédulákat Buda nagyobb terein és forgalmasabb útvonalain szórtuk szét az est beállta után.
Ez idő tájt kaptam parancsot, hogy készülődjem, mert a kórházat a Dunántúlra akarják telepíteni. Értesültem arról, hogy a Nemzetközi Vöröskereszt a budai Baár-Madas iskolában szükségkórházat akar berendezni. Osztályomra került Kovács Ferenc professzor, a Debreceni Női Klinika igazgatója,
két tanársegédjével, dr. Nemessel és dr. Szabóval. Elhatároztam, hogy az osztály evakuálását csak félig hajtom végre. Mikor megkezdődött a szállítás, egy
gépkocsit a Déli pályaudvarra, egyet pedig a Baár-Madasba irányítottam.
Ügy gondoltam, hogy a Budán maradó részlegnél marad a három debreceni
orvos, és én, mikor eljön a megfelelő pillanat, csatlakozom hozzájuk. Eszemben sem volt a Dunántúlra települni. Vártam az ostromgyűrű bezárulásának
idejét megelőző pillanatot. November 25-én az utolsó szállítmány elindítását
követően személyes holmijaim csomagolásához fogtam, azzal, hogy fél órán belül eltűnök. A hamis papírjaim már a zsebemben voltak és a rejtekhelyem is
biztos volt. Hunyódi Ferenc Retek utcai pékmester műhelyében szerettem volna kivárni az ostromgyűrű bezáródását. Talán az előérzet parancsolta, hogy
a hamis papírokat az egyik bőröndöm aljára tegyem a zsebemből. Már a
bőröndöt zártam be, amikor belépett Miklós Béla egyik nőrokona, és recepteket kért. Mint mondtam, rossz előérzetem volt, igyekeztem gyorsan végezni. A hölgy azonban egyre más és más gyógyszereket kért és továbbra is
feltartott. Amikor végre búcsúzni kezdett, kivágódott a szobám ajtaja és be36

lépett egy csendőr százados két géppisztolyos csendőr kíséretében. A százados
mint később kiderült, a hírhedt Radó volt.
Radó amikor belépett látta, hogy nem vagyok egyedül. Felordított: —
„A nő menjen ki!" A könyvespolcon és az íróasztalon hevert néhány elavult
régi öreg pisztolyom. Közöttük egy négycsöves, múzeumi értékű darab. A rokonságom hozzám .hordta az ismerősökkel együtt ócskaságaikat, főleg az efféle militáris szerszámokat, mint a család katonatagjához. Tudták, hogy gyűjtöm a régiségeket. Radó körülnézett és ismét elordította magát: — „Kezeket
fel!" Rám emelte pisztolyát, őszintén szólva ezt már túlzásnak tartottam,
hiszen két géppisztoly a kísérő csendőrök kezében mellemnek volt szögezve.
A vendégem kiment. Radó felszólított, hogy vegyem a köpenyem és induljunk. Kérdésemre, hogy mi ez az egész és mit akar, csupán annyit mondott:
„— Majd megtudja! Indulás!" A folyosón még egy csendőr állt, azután a lépcsőház fordulójában is posztolt egy. Természetesen géppisztolyokkal. A kórház előtt várakozó gépkocsiba tuszkoltak és egyenesen beszállítottak a Margit
körúti Katonai Büntetőintézetbe. A bőröndjeimét, benne a hamis papírokkal
otthagyták a szobámban.

KŐHIDAI RABOSKODÁSOM
A Margit körúti fogházat Sopronkőhidára evakuálták.
Különválogatták a civileket és a katonákat, majd belöktek egy koromsötét zárkába. A sötétben kitapogattam egy szalmazsákot, és végigdőltem rajta.
Hideg volt. Annyira fáztam, hogy nem tudtam elaludni.
A katonai részleg egyik csoportját a földszinten helyezték el. Néhány
nap múlva egy fiatalembert osztottak be házimunkásnak. Elmesélte, hogy
délvidéken partizán volt. Közvetített a zárkák között, cigarettáért cserélt kenyeret, és ami nekem nagyon fontos volt, olvasnivalót is hozott. Megszervezték a sétát is. Ez legtöbbször úgy zajlott le, hogy egymás után kimentünk a
folyosóra, vagy a fogház kis udvarára, és ott róttuk a köröket. Egy alkalommal egy civil került mögém, aki elsuttogta, hogy az előttem levő egyes számú zárkában van. Csendesen bemutatkoztunk. A neve Rajk László volt.
A sétákon és a házimunkásoktól kaptam értesüléseket. így tudtam meg, hogy
az „előkelő" rabok, mint például Kállay Miklós volt miniszterelnök és más
fejesek a kórházban, Mindszenti hercegprímást pedig a börtönnel szemközt
levő iskolában tartják elzárva, azaz „védőőrizet" alatt. Cellám kémlelőnyílásának üvegje kitört, és így egy ceruzával belülről is fel lehetett emelni a fedőlemezét. Ezen keresztül egész nap figyelhettem, hogy mi történik a folyosón. Egyhangúan, de mégis nagy idegfeszültségben teltek a napok. Egyik séta
alkalmával szembe jött velem egy hadbíró százados. Felismertem, dr. Jánossy
Ferenc volt, akinek a feleségét szintén kezeltem a tiszti kórházban. Amikor
felismert ezt kérdezte: „— Hát te hogy kerülsz ide?" Mondtam, én sem tudom, de itt vagyok. Tovább érdeklődött, hogy túl vagyok-e a kihallgatáson?
Azt válaszoltam, hogy én ugyan mindennap kérem, de hasztalanul. Megtudakolta, hogy melyik zárkában vagyok és ígérte, hogy még a mai napon felkeres.
Amikor visszakísértek kimondhatatlan türelmetlenséggel járkáltam körbe a cellában. Közben légiriadó volt. Ez különben egyre gyakoribb lett. Ilyenkor a
smasszerek féltek a legjobban. Gondolkoztam. Nem tudtam, hogy Jánossy
37

milyen érzelmű? Politika beszélgetés soha nem esett meg kettőnk között. Reméltem azonban, hogy már csak a családjának nyújtott segítségem miatt sem
lesz irántam rosszindulatú. Egy óra múlva jött vissza az őrparancsnok kíséretében. Amikor kinyittatta a zárkát, a smasszert elparancsolta. Leült a zsámolyra és nekem a priccsen mutatott helyet. Elmondta, hogy megnézte a szállítmányunkkal küldött iratokat. Rólam és még néhány emberről semmiféle papírt nem talált. Közölte, hogy Budapest körülzárása befejeződött, így a Margit körútról már semmiféle akta vagy kihallgatási jegyzőkönyv nem várható.
Holnap — mondotta — dr. Lika százados ügyész kihallgat majd. Gondoljam jól
át, hogy mit mondok. Dr. Lika a bizonyítékok hiánya miatt valószínűleg szabadlábra fog helyezni. A tiszti kórház jelenleg Sopronban van, ha kiengednek, könnyen visszatérhetek eredeti beosztásomba. Ennyit mondott, majd kezet fogott velem és távozott. Még annyit sem időzött, hogy köszönetemet kifejezhettem volna. Másnap valóban kihallgatott dr. Lika százados. A jegyzőkönyvbe azt diktáltam, hogy feljelentésem csak azért történhetett meg, mert
rossz szemmel nézték Kálló esperessel a barátságomat, holott nekem a leghalványabb sejtelmem sem volt arról, hogy Kálló az ellenállás tagja lett volna.
Az ügyész kijelentette, hogy javaslatot tesz, miszerint bizonyítékok hiánya
miatt helyezzenek szabadlábra. Azzal sajnos nem biztatott, hogy ez mikor valósul meg. Jóváhagyásra kell várni. Ezzel elbocsátott — vissza a cellámba.
A BAJCSY-ZSILINSZKY-PER ÉS A KIVÉGZÉS
Szükségesnek tartom, hogy életem egyik legmegrázóbb élményéről is beszámoljak. Teszem ezt azért, mert tudomásom szerint Magyarországon én vagyok az egyedüli, aki tudósíthat a tárgyalásról és a kivégzésről, mert mindkettőnél — a véletlen folytán — jelen voltam.
A dr. Lika-féle kihallgatás másnapján egy csendőr és egy smasszer nyitotta rám az ajtót. Átkísértek a fogház melletti iskolába. Az egyik tanterem
előtt várakoztunk, amikor kilépett a helyiségből egy ismeretlen hadbíró százados és hozzám lépve közölte, hogy egy tüstént kezdődő tárgyaláson esetleg
mint orvosszakértőt fognak kihallgatni. Figyeljem a tárgyalást és a vádlottat.
A bíróság, ha szükségesnek látja, szakvéleményt fog kérni tőlem. Megjegyeztem, hogy én nőgyógyász vagyok. Válaszként a százados csak legyintett. Gondolom a megbízást két okból kaptam. A közelgő ünnepek miatt nem volt
kéznél törvényszéki — szakképesített — ideggyógyász szakértő. A másik ok pedig az lehetett, hogy a pert formailag akarta a bíróság — orvosszakértő közreműködésével — lefolytatni. Egy idő után bementünk a tanterembe, mely
tárgyalásra volt átrendezve. A katedránál ült a bíróság. Tagjai közül csak
Dominich Vilmos hadbíró őrnagyot ismertem, még a Margit körútról. A smaszszer kíséretében leültünk egy hátsó padba. Nemsokára elővezették a vádlottat,
akiben legnagyobb meglepetésemre Bajcsy-Zsilinszky Endrét ismertem fel.
A szokásos formaságok után Dominich felolvasta a vádpontokat: hazaárulás,
a fennálló társadalmi rend megdöntésére ^irányuló kísérlet, ellenséges hatalommal való szövetkezés stb. stb. Azután felszólították Bajcsy-Zsilinszky Endrét, hogy adja elő védekezését. Zsilinszky azt mondotta, hogy nem érzi magát bűnösnek, mert Magyarország jelenlegi helyzetében társai és az ő általa
követett út volt az egyedüli járható
Ügyészi és védőügyvédi formalitások után a bíróság visszavonult tanácskozásra. A szünetben Zsilinszky és én, a kísérő smasszerekkel együtt a te38

remben maradtunk. Az őreink nem akadályozták meg, így odamehettem hozzá. Bemutatkozás után közöltem, hogy én is rab vagyok és azért vagyok jelen, hogy mint orvosszakértőt hallgassanak ki. Megkísérelhetem, hogy zavart
idegállapotot állapítok meg. Zsilinszky ezt megköszönte, de ajánlatomat határozottan visszautasította. Kijelentette, hogy maga számára semmiféle előnyt
nem akar, mert harcostársait ezek a nyilasbérenc gazfickók már kivégezték.
Kézfogással búcsúztunk. A tárgyalás megnyitása után Dominich felszólítására
elmondtam, hogy a vádlott felfokozott idegállapotban van, de ítélőképessége
teljes birtokában. Ezután kihirdették a halálos ítéletet. Zsilinszky nem kért
kegyelmet, mint sokan állítják, én hallottam volna. Csupán az utolsó szó jogán szólalt fel. Kifejtette, hogy a nemzetet a teljes pusztulástól akarták megmenteni. Felszólalását a Himnusz utolsó soraival fejezte be: „Szánd meg Isten
a magyart, kit vészek hányának, nyújts feléje védő kart tengerén kínjának!"
A bíróság — még az elvetemült Dominich is — lesütötte a fejét és a többi jelenlevők, még a smasszerek is könnyeztek. Én is sírtam. A tárgyalást berekesztették és Zsilinszkyt meg engem visszakísértek a zárkánkba. Akkor már alkonyodott. A házimunkások révén vacsoraosztásnál már elterjedt a híre Zsilinszky halálos ítéletének. Először valahonnan az egyik első emeleti zárkából,
majd sorban a többi is átvéve, felhangzott az ősi ének: Boldogasszony
anyánk... Az egész épület énekelt. Jól hallottam a mellettem levő cellából
Rajk László hangját is.
Másnap, december 24-én, reggel hét óra tájban az előző napról ismert
smasszer jött értem. Levezetett a fogház gazdasági udvarára, ahol kivégzéshez készülődtek. .. Három elítéltet vezettek elő, Kreutz Róbertet, Pataki Istvánt és Pesti Barnabást. Az ítéletet újra kihirdették előttük, majd egy téglafal elé állították őket. Geiszbübl Mátyás római katolikus fegyházi lelkész kísérte a halálraítélteket utolsó útjukra. Az elítéltek szemét bekötötték. Féltérdre ereszkedtek, megfogták egymás kezét és elbúcsúztak egymástól. A hadbíróság őrsége 12 egyenruhás katona, vezényszóra, egyszerre agyonlőtte őket.
Pár perc múlva az ügyész felszólított, hogy állapítsam meg a halál beálltát.
Megvizsgáltam a szerencsétleneket. Szívműködést már nem észleltem. Letakarták tetemeiket valamiféle rossz pokróccal. Rövidesen, nyolc óra körül — fegyveres őrség elővezette Bajcsy-Zsilinszky Endrét. Bátran, feszes léptekkel közeledett, mintha ő tartana szemlét. Egy asztal elé állították, ahol a hadbíróság helyezkedett el, Dominichcsal az élen. A halálos ítéletet újra kihirdették.
Bajcsy-Zsilinszky ekkor fennhangon így kiáltott fel: „Édes hazám, kedves feleségem, Isten veled!" A hóhér és két segédje mellé lépett. Később megtudtam Almásy Páltól, hogy a hóhérok az őrség tagjai voltak, akik külön díjazásért vállalkoztak erre a szörnyű munkára. Az alkalomra, civil ruhát öltöttek. Zsilinszky kezét megkötötték és a bitófa alá állított zsámolyhoz vezették. Amikor erre fellépett, lábait is összekötözték. Kezeit a jobb combjára
hurkolták. A hóhér nyakába akasztotta a kötelet. Ebben a pillanatban Zsilinszky felkiáltott: „Isten szeme mindent lát!" A pribékek kirúgták alóla a
zsámolyt és a lábára hurkolt kötelet húzni kezdték. A hóhér pedig hirtelen
elfordította a fejét. Zsilinszky többé nem mozdult. Távolról ahogy meg tudtam ítélni, a halál azonnal beállt. A hóhér egy kendőt borított az arcára. Néhány pillanat múlva az ügyész ismét felszólított, hogy állapítsam meg a halált. Zsilinszky pulzusát nem tudtam megfogni a kötelek miatt, ezért kijelentettem, hogy mindaddig nem tudom a halált megállapítani, míg nem hoznak egy sztetoszkópot. Az egyik smasszer a műszerért szaladt, valószínűleg az
39

orvosi rendelőbe. Mindez sok időt vett igénybe. A hideg reggelen, a várakozás láthatóan feldühítette a bíróságot. Miután meghozták a sztetoszkópot, azt
Zsilinszky mellére illesztettem, a szíve nem vert. Halott volt. Ezután jelentettem a halál beálltát. A smasszer visszakísért a zárkába. Űtközben találkoztam
az intézeti evangélikus lelkésszel, aki a helyszínre igyekezett.
Egyedül maradva a cellában, a legszörnyűbb lelkiállapotba kerültem. Kivégzésen még soha nem vettem részt. Itt pedig a legigazabb magyar hazafiak
meggyilkolását kellett végignéznem. Az ebédet meg sem kóstoltam. Fel és le
járkáltam a zárkámban. Azon töprengtem, hogy az én sorsom is csak hajszálnyira tért el a Zsilinszkyétől. A csendőrnyomozók, ha felfedik kapcsolataimat Sólyommal és társaival, akkor nem mint orvos, hanem mint elítélt
állhattam volna a bitófa előtt.
TÖRTÉNELMI KÖZJÁTÉK VÁZLATA 1945—1950
Dr. Aranyi Sándor m. kir. orvos százados jelentkezett a Sopronba települt
honvéd tiszti kórház parancsnokánál. Pár óra múlva tudomására jutott, hogy
az egész intézményt rövid időn belül Ausztriába irányítják. Aranyinak nem
volt szándékában az országot elhagyni. Hivatkozva az ,,indokolatlan" rabságban kiállt testi és lelki megpróbáltatásokra, egészségügyi szabadságot kért. Balatonfüreden rokonainál húzódott meg, hiszen a hadihelyzet arra engedett következtetni, hogy a Vörös Hadsereg napokon belül eléri a
Balaton-felvidéket.
Ez a reménye a német ellenállás miatt nem vált valóra. Szabadsága lejárta
után ismét jelentkezett, de ekkor már a tiszti kórház nyugaton volt. Egy felébe-harmadába megmaradt tábori kórház parancsnokságával bízták meg. Parancsa az volt, hogy mielőbb lépje át egységével együtt a határt. Dr. Aranyi
százados össszecsapta a bokáját, jelentette, hogy megértette a parancsot és elindult — ellenkező irányban a Vörös Hadsereg felé. Hosszú fejezetek sem volnának elégségesek arra, hogy a felsőbb parancsnokságot és az utakat ellenőrző
tábori csendőröket hogyan játszotta ki. A Dunántúlon lakó beosztott orvosokat és egészségügyi személyzetet hazaengedte. Végül is sikerült a lehetetlen.
1945. húsvét másodnapján az áradó Duna mellett levő Szikora községgel átellenben fekvő szigetre csónakokkal áthordatta a kórház szerény
felszerelését
és itt várta be a Vörös Hadsereg elsőnek jelentkező őrmesterét, akinek kórházastól együtt megadta magát. Fogságba kerültek.
Gyalogmenetben indították őket Győrön keresztül Budapest felé. A rom
fővárosnak a Kerepesi úton levő laktanyájában állították fel a foglyok gyűjtő
és elosztó helyét. Dr. Aranyi „kőpostával" (kőre kötött és a kerítésen áthajított levélke) értesítette hozzátarozóit és Sólyom Lászlót — aki ekkor már Budapest rendőr főkapitánya volt — hollétéről. Sólyom Révész Gézát — a későbbi
tábornokot — aki a háború alatt a szovjet hadsereg tisztje volt — kérte fel,
hogy Aranyit hozza ki a fogolytáborból. A kísérlet nem járt
eredménnyel,
mert tiszteket csak Vorosilov marsall engedélyével lehetett kibocsátani.
Végül is Miklós Béla miniszterelnök vacsoráján dőlt el Aranyi sorsa. Jelen volt a vacsorán Vorosilov is. Miklós elmesélte, hogy lánya rövid időn
belül szülni fog. A marsall gratulált az új jövevényhez. Igen, igen, mondta Miklós, csak egy hiba van. A szülést levezető orvos, most az ön hadifogolytáborában várja a szabadulást. Pár nap múlva egy szovjet ezredes kereste fel
a tábort és Aranyi századost elbocsátották.
Menyasszonya és családja határtalan örömmel fogadta és pár hét múlva ¡fi
40

Baár-Madas iskolába elrejtett szülészeti felszerelések segítségével Miklós Béla lányának szülése is minden komplikáció hiélkül, szerencsésen végbement.
Az orvos századost a Magyar Demokratikus Honvédség — ellenállási érdemeire való tekintettel — reaktiválta, majd alezredessé s egy év múlva ezredessé léptette elő.
Időközben Sólyom László rendőr főkapitányi beosztását a honvédség vezérkari főnöki tisztével cserélte fel. Dr. Aranyi másik közeli ismerőse — kinek
gyermekét szintén ő segítette világra, \Llly Gusztáv vezérőrnagyként — mint
a fegyveres ellenállás egyik volt vezetője — a Honvédelmi Minisztérium Személyügyi Főcsoport főnöke lett.
Így teltek a hónapok. Váratlanul — indoklás nélkül — dr. Merényi vezérőrnagyot, a Honvédelmi Minisztérium egészségügyi főcsoportjának
vezetőjét
leváltották. A suttogó pletyka azt is tudni vélte, hogy az Államvédelmi Hatóság letartóztatta. Pálffy, Sólyom és Révész, Aranyi doktornak ajánlották fel
az orvos vezérőrnagyi rangot és a minisztériumbéli beosztást. Aranyi kereken
viszautasította a felajánlott stallumot, hivatkozva arra, hogy orvosi praxisát
folytatni akarja. Mint kiderült, ez az elhatározása mentette meg az akasztófától.
1947-ben részt vett a baseli katonaorvos-kongresszuson. Egy év múlva
Farkas Mihályt nevezték ki honvédelmi miniszterré.
Budapesten tartották meg a demokratikus haderők katonaorvosainak időszakos konferenciáját. Dr. Aranyi — kirendelés folytán részt vett a konferencia zárófogadásán a Park Klubban. Itt a fotóriporterek a nyugati hatalmak katonaorvosaival együtt lefényképezték. A fotót a Honvédelmi Minisztérium faliújságján is közszemlére tették. Ez a fénykép később az egyik legsúlyosabb vádpont volt dr. Aranyi Sándor honvédorvos ezredes ellen.
A SUGÁR ÜTI PALOTA RABJA
Abban az időben, ha csengettek hajnalban valahol, tudták, hogy nem a
tejesember jelentkezik. Naponta tűntek el becsületes emberek. 1950. április
4-én a Népköztársasági Érdemérem arany fokozatával tüntették ki. Annak a
hónapnak 13. napján a honvédkórházak közötti labdarúgó mérkőzésre került sor.
Mivel az osztályom tagjai közül is bent voltak a csapatban, Katona Imre
felhívott, hogy menjek vele a mérkőzésre, elvisz a kocsijával. Délután hat és
hét óra között érkeztem haza a lakásomra. Feleségem már várt, mert Dr.
Solti Ferenc röntgenorvos barátunk felesége telefonált, hogy várnak bennünket vacsora utáni feketére. Civilbe öltöztem. Ettünk valamit és éppen indulni
készültünk. Én bementem a WC-be. Rövid csengetést hallottam, majd halk
férfihangokat. Azonnal átvillant a fejemen, hogy értem jöttek. A WC ablaka
a Szikra nyomda világítóudvarára nyílott. Eszembe jutott, hogy könnyen át
tudnék lépni és a nyomdán át menekülhetnék. De rögtön az is az agyamba
ötlött, hogy ha megszököm, ez bizonyíték lenne bűnösségem mellett. Ügy
döntöttem, hogy vállalom a sorsomat. Kimentem a folyosóra. A WC ajtaja
közel volt a konyhához. Amint kiléptem, rögtön mellém állt két megtermett
férfi. Közrefogtak, hogy a karomat ne tudjam használni. A konyhából is kiugrott még két alak. Tapogatni kezdtek, gondolom azért, hogy nincs-e nálam revolver. Megszólaltam: „Mit akarnak?! Á szolgálati pisztolyom a kórházi irodán, az asztalfiókomban van elzárva". Erre közölték, hogy az a paran41

csuk, hogy kihallgatásra állítsanak elő. Felvettem a felöltőmet, és a nyomozóktól közre fogva levittek a ház előtt álló fekete gépkocsihoz. Betuszkoltak,
a kocsi elindult, és a hírhedett Andrássy út 60. Izabella utcai kapujánál állt
meg az autó. Míg odaértünk egy szó sem sok, de annyi sem esett közöttünk.
Belöktek egy alacsony helyiségbe, melynek nagyobbik felét egy padlóhoz rögzített priccs foglalta el. Rámzárták az ajtót és én egyedül maradtam. Álmatlanul hánykolódtam a deszkapriccsen. Csak másnap délután nyílt ki az ajtó
és két fegyveres ÁVH-s kísért a pince előterébe. Itt egy foglár várt. Meztelenre vetkőztettek, ruháimat átkutatták, cipőfűzőmet, nyakkendőmet, pénztárcámat, órámat, töltőtollamat elvették. Csak egy zsebkendőt hagytak nálam. Tovább kísértek. Egy pincerekeszből átalakított cella előtt álltunk meg.
Amikor beléptem láttam, hogy a falakról szinte csorog a víz. A zárka padlózatát is körülbelül 3—5 centiméteres magasságú víz borította. Mást nem tehettem, hát felkuporodtam a priccsre. A sopronkőhidai tapasztalataim alapján
vártam, hogy kialakul valamilyen „börtönszertartás" de egyelőre nem történt
semmi. Késő délután egy csajkában beadtak egy kis rántott levest és egy
darab kenyeret. Ezután ismét süket csend lett. Várakoztam. A zárkában
egy halvány villanykörte szórta a sápadt fényét. Külső világosság nem hatolhatott be. Nem tudtam tájékozódni, hogy milyen napszakban vagyunk.
Mindenesetre úgy éreztem, hogy már este van. Ekkor hirtelen felrántották
az ajtót. Egy ávós beordított: „Nyomás! Kihallgatásra!" Mikor kiléptem, rámüvöltött, hogy álljak a fal felé. Ügy látszik nem simultam elég közel a falhoz, mert belerugdosott a sarkamba és tovább ordított: „Majd megtanulja,
hogy kell a falhoz állni és hogyan kell viselkedni! Különben kitaposom a
belét! Máskülönben kár vacakolni egy ilyen rohadt fasisztával!" E gyöngéd
szavak után ismét összerugdosott. Egy irodahelyiségbe vezettek. Egy nyomozó
fogadott azzal, hogy tudom-e, miért kerültem ide? Mondtam, hogy nem tudom, de mivel Merényi vezérőrnagyot, volt főnökömet is letartóztatták, feltehető, hogy vele kapcsolatban fognak kihallgatni. A nyomozó közölte, hogy
erre is sor kerül majd, de nekem is megvannak a kis saját ügyeim, éppen
ezért első feladatom, hogy letartóztatásomtól kezdődően visszamenőleg legalább 30 napra, óráról órára írjam le, hogy hol voltam és mit csináltam.
Miközben mindenféle fasisztának lehordott, kezembe nyomott egy csomó papírt és egy ceruzát, hogy máris kezdjem a beszámolót. Ő most itthagy —
mondotta — de ne felejtsem el, hogy az ajtó előtt géppisztolyos őr áll. Hozzákezdi em az íráshoz. A nyomozó óránként bejött, beleolvasott a dolgozatomba és otthagyott. Talán este 11 óra tájban kezdtem elbírni. Reggel 6 óra
felé bejött az ellenőröm, elvette a papírlapokat, azzal, hogy majd folytatjuk.
Legorombított és visszazavart a pincébe. Minden öszekötő ajtónál a falhoz
állítottak és bokán rugdaltak, hogy nem elég szorosan tapadok a falhoz.
Közben állandóan káromkodtak, és lehordtak mindenféle fasiszta gazembernek.
Másnap egész éjszaka írtam. A harmadik éjszaka hasonlóan zajlott le,
csak a nyomozó nélkül. Űjra papírt és ceruzát kaptam egy ismeretlen alaktól aki meghagyta, hogy ha készen vagyok, szóljak az ajtó előtt álló őrnek.
Reggel felé jelentettem, hogy befejeztem. Erre visszavittek a szokásos gorombaságok mellett a pincébe. Az este beköszöntével egy másik nyomozó
fogadott. Először mindennek lehordott, azután kijelentette, hogy ők mindent
tudnak. Azonban humánus meggondolásból, a saját érdekemben alkalmat adnak arra, hogy őszintén én valljak be mindent, mivel ez enyhítő körülmény42

nek számít majd, ha bíróság elé kerülök. Éppen ezért most átvisz egy másik zárkába, ahol asztal és szék is van, hogy ott nyugodt körülmények között folytathassam a dolgozatomat. Adtak papírt és írószert azzal a felszólítással, hogy kezdjem elölről az írást, de most már csak a valós dolgokat részletezzem a legnagyobb pontossággal. Pirkadt a hajnal, amikor visszavezettek.
Eltelt az éjszaka. Reggeli után megjelent egy őr: „nyomás! Szedje a cuccát!" — ordítással és a pincelabirintuson keresztül átkísért egy másik épület
magasföldszinti tágas, rácsos ablakkal ellátott zárkájába. Ez olyan volt, mint az
amerikai filmekből ismert Sing-Sing börtön. A körülbelül 6X5 méteres helyiségnek a folyosó felé eső falát rácsozat pótolta. A zárka előtt égő erős
fényű izzólámpa és a kintről behatoló fény két oldalról is a falra vetítette
a rácsok árnyékát. Így akármerre nézett is az ember vagy valódi, vagy árnyékrácsokat látott maga körül. Későbben éreztem, hogy ennek az elrendezésnek kifejezetten pszichológiai hatása van. Egy idő múltán ébren és álmomban is csak rácsokat láttam. Mint később társaimmal elemeztük, kifejezett rácskomplexus alakult ki bennünk. A nyitott falú cellába természetesen
belátott az őr. A betonba rögzített asztalnál ültem és írtam. Ha egy pillanatra megálltam, az őr rámordított: „írjon! Ez parancs!" Egy idő múlva
meguntam a hülyéskedését és azt mondtam, hogy írás közben gondolkozni
is kell. A válasz az volt, hogy ne pofázzak, hanem írjak. így azután ha nem
is írtam mozgattam a kezem, azt a látszatot keltve, hogy írok. Néhány óránként bejött egy nyomozó és elvitte, amit leírtam.
Estére egy őrnagy elé kerültem. Ez közölte, hogy a türelmüknek vége
és másként is vallomásra tudják bírni az ilyen elvetemült összeesküvőt, amilyen én vagyok. A legközelebbi éjszakai kihallgatásomra egy új nyomozóhoz
kerültem. Kijelentette, hogy amit írtam az nem más, mint a hatóság provokálása. Odaállított a fűtőtest elé és mély térdhajlításokat csináltatott velem,
közben állandóan arcon köpdösött. A nyomozó felajánlotta segítségét. Mielőtt
papírra vetném a nem tudom hányadszor leírt írásbeli vallomásomat, majd
ő jól átpolitizálja velem a szöveget. Ez annyit jelentett, hogy ismerőseimről
és barátaimról, katonabajtársaimról egész egyszerűen azt kellett volna állítanom, hogy Titó láncos kutyái és imperialista kémek. Erre újra leírtam
az előzőeket, hozzátéve egy záradékot: az Államvédelmi Hatóság szerint, az
általam ismeretlen nyomozati adatok birtokában, törvénybe ütköző cselekedeteket követtek el, de erről sajnos nekem nincsen tudomásom. Amikor
legközelebb felvittek, a Honvédelmi Minisztérium és a tiszti kórház volt szociáldemokratáiról érdeklődtek. Azt kívánták, hogy írjam le, amit tudok róluk. Egyre inkább olyan lelkiállapotba jutottam, hogy ebben a társadalomban,
ahol egy ilyen intézményben a legocsmányabb hazugságokat kreálják, és veréssel, rugdosással, arculköpéssel kényszerítik azokat felvállalni — nem érdemes élni. Egyébként most már egyre többet hajtogatta a nyomozó, hogy én
nagyon tévedek, ha azt hiszem, hogy ők ragaszkodnak a bírósági eljárásokhoz. Az olyan sötét fasiszta összeesküvőket mint én, elteszik láb alól minden
különösebb eljárás és jogi cirkusz nélkül is. Megtették ők ezt már számos
esetben. Engem is csupán a családom érdekében igyekeznek jobb belátásra
bírni. Egyik éjszaka Sólyomra, Pálffyra és az ellenállási mozgalomban vitt
szerepünkre is sor került. Mikor erről beszéltem és írtam, összeszedte a papírokat és vagy másfél órán keresztül arccal a falhoz állítva otthagyott. Azután visszatért. Előttem tépte el az ellenállásról szóló visszaemlékezésemet.
43

Kijelentette, hogy ezután egy szót se merjek szólni az ellenállási mozgalomról, mert ha a hatóság akarja, be fogja bizonyítani, hogy mind Pálffy, Sólyommal es velem együtt árulták el a fegyveres ellenállást. Nem kell hozzá
más, csak dr. Jánossy Ferenc hadbíró százados, aki Rajkról is írásba adta és
nyilvánosan vallotta is, hogy a volt belügyminiszter az ellenállás árulója volt.
Á hadbíró megteheti ezt még egyszer a mi esetünkben is. Éppen ezért ki
ne ejtsem a számon többé ezt a szót hogy: ellenállás. Később egy alkalommal — fenyegettetésem közben — elszólta magát. Azzal ijesztgetett, hogy úgy
kinyírnak, mint ahogyan azt Jánossyval tették, amikor már terhükre volt.
Így tudtam meg, hogy dr. Jánossy Ferenc hadbíró százados, akinek a sopronkőhidai szabadulásomat köszönhettem, már nincs az élők sorában. Egyébként
— folytatta — vegyem tudomásul, hogy Bajcsy-Zsilinszky is sötét gazember, angol kém volt, akit ha a nyilasok életben hagytak volna, akkor most
velünk együtt akasztanák fel. Ekkor már olyan idegállapotba kerültem, hogy
mindent vállaltam volna, csakhogy véget érjenek testi és lelki szenvedéseim.
A hazug vádak azonban úgy voltak bonyolítva, hogyha egyetlen személyemre
szóló vádat elismerek, azok terhelőek lettek volna társaimra nézve. Ezért úgy
döntöttem: nem vállalom a kiagyalt történeteket.
Felejthetetlen élmény lett számomra egy azóta bizonyos hírnévre vergődött ávós őrnaggyal való találkozásom. Nevét persze, csak később, a rehabilitációs tárgyalásomkor tudtam meg az ügyésztől. Az őrnagy is megbízatást
kapott „szórakoztatásomra". Mikor felkísértek, nekem rohant, néhányszor belém rúgott és visszatérően csak ezt az egy mondatot ismételgette: „én magára
pikkelek!" A tipikusan diák kifejezés az őrnagyi sarzsi mögött volt tanférfiút sejtetett. Majd égő cigarettáját nyomta az orromba. Végül színes előadást tartott, hogy milyen módokat ismer a megkínoztatásomra. Becsületére
váljon, hogy litteratus ember lehetett, még az idevágó régi kínai „szakkönyveket" is ismerte. Elmondta, hogy bemutatja a 14 ládika titkát. Ebbe egy e
célra készült résen meztelen lábamat fogja bezárni kiéheztetett patkányok,
majd hörcsögök baráti társaságába. Miután ilyen kellemes témákról csevegtünk egy pár órát, egyszerre rámordított: az isten b . . . a meg magát, még
mindig nem álmos?! Mondtam, hogy szülészorvos vagyok és jól bírom, megszoktam az éjszakázást. De én nem! — válaszolta — éppen ezért, most húnyni
fogok egyet. Ezzel felfeküdt az asztalra és betakarózott a köpenyével. Meghagyta, hogy míg alszik én beszéljek tovább, hogy a hülye őr az ajtó előtt
azt higgye, hogy foglalkozik velem. A nép egyszerű gyermekének, az őrnek
lehülyézése elárulta azt is, hogy valamilyen falu értelmiségének a perifériájáról származik. Mondtam, hogy tőlem aludhat, de én magammal nem tudok
csevegni. Erre káromkodott és közölte, hogy akkor is alszik egyet. Valóban két
órát horkolt az asztalon. Akkor kiszólt az őrnek, hogy vigye vissza ezt a rohadt fasisztát. Később a váci, majd a Gyűjtő Fogházban a történetet elmesélve, többen ráismertek módszereire és mindig azonos mondandójára. A nevét akkor még nem tudtuk, de egy páciense „Piszkos Fred"-nek nevezte el.
Ez a név ráragadt. Ügy érzem a név adaptálásáért csak elnézést kérhetünk
P. Howardtól. Az ő Piszkos Fred kapitánya első bálozó rózsaszín tüllruhás
kislány volt az Államvédelmi Hatóság Piszkos Fredéhez képest.
Egy éjszaka felkísértek magasabb régiókba, azt hiszem az épület második emeletére. Meglepetésemre dr. Janikovszky ávós ezredes, Péter Gábor
egyik közeli „munkatársa" elé vezettek. Janikovszky orvos volt, ismertük egy44

mást. Most zordonan kijelentette, hogy tudomására jutott, hogy állandóan
provokálom a hatóságot, pedig még komolyan meg sem vertek. Hát most ennek is elérkezett az ideje. Most majd dá-dát kapok, hogy észhez térjek. Behívatott három markos civil ruhás pribéket és kiadta a parancsot, hogy ezt
a renitens alakot meg kell dá-dázni. A pribékek karon ragadtak és lecipeltek
egy ablaktalan, földszinti helyiségbe, amelyik ilyen „műtétekre" volt előkészítve. Az ajtó kívül-belül párnázott, hangfogós volt. Ott mint a műtőasztalra hasra fekve rákötöztek egy keskeny dikóra. Lehúzták a cipőmet, zoknim már régen nem volt, és két oldalról a két böllérlegény talpaimat kezdte püfölni gumibottal. Kezdetben szörnyű fájdalmat éreztem, bizonyosan ordítottam is, majd elvesztettem az eszméletem. Arra tértem magamhoz, hogy
egy vödör hideg vízzel nyakon öntöttek. Majd talpra rántottak és elkezdtek
ugráltatni a kínosan fájó talpaimon. Azután a hónom alá nyúlva egy székre
állítottak fel és kényszerítettek, hogy onnan ugrándozzak a padlóra. Az egyik
pribék, jó negyedóra múlva elmagyarázta, hogy ez az ugrálás csak jót tesz,
mert nem fog nagyon megdagadni a talpam. Egyébként a főnök azt üzeni —
folytatta —, hogy ők nem unják meg. Ahányszor csak ellenkezem, ismét ilyen
verést kapok. Azután, becipeltek egy körülbelül 1 négyzetméter alapterületű
zárkába. A falnak döntöttek és az ajtót rám zárták. Ebben nem hogy egy
ember, de egy féreg sem tudott volna leülni vagy lefeküdni. Velem szemben
bekapcsoltak egy több száz watt erősségű izzólámpát. Nem tudom leírni,
hogy milyen szörnyen éreztem magam. Alig tudtam állva maradni. Lábaim
rettenetesen fájtak, testileg-lelkileg meggyötört voltam. Hirtelen eszembe jutott, hogy elvégre én orvos vagyok, miért kínzom itt magam? Tudok én ájulást produkálni! Egyszerűen lecsúsztam a földre, amennyire a fal engedte.
Már hallottam is az őr kiáltását: a fogoly elájult! Az ajtót kinyitották, a zárka elé fektettek a földre, s meg sem nézve a légzésemet, elkezdték az elsősegélynél tanult mesterséges lélegeztetést. Egy idő múltán úgy tettem, mintha
magamhoz térnék. Erre az egyik őr elszaladt telefonálni. Rövidesen visszajött, ketten karomnál fogva elvittek egy másik vizes zárkába, mely kétszemélyes volt. A másik priccsen egy elég rossz kinézésű alak gubbasztott. Az
őrök ráparancsoltak, hogy vigyázzon rám és egy törölközőnyi rongydarabbal
borogassa a talpamat.
A TÁRGYALÁS
1950. augusztus 9. A bíróság elnöke a védőknek adott szót. Védőknek...?
Ezeknek a szakférfiúknak a beszédei a tárgyalásnak nevezett cirkusz betetőzését jelentette. A hivatalból kirendelt ügyvédek előzőleg nem is beszéltek
velünk. Egymás után álltak fel és kifejtették nézetüket, hogy ilyen fasiszta
összeesküvők semmilyen kíméletet nem érdemelnek. A megfelelő ítéletet kérték. Ezek után a bíróság ítélethozatalra vonult vissza. Rövid néhány perc
múlva újra megjelentek a tárgyalóteremben. Az egyik bíró kezében még égett
a cigaretta, melyet távozásakor gyújtott meg.
A mellettünk ülő ÁVH-s nyomozókkal együtt felálltunk. Sólyom Lacira
pillantottam. Tekintetünk találkozott. Alig észrevehetően mutatóujjával hurkot rajzolt a nyaka köré. Jelezte, hogy tisztában van azzal, ítélete csak kötél
lehet.
Sólyom László vezérkari főnök mellett Beleznay István vezérőrnagy a
45

Honvédelmi Minisztérium Anyagi Csoportfőnöke állt, maid sorrendben: Révay
Kálmán vezérőrnagy, a tüzérség parancsnoka, Illy Gusztáv altábornagy, a Honvédelmi Minisztérium személyügyi főcsoportjának vezetője, Somogyi Imre hadbiztos vezérőrnagy, Dumbovics Emil vezérőrnagy, a budapesti hadtest parancsnoka, Gömöri Viktor vezérőrnagy debreceni hadtestparancsnok. Azután egy
általam ismeretlen rendőr ezredes következett. Mellette Kuthy László vezérezredes a honvédség főfelügyelője, Lőrincz István vezérkari ezredes. Dr. Merényi Gusztáv orvos vezérőrnagy. Következtem én, Aranyi Sándor dr. orvos
ezredes, Vermes Zoltán hadmérnök alezredes, Vértes László vezérkari ezredes
Sólyom László helyettese, Varga Tibor vezérkari alezredes, Pogány Lajos műszaki őrnagy s végül egy nő, emlékezetem szerint Koszorús Gábor alezredes
felesége.
Azután elhangzottak az ítéletek. Az első 14 vádlottat, Sólyom Lászlótól
Vermes Zoltánig bezárólag kötéláltali halálra, Koszorúsnét 12 évre, a többieket, tehát a fennmaradó létszámot életfogytig tartó szabadságvesztésre ítélték.
ÉS AZUTÁN . . .
Még hosszú fejezeteken keresztül idézhetném dr. Aranyi Sándor visszaemlékezéseit, négyesztendős börtönélményeinek leírását. A fegyőrök állati kegyetlenkedéseit, a kurtavasba verést, a folyosóra állított emberek
gumibotok
és seprőnyelek közötti vesszőfutását. Dr. Aranyi végigdolgozta rabsága 4 évét.
Hyppocratesi esküjéhez híven gyógyított is, akit vagy akiket csak lehetett.
A rabok műhelyeiben az egészségügyi ellátás egyenlő volt a semmivel. A gépekből kipattanó acéldarabkák nagyon gyakran fúródtak a szemgolyóba. Ezek
eltávolítására primitív, de használható „műszert" fabrikált. Egy fanyélbe szorított löszőrhurkot. Ennek segítségével mennyi embert mentett meg a vakságtól? Sorolhatnám tovább a megdöbbentő történeteket...,
de minek?
1954-et írtunk már akkor, hogy elkezdte ügyének felülvizsgálatát a Legfelsőbb Katonai Törvényszék. Az év szeptember 9-én szabadult a Fő utcai
ÁVH-börtönből. Batta István altábornagy honvédelmi miniszter parancsára Simonyi ezredes a H. ^M. személyügyi főcsoport-helyettese segített neki és családjának az élet újrakezdésében. Mivel a rabságból a négy évre járó 162 Ft
munkabérrel bocsátották el, először is 5000 Ft gyorssegélyt utaltatott ki számára. Később Simonyi ezredes segítségével lakáshoz is jutott. 1954. október
elsején zajlott le a Legfelsőbb Katonai Törvényszék rehabilitációs
tárgyalása.
Dr. Sarkadi ügyész az Államvédelmi Hatóság által koholt összes vádat elejtette. Rangját és kitüntetéseit visszakapta. Batta miniszter elrendelte régi beosztásába való visszahelyezését és 45 000 Ft kártérítés
megfizetését.
Dr. Aranyi Sándor, börtönéveire hivatkozva nem tért vissza a számtalan
testi és lelki megpróbáltatás miatt a honvédség kötelékébe. Vidéki elhelyezést kért. így került, mint az alakuló új szülőotthon igazgató-főorvosa Csongrádra. Az első éjszakán, melyet feleségével és gyermekeivel a városban töltött, különös álmot látott. Kisgyermek volt és régen elhunyt édesanyja kezét fogva, egy smaragdzöld réten sétált. A mezőn ezerszámra nyíltak a fehér
virágok és felettük kis kék pillangók repdestek. A rét szélén, a vízbehajló fűzfák ágaitól szegélyezve méltóságteljesen hömpölygött a Tisza.

46

A népi írók kiadója
PÜSKI SÁNDOR 75. SZÜLETÉSNAPJÁRA
Á Puszták népét 1936-ban a Nyugat, Az Alföld parasztságát a kis magánkiadó, Oravetz István jelentette meg. 1937-ben A néma forradalom és a Viharsarok — szinte egy időben — robbant be a magyar szellemi életbe: az előbbit
Cserépfalvi Imre, az utóbbit — a Sárközi György gondozta Magyarország felfedezése című sorozat első köteteként — az Athenaeum adta ki. S noha elvétve
később is jelentek meg e kiadók gondozásában némely népi író művei, 1939-től
a legtöbbjük könyvét Püski Sándor segíti nyilvánossághoz. Kiadói tevékenységét
nem üzleti megfontolások irányították, hanem a szolgálat. Ahogyan két éve egy
interjúban mondotta: „Életem értelme a szolgálat; annak a népnek a szolgálata,
amelyhez elszakíthatatlan szálak fűznek, míg csak élek."
Abból a mélységből jött, ahonnan a népi írók zöme, az alföldi földműves
szegénységből. A háborúból szerencsére visszatért, nincsetlen, földetlen édesapja,
Püski Gábor, a békési református egyház harangozója lett 1919-ben. Ekkor már
három élő gyermeke volt, egy negyedik, az első, épp abban az évben fulladt a
Körösbe. Püski Gáborné Egeresi Zsófia még három gyermeket szült.
A harmadik fiú, Püski Sándor 1911. február 4-én született. Jól tanult az
elemiben, a tanítója fölfigyelt rá, nógatta az apját, hogy gimnáziumba adja a
fiút. Szerencsére Békésen régtől volt középiskola, így a nyaranta libapásztorkodó
kisdiák aránylag kis áldozattal tovább tanulhatott. Gimnazistaként is dolgoznia
kellett a nyári szünidőben, segítenie a családot, megkeresnie a tanulásához szükséges pénzt, ruháravalót. A fölső osztályokban már egyre jobban jeleskedett a
tudományokban, jutalmakat is kapott. Életét meghatározó mozzanattá vált, hogy
különórákon Durkó Antal tanár jóvoltából megtanulta a gyorsírást.
1929-ben érettségit tett, s bár jóakarója, az öreg pap biztatta, utóda lehet a
százholdas parókián, nem volt kedve hozzá. Az egyetem, a költségek miatt, nem
jöhetett szóba sem. Jelentkezett a vasúthoz, a katonasághoz; nem vették föl.
Végül ősszel 60 pengő havi fizetéssel a helyi községházára került úgynevezett
napidíjasnak. Az 1922. évi földreform kártalanítási díjait kellett volna a szerencsétlen földhöz juttatottakon behajtani. A nyolc hónap, amelyet itt töltött, alkalmat adott neki, hogy még az ő szegénységüknél is mélyebb nyomorúságba pillanthasson be. A magyar feudalizmus, a nagybirtokrendszer tarthatatlanságát
— már érett fővel — akkor ismerte meg.
Pályakezdését a véletlen — Püski kálvinista hite szerint az elrendeltetés —
határozta meg. Az első, hogy gyerekként elhalt bátyja után ő lett az első fiú
a családban. A második, hogy apja harangozó lett: az egyház figyelme jobban
ott volt a fián. A harmadik, hogy a debreceni kollégium filiáléjaként nagy múltú
gimnázium volt Békésen. Negyedik összetevőként a gyorsírástudás lökött egyet
Püski Sándor sorsán. Lehetővé vált, hogy 1930 nyarán Bíró Miklós fővárosi
ügyvédi irodájában helyezkedjék el. Szállást a reformátusok Hársfa utcai Diákok
Házában kapott, ősszel most már beiratkozhatott az egyetem jogi karára.
A gyorsírás másodszor is beleszólt életébe. Rájött, hogy sok tárgyból nincs
sem tankönyv, sem megfelelő jegyzet. Gyorsírással jegyezte Moór Gyula jogfilozófiai és Balázs Károly pénzügytani előadásait, laponként sokszorosította, és
egy-két héttel később már a hallgatók kezében volt a jegyzet. A második év
47

végén már nem győzte az ügyvédi irodát is, meg a jegyzetkészítést is; az előbbitől elbúcsúzott, s hamarosan kiköltözött a Diákok Házából is. Legsikerültebb
jegyzetei (statisztikából, politikából, közigazgatási és pénzügyi jogból, nemzetközi jogból, egyházjogból) még a negyvenes években is forgalomban voltak.
Egyik évfolyamtársával, akinek sokszorosítógépe volt, összefogott, odaköltözött
hozzá a Teréz (ma Lenin) körút 21. sz. alá, s a kapualjból nyíló lakásukon rendezték be sokszorosító irodájukat.
1935-ben megnősült: elvette egy nyugdíjas katolikus kántortanító lányát,
Szigethy Ilonát, s attól kezdve vele folytatta a jegyzetkiadást, 1938-tól a könyvesbolti tevékenységet, 1939-től a könyvkiadást.
Az Athenaeum a támadások miatt abbahagyta a Magyarország
felfedezése
sorozat kiadását. Püski közben megismerkedett Szabó Pállal, Sinka Istvánnal,
Barsi Dénessel, Tatay Sándorral. Az Egyetemi Körben hallgatta Féja Géza,
Illyés Gyula, Kovács Imre előadásait. Megérlelődött benne a szolgálat gondolata:
a hivatásé, a népi írók műveinek terjesztése.
Az első könyv, amely 1939 májusában a Magyar Élet Irodalmi Kiadóvállalat
kiadványaként megjelent, Sinka István verseinek gyűjteménye volt Vád címmel.
(A második kiadása 1940 őszén, a harmadik — ezt vettem meg én is — 1942 telén jelent meg.) Eleinte Kovách Aladár, majd Gombos Ferenc (írói nevén Simándy Pál) volt Püski segítőtársa, a könyvek szerkesztője, lektora.
A fölszabadulásig, öt év alatt, csaknem száz könyvet adott ki a Magyar
Élet kiadó. Az egész vállalkozást a jegyzetkészítés tartotta el. A könyvkereskedelem nem volt hajlandó terjeszteni a népi írók műveit, így megszervezték a
társadalmi terjesztést, a könyvbarátmozgalmat. Volt már ilyen: az Egyetemi
Nyomdáé; most Püskiék is hasonlót csináltak. Magam mind a kettőnek tagja
voltam: évi előfizetés fejében illetményköteteket kaptunk, és kedvezményt a kiadó minden könyvéhez, folyószámlára, részletfizetési lehetőséggel is. Könyvtáram jó részét a fölszabadulás előtt így gyűjthettem össze.
Illyés a Nyugatnak, Erdei és Móricz az Athenaeumnak, Tamási a Révainak
volt elkötelezve, az ő műveiket tehát Püski nem adhatta ki. De Veres Péter
Az Alföld parasztsága második, harmadik, negyedik, ötödik kiadásával már
Püskihez fordult, s ettől kezdve minden művét a Magyar Élet adta ki. Az erdélyi Asztalos Istvánnak is három regényét, egy drámáját, elbeszéléskötetét.
Bakó József, Balázs Ferenc, Balogh Edgár, Darvas József, Erdélyi József, Gulyás Pál, Kádár Lajos, Nagy Imre, Nagy István, Sértő Kálmán, Sinka István,
Szabédi László, Szabó Pál, Szathmári Sándor, Takáts Gyula, Tatay Sándor, Tersánszky J. Jenő regényeit, verseit, drámáit, esszéit. Közülük Balogh Edgár
(Hármas kis tükör), Nagy István (két regénye, egy elbeszéléskötete, egy városi
szociográfiája), Szathmári Sándor (Gulliver utazása Kazohiniában), Tersánszky
(Kakuk Marci) politikai szempontból is kiemelkedő. Úgyszintén az 1944-ben
megjelent Munkások című gyűjteményes kötet, amelyben — Veres Péter előszávával — öt munkásíró (Földeák János, László Gyula, Nagy István, Rideg
Sándor, Vaád Ferenc) mutatkozott be.
Értékesek voltak a tudományos, tudománynépszerűsítő művek is: Balla
Péter (A magyar népdal kis tükre), Féja Géza (irodalomtörténete három kötetben, a Magyar irodalomszemlélet kiadáspolitikai terve), Hajlék (a népi építészetről), Jócsik Lajos (Iparra, magyar, A Közép-Duna-medence
közgazdasága),
Kerék Mihály (A magyar föld, A földreform útja), Kodolányi (Suomi titka, Baranyai utazás) Kovács Imre (A parasztéletforma csődje), Muharay Elemér (Ma48

gyar játékszín), Somogyi Imre (Kert-Magyarország felé), Szabédi László (Ész és
bűbáj), Bözödi György (Székely bánja) és nem utolsósorban a régész László
Gyula ma könyvészeti ritkaságként drága pénzen is alig megszerezhető műve,
A honfoglaló magyar nép élete. Püski jelentette meg a Kalevalát Vikár Béla
fordításában, ötödik kiadásként (1944), Gulyás Pál tanulmányával.
Szabó Dezső 1939-ben a korábban saját kiadásában megjelent Ludas Mátyás
Füzetek anyagából összeállította három kötetben tanulmányainak gyűjteményét,
és ezt Püski Az egész látóhatár címmel megjelentette. Németh László A minőség
forradalma címmel a Tanú anyagából először 1940 könyvnapjára négy kötetnyit
állított össze; ennek sikere, majd második kiadása (1943) után egészítette ki az
ötödik és hatodik kötettel. Közben Püski 1941 őszén kiadta a Tanú előtti eszszékből a Készülődés két kötetét, majd 1942-ben a Kisebbségben négy kötetébe
összegyűjtött, Tanú utáni tanulmányait.
A könyvbarátmozgalom és a népi írói politikai mozgalom kapcsolódott össze
a Püski szervezte szárszói találkozókon. Az első — 1942 júliusában — még inkább a könyvkultúra és a népművészet jegyében zajlott. Itt adott számot Püski
először szolgálatának értelméről. Egyebek közt ezt mondotta: „Ha az egyetemi
jegyzeteknél megállok, ma volna 1000—1500 pengőt jövedelmező üzletem, nagyszerű családom, adómat megfizetném, gond nélkül és becsületesen élhetnék áz
emberi kor legvégső határáig. Vagy ha még előbb megállok, mondjuk a bírói
vagy hivatali pályán, bár kisebb keretek között — de még előbb áll be ugyanez
a helyzet. Támogathattam volna otthoni családomat, nem használtam volna ki a
feleségemet és az írókat, nem őröltem volna a magam és mások idegeit, emberi
hitelemet, nem hajtottak volna végre százszor, nem tűztek volna ki rám árverést
húszszor, nem árvereztek volna el egyszer sem, s ma tudnám, holnap mit adok
a gyerekeimre..
A második szárszói találkozó, 1943 augusztusában, már túlnőtt a Magyar
Élet kiadó és Püski Sándor keretein: a magyar népfrontgondolat kibontakozásának fontos eseménye lett. Jegyzőkönyvét Püski még abban az évben megjelentette, és negyven évvel később, 1983-ban — némi kihagyással, de megbővítve az előzményeire és az utóéletére vonatkozó egyéb írásos anyagokkal — a
Kossuth Kiadó újra kiadta. Jelentőségét azóta tanulmányok, könyvek, cikkek
sokasága elemezte. Megállapíthatták, hogy a baloldal, közelebbről az illegális
kommunista párt képviselői (elsősorban Nagy István és a most elhunyt Palotás
Mihály) itt kaptak először legálisan szót (ezt a Kállay-féle hintapolitika tette lehetővé), és hogy a „harmadik oldal" (főként Németh László és Püski Sándor
előadásaiban) itt fogalmazta meg első ízben aggályait a már biztosan látott szovjet győzelem után bekövetkező átalakulással kapcsolatban. Nem azt írtam, hogy
„szemben", mert nem erről volt szó még Németh László kassandrai előrelátásról
tanúskodó intelmeiben sem.
A fölszabadulás után Püskit nem a munkásírókat és a kommunista Nagy
Istvánt népszerűsítő kiadóként kezelték, hanem felelősségre vonták, és „feddéssel igazolták". Némelyek a Magyar Élet kiadót a Magyar Élet Pártjával keverték
össze. Tőlem 1945-ben el is vitték a Magyar Élet könyveit, de szerencsére utóbb
— Erdélyi József Emlék című verseskötete kivételével — fölsőbb helyről visszakaptam. „A háború utáni, második ötéves működésem — írta Püski 1974-ben —
már csak kínlódás volt, állandó közelharcban cenzúrával, papírhiánnyal, inflációval, politikai nyomással és a mindebből folyó anyagi bajokkal." Békési házukban vendégül látta, koszttal, kvártéllyal, pénzzel támogatta Németh Lászlót,
Féját, segítette Kodolányit, Sinkát. Kiadta Ady válogatott verseit, Az ember
49

tragédiája jegyzetes változatát; Molnár István (Magyar
tánchagyományok),
Szabó Pál (Lakodalom, Keresztelő, Bölcső), Szabó Lőrinc (Tücsökzene) műveit;
Süss föl, nap címmel Szende Aladár népköltési válogatását, Útravaló címmel
Harsányi István versválogatását; tíz füzetből álló sorozatot az iskolai kötelező
olvasmányokból; Farkas Ferenc Régi magyar táncok című zongoraátiratát, és
megjelentette új kiadásban néhány korábbi könyvét. 1950 júniusában államosították: kis könyvesboltját is elvették, holott tízszeresen nagyobbak — a. volt
kiadók boltjai is — még két évig működhettek.
1956-ban három fia is disszidált. 1967-ben Püski kiment meglátogatni őket,
és bejárva Amerikát, Kanadát, tájékozódott a magyar sajtó- és könyvterjesztési
viszonyokról. „Szomorú kép volt — mondotta már idézett két év előtti interjújában. — Elszántam magam: kitelepülnék, ha lehetne, hogy valamit javítsak
ezen a helyzeten." A kormány engedélyével Püski Sándor 1970-ben kiköltözött
New Yorkba, és 59 évesen új életet kezdett. Ismét a szolgálat jegyében. Most az
egyetemes magyar kultúra szolgálatában, bár a népi írókhoz való hűsége jegyében.
A gyanakvás, amely itthon is megmérgezte körülötte az életet, ott is kíséri.
Az emigrációnak a hazával szögesen szembenálló része ellenségesen fogadta..
Vádjaikra 1971-ben a buffalói kálvinista egyházkerület gyűlésén így felelt meg:
„Mind jobban tudják otthon is — és a háború után felnőtt nemzedékek fokozatos porondra állása sokat segít ezen —, hogy a jó viszony ápolása csak kétoldalú lehet. Hogy azután ez a közvélemény a hivatalosoknál mikor érik komolyabb cselekvéssé, hogyan és mennyire lehet ezt elvonatkoztatni a napi politikától, az kérdéses, de mi ezt a folyamatot józanul nem gáncsolhatjuk, hanem segíthetjük. Szeretném, ha elhinnétek $ekem, amit majd tapasztalhattok is, ha megismeritek őket: a háború után felnőtt több írónemzedék méltó utódja a színről
most lelépő öregeknek. Legalább olyan mélységű kölcsönös élmény fakadna a
külső magyarsággal való találkozásukból, mint amilyen a mienké volt annak
idején Németh Lászlóékkal. Volt részem annak a találkozásnak a megmunkálásában, méltó feladat lenne most ennek áz új találkozásnak a megrendezése. Ez a
kijövetelem célja és értelme."
Ellenségei azzal vádolták, hogy a magyar kormány ötvenezer dollárt adott
neki kinti munkájához. Valójában semmit nem kapott, csupán szerződést a
Kultúra Külkereskedelmi Vállalattal; olyat, amilyet minden külföldi könyvkereskedő kap, aki magyar könyvet terjeszt. Püski Sándor a feleségével négy év
megfeszített munkájával (Ilus néni eleinte takarítást is vállalt ötdollároS órabérért), 1974-re egzisztenciát teremtett az amerikai nagyvárosban. Ekkor megvette a 2. sugárúton — a hajdani magyarok lakta városrészben — a Corvin könyvesboltot. Előadókörutakat szervezett hazai írók, tudósok, művészek számára óriási
áldozattal, de — a gáncsoskodások ellenére — nagy sikerrel. Ignácz Rózsára
1971-ben még alig 60—80 magyar volt kíváncsi egy-egy magyar településen, és
eleinte Jancsó Adrienned Béres Ferenc és Kecskés András estjei is mérsékelt
közönséget vonzottak. 1973 tavaszán előbb Csoóri Sándor, Kósa Ferenc és Marosi Júlia vett részt kisebb előadókörúton, majd egy nagyobb erdélyi csoport
(Sütő András, Kányádi Sándor, Farkas Árpád, Domokos Géza, Hajdú Győző és
Ádám Erzsébet). 1974-ben nagy sikere volt Czine Mihály előadásainak. 1975-ben,
amikor a Vasváry-gyűjtemény megismerésére kint jártam, magam is Püskiék
vendége voltam New Yorkban, s az ő támogatásukkal mehettem Pittsburghbe,
Clevelandbe, Chicagóba, Chataquába, és tarthattam előadást Juhász Gyuláról,
a népköltészet és irodalom kölcsönhatásáról. Azóta sokan, Czine már többször
50

is, lehettek Püskiék vendégei, hirdethették a szép magyar szót a kinti magyar
szórványban.
1984-ben Püski új, nagyobb helyre tehette át üzletét a 82. utcában. Ma
ő tartja fönn a határainkon kívül a legnagyobb magyar könyvesboltot: könyvkészlete meghaladja a százezer kötetet, évi forgalma a négyszázezer dollárt.
Házának földszintje könyv- és hanglemezüzlet, húsz-huszonötezer új és antikvár
könyvvel tele. A pincében könyvraktár, az emeleten 50—60 főt befogadó előadó- és kiállítóterem. Ebben képzőművészeti kiállításokat is rendeznek. A Püski—Corvin Magyar Könyvesház egyszersmind a külföldi magyarság művelődési
központja. Postán nemcsak az amerikai földrész, hanem az öt világrész magyarsága is kap tőle magyar könyvet, lemezt, hangszalagot. Katalógusai az egész
világ magyarjait tájékoztatják az anyanyelven megjelenő könyvekről.
1971-ben egy vékony füzettel, Gombos Gyulának Németh Lászlóról írott
esszéjével, megindította újból a könyvkiadást is. Azóta Gombosnak két másik
könyve (Szabó Dezső, Hillsdale), Faludy György összegyűjtött versei, Borbándi
Gyulának a népi írókról szóló monográfiája, Szalay Lajos grafikai albuma*
László Gyula könyve stb. jelentek meg Püski Sándor kiadásában.
Évente hazajár: a könyvhétre mindenképpen, néha még máskor is, tárgyalni
hivatalos szervekkel, fölkeresni a barátokat. Korát meghazudtoló mozgékonysággal fundál ki újabb és újabb ötleteket, miként szolgálhatja a magyarság egyetemes érdekeit. Talán az idén már megvalósul régi terve: a határainkon kívüli
nyugati magyar irodalom képviselőjeként sátorral lehessen jelen az ünnepi
könyvhéten. Misszióját pedig — nem utolsósorban a szomszéd országok magyar
irodalmának terjesztését — következetesen teljesíti.
Nem születésnapi köszöntő föladata, hogy az életmű szeplőit fölhánytorgassa.
A népi írók tábora —>- tudjuk — széles színképű: a szélsőjobbtól a balig sokféle
árnyalat megfért benne. Püski is osztozott egyik-másik tévedésükben, egyoldalúságukban. Ezt korábban olyanok, akik azt hitték, a bölcsek kövét ők hordják
a zsebükben, fönnsőbbséggel és kérlelhetetlenül elítélték. Ma, amikor józan tárgyilagossággal és súlyos történelmi tapasztalatokkal mögöttünk, jól látjuk, menynyire nem volt tévedhetetlen az elmúlt fél évszázadban senki, és a jó szándékot,
jóhiszeműséget joggal föltételezzük a népi írók legjavában, az őket áldozatosan,
egész élete munkásságával szolgáló Püski Sándort is méltán becsüljük meg.
Köszönjük meg neki, hogy még most sem vonult nyugalomba, hanem fáradhatatlanul dolgozik irodalmunk önkéntes nagyköveteként; köszöntsük őt, és kívánjuk, hogy még soká dolgozhassák a magyar könyv szolgálatában.
PÉTER LÁSZLÓ

51

TÓTH BÉLA

Tiszajárás
71.
ELFORDULVA A BORTÖL
Vízi ember híre nélkül Tokajból nem mehetek haza! A sarkam is öszszekötnék nélküle. Hajós, halász úgy teremhet itt még, ahogy a jó bor. Van
aki fenekedésemre csak csillapít. Lassabban a testtel! Ki számít maga előtt
hajósnak? Aki csinálja, aki járja vele a vizeket?
— Nekem még egy a kettő.
— Abból már kevés akad erre felé. De itt él Almássy Dénes!
— Hol találom?
— Nehéz megmondani. A jó hajós úton van január elsejétől december
harmincegyig! Azután elölről kezdi.
Eligazítóim szava nyomán új utca új házába csöngetek. Amíg betessékelnek az előszobán át, látom a fogason a .hajósok hosszú, kék ünneplő köpenyét, megaranyozva az ujja vastag passzománttal. Gondolhatom, nem valami külföldi cirkusz lószarkaparójának a hátul nyílós köpenye ez.
Sovány, élénk szemjárású fiatal ember fogad. Hangja teli melegséggel,
amin azt érzem, akárrmit kérek az ilyen embertől, lesz minden, velem tart.
Csak azután kérdezné, mit is akarok vele. De ezt nem várom meg. Mondom, ha akármikor egy csipetnyi ideje lenne, hát a hajókázásról szeretném
foggatni.
Semmi meglepődöttség az arcán, pedig nem a küszöbön ülve várta, hogy
mikor jövök.
— Ráérne egy kicsit?
— Éppen disznóólat építek. A Dunáról jöttem szabadságra.
— Jöhetek este is. Vagy azt a rámpazarolt idejét visszapótolom kézimunkában.
— Maga tán mestere az ólépítésnek?
— Nem. Dehát... láttam már hogy s mint.
— Ó, az ide kevés. Emeletes ólat rakok. Alul a disznók, fölül a tyúkok,
azok fölött a galambok.
— Hát az már teszi.
— Ide nem lehet akármilyen kókálmányt beépíteni. A gusztusom nem
engedi. De hát nem is ezért keresett meg, ahogy mondta. Disznóólat láthat
Szegedében is, meg belevalót szintén. A hajózásról beszéljünk? Nekem ter52

mészetes. Apám hajós volt, nagyapám hajós, akár nagybátyáim. A véremben is lehetett már a hajósságból, azt hallottam kicsi korom óta. Abból éltünk. Meg a gyerek mi akar más lenni, mint az apja, különösen, ha olyan
apja volt, mint az enyém. A két háború közötti időben csöpörödtem. Minden iskolán kívüli időben őket lestem. A Bodrog partján, a vár helyével
szembeni parton volt a sójatér, azaz a superplacc, akarom mondani a hajóépítés színtere, ahol a fahajókat uzoválták. Leginkább javították, de újakat
is építettek. Akkor még használatban voltak, s Tokaj környékén szolgálták a
következő fahajók:
MAROS 25 vagonos fedeles (búzás, v. koporsófedelű), ami a csibatéri
komp alatt tuskóra ment és elsüllyedt.
KATICA 25 vagonos, Cigáhdnál tuskóra ment és elsüllyedt, mind a kettőt
beöntötte a homok.
VILMOS 25 vagonos puszta f aha jó, (nyitott rakterületű, dumbás hajó).
ZSUSKA 15 vagonos puszta fahajó.
LÍVIA 20 vagonos puszta fahajó.
6-os 15 vagonos puszta fahajó.
9-es 12 vagonos puszta fahajó.
10-es 12 vagonos puszta fahajó.
4-es 6 vagonos puszta fahajó.
5-ös 6 vagonos puszta fahajó.
Még olvasni nem tudtam, tőlük tanultam meg, mi a búzás hajó, a puszta
hajó, a burcsella, a szerhajó, lakhajó, tökösbárka, szájmuszli, a lovas dereglye, a hidas, a ladik, a csónak.
Csak később, kedvenc foglalatosságom, áz olvasás révén révedtem rá az
igazságra, hogy mennyi idegen kifejezést használunk a szakmában. Rákóczi
Ferenc francia hajómérnököket is hívott a szabadságharcához, azok közül
szakmunkásokkal együtt Tokajban is dolgoztak néhány évig. Bizonyosan évszázadok óta tudtak a tokajiak hajót építeni, de a franciák nyoma benne maradt a hajósok szótárában.
Ilyen a havaria szavunk, ami azt jelenti hogy vízben esett kár, szerencsétlenség. Ilyen szavunk a zsongár, ami a zsonglőr öcsikéje lehet, egyensúlyzót, ügyeset jelent, a hajósoknál azt a tanuló gyereket, aki vizet hord az
iváshoz, kötélen fölmászik az árbocok hegyébe és sok mást is. Nem valami
nagyzolás ezeknek a kiveszőben levő szavaknak a fölemlegetése. Ahogy tán
az elmúlt fahajók emlegetése sem siránkozásból való. Dehát én azok révén
tanultam a hajók titkát, s a hajózást. Csak azért mondom, hogy világosan
elkeserítsem magam a fölösleges magyarázkodástól.
A hajóssághoz vonzott apámék bámulatos szaktudása. Túlzás nélkül mondom, ha nem látom, nem hiszem, nem is mondom, hogy a faragó fejszével
olyan pontosan suhintottak, a legyet ketté szelték. Nem véletlenül. Fogadásból. A gerendára ragasztott papírpénzt egy suhintással úgy lefaragták, hogy
sem a bankóban, sem a gerendában kár nem esett. Mestereknek minősültek.
Bár nem tervezték a hajót, rajzokon ugyan eligazodtak, de jobban szerettek
a maguk esze szerint dolgozni. Nekik elég volt, ha a megrendelő azt mondta
hány vagonos befogadó képességű hajót akar. Akkor már látták a kész hajót maguk előtt. Kiváló járóképességű hajókat raktak. Nagy volt a felelősségük. A 40 vagonos búzás hajó árából 40 hold földet lehetett volna venni. Egy
födetlen (puszta hajó árából Tokajban kőházat lehetett rakatni, amit el nem
vitt a víz. A hajót elvitte, azért épült!
53

Amikor az állam, azaz a folyammérnökség építtetett fahajót, hát ahhoz
műszaki rajz készült. De az a vashajók természetrajzát hurcolta. Mondta a
mérnöknek az ács, hogy ő ennek alapján nem tud hajót rakni. Mire a mérnök megnyugtatta, hogy nem baj, terv kell, anélkül nincs építés, de ő csak
csinálja a maga esze szerint. Ügy is lett. A vashajó terve pihent az irodában,
a fahajó épült a sóján.
A tokaji superek kiváló munkát végeztek, de volt bennük azért annyi
tisztelet a szakmájuk iránt, hogy más mestereket kalaplevéve emlegettek.
Két egyforma fahajót a Tiszán nem lehetett látni. Mind évszázados ismeretek törvényei szerint épültek, de a super belevitte a saját egyéniségét akarva
akaratlan. Messziről megmondták az alakjáról, a víz hullámzásáról, a hajó
sziluettjéről, hogy kinek az edénye jön, s ki a mestere annak, nem csak a
kapitányát és a gazdáját. Az igazi super olyan szakismerettel épített kompot,
hidat, templomtornyot, ahogy hajót, ha a kenyérkeresete oda kormányozta,
de azért számon tartották, hogy náluk is tudóbbak a mindszenti ácsok, nem
is beszélve a szegediekről. Azok ladikot is készítettek olyan szépeket, elmehettek volna díszes névjegykártyának. Mint szépséges szép hattyú madarak,
úgy úszták a vizet.
Hajókról beszélünk, és nem uszályokról. Tokaj táján csak a MEFTEBnek voltak uszályai, azok is vasból, azokat is gőzösök, motoros erőgépek vontatták. A fahajó önálló életet élt. A terhelt fahajó elment a folyó sodrásával
lefelé. Üresen fölvontatták lovakkal, emberhámmal, utóbb géperővel, de ezeket nem szabad sietve húzatni, mert a hullámok szétverik. A fahajók szerepe
a motoros világ elterjedésekor, életük utolsó szakaszában olyan volt, mint a
bivalyoké a mezőgazdálkodásban-.
A sokféle sáros, mocskos, nehéz munkákat azokra hagyták. Alacsony vízállásnál a vontató gőzös nem tudott megmozdulni. A fahajó zátonyokon, alattomos limányokon át vitte a tokaji kőbányákból az andezitet a parterősítésekhez, út, hídépítésekhez, vitte a sódert az ároktői, csegei, keszi, polgári
partszakaszokról az építések színhelyére. De vitte a homokot a füredi, szőlősi
partorkól a kívánt helyekre. Szállított kendert, lent, cukorrépát, téglát, búzát. Millió kévényi rőzsét a parterősítési munkálatokhoz.
A szülők foglalkozása, a látott munka vonzott éngem is. Azonban édesapámnak volt annyi megelőzöttsége, hogy a tokaji polgárit elvégeztette velem.
De hát szünetben ott álltam a kiszabott munkahelyen. Mert az volt a hitem,
hogy hajós leszek magam is. Mondták pedig, hogy zenésznek, kurvának, hajósnak születni kell. Hát születtem!
Minden tokaii hajós a kőbányában kezdi a nehéz életet. Mai. ember kényszermunkának tartja a kőbányászatot, a kőrakodást. Nem is könnyű, annyi
bizonyos, hiszen meglett korú szénbányászok kitántorogtak a forró sziklafal
alól, nem bírták a terhet. Én, ahogy a polgáriból kicseppentem, beálltam a
Patkós bányábá. Ez az FMH a Folyammérnökségi Hivatal tulajdonában
működött. Kaptam az úri életmódom kimunkálásához (15 éves voltam) egy
furikot, ami csongrádi szabású kubikos talicska volt. Más is ilyennel dolgozott. Kezembe nyomták a kőtörő bunkót, a bontó vasat, a csákányt, a kavicshányó villát, a kupás lapátot.
A bányamester kijelölte termelőhelyünket a sziklafalnál. A robbantással
omlasztott követ mindenki olyan nagyságúra tördelte, hogy maga meg tudjon
birkózni a talicskára rakásban, a letolásban. Szikrát hányt a zúzó bunkó, a hidegvágó, s repült a kőszilánk, mint a robbanó lövedék repesze. A lábunk szárát
54

véresre sebezte, ami ellen oltott bakanccsal védekeztünk. Eldobni való csizmaszárat húztunk a lábúnk szárára, azután a bakancsot.
A saját teherbíró képességünkhöz vertük szét a követ, raktuk a fúrikba.
Hárorrimázsányi teher fért a talicskába. Hat fordulóval egy köbméter kő bement a hajóra.
De ahhoz külön taligautat alakítottunk. Az utunkból, amely olyan volt,
mint egy szétnyitott tenyér, minden ujj nyoma egy terelőhelyhez vezetett és
el onnan. Azon egy kavicsszem nem lehetett, mert zökkent rajta a terhes talicska akkorát, a szemünk is szikrát hányt. Mi több a járó út fűrészporral
volt fölszórva, amit a kerekek lemángoroltak simára, ment rajta a talicska, a
lejtőkön annyira, alig tudtuk megfogni. A féket a terehes furikra, még nem
találta föl senki, pedig milyen egyszerű lenne. Mert mire kitalálnánk, ma
már nincs szükség rá. Ilyen munkákat kötélpályákkal oldanak meg napjainkban a kőbányák. De akkor fékül szolgált a lábizmunk, a karunk, az egész
testünk kifeszítése. Egy köves hajó megrakásához általában nyolc ember
hordta a maga termelte követ. Minden órában pipahuját kiáltott a bandagazda, vagy mai szóval mondva a brigádvezető. Akit nem a vállalat nevezett
ki fölénk, hanem a banda választotta. Az ereje, esze, tapasztalata, szorgalma
alapján. Szemünk előtt volt a pasi. Ha lazított a mi terhünkre, hát elkergettük volna. De nem tudott lazítani, mert normája volt olyan mint a miénk.
Köbméterre petyegtettek annak is. Mindenki a maga hombárját töltötte. Általában nyolckamrásak voltak ezek a kőszállító fahajók. A pipahujában aztán nemcsak a cigarettázás esett meg, de mindenféle egészségügyi bajainkat
akkor intéztük.
Az előttünk járó híres kőrakodó nemzedékeknél az járta, hogy csapra
volt ütve a boroshordó, mellette egy háromdecis zománcos bögre. Abból egykét csuporral megittunk, hogy a tikkadtságunkat egyensúlyozzuk. Részegség
ott nem volt. Nem bírtunk volna dolgozni a parttól a hajóig lengő 10—12
méteres járódeszkán, nem tudtunk volna a teherrel rámenni a hombárok
szájára. Volt ugyan, aki nem tudta a bor erejét, tálicskástól megfürdött a
Bodrogban. De azt leintették. Megmondták neki, hogy mennyit igyon. Mi
hittünk a mértékkel fogyasztott bor életerejében. Tudtuk, hogy abban vitaminok, erősítők tartózkodnak. De ahhoz enni is kellett. Szalonnát, búzakenyeret, hagymát reggelire. Délben az asszonyos embereknek kihozták a feleségek az ebédet. A legények délben is száraz takarmányon éltek. A rakamaziak a talicskából ettek. Mi köröm közül tarisznyából.
Este mindenki otthon főzött, vagy a távolabb lakók a fabarakban. A Folyamhajózási vállalat nem tiltotta a munka közbeni borivást. Mi több a maga
szőlejében termett bort hozomra lekészítette a munkahelyekre. Régi rakodók
között voltak legendás ivók, akik naponta öt liter bor mellett tudtak a legtöbbet dolgozni. Kiizzadták magukból, hiszen nyári nagy melegekben tajtékban szakadozott rólunk a, veríték. A mezőgazdaságban egy pengő járt egy
napi napszámért, itt két pengő egy köbméter behajózásáért.
Nagy norma volt, ha töréssel, talicskázással, berakással valaki 10 pengőt
keresett egy- nap. Hiszen kétlovas kocsival is 36 pengőt fizetett egy napi fuvarért, a bánya. A frissen robbantott, széttördelt kövek éle olyan volt, mint
az üvegcserép. A lapja akár a köszörűkő. Vérig lecibálta kezünkről a bőrt,
ami ellen eleinte fogó szíj darabokkal védekeztünk, de az nagyon kisasszonyosnak tűnt az öregek szemében. Bazsalyogtak rajtunk. Az ő kezükön, ahogy a
55

mienken is később, úgy megvastagodott a bőr, hogy a cigarettát n e m t u d t u k
megsodorni, a dohányt beleszórni a papírba, olyan durva volt a kezünk.
Az első időkben este a leállás után elkezdett remegni a lábunk ina. Finoman remegett, akár szellőjárásban a fűzfalevél. Egész éjszaka alig t u d t u n k
aludni az izomláztól. De azért nem szaladtam el. Hajós a k a r t a m lenni, s a n nak elemi iskolája a kőbánya volt akkor.
Hogy hány gyerek próbálhatta hozzá hasonlóan az életet ekképpen, én
nem tudhatom. Működött Tokajban 11 kőbánya. A Tarnak, a Lencsés, a H u bertus, a Patkó, a Binét, a Szappanos, a Lukács, a Szász.
Minden bányának megvolt a negyven-ötven, 100 embere, minden b á n y á nak a maga biztos megrendelője. Szorult a Nagykopasz. Ha be nem tiltják a
bányászást, hát szétkapják a vulkáni kúpot. Ma m á r Sárospatak a d j a az a n dezitet. Itt el a kezekkel a Tokaji-hegytől!

tóCfr
BELICZAI MÁRIA R A J Z A
56

Szegedi tudósportrék

Nemcsak a forma, a fény, a szín megkapó..,
KOCH SÁNDORRAL BESZÉLGET LÁZÁR ISTVÁN
Koch Sándor (1896—1983) mineralógus, Kossuth-díjas egyetemi tanárral, aki pályája nagyobbik felét szentelte Szegednek — 1940-től 1969ig vezette az egyetem ásvány- és kőzettani tanszékét, és közben háromszor, 1947—48-ban, 1954—57 és 1960—63 között viselt dékáni megbízatást — 1979. április 20-án és 21-én átfogó beszélgetést vettünk föl hivatásáról, életéről. Az ebből készült, ötvenperces portréfilmet a Magyar Televízió 1979. november 5-én mutatta be, a fenti címmel. A rendező Bártfai György, az operatőr Becsy Zoltán, a hangmérnök Migray Gábor, a
vágó Jeszenszky Ágnes, a gyártásvezető Papp Ferenc, a riporter e sorok írója volt. A portréfilm, terjedelmi korlátok miatt, a teljes, film- és
hangszalagra vett anyagnak csak mintegy a felét tartalmazhatta. Jelen
közleményünk az eredeti interjú lényegében teljes szövegét nyújtja, csupán néhány tartalmi átfedés esetén rövidítettünk kissé, és annyi -— kizárólag stiláris — javítást végeztünk, amennyit a nyomtatott publikáció
megkíván. Bár Koch Sándor, sajnos, a iszöveget >már nem autorizálhatta,
a sajtó alá rendezés aprómunkája közben a riporter mintegy magán
érezte áz Ö felejthetetlenül élénk ¡és gyémántoson tiszta tekintetét.
— Ván néhány nagy család Magyarországon, amelyet nem a vagyon,
nem a rang tett naggyá, hanem az, hogy több nemzedéken át tudósok, kutatók, egyetemi tanárok sorát adtá. Koch Sándor, a földtudományok, ezen belül
az ásványtan doktora, Kossuth-díjas, nyugalmazott egyetemi tanár 1896-ban
született Kolozsvárott. Édesapja ugyancsák egyetemi
tanár...
— Tévedés. Nem egyetemi tanár, ő egyetemi címzetes rendkívüli tanár
volt, és mint a Pedagógium, á polgári iskolai tanárképző főiskola" tanára, került föl 1889-ben Budapestre, ö nem volt egyetemi tanár, ő címzetes rendkívüli egyetemi tanár volt.
:

— Ezek azok a különbségek, amelyeket mi már nagyon nehezen
érzékelni: hogy mit jelentett akkoriban ez <l finom elválasztás.

tudunk

— Nem volt ez finom elválasztás, mert a címzetes egyetemi tanárság egy
ótvaros vassal nem járt. Az egyetemi tanári fizetés pedig akkor nagyon-nagyon szép volt. A papám egyébként organikus kémikus volt, nem mineralógus.
— A családban tehát a nagybácsi képviselte a közelebbi

szakmát.
57

— Koch Antal 29 éves korában lett a kolozsvári egyetem tanára, és 1896ban került föl a budapesti tudományegyetemre professzornak. 1914-ig, nyugdíjba vonulásáig ott dolgozott.
— Akkor nyilván a nagybácsi volt az, aki Koch Sándort az
eljegyezte.

ásványtannal

— Nem. Aki engem az ásványtannal eljegyzett, az a Kis-Svábhegy volt.
A budai Kis-Svábhegy. Mi Budán laktunk, a Krisztinában. S a Krisztinaváros akkor még rettenetesen távol esett Pesttől, egy rozoga, két gebe vontatta
omnibusz kötötte össze Pesttel. Ennek az omnibusznak a végállomása a Krisztina téren volt, a krisztinavárosi templom mellett; onnan már csak gyalog
lehetett továbbmenni.
— És volt ott bármiféle

ásvány?

— Buda fölött emelkedett a Svábhegy, a Kis-Svábhegy. És a Kis-Svábhegy dachsteini mészkövében kőbánya volt, mészkőfejtő. Egyszer oda kirándultunk 1902-ben édesapámmal, pont lövés, robbantás után, és a robbantás
egy üreget tárt föl. Az üreg falán csodálatos kalcitkristályok ültek. Megbűvölve bámultam ezeket a kristályokat. Édesapám megvette rögtön, 20 fillért
adott a bányásznak, egy krigli sör árát, hazavittem, s attól kezdve már tudtam, hogy én más, mint mineralógus nem leszek. Attól kezdve kijártam a
Svábhegyre, a Szépvölgybe, a Farkasvölgybe, később, mikor idősebb voltam,
Dunabogdányba, és gyűjtöttem az ásványokat, és mind jobban és jobban
megszerettem őket. Mi fogott meg engem az ásványban? A változékony szépségük . . .
— De hiszen halott anyag.
— Ezt mondják az emberek. Holott csak annyira halott — mint egy halott, Az ásvány sem örök. Abban a pillanatban, mihelyt az ásvány megszűnne
változni, a szerves élet is megszűnne a Földön. Mi miből táplálkozunk? A talajból. A levegőből kapjuk az oxigént, a széndioxidot és a vizet, illetve a vizet a földből, de ez a víz, ez nem desztillált víz, ez oldott anyagokat hoz magával. Az oxigénen és a széndioxidon kívül mindent, ami testünk fölépítéséhez szükséges, végeredményben az ásványvilág ad. És azért adhatja, mert az
ásvány világ is változik, az ásvány is mállik, a levegő oxigénjének, széndioxidjának hatására. Desztillált vízben nem mállik az ásvány. Csak olyan
vízben, ami oxigént és oldott anyagokat tartalmaz.
— Gyermekkorod tehát a Pedagógiumhoz kötődött, annak közelében nőttél fel. Egy ideig édesapám is volt a Pedagógium hallgatója, és ő szenzációs
kirándulásokról mesélt.
\

— Ügy van. Édesapám minden ősszel 10—14 napra elvitte a hallgatóit
egy-egy nagy kirándulásra. Ezekből a hallgatókból polgári iskolai tanárok lettek, és a polgári iskolai tanárok, mint a tanárok általában, sose voltak életükben jól fizetve, tehát néni sok kilátás volt arra, hogy nagyobb' utakát -tehessenek, hogy megismerjék Magyarországot. Erre szolgált az őszi, nagy kirándulás. Ezt Semsey Andor finanszírozta, erre a névre még visszatérünk, és
édesapám vezette. Fölkeresték Magyarország legcsodálatosabb tájait.
— Erről hallomásból tudsz?
58

.

— Nem. Olyan mérhetetlen szerencsém volt, hogy 1910-től négy esztendőn keresztül részt vehettem ezeken a nagy kirándulásokon. S mindjárt az
első a bánsági vidékre, az akkori Magyarország bányászatilag messze legérdekesebb vidékére vezetett. Egy terhes öszvér kismiska ahhoz képest, ahogy én
megrakva onnét eljöttem, úgy tele voltam ásvánnyal. De érdemes volt hazacipelni, mert fogjátok látni a gyűjteményben: a jelentős részük még mindig
megvan és még mindig itt van.
— Térjünk akkor rögtön vissza Semsey Andorra, ha már a neve elhangzott. Ki volt ö, és miért fizetett kirándulásokat a pedagógium hallgatóinak?
'— Semsey Andor Magyarországon a legönzetlenebb mecénása volt a természettudományoknak. 40 ezer holdja volt Balmazújváros környékén, de önmagára nézve oly hihetetlenül fukar volt, hogy az már egyenesen nevetséges.
Ha leült, akkor papírt tett a székére, hogy ne kopjon a nadrágja, minden nap
egy olcsó kifőzdébe járt ebédelni, 40—50 krajcárjába került az ebéd, mert
magától sajnálta a pénzt. De ha a tudomány ügyéről volt szó, abban a pillanatban kinyitotta az erszényét. 40 ezer holdnak minden jövedelme Semsey
életében magyar tudományos célra, és elsősorban természettudományos célokra ment.
— A kirándulásokon kívül mit

finanszírozott?

— A Magyar Nemzeti Múzeum méltán világhíres gyűjteménye két embernek köszönhette, hogy a kontinensen a legszebb ásványgyűjtemény volt.
Krenner Józsefnek, a tudósnak, aki lelkesíteni, és Semsey Andornak, a mecénásnak, aki lelkesedni tudott. Elmondok egy esetet. A mexikói Somorrában
— Mexikó tudvalevően ezüstország — a ridegezüst-ércnek, a stephanitnak egy
addig sosem látott szépségű darabja került elő, 5 cm nagyságú óriáskristályokkal. Rögtön lecsapott rá egy philadelphiai cég, megvette, és értesítette a
világ minden nagy múzeumát és gyűjtőjét, hogy 500 dollárért — bődületes
pénz volt ez akkoriban! — kapható ez a darab. Megkapta az értesítést a budapesti Nemzeti Múzeum is, Krenner József rögtön rohant Sfemseyhez, Semsey meggondolás nélkül, azonnal aláírta a csekket, küldték Philadelphiába, s
onnan küldték a nagy stephanitot, azzal, hogy a mi sürgönyünk után fél órával futott be a British Múzeum sürgönye, de mert a miénk volt az első, tehát nekünk jutott ez a csudálatos szépség. Egyik díszpéldánya volt az ásványtárnak, de sajnos 56-ban ez is megsemmisült.
— A híres és drága ásványok először Semsey kezébe

kerültek?

— Nem. Ezeket a drága ásványokat Semsey kifizette, s akkor öreg gazdámnak és mesteremnek, Krennernek a kezébe kerültek, és Krenner eldugta
őket. Mert Krenner úgy volt az ásványokkal, mint egy 19—20 éves gyerek a
delnőkkel, annyira szerette őket, hogy kimondottan féltékeny volt rájuk. Eldugta a legszebb darabokat a leglehetetlenebb helyekre, és Semsey mindig
panaszkodott, hogy mégis borzasztó, ő veszi az ásványokat, de nem is látja.
Míg egyszer kifogott Krenneren. Azt mondja: eddig Krenner ajánlotta nekem
az ásványokat, és meggondolás nélkül megvettem, mert amit ő ajánlott, az
csak szép l e h e t . . . Most azt mondom: először tessék nekem megmutatni.
Krenner kihozta, én kigyönyörködtem magam, és csak akkor adtam a beleegyezésemet a vételhez. Akkor már eldughatta Krenner, akkor már láttam
az ásványt...
59

— A Nemzeti Múzeum
pusztult el 1956-ban?

nagyszerű

gyűjteményének

mekkora

százaléka

— Majdnem az egész. És én, aki több, mint 22 évet dolgoztam a Nemzeti Múzeum ásványtárában, messze legjobban az erdélyi aranyakat, termésaranyakat sajnálom. Kimondhatatlanul szép, és soha többé be nem szerezhető példányoknak utolérhetetlen darabjai voltak.
— A bányák már kimerültek,

ahonnan ezek

származtak?

— Ezek a bányák részben már kimerültek, és ha nem merültek ki, akkor már szabad arany nemigen fordul bennük elő, csak hintett arany.' Az
arany tudniillik rendszerint hintve fordul elő a kőzetben, és ha egy tonna
kőzetben 6 gramm arany van, akkor már érdemes fejteni. De az az eset,
hogy szabad arany, negyedkilós, félkilós példányokban előforduljon, már
nincsen Erdélyben. Nálunk voltak a legszebb erdélyi aranypéldányok. Semsey vette meg a híres Weisz-féle aranygyűjteményt a Nemzeti Múzeumnak.
Ezeket többé soha az életben pótolni nem tudjuk, mert ma már nincsenek..
És. ahol van belőlük néhány, mint Bécsben vagy a prágai Nemzeti Múzeumban, ott féltékenyen őrzik őket, mert ők éppen olyan jól tudják, mint én,
hogy ezek pótolhatatlanok, soha többé be nem szerezhető értékek.
— Mindez még az első világháború előtti évekre utal. Koch
Sándor
érettségijének éve, pontosan 1914. Vészterhes év. Éppen csak el tudja kezdeni
az egyetemet. Mi történt azután? Nyilván az, ami sokakkal történt
akkoriban ...
— 15 májusában bevonultam katonának, az első honvéd gyalogezredhez. És 16-ban kerültem ki aztán a harctérre, és 16 májusától végigcsináltam
a Bruszilov-offenzívát, utána lementünk az olasz frontra, végigcsináltam a
10—11—12. isonzói csatát, ezután kerültem vissza.
— Milyen szerencse folytán sikerült még a háború vége előtt
a katonaruhából?

kikerülni

— Nem kerültem ki. 1918-ban szereltem le, 18 novemberében.
—. Azt mondtad:

hazajöttél.

— Hazajöttem szabadságra, és itthon feküdtem 40 fokos lázzal. S akkor
a vizsgálatomra kiküldött katonaorvos megállapította, hogy tüdőbajom van.
Bevittek a helyőrségi kórházba, hála Istennek, á kétoldali tüdőcsücshurutot
sikerült kikúrálni, és utána már nem vittek , ki a harctérre.
— Hogyan folytatódott

ezután az egyetemi

pályád?

— Tulajdonképpen alig vesztettem valamit. Amit az is mutat, hogy a
feleségemmel, aki évfolyamtársam volt, és aki, mikor én hazakerültem a
harctérről, már rég lealapvizsgázott, végül együtt tettük le a pedagógiai vizsgát.
— Hogyan sikerült ezt elérni?
— Ügy, hogy mi mérhetetlen sok kedvezményt kaptunk. Nekünk szerveztek külön katonakurzusokat, adtak félévelengedést — mondom, egyszerre
tettük le 1919-ben a pedagógiai vizsgát, annak dacára, hogy majdnem négy
60

esztendeig katona voltam, s a négy esztendőből kettőt a fronton töltöttem.
Mellesleg, ha én lennék kultuszminiszter, hasonló helyzetben nem adnék a
hallgatóknak olyan kedvezményt, hogy a hallgató két hét alatt elvégezhessen
egy félévet, mert ennek a levét később ittam meg. Kiderült, hogy se kémiai
analitikát, se organikus kémiát, majdnem semmit sem tudtam, amikor levizsgáztam, így mint kész ember és egyetemi doktor, újra beiratkoztam az
egyetemre, hogy pótoljam, amit nem volt alkalmam hallgatóként elsajátítani.
— Hogyan tudtál elhelyezkedni

egyetem

után?

— Ez egy kicsit nehéz volt. De Krennernek az ajánlatára, akit 1919-ben
végérvényesen kitettek a Nemzeti Múzeumból, engem hívtak meg az ásványtárba, fizetéstelen segédőrnek.
— Ez azt jelentette,

hogy egy fillért sem kaptál?

— Nem, valami keveset, úgynevezett napidíjat kaptam, de nem voltam
kinevezett állásban, és 1922-ig itt-ott juttatott, kevés pénzből kellett meglennünk.
— 1919-ben Krennert politikai okból tették

ki?

— Nem. ö már 1913-ban nyugdíjba ment, mert elérte a 70 évet, és akkor 70 év volt egyetemi tanároknál a nyugdíjhatár. Nyugdíjba ment, de följárt az intézetbe. 1919-ben azután kitiltották őt az ásványtárból.
— Az ásványtár

egyik

megalapítóját?

— Igen. Mert az öreg Krenner, már az előbb is említettem, olyan volt,
mint egy szerelmes fiatalember: kimondottan féltékeny volt az ásványokra.
Jött egy küldemény, bevitte a szobájába, ott kipakolta, gyönyörködött benne,
s aztán eldugta. Eldugta, elzárta, senkinek meg nem mutatta, még a kollégáinak se.
— Hová rakta őket?
— A legkülönbözőbb helyekre. A szomorú. csak az volt, hogy sokszor
még a cédulát is elvette a darab mellől.
— Amely a lelőhelyet jelezte

...

— Igen. ö tudta, hogy honnan való, de más ném tudta rajta kívül, így
amikor aztán az öreg Krenner meghalt, akkor nyitogattuk a fiókokat, nagyon nehéz volt, mert a. legtöbb fiókba bele volt törve a kulcs. Krennernek
egy halom kulcs volt az íróasztalán, ő se tudta, hogy melyik hova szól, aztán
próbálta, próbálta, beletörte a kulcsot, belenyugodott, hogy nem lehet kinyitni a szekrényt. Lakatost kellett hívatni, kinyittattuk az összes szekrényeket,
és találtunk ott fiókokat, amelyeket vastagon fedett ez a zsíros, ez a rettenetesen nehezen eltávolítható múzeumi por. Hosszú éveken keresztül azzal foglalkoztunk, hogy a fiókokat nyitogattuk, a darabokat kiszedtük, és nem mostuk, mert nem mgrtük vízzel mosni, hiszen az ásványok egy része víztől bomlik, fújtatóval lefújtattuk a durva finom port róla, utána finom kefével kefélgettük, amíg előbukkant a vastag porréteg alól a mag. A legtöbb darab a
múzeum régi tisztviselőinek is meglepetés volt. Sohse látták, mert Krenner
egyszerűen nem ..mutatta meg.
'„•
61

— A múzeumi segédőr fizetése, illetve jövedelme
S a dolga?

tehát igen kevés

volt.

— Dolgunk lett volna: az anyag számba vétele, karbantartása, a gyűjtemény rendezése és modernizálása.
— És a gyarapítása?
— Gyarapítása is. Kirándulásokra kellett volna mennünk, gyűjteni. De
nem volt pénzünk rá. Nagyon-nagyon keveset járhattunk ki eleinte gyűjteni,
mert régen a kirándulásokat is Semsey Andor finanszírozta, de mikor én a
múzeumba kerültem, Semsey már nagyon beteg volt, rövidre rá meg is halt,
és mindennemű Semsey-segély megszűnt. Állami dotáció pedig nagyon kicsike volt.
— Tartott-e akkoriban kapcsolatot g múzeum a magángyűjtőkkel?
— Igen keveset. Ez is még Krenner idejéből származott, ö féltékeny volt
a mágángyűj tőkre is, hogy esetleg elszedik a múzeum elől a szebb példányokat, a magángyűjtőknek mégis állott valamely összeg rendelkezésre, könnyebben mozoghattak, jobban mehettek bányába gyűjteni, mint a múzeum tisztviselői, ezért Krenner lehetőleg kerülte, hogy a magángyűjtők a múzeumba
jöhessenek.
— Kevés lévén a feladat, sok idő maradhatott

a tudományos

munkára.

— Nem, nem. Éspedig azért nem, mert a Magyar Nemzeti Múzeum ásványtára, mikor én odakerültem, semminemű ásványtani műszerrel nem volt
felszerelve. Egy polarizációs mikroszkópunk nem volt. Csak a kézi nagyítók.
Krenner egyetemi tanár is volt, és az ásványtár igazgatója is. Tehát ő az egyetemet — ugyancsak a Semsey pénzén — fölszerelte eszközökkel, és a kutatásait ott végezte, az egyetemi intézetben.
— S ez a hagyomány folytatódott:

hogy az egyetemen

lehetett

dolgozni?

— Én is ott dolgoztam mindig. Az egyetem professzora akkor már Mauritz Béla volt, és ő olyan végtelenül kedves volt, engedte, hogy az intézetben
dolgozhattunk.
— És miből lehetett ekkor megélni?
— Megélni? 1922-ben Klebelsberg Kunó megszervezte az úgynevezett
gyűjteményegyetemet, és akkor megszüntették az ingyenes állásokat. Attólkezdve már minden egyes múzeumi tisztviselő megkapta a fizetését. Nem volt
sok, de h á t . . .
— Elegendő volt?
— Elég se volt éppen.
— Akkoriban ismerték-e

a másodállást?

— Nem, nem.
— Mi pótolhatta hát a jövedelmet?
— Vagy írtunk ide, írtunk oda, vagy pedig mint ahogy én csináltam, kor62

repetáltunk. Középiskolás gyerekekhez jártam korrepetálni, onnan szereztem
pénzt. Annál is inkább, mert nekem gyűjtőszenvedélyeim közül kettő az,
amely emlékezetem óta elkísért mind a mai napig, az ásványok és a könyvek
gyűjtése. Minden jó könyvet szerettem volna már akkor megszerezni. A fizetésből, a segédőri fizetésből nehezen lehetett volna megengedni ezt a luxust.
,

— Írást emlegettél. A szakcikkeket

akkoriban

fizették?

— Igen, a Természettudományi Közlöny fizetett, az akadémiai kiadványok
fizettek, ellenben például a Földtani Közlemények nem fizetett.
—r És hová lehetett még írni?
— Ifjúsági lapokba.
— Ásványokról?
— Nem, nem, nem. írtam én a világon mindent, még verset is. Amit
megfizettek. Humoros írásokat, ismeretterjesztő cikkeket, sőt otfa vetemedtem,
hogy novellát is írtam. Igyekeztem a megrendeléseknek eleget tenni, hogy
megkapjam az egy cikkért járó tíz pengőt, ami akkor nagyon nagy pénz volt.
— Közben viszont ott volt a tudományos világ. A múzeumban folyt, lassan, csendesen, kevés pénzzel a munka, az egyetemen lehetett kutatni, mellékesen még cikkeket kellett írni. És a tudományos karrier?
— Amint mondtam, én, mióta az eszemet bírom, az ásványoknak voltam
szerelmese és rabja. Tehát az ásványokkal dolgozni számomra nem megterhelés, sőt kimondottan élvezetet jelentett. Akkortájt az ásványtan nálunk, itthon kifejezetten morfológia volt, tehát elsősorban kristálytan. Ezt művelte
Krenner, Zimányi, ezt műveltük mi, akkori mineralógusok. Helytelenül hívtak minket így, mert inkább kristallográfusok voltunk. Erről tértem én azután
le, amikor engem az is kezdett érdekelni, hogy jó, jó, ez így van most, de
hogy lett ez ilyen, és ilyen marad-e mindig, vagy változik. Szóval, elkezdtem
foglalkozni egy nálunk akkor új, külföldön már ismert tudománnyal, a genetikával.
— Mely országok jártak élen az

ásványgenetikában?

•— A németek és a szovjetek. A Szovjetunióban elsősorban Ferszman
volt az, aki a genetikát művelte és a tudomány rangjára emelte.
— Az 1920-as években járunk. Lehetett tudni akkor, hogy mi történt a
szovjet tudományban?
— Én már nem az 1920-as években járok, én már odébb járok: 1931ben Klebelsberg akkori kultuszminiszter kiküldött engem egy esztendőre a
bécsi Collegium Hungaricumba. Nem akartam kimenni semmi pénzért, hisz
akkor már családos ember voltam, két gyerekem volt, és nagyon jól tudtam,
hogy ha nem vagyok itthon, akkor nem tudok mellékesen keresni semmit,
Bécsben kaptam szállást, kaptam kosztot, de egy árva krajcár készpénzt nem.
— Mi volt a kiküldetés

célja?

— Klebelsberg csinálta a külföldi Collegium Hungaricumokat, egyet Bécs63

ben, egyet Berlinben, csinált egy magyar intézetet Rómában és ösztöndíjasokat küldött ki Párizsba is. Nagyon igaza volt, mert hihetetlen, hogy mit tágult az ember látóköre odakünn. Ott ismerkedtem azután meg a modern mineralógiával, amelyben már benne volt a genetika, az ásványok — ha szabad
így mondanom — életének, létének a tudománya. Ez 1931—32-ben történt.
Akkor voltam kinn Bécsben. 1929-ben lettem a budapesti tudományegyetem
magántanára. Igaz, az első előadásom, amelyet meghirdettem, már az is „az
ásványasszociációk genetikája" volt. A hallgatókat úgy megrémítette ez a teljesen szokatlan cím, hogy az első félévre egyetlen egy sem jelentkezett.
A második félévben már értelmesebb címet adtam az előadásomnak: Magyarország ásványai. Akkor már jöttek, és ettől kezdve soha — legalábbis az ásványtani intézetben soha — nem látott létszámom volt, mint magántanárnak.
— Ez csak erkölcsi siker volt?
<— No, azért nem. Mint említettem, a magántanár fizetést nem kapott,
abból élt, amit máshol, rendes állásával keresett. De a félévek végén tandíjjutalék illette meg, a tandíj bizonyos hányadát, amit a hallgatók fizettek,
szétosztották a rendes és a magántanárok között. Nekem a karácsonyi ajándékozásra a tandíj jutalék mindig nagyszerűen jött; akkor is, a második félév
végén is tekintélyes summát kaptam. A pengős világban száz pengő már sok
pénz volt, s én néha 3—400, sőt egyszer 500 pengőt kaptam; sokkal többet,
mint akkori, múzeumi havi fizetésem.
— A bécsi tanulmányi évnek volt közvetlen célja is?
— Igen. A mesterséges ékkövek gyártása akkor már javában folyt Franciaországban, Csehországban, és egyre-másra kerültek forgalomba mesterséges
rubinok, zafírok, amelyek pontosan ugyanazokkal a fizikai és kémiai adottságokkal rendelkeztek, mint a természetesek. Tehát se optikai, se kémiai úton,
se fizikailag megkülönböztetni a természetes kövektől ezeket nem lehetett.
Kellett valami metodika, amellyel a mesterséges köveket a náluk sokkal, de
sokkal értékesebb természetes kövektől elválaszthatjuk. Ezt külföldön, így
Bécsben is megoldották. Az egyik kő a természetben keletkezett, a másikat
•laboratóriumban hozták létre. És az eltérő keletkezési módnak a kő belsejében megvoltak a nyomai. Egy természetes rubinban, zafírban zárványok vannak, folyadék vagy szilárd zárványok, idősebbek a rubinnál vagy a zafírnál, idősebbek az ásványnál. Például a turmalinnak a rendkívül finom tűcskéi. A mesterséges kövekből ezek, ami egészen magától értetődik, hiányoznak.
Ezekben legföljebb gázzárványok lehetnek. Nos, ezeket a zárványokat kellett vizsgálni mikroszkóp alatt. A mesterséges vagy természetes, szóval a vizsgálandó követ erősen fénytörő folyadékba helyezték, és mikroszkóppal nézve, százszázalékos biztonsággal meg lehetett állapítani eredetükét. Klebelsbergnek az volt az óhaja, hogy Budapesten is állítsunk föl egy drágakővizsgáló intézetet, és annak vezetőjévé engem szemelt ki. De foglalkoztam odakünn mással is, hiszen az égvilágon semmi hivatalos elfoglaltságom nem volt.
Végigkutattam az ásványtani intézetet, főleg magyar anyag után, látogattam
a múzeumokat...
— Bécsben ásványokkal

csak a múzeumokban

lehetett

találkozni?

— Nem, nem. Bécsben élt Európa egyik legnagyobb privát gyűjtője; „ci64

vilben" vezérigazgató. Ismertem őt régebbről, gyakran járt Budapesten, ilyenkor mindig bejött a Nemzeti Múzeumba, s akkor mindig engem keresett meg,
ketten mentünk be a gyűjteménybe, és lelkesedtünk a szép darabokon. Amikor megérkeztem Bécsbe, első dolgom volt jelentkezni nála, ő meghívott, és
ettől kezdve minden szerdán a délutánt nála töltöttem, az ő utolérhetetlen
szépségű magángyűjteményében gyönyörködve. Nem volt mineralógus, kifejezetten amatőr, volt, de az amatőrök legjelesebb fajtájából, aki csak kifogástalanul szép példányokat vásárolt és gyűjtött.
— Említenél-e még nevezetes

magángyűjtőket?

— A régi Magyarországon a legnevezetesebb ásványgyűjtők egyike Fülöp
Béla temesvári ügyvéd volt, ügyvéd és földbirtokos, aki szintén horribilis öszszegeket áldozott a mániájára.
— A neve ismerős valamelyik

ásványról.

— A fülöppit nevű ásványt én neveztem el róla, éppen azért, mert a fülöppit első példányait tőle kaptam. Ezeket ő gyűjtötte Nagybányán. Mikor lenn
voltam nála 1927-ben Temesvárott, a gyűjteményét megnézni, ideadta nekem,
hogy mi ez? Én nem tudtam megmondani, el kellett hoznom, meghatározni.
Kiderült, hogy egy új ásvány. Akkor megkértem, engedje meg, hogy róla nevezzem el.
— Ez nagy dicsőség egy

magángyűjtőnek.

— Kimondhatatlanul örült neki, s így Fülöp Bélának, ennek a nagy magyar amatőrnek a neve meg van örökítve az ásványtanban, a fülöppitet minden ásványtankönyvben megtaláljuk.
— 1935. Koch Sándor, aki ekkor már nem fizetés nélküli segédőr, hanem
a 8. fizetési osztályban őr a Nemzeti Múzeumban, elkanyarodik egy kicsit az
ásványoktól. Miért és merre?
Hóman Bálint fölállította az úgynevezett gyűjtemény egy etemet, ennek hatáskörébe tartozott az összes magyar múzeum, nemcsak a budapesti múzeumok, levéltárak, hanem a vidékiek is. Ennek a gyűjtemény egy etemnek a főigazgatója, az egyetem tanácsának az elnöke maga Hóman Bálint volt.
— Aki ekkor vallás- és közoktatási miniszter is.
— És ráadásul egyetemi tanár. Annyi elfoglaltsága volt, hogy ő nemigen
ért rá múzeumügyekkel foglalkozni. Viszont azt tudta, hogy én érdeklődöm
az Iparművészeti Múzeum, a Szépművészeti Múzeum, a zoológia és minden
ördög iránt. Lehivatott, és azt mondta: Sándor, gyere le ide mellém, elnöki
titkárnak, és foglalkozz te az ügyekkel, én nem érek rá. Lementem 1935-ben,
mint elnöki titkár, rá két évre megkaptam az elnöki tanácsosi címet — a fizetési osztályt nem —, és attól kezdve öt esztendeig, ha szabad így mondanom, a kezemben volt Magyarország minden múzeumának az ügye, a debreceni Déri Múzeumé éppúgy, mint a szegedi Móra Ferenc Múzeumé, a szekszárdi Garay múzeumé. Hóman Bálint mellett Herczog József, a levéltár főigazgatója volt az alelnök, vele ketten vittük aztán az ügyeket, de tekintettel arra, hogy Herczog Józsefnek a levéltár éppen elég dolgot adott, ő is azt
mondta, hogy Sándor, csináld te, és nekem hetenként egyszer referálsz. Hát
65

én csináltam, öt esztendeig csináltam, 1935-től 1940-ig, és mondhatom, kimondhatatlanul élveztem, annak dacára, hogy ez nem mineralogía vplt. Magyarország minden múzeumát megismertem, közvetlenül, mert ellátogattam
oda, vagy az igazgatók referátuma révén. Én ezt az állást igen-igen nagy élvezettel töltöttem be.
— Hol volt az adminisztráció, hol voltak a hivatali

helyiségek?

— A Nemzeti Múzeum épületében, a földszinten, amikor az ember bemegy a Múzeum utcai kapun, jobbra volt az elnöki tanácsnak a hivatalos helyisége, ott volt az enyém is, és ott volt Hóman Bálint lakása, úgy, hogy az
ő lakásába az én szobámból át lehetett menni. Eleinte magához hivatott egyegy megbeszélésre, később azután már nem is hivatott, látta, hogy minden
megy őnélküle is, csak akkor mentem hozzá, ha valami nagyon fontos ügy
volt, amiben neki kellett határoznia, mint miniszternek.
— A múzeumokba sem járt el?
— Nagyon keveset. Hozzánk, az ásványtárba egész főigazgatói működése
alatt egyetlen egyszer nem jött föl, mert a múzeumban nem volt lift, és ő azt
mondta, két emeletet nem mászik. Érdekes, hogy az elődje, Klebelsberg Kunó
nemegyszer megtette, hogy mielőtt reggel bement a minisztériumba, fölszaladt a múzeumba vagy a régiségtárba, vagy az ásványtárba, vagy a növénytárba benézett, elkapott egy tisztviselőt, aki éppen ott volt, vezettette magát,
s aztán rohant be dolgozni. Klebelsberg sokkal, de sokkal közelebb állt a múzeumokhoz, mint Hóman Bálint, aki pedig a főigazgatója is volt a magyar múzeumoknak.
— Ebben az öt évben, 1935 és 1940 között a magyar múzeumok
godtak-e, és ha igen, milyen forrásból?

gazda-

— Szépen gazdagodtak. Volt a múzeumbarátok egyesülete, ennek voltak
pártoló tagjai, és más forrásokból is egész tekintélyes summák futottak be,
ezekből vásárolhattak a múzeumok.
— Tehát nem az államkasszából?
— Az állami dotáció csurrant-csöppent, bár néha, ha nagyon-nagyon kellett, tekintélyesebb summát is kaptunk. Sohse felejtem el, amikor az Erdődycsalád fölajánlotta a trónkárpitot, Mátyás király trónkárpitját megvételre.
Rögtön rohant a Nemzeti Múzeum történeti osztályának igazgatója, Zichy
István a minisztériumba, és kiharcolta, hogy megvegyék.
— Tartott ez 1940-ig ...
— Még valamit... A Nemzeti Múzeum ásványtára akkor, hála Semsey
és Krenner együttműködésének, a kontinens első ásványtára volt, nála gazdagabb Európában csak a British Múzeumé. Rengeteg külföldi látogatónk volt,
nem volt külföldi szakember vagy amatőr gyűjtő, aki ne tartotta volna kötelességének meglátogatni minket, és mind azzal távozott, hogy sokat várt, de
még többet kapott. Pedig ötödrészét nem látták a kincsnek, mert a fiókok is
durranásig tele voltak ásványokkal, amit emberi szem évtizedek óta nem látott,
amit évtizedek óta vastagon borított a szép, szürke, zsíros múzeumi por.
66

— 1940-ben hová kerültél?
— 1940-ben kinevezést kaptam a szegedi tudományegyetemre. 1921-ben
tulajdonképpen a Kolozsvárról áttelepült egyetem került Szegedre, és amikor
Kolozsvár visszakerült ideiglenesen Magyarországhoz, akkor ez visszaköltözött
Kolozsvárra, a régi professzorok, akik még onnan jöttek el, egész magától értetődően visszamentek, így az itteni ásványtani tanszék professzora, Szentpéteri Zsigmond is, és az ő helyére neveztek engem aztán ki, az akkor ily módon
„újonnan" alapított egyetemre.
— Megérte eljönni Budapestről?
— Meg. Mi sem mutatja ezt jobban, mint hogy 1950-ben, amikor egykori
pesti professzorom, Mauritz Béla nyugdíjba ment, a budapesti egyetem természettudományi kara engem hívott meg utódjául. A dékán, a nagy kolloidkémikus, Buzágh Aladár lejött ide, hogy tolmácsolja nekem a kar meghívását.
És akkor minden gondolkodás nélkül kijelentettem, hogy nagyon hálás vagyok a meghívásért, de nem megyek Pestre vissza. Maradok Szegeden. Én ahhoz már nem érzek erőt, hogy másodszor is egy új intézetet építsek föl, mert
teljesen újra kellett volna szervezni az intézetet. És nagyon-nagyon jól érzem
magamat itt. Óriási csalódottsággal távozott Buzágh Aladár, mert egyáltalán
nem szokták meg a pestiek, hogy ha egy pesti egyetem meghív valakit vidékről, az visszautasítsa a meghívást.
— Van-e Magyarországnak olyan bányája, ahol nem jártál?
— Nincs.
— A legújabbak közül sincs?
— Láttam a legújabbakat is, igaz, hogy részben még kezdeti állapotban,
például Recsket, de olyan bánya, ahol én nem jártam, nincsen. Olyan kőfejtő
is kevés akad, mert bánya és kőfejtő között van különbség, ugye, a bánya,
az mélyművelet, a kőfejtő pedig felszíni. Igaz, hogy bányák is vannak...a felszínen, de ahol csak kőzetet vagy útépítésre való követ fejtenek, mint például
a Balaton vidékén, azok kőfejtők, nem bányák. Vagy a Buda környékiek is
kőfejtők.
— Ezekben mit lehet találni? Óriási kőtömeg, minden szép ásvány nélkül ...
— A szép ásvány sehol sem gyakori. Nemcsak a kőfejtőkben, a bányákban sem. De azért olyan kőfejtő, ahol néhanapján egy-két szép ásvány elő ne
jönne, alig van. A balatoni bazalt kőfejtőkben is akad néha egy-egy Kólyagüreg; ritka, hogy ezek belsejében egy pár szép kristály elő ne fordulna. Ugyanígy Dunabogdány andezitje teli szép ásványokkal.
— Magyarország ásványai. Egyszerű cím. Azt hiszem, ezt a könyvet mégis
nagyon nehéz lehetett megírni.
— Én a Magyarország ásványait, mihelyt a doktorátust letettem 1920-ban,
rögtön elkezdtem írni. Olyképpen, hogy összeszedtem minden "összeszedhető
adatot 200 évre visszamenőleg, hazai és külföldi szakfolyóiratokból, könyvekből. Óriási tömeg jegyzet gyűlt egybe. A Kárpát-medence, tehát az egykori
67

Magyarország ásványait akartam feldolgozni, azonban 1945-ben az egész anyag
elpusztult.
— Több évtizedes munka

eredménye.

— 1920-tól 1945-ig dolgoztam ezen. És a munkám akkor elpusztult. Itt volt
az egyetem épületének pincéjében a tömeg kézirat, és sajnos megsemmisült.
— Lehet egy ilyen munkát

újrakezdeni?

— Nem lehet, és nem is kezdtem el újra, hanem elkezdtem a mai Magyarország ásványainak feldolgozását. Ez is újabb húszévi munka volt, húszesztendei munka eredménye az a könyv, amelyet az akadémia adott ki 1966-ban,
sajnos, mindössze 1200 példányban, és most lássatok csodát, ez az 1200 példány tíz nap alatt úgy elfogyott, hogy tíz nap után akartam szerezni, mert a
kapott 12 tiszteletpéldányomat már elosztogattam — végül a szüleimtől kellett
visszakérnem azt a példányt, ami most az enyém.
— Gyakran vitatkozom, hogy gazdag-e Magyarország ásványi
nyersanyagokban. Sokszor azt mondják: szegény. Ez nem igaz. Közepesen ellátottnak lehetne nevezni. Ez azonban a nyersanyag. És ásványokban, esztétikailag
szép
ásványokban gazdag-e vagy szegény Magyarország?
— Kimondottan szegény. Igazán szép ásvány Magyarországon nagyon kevés helyen fordul elő, és e helyek közül első helyen áll Rudabánya, amelynek
oxidációs zónájában, tehát a felszínhez aránylag közel utolérhetetlen szépségben fordulnak elő másodlagos rézércek. Érdekes, Rudabánya vasbánya, az ember azt hinné, hogy a másodlagos vasásványok azok, amelyek érdeklik a mineralógust Rudabányán. Nem. Minimális mennyiségben fordul elő, mint a primér
vasérc, a sziderit zárványa, a másodlagos rézérc, mégis, ezek a másodlagos rézásványok azok, amelyek Rudabányát mint ásványlelőhelyet külföldön is ismertté teszik.
— Drágáköveink nincsenek, de vannak-e

féldrágaköveink?

— Féldrágaköveink sincsenek. Díszítőkövek, azok vannak, a Tokaji-hegység alján jáspisok, azután ott van az obszidián, amelyet méltán számítunk ide,
meg egy pár kvarcváltozat. Igazi drágakő nincs, de nem is volt soha. A régi
Magyarországnak egyetlen egy igazi drágaköve volt, a nemesopál. Az tényleg
az első osztályú drágakövek közé számított, és számít ma is.
— Valamikor nagyon divatos volt, később hírét

vesztette.

— A nemesopálról az a buta babona terjedt el, hogy szerencsétlenséget
hoz. Azt is megmondom, hogy miért terjedt el ez a babona. A nemesopál, ami
tényleg nagyon keresett ékkő, drágakő volt, élénk konkurrenciát jelentett a
Csehországban található egyik nemesgránátfélének, a piropnak. Ezért kellett a
közkedveltségét megtörni a nemesopálnak. Esküvőm óta van meg nekem ez a
nemesopál tű, és a feleségem tőlem az esküvőre egy nemesopál gyűrűt kapott.
58 éve vagyunk házasok...
— Van-e kapcsolat az ásványtan és a nyersanyagkutatás

között?

— De hiszen a nyersanyagok nagyrésze ásvány, és a geológusoknak, akik
ezek után kutatnak, kell, hogy legyen ásványtani ismeretük.
68

— Nem elég az ő számukra, ha mikroszkopikusan

ismerik az ásványokat?

— Már a terepen meg kell ismerniök azt, amit kutatnak. Jantsky Béla, a
Velencei-hegység feldolgozója azért találhatta meg a Velencei-hegységben a
fluoritot, mert ismerte ezt az ásványt. És a legjobb bányageológusok, mint
például az én kedves volt tanítványom, Pantó Gábor, egyben kiváló ásványismerők is voltak, mert másképp egyszerűen nem boldogultak volna a terepen.
— Igaza volt-e Krennernek, amikor a magángyűjtőket

nem szerette?

— Nem volt igaza. A magángyűjtők, azok missziót teljesítenek.
— Azzal, hogy a saját lakásukban eldugják az ásványt?
— Szívesen mutogatják ők mindenkinek, aki kíváncsi rá. Nagyon ritka az
olyan magángyűjtő, aki annyira féltékeny, hogy nem mutogatja a darabjait.
Nem volt igaza Krennernek, mert — még egyszer hangsúlyozom — minden
magángyűjtő kultúrmissziót teljesít. Az államnak soha sincs arra pénze, hogy
minden útra elküldje az ő embereit, hivatalos gyűjtőútra, a magángyűjtő viszont mindenhová elmegy, mindent felkutat, ahol reménye van, hogy gyűjthet
valamit, és a legtöbb nagyon szép eredménnyel gyűjt, sok érdekes dolgot hoz
be, talál meg. És minden múzeum végeredményben a magángyűjtőknek köszönheti a legtöbbet, a legszebb ajándékokat.
— Mióta éltek ebben a lakásban?
— 1945 óta. De én ezt nem lakásnak tartom, hanem otthonnak. És én kimondhatatlanul boldog vagyok, hogy otthonom van.
— Mi a különbség?
— Az otthon, az személyiség. Mutasd meg otthonod, megmondom, ki vagy.
— A saját otthonodban mire mutatnál rá, mint jelekre, amelyek ezt a lakástól megkülönböztetik?
— A könyveimre, a képeimre, és arra a pár dísztárgyra, amit szereztem.
Két dolog volt, amit én egész életemen keresztül gyűjtöttem, a kövek és a
könyvek. Az ásványgyűjteményem olyan nagy, több mint kétezer darabból áll,
hogy az nem férne el itthon, azt átadtam az egyetemnek, a szegedi ásványtani
intézetnek a gyűjteménye tulajdonképpen az én gyűjtésem.
— És ez épen megmaradt?
— Negyvenszázalékos volt a háborús vesztesége.
— És a könyveidben?
— A könyvekben is volt veszteség, éspedig olyan ügyesen kiválogatva,
hogy meg vagyok győződve, hogy egy másik könyvbarát volt az, aki megszabadított engem a könyveim egy részétől.
— A képeitek?
— Amikor Budapesten laktunk, látogatója voltam az úgynevezett vagyonmentő vásároknak. Ezek aukciók voltak, s amennyire szerény erszényemből
telt, próbáltam itt képeket szerezni. Azt a Rippl-Rónait például így vásároltam.
6?

Később, amikor — már mint professzor — Nagybányára látogattam, valamennyiünk előtt ismert Nagybánya, nemcsak mint bányaváros, hanem mint a
magyar piktúrának egyik igen-igen nevezetes városa, akkor ott is szereztem
képeket.
— Magyarország egyik kincsestárában vagyunk, kétezer ásvány
közepette,
Szegeden, a József Attila Tudományegyetem ásványtani tanszékén, Koch Sárvdor gyűjteményének termében. Mennyi időnek a gyűjtése van itt?
— Nagy időnek, több mint háromnegyed évszázadnak. Itt tartom a kezemben azt a darabot, amely az egész folyamatot elindította, amely hivatásomat megszabta. Ez az a darab, amely a budai Kis-Svábhegyről származik. Kocsányon ültek a szemeim a gyönyörűségtől, édesapám rögtön megvette a darabot, hazavittem, s attól kezdve rabja lettem az ásványoknak. 1902-ben született tehát a gyűjtemény, és utóbb, a sok, már említett kirándulás után, amelyeket még fiatalon tettem édesapámmal, eljutottam a legjelesebb bányahelyekre, a bánsági karsztvidékre, az Erdélyi Érchegységbe, azután a szatmári
bányavidékre, a Gömör megyei bányákba. A gyűjtemény legnagyobb hányada
— ez a fenti bányahelyekről már kikövetkeztethető — 1914 előtti. És ezeknek
a bányáknak, ahonnan ezek a darabok származnak, jó része már nem is működik.
|
— Beszéltünk már a fülöppitről.
Sándor fedezett föl?

Van-e még olyan ásvány, amelyet

Koch

— Több is van. A fülöppit mellett a kiscellitet, ez egy gyantaféleség, egy
borostyánféleség, azután egy új bizmutásványt, és legutoljára a mátrait jutott,
ez Gyöngyösorosziból származik.
— Lehet-e még valahol a világon új ásványt

találni?

— Hogyne.
— De hiszen már oly széles geológiai és ásványtani kutatások
folynak
több száz év óta, és különösen a huszadik században. Hogy bújik el még mirvdig egy ásvány a kutató szeme elöl?
— Ne felejtsük el, hogy az ember még mindig a földkéregnek csak egy
egész kicsi részén vizsgálódik. 10—12 kilométer a földkéreg vastagsága. Az ember mindig mélyebbre és mélyebbre hatol, és mindig kerülnek elő újabb és
újabb ásványok.
— S ezekből nagy mennyiség van? Fülöppitből

például?

— És azt hiszem, már nincs is. Űjabb nem kerül elő. A csiklovait nevű
ásványból pedig, amelyet a bánsági Csiklováról írtam le, szerény tudásom szerint egy példány volt a Nemzeti Múzeum ásványtárában, ez is elégett 1956ban, úgyhogy már nincs belőle példány.
— Tulajdonképp nem is bizonyítható a létezése?
— Ahogy mondod.
— Legutóbbi munkája Koch Sándornak az volt, hogy a több mint 30 év
után hazakerült magyar koronát vizsgálta még. Milyen szempontból?
70

— Az én feladatom volt a magyar korona köveinek vizsgálata. 1938-ban
egyszer már vizsgáltam a koronát, akkor is engem kértek föl a magyar szent
korona köveinek vizsgálatára. Nem akarom mondani, hogy drágaköveinek,
mert mai értelemben vett drágakő a koronán nincsen.
— Hanem mivel van díszítve?
— Elöl egy nagy zafír, de nem tiszta, nem átlátszó zafír, tele van zárványokkal, nincs formára csiszolva, csak simítva és polírozva, hiszen a régieknél a
köveknek elsősorban a nagysága számított, ők nem akarták a nagyságot azzal
csökkenteni, hogy formára csiszolták. Hátul, ellenhelyzetben a nagy zafírral,
egy kisebb zafír van, az már formára csiszolva, de az sem átlátszó kő. így ez
se az, amit ma drágakőnek neveznénk. E két zafíron kívül elsősorban nemesgránátok, almandinok vannak a koronában — és két üveg. Ez a két üveg
szemmel láthatólag később helyeztetett be, nem is illenek teljesen a keretbe,
és a felületük teljesen le van kopva. így ha az ember ránéz a koronára, rögtön
látja, hogy hopp, ezek nem lehetnek kemény drágakövek, mert homályos és
kopott a felületük. És persze gyöngyök, meg egy rózsaszín turmalin... nincsenek itt nálam a jegyzeteim . . .
— 40 év a katedrán, ebből 29 év Szegeden. A pedagógusok egy része szinte
megátkozza a pályát, a másik része megáldja. Hogyan emlékszel vissza pedagóguspályádra?
— Csak úgy emlékezhetem, hogy százszor elölről kezdeném. Nálam ez nem
pálya volt, nálam ez hivatás volt.
— Miért jó tanítani?
— Ha az ember valamit szeret, ha az ember valaminek örül, akkor azt
mással is szereti közölni. Én a tanítványaimat mindig úgy tekintettem, mint
egy nagy családot, akikkel szerettem volna megosztani az örömömet. Különben is, az ásványok annyira mellőzött tagjai a természetnek. A virágokat sokan
gyűjtik, sokan szeretik, az állatokat sokan szeretik, az ásványokat az emberek
nagy része egyáltalán nem ismeri. Hát én szerettem volna az ásványokat, amelyeket annyira szerettem, megszerettetni másokkal is. Ez részben sikerült.
— Tíz éve már, hogy nem tanítasz. Van-e valami kapcsolatod a régi tanítványokkal?
— Igen. Olyan kedvesek, hogy felkeresnek, nemcsak az itthoniak, hanem
külföldről is, akik szétszóródtak, vagy akik külföldi megbízásból egy ideig dolgoznak valahol, távoli földön, mint például Szurovy Géza. Megemlíteném néhány egészen kiváló régi tanítványomat. Budapesti magántanár koromban ott
volt Kertai György olajgeológus, ott volt Panthó Gábor, a magyar bányahelyek
kiváló geológus és geokémikus kutatója; ott volt Méhes Kálmán, aki kinn
kutatott Afrikában. A szegedi tanítványok közül elsősorban tanszéki utódom,
Grasselly Gyula akadémikus, azután Kriván Pál vagy Dank Viktor, a mai
olajipar egyik vezető egyénisége. De még sokan foglalnak el vezető helyet a
geo tudományokban.
— Nevezetes tanártársaidról kérdeznélek még. Főleg azokra gondolok,
akikkel a szegedi egyetemen együtt kezdtetek vagy együtt dolgoztatok egy
ideig.
71

— A szegedi egyetemen legnevezetesebb tanártársam, persze, Szent-Györgyi Albert. Mikor megalapítottuk a Szegedi Ifjúságot, a SZEI-t, akkor SzentGyörgyi Albert volt a díszelnök, és én voltam a tanárelnök.
— Mit csinált ez a társaság?
— Kulturált Szegedet. A SZEI csinálta például a híres Hamlet-előadást,
Szent-Györgyinek az égisze alatt. Szegedi egyetemi hallgatók előadták Shakespeare Hamletjét, olyan óriási sikerrel, hogy az előadást meg kellett többször
ismételni. Folyóiratot adtak ki, és múzeumokat látogattak.
— Mindezt az 1940-es évek első

felében...

— . . . egész 44-ig...
— ... elég nehéz politikai körülmények

között...

— . . . nagyon nehéz politikai körülmények között...
— Kikkel dolgoztál még együtt?
— Tanártársam volt itt a karon Riesz Frigyes, a magyar matematikának
kiemelkedően nagy alakja, Bruckner Győző jogász, a magyar organikus kémiának egyik legkiválóbb képviselője, Ábrahám Ambrus, Greguss Pál botanikus, Rédey László szintén a matematikának a kiválósága . . .
— Sík Sándor is tanított Szegeden. Volt vele

kapcsolatod?

— Volt kapcsolatunk, éppen a SZEI révén, mert Sík Sándor is gyakran
szerepelt a SZEI-ben előadásaival. Sík Sándor előadásaira olyan rengetegen
jöttek, hogy nemcsak a nagytermet, az auditórium maximumot töltötték meg,
de a lépcsőház, a folyosó is tele volt hallgatósággal, az előadást meg kellett
ismételni.
— Szegedi működésed során mindig csak köztanár

voltál?

— Sajnos nem. Hét tanéven keresztül dékáni tisztet viseltem. Sose szerettem az adminisztrációs munkát, sokkal jobban szerettem, ha az intézetben dolgozhattam, de a karnak és a minisztériumnak a bizalma három ízben fordult
felém, egyszer egy esztendeig, és kétszer egymás után három esztendeig.
— A felszabadulás előtt vagy után?
— A felszabadulás után. Azt az egyet megmondhatom, hogy 56-ban is én
voltam a dékán.
— Nem lehetett túl könnyű.
— Szerencsére csak két hétig feküdtem utána idegkimerültségben . . .
— Térjünk vissza inkább a „kövekhez"...
szerint vannak az ásványok elhelyezve?

E gyűjteményben

milyen

rend

— Az ásványokat genetikai rendszerben helyeztem el. Genetikát, említettem volt, vagyis az ásványok keletkezésének tudományát Magyarországon én
adtam először elő, és mindig szorgalmaztam, hogy a Nemzeti Múzeumnak a
régi, nagy gyűjteményét, amely sajnos megsemmisült 56-ban, ne raktárszerűen
72

kezeljük és ne rendszertanilag állítsuk ki, hanem legalább egy részét genetikai
szempontból. Nem sikerült elérnem. Na, itt aztán megvalósítottam.
— Amikor a genetikát bevezetni próbáltad a magyar tudományban,
találtál egyetértésre a szakmában?

nem

— Hát nem. Az emberek a megszokott rendtől nagyon nehezen térnek el.
De aztán tudomásul vették, és ma már egészen magától értetődő, hogy az ásványtanban a genetika igen-igen fontos tényező, és az egykor oly hihetetlenül
unalmas és hihetetlenül fárasztó geometriai kristálytan, amellyel minket egy
fél éven keresztül egyre jobban gyötörtek, ez egyre jobban visszaszorul.
— A Föld kérgében az ásvány egyszer megszületik. Utána többé nem változik.
' ; , | : |j
— Itt a tévedés. Az ásvány nem él, de változik. Az ásvány sem állandó.
Mert abban a pillanatban, mihelyt az ásványok nem változnának, hanem állandóak maradnának, megszűnne a földi szerves élet is. Hiszen a növények,
majd pedig a növényekből táplálkozó állatok nemcsak levegőt, oxigént és desztillált vizet igényelnek, hanem igényelnek még ezen kívül legalább 12 elemet,
amely nélkülözhetetlen számukra, mint a foszfor, a vas stb., s ezeket mind a
talajból veszik, a talajba viszont az ásványokból kerülnek. Tehát a szervetlen
kéreg, az ásványvilág nemcsak támaszt ad a növényvilágnak, de táplálékot is.
— Amikor a biológiában genetikáról beszélünk, nemzedékek egymást
tására gondolunk. Hasonlóan az ásványok világában?

vál-

— Talán valami hasonlóság van. Az ásványvilágban a genetika jelenti az
ásványok keletkezését és az egyszer keletkezett ásvány változását.
— Egymásba

átalakulását?

— Egy ásvány nem állandó, hanem a levegő oxigénjének, kéndioxidjának
stb. hatására változik, bomlik. És a bomlástermék, az egy más ásvány. S az ásványoknak a bomlása, a változása szüli az elemeknek azt a tömegét, amely a
vízbe kerülve táplálja a növényvilágot és azon keresztül az állatvilágot.
—

Búcsúzunk...

— Kitettem ide néhány ásványt. Nem mondom, hogy a kedvenceimet,
mert én minden ásványt egyformán szeretek. De ezek olyan szépek, hogy talán
a laikusokat is érdeklik. Itt van pénldául ez az antimonit-csillag. Az antimonitsugarak úgy helyezkednek el, hogy csillagot imitálnak. Itt van ez a „madárfészek". Nemcsak szép, hanem igen értékes darab is. Mondanom se kell, hogy
ezek a kicsi tojások benne voltak, amikor egyik legkedvesebb tanítványom, Kertai György ezt a darabot találta. Itt van ez az érdekes Selmecbányái kvarc, tessék megnézni: két generáció, az első generáció adja a nyelet, a másik generáció
adja a nyélen a vastagabb kristályt, a német jogarkvarcnak nevezi, én a magam részéről dúcos kvarcnak neveztem el, mert emlékeztet a galambdúcra. Itt
van ez a csodálatosan szép másik antimonit. Sugaras-rostos voltával és ragyogó
fényével igazán csodálatra méltó szépségű darab. Itt van ez a példány korondi
forráskő gélpirittel, mint egy pompás intarzia, úgy fest, díszkőnek lehetne
használni, valószínűtlenül szép. És itt van gyűjteményem egyik legérdekesebb
darabja, az ezüstnek a telluridja, a hessit nevű ásvány, melynek ez az Erdély73

bői származó példánya az egyik ismert legnagyobb hessitkristály. Itt j á r t egy
amerikai kolléga, megnézte, és azt mondta, hogy abban a pillanatban letesz
érte 500 dollárt. Hát, mondom, ne fáradjon. J ó ez a d a r a b itt is, nekünk. Vagy
nézzük ezt az ú j a b b antimonitot, hát nem egy fenyőerdőre emlékeztet? Az ásványoknál nemcsak a forma, az alak, a fény, a szín az, ami megkapó, h a n e m
az a hihetetlen variabilitás, ami az ásványok világában van. Két d a r a b u g y a n az az ásvány, ugyanarról a lelőhelyről. De n e m kettőt, húszat, ötvenet t u d n é k
mutatni, és mind más. És az egyik szebb, mint a másik. Ezek után n e csodálják, hogy az ásványok világa, immáron t ö b b mint háromnegyed évszázada,
annyira közel áll szívemhez, és közel is fog maradni addig, ameddig élnem
adatik.

BELICZAI MÁRIA R A J Z A
74

KISS GY. CSABA

Nemesi polgárosodás a századfordulón
(MARIA DABROWSKA: ÉJJELEK ÉS NAPPALOK,
BABITS MIHÁLY: HALÁLFIAI)
Két regény tükrében szeretnénk bemutatni a közép-európai polgárosodás
ellentmondásait. Nem arra kívánunk vállalkozni, hogy Dqbrowska és Babits
művének történelmi hűségét tegyük mérlegre. Az ábrázolt világ autonómiájából indulunk ki, az írói teremtés öntörvényű mivoltából. Ugyanakkor az a meggyőződésünk, hogy a két író nagyszabású tablójából tanulságos adalékokat kaphatunk a lengyel és a magyar mentalitás történetéhez. Elfogadhatjuk Rónay
László véleményét: „Kevés olyan történeti szakmunka akad, melyből érzékletes
sebb képet nyerhetnénk a század utolsó évtizedeinek belső mozgásáról, mint e
regényből." (Szabálytalan arcképek. Budapest, 1982. 82.). S az „Éjjelek és nappalok" széles társadalmi panorámájára ez talán még nagyobb mértékben érvényes.
Maria D^browska tetralógiája 1932 és 1934 között látott napvilágot, a „Halálfiai" 1927-ben jelent meg. Mindkét regény számadás igényével készült; az
első világháború előtti lengyel, illetőleg magyar társadalom olyan tablójának,
amely egy család nemzedékeinek sorsában mutatja be, milyen utat tett meg a
nemesi származású középosztály. Az „Éjjelek és nappalok" és a „Halálfiai"
megközelítőleg egybeeső történelmi korszakot ábrázol, az 1880-as évektől az
első világháború kitöréséig terjedő időszakot (egészen pontosan Babits művében az utolsó olyan esemény, amely azonosítható valóságos eseménnyel, 1909ben történik; Dqbrowska regényének utolsó lapjai az első világháború kezdetét mutatják be). A két mű az európai irodalom klasszikus családregényeivel
áll tipológiai rokonságban, s ennek a műfaji változatnak rendszerint gazdag
az ábrázolt világa, különösen az életformát, a szokásokat tekintve. A lengyel
és a magyar író tablóján a hagyományos középnemesi világ elmúlását, átalakulását szemlélhetjük.
A szereplők külső jellemzése rendszerint részletes, első megjelenésük alkalmával ismerjük meg testalkatukat, arcvonásaikat, jellegzetes gesztusaikat,
öltözetüket, az olvasó valóságosan is könnyen el tudja képzelni őket. Leíró
mondatokban közli — legtöbbször az elbeszélő — ezeket az információkat, például az „Éjjelek és nappalokban" így látjuk Agnieszkát mint intézeti diáklányt:
„Agnisia hosszú, szőke copfjai, fekete moáré masniba kötve és előre dobva,
élénk színükkel elragadóan festettek a kabátka sötét gyapjúszövet anyagán.
75

( . . . ) . . . matrózkalap, új fekete harisnya, hímzett gallér, fodros kötény." (ÉN-I.
456.) A hajviselettől a divat és a szokások, a gesztusok, beszédmód megannyi
részletéről tudósít bennünket a magyar és a lengyel regény is. A szereplők
külső jellemzését egészítik ki gyakran azok a visszatérő motívumok, amelyek
egy-egy magatartás, helyzet szimbólumává válnak és így a művek jelentésrétegében is szerepet játszanak. A pszichikai folyamatok sokoldalú bemutatása
során íróink élnek azokkal a lehetőségekkel, amelyeket a lélektan új felismerései kínálnak. A szereplők lelkiállapotának, pszichikai magatartásának bemutatása többféle módon történik, az elbeszélő közléseitől a belső monológig.
D^browska és Babits is mestere a lelki folyamatok ábrázolásának, kitűnő megfigyelésekkel, nemegyszer egy-egy képbe sűrítve jellemeznek egy helyzetet.
A realista poétikának megfelelően részletező leírások tudósítanak a szűkebb és tágabb környezetről, a szobabelsőktől kezdve a családi házon át a városig és a tájig, mindazokról a helyszínekről, ahol megfordulnak a regények
szereplői. Így természetesen sokszínűen jelenik meg a korabeli magyar és lengyel mentalitás számos részlete, elsősorban a nemesi középosztály élete, a kisvárosi világ. Megismerhetjük egy réteg magatartás- és viselkedésformáit, reflexióit helyzetére, a változásokra, nem utolsósorban pedig értékrendszerét. De
a társadalom többi rétegéről is kapunk információkat: osztályokról, csoportokról, nemzetiségekről. A történelmi idődimenzióban megjelennek a kor politikatörténeti eseményei, belpolitikai és világpolitikai változások, társadalmi konfliktusok. És természetesen a nemzeti történelem egy adott korszaka, jellegzetesen közép-európai nemzeti ideológiák, a megszállók elleni harc kérdései (lengyel közegben), a monarchiában elfoglalt felemás magyar helyzet problémái.
A családregény műfaji változatára jellemző a családi körrel kapcsolatos terek és a családi események (keresztélő, lakodalom, temetés) leírása. Az „Éjjelek és nappalok" különböző lakásai a kisvárosban és a falusi birtokon élő nemesség, nemesi száramzású értelmiség életének helyszíneit jelenítik meg. Megismerhetjük Bogumil és Barbara első lakását a krepai uradalomban, majd a
serbinówi udvarházat, ahol Bogumil és családja a későbbiekben lakik, a kalinieci Ostrzenski ház helyiségeit. Csak néhány jellemző leírást idézünk föl
Dqbrowska regényéből. Egy középosztályi, városi szobabelső, Ostrzenski nagymama szobája: „Az ablakban vörösvirágos kaktuszok állottak, s a falon az
Ostrzenski-házaspár — Adam és Jadwiga — fiatalkori arcképe lógott. ( . . . )
Az arcképek alatt, a komód fölött, ferdén, egy halotti gyertya függött szalaggal átkötve, meg egy száraz koszorú; a komódon Julián fiának és meghalt lányának fényképe állt, előttük pedig egy alacsony öblös majolikaváza, amely
belül kivájt, ledöntött fatörzset ábrázolt. A fatörzs mellett még egy majolikakerítés is volt, melyhez egy befont hajú majolikavadász támaszkodott, tizennyolcadik századi öltözetben, puskával a kezében." (ÉN-I. 209.) Ostrzenskiék
lakásának szalonja is jellegzetesen középosztályi miliőt idéz fel: „A szalonba
nem hatolt be az udvarról a hőség, mert csukva voltak az ablakok, s a fényesre
kefélt padló és a velencei tükör ragyogása csak fokozta a kellemes frissesség és
hűvösség illúzióját. A meggyszínű bársonybútorok fölé a Dániel bácsi és Bodzio
által nevelt pálmák terjesztették ki merev leveleiket. Az ablak- és ajtómélyedéseket aranyszállal átszőtt, sötétvörös függönyök fedték." (ÉN-I. 408.) Holland
csendéletre emlékeztető a serbinówi udvarház ebédlőjének a rajza: „Az ebédlőt hűvös, barna félhomályba vonta a verandát befutó vadszőlő. Bogumil elkésett, már nem ült az asztalnál senki. A sötétkék drótburák alatt aranylott
76

a méz, illatoztak a már kissé száraz, köménymaggal pettyezett gomolyák, darazsak ütődtek az üvegharanggal borított ringlós kosárhoz; a gyümölcsön ittott gyantacseppek csillogtak. A fekete-tölgyfa tányéron kovásztalan kenyérszeletek tornyosultak, a testes vajdarabot a nem eléggé kinyomott víz zavaros
cseppjei harmatozták be." (ÉN-I. 428.).
Babits regényében nem találkozunk a tárgyi világ olyan intenzív gazdagságával, mint D^browska művében, nála inkább az impresszionisztikus leírás
dominál, színek, hangulatok sűrűsödnek egy-egy képbe. Így elevenedik meg
például egy szobabelső Döme bácsi sóti házából: , , . . . egy egész nagy pipagyűjtemény, fából faragott láncok, amelyeket szabadsághősök készítettek a
tömlöcben, egy lapos vadászpohár és szarukürt, különböző tréfás markolatú
sétapálcák, nagyszerű agancsok és egy kagyló, amiben a tenger zúgása hallatszott." (H. 49.) A helyszín nem teljesen „objektív", a tér elemeinek hangulata
bizonyos értékmozzanatokat hordoz, jelképes értelmet nyer, magatartást jellemez. Döme bácsi mentalitásának jobb megismerését szolgálja présházának bemutatása, időszerűtlenné váló gondolkodását, konzervatívvá váló eszményeit:
„Míg Döme bácsi kinyitotta a nehéz présházajtót, visszafelé forduló kulcsával,
s kicsapta a présházszoba ablaktábláit, hol fülledt hűvösség fogadta az embert,
avas bőrszaggal, mely Döme nyáron ott tartott bundájából és csizmájából
eredt; előtűntek a hazafias képek, Árpád emeltetése s Batthyány kivégzése, valamint a Vadász-naptár is; síp, agancsok, tarsoly." (H. 187.).
Gyakran szerepelnek mindkét regényben a közösségi élet terei, a kisvárosi
bolt, a cukrászda Kaliniecben, a Sót melletti Csörge-tó fürdője, a sóti kaszinó,
a századelő pesti kávéháza és mulatója stb. A regények kompozíciójában fontos, jelentéshordozó tér a családi köré. A ház sajátos formája, az udvarház lényeges jelentőségű. A regények nemesi családai már elvesztették ősi udvarházukat, városban élnek, illetőleg birtokon ugyan, de nem a sajátjukban. Mégis
az ősi fészek képzete határozza meg a családok otthonát, amely tradíciók őrzője és az egész nagycsalád számára nyitva van. Ilyen Babits regényében a
présház a szőlőhegyen, Döme bácsi régi háza Sóton, ahova beköltözik a Sátordy házaspár, és mindenekelőtt a gádorosi Rácz ház; D^browska regényében
pedig Ostrzenskiék lakása Kaliniecben Barbara fiatalsága idején, majd főként
a serbinówi udvarház, ahol a Niechcic család lakik hosszú éveken keresztül. Itt
játszódnak le a családi élet eseményei, az egész Familia találkozói, amelyek fontos szerepet játszanak regényeinkben. A nemesi családok számára a hagyomány nagy jelentőséggel bírt, éppen a két vizsgált mű jelen idejében múlik el
a régi életforma számos mozzanata, szokása. Az „Éjjelek és nappalok" családi
krónikája tudósít az első nemzedék sorsáról, a nagymama idejében még létezett az egész nemzetséget (ami a nagycsaládnál is tágabb közösség) összefogó
kapcsolat, kölcsönösen segítették, támogatták egymást: „özvegysorra jutva, Jadwiga Ostrzenski tanácsos rábeszélésére, ki kötelességének érezte, hogy könnyelmű rokonának családját pártfogolja..." (I. 11.).
A család tulajdonképpen nagycsaládot, nagyszülőket, szülők és gyermekek
közegét jelenti a két regényben. Az európai irodalom családregényeihez hasonlóan fontos szerepet kap a két műben a családi összejövetelek leírása. Esküvők, születések, nagy családi találkozók, közös étkezések, ünnepek jelölik a
családi kör terét. Szokásokat ismerhetünk meg, a családi érintkezés középosztályi formáit, lengyel és magyar nemesi változatban. A családi események,
az élet fordulói, a jeles napok jelzik a családtörténeti idő ritmusát is: keresztelők, lakodalmak és temetések. Dqbrowska regényében például a nagymama
77

temetése (hosszú leírás az I. kötet 231—235. lapján), a felravatalozástól a
templomi búcsúztatáson át a sírba helyezésig és az egész nagycsalád részvételével („Ezen a napon vagy harmincan ültek ebédhez Serbinóvvban." — I.
234.) rendezett halotti torig; a családi összejövetelek Ostrzenskiéknál Kaliniecben. A „Halálfiaiban" különösen a Rácz házban töltött karácsony marad emlékezetes: az együtt töltött szenteste, az éjféli mise, az ünnepi ebéd. Ahogy az elbeszélő kommentálja az ünnep családi jelentőségét: „Szent Karácsony az Otthon ünnepe: amikor Gádorosra gyűlni — ki a Cenci házából szállt világgá —
nem kevésbé természeti törvény a vándormadarak menetrendjénél." (H. 479.)
Itt alkalmunk van megannyi megfigyelést tenni a szokásokról, az étrend részleteiről : „ . . . a párolgó nehéz tál leves a hímzett futón állt, s a ház asszonyainak helyét szokás szerint csak üresen maradt székek jelölték." (H. 495.), a leves után illik valamennyi bort fogyasztani („Negyven csöpp a leves után" —
ahogy Jozsó megjegyzi), majd pulykacomb következik, végül a sütemény: mákos és diós patkó.
S itt már a szokásoknál tartunk, az életforma összetevőinél, megannyi apró
adalék a közösségi élet kereteiről, az illendőség szabályairól, a patriarkális nemesi szokások lassan elmúló formáiról, a nemesi származású középosztály életének mindennapjairól a múlt század legvégén és a huszadik század legelején.
A nemesi hagyományok a különböző falukban levő udvarházak öröksége, ahol
ünnep volt, ha vendég érkezett, a szomszédság, a család összejövetelei alkalmat jelentettek véleménycserére, politizálásra éppúgy mint szórakozásra, a fiatal nemzedék bevezetésére a társaságba, ismerkedésre, udvarlásra. Ez az életforma a birtokos nemességből kicsúszott Niechcic és Rácz—Sátordy család
életében már csak nyomaiban van meg. Bogumil Niechcic intézőként nem
egyenrangú partnere a földbirtokosoknak, így közege inkább a honorácioroké,
falusi értelmiségieké: „...Niechcicék ellátogattak néha Ladáékhoz, vagy más
boreki ismerőseikhez: a törvényszéki titkárhoz, a postamesterhez, a paphoz,
meg néhány környékbeli bérlőhöz." (ÉN-I. 54.). Kaliniecben pedig Barbara
ifjúkorában rendez összejöveteleket bátyja és nővére főiskolás társasága: ,,s délutánonként, esténként összegyűltek Dániel kollégái, Teresa barátnői tea mellett; felolvasásokat rendeztek, énekeltek és táncoltak. ( . . . ) (ÉN-I. 13.). Az
„Éjjelek és nappalok" negyedik kötetének (Szembe-szél) második részében (II.
549—562.) egy század eleji nemesi vendégségről olvashatunk beszámolót. Egy
rokonukhoz hivatalosak Niechcicék, abban a közegben lehetnek itt, amelybe
származásuk szerint tartoznak. Először megtörténik a bemutatás: „ . . . a ház
úrnője nyomban pártfogásba vette őt is [Barbarát]; odakísérte az éltes nénikék, s fekete ruhájukon antik brosst viselő, kimérten udvarias hölgyek közé."
A vacsorát az ebédlőben fogyasztják el, közben főként az ősökről beszélgettek, a családfáról, „a beavatottak intim nyelvén".
A magyar regényben a közösségi szórakozás — borvidékről lévén szó —
megszokott formája a pinceszer: „A szőlőt azonban bizonyos regényesség övezte: Gádoros egyetlen romantikája." (H. 671.). Társasági összejövetelek Sátordyéknál szűkebb körben, ahol kártya és beszélgetés volt a fő attrakció.
A kisvárosi kaszinó, ahol az úri társaság mulatott: „ . . . é s Sótnak megvoltak
a maga hősei. Gida báró a Pénzdobálás hőse v o l t . . . Gőzsy Pepi a duhaj ság
hőse. De úri duhajságé. ( . . . ) Egy-egy muri három napig tartott." (H. 81.).
Cigánymuzsika és bor voltak a mulatság fő kellékei. De találkozunk mindkét
regényben a polgárosuló életmód közösségi helyszíneivel is, az említett kalinieci cukrászdával, ahol Janusz egy pohár borra, hívja meg Agnieszkát (ÉN-II.
78

184.), a pesti kávéházzal („A Siena-kávéház meghomályozott tükreivel, kényelmes, kopott feketebőr karosszékeivel, s nagy kerek márványasztalaival ..." (H. 447.), az éjjeli mulatóval.
A patriarkális régi világból is maradtak még meg szokások regényeink
jelenében. Amikor Serbinówban az uradalomban szolgáló gazda fia megnősül,
jövendőbelijével megjelenik Bogumilnál: „Templomba indulás előtt a fiatal
pár fölment a kastélyba, ahogy a szokás kívánta, tiszteletét tenni és áldást
kérni." (ÉN-II. 98.). Cenci néni a múlt században országos hírű kalendáriumot kap karácsonyi ajándékba: „ . . . a Komáromi Kalendárium: amiben a
legjobb időjóslások voltak; a Cenci karácsonyi ajándéka, amit direkt hozattak minden évben Komáromból." (H. 489.). Érdekes adalék a lengyel és magyar társadalmi érintkezés történetéhez a tegeződés jelentősége és jelentőségének változása a két regényben. Barbara eleinte nem tudja, hogyan szólítsa
meg férjét: „Meg kell egy kicsit szomorítanom valakit — mondja Bogumilnak.
Még mindig, nem merte tegezni, de nem tudta, nem akarta már »önnek« szólítani." (ÉN-I. 35.). Itt persze meg kell jegyezni, a fordító az ön kifejezéssel a
lengyel pan (ami első jelentésében annyit tesz magyarul: úr, de általános megszólító forma, ha nem tegeződünk valakivel) szót magyarította. Magyarországon az ön mesterkéltnek számított, nem terjedt el sem a nemesi középosztály, sem a parasztság körében. A sóti szerkesztőségben gondolja Imrus:
„A fogadtatás hízelgett neki és zavarba hozta; s még az önözés is, amit valahogyan a Schapringer zsidó voltával hozott összefüggésbe, mert azelőtt csak
könyvekből ismerte az »ön«-t." (H. 358.) Később pedig az egyetemen, polgári
származású barátjával kölcsönös magázódást fogadnak, „— Különös — mondta Imrus —, a földijeimmel, a sóti és gádorosi fiúkkal, akikhez semmi szellemi kapocs nem fűz, gyerekkorom óta tegeződöm — és mi magázzuk egymást!
— A gentryk mind tegeződnek — felelt megvetőleg Rosenberg, s tovább magázták egymást, ami a külszín megvetését jelentette." (H. 433.) A századfordulós magyar világ érintkezési szabályait merev formák jellemezték, a hierarchia érvényesült a megszólításokban is, a normától való eltérés föltűnt:
„(Erzsi, mint ügyvédné, tekintetes volt, akár maga Döme: noha zsidóasszonyok módjára nagyságosnak tituláltatta magát.)" (H. 532.).
A vidéki úri középosztály ábrázolásának gazdag előzményei vannak mindkét irodalomban, a XIX. század lengyel és magyar regényeinek társadalmi
tere elsősorban a középnemességé. Ez a nemesi réteg volt a két társadalomban
a nemzeti függetlenségi törekvések letéteményese, de részt vállaltak a korszerűbb társadalom kialakításának törekvéséből is, ami természetesen számos
súlyos ellentmondást hordott magában. Barbara asszony nagyapjáról olvassuk például a regény bevezető családi krónikájában: „...szabadkőműves
volt, demokrata, s a napóleoni hadsereg hajdani őrnagya, a francia forradalom eszméinek lelkes híve, de ez nem gátolta abban, hogy vakon ragaszkodjék a hagyományokhoz, a címerhez és a családfához." (ÉN-I. 10.). Mennyi hasonlóságot találunk vonásaiban az 1848-as szabadságharcban résztvevő, liberális elveket valló Döme bácsival! A társadalmi különbségeket érzékelte az a
nemzedék is, mely családtörténeteinkben a második, tehát Miska, Barbara és
Bogumil. „Barbara nem tulajdonított származásának semmi fontosságot, bár
talán rosszul esett volna neki, ha valaki kétségbevonja" — olvassuk a lengyel regényben az elbeszélő finom észrevételét (ÉN-I. 681.). A vidéki magyar
úri középosztály, a sóti kaszinó társasága egyértelműen fönn kívánja tartani
kasztszerű elkülönülését: „A többi asztalok nem is számítottak. Zsidók, átuta79

zó vigécek ültek ott, akiken az urak kötelességüknek tartották olyan módon
keresztülnézni, mintha a világon se lettek volna: nem megvetésből, hanem
mert úriember nem vesz észre idegent." (H. 71.). Az alsóbb rétegektől való
idegenség jellemzi a lengyel regény egyik legnemesebb gondolkodású szereplőjét is: „Barbara is kínosan érezte magát, mikor be kellett Maria kisasszonynak vallania, hogy ő maga személyesen szinte soha nem fordult meg
cselédházakban, sem Stary Serbinówban [a szomszédos falu — K. Gy. Cs.]"
(ÉN-I. 576.).
Igen tanulságos a nemesi és polgári értékek viszonyának bemutatása a
két regényben. A hagyományos nemesi felfogás a kereskedelmet, a pénzt megveti, nem tartja magához méltónak. Ahogy a „Halálfiaiban" megjegyzi báró
Wintersberg Gida: „Űr nem nézi a pénzt!" (H. 84.) Vagy amint Dániel Ostrzenski kioktatja fiát: „S neked már megint a pénzen jár az eszed. Venni és
eladni, az a legnagyobb disznóság a világon." (ÉN-II. 148). Ugyanakkor a lengyel viszonyok, mindenekelőtt pedig az 1863-as felkelés leverése miatt a földet elvesztett nemesek kénytelenek polgári foglalkozást választani, városba
költözni, Dániel Ostrzenski felesége például boltot nyitott Kaliniecben. A lengyel társadalomban, eltérően a magyartól, más kép alakul ki a polgárosodó
nemesről. Lássuk egymással szemben a kétféle beállítottságot. Az egyikre
Gőzsy Pepi a jellemző példa, aki megveti az értelmiségi pályákat: „Mit inzsellér, doktor? Jön a kliens vagy a páciens, vagy mit tudom, mi a szösz, s a
doktor úr ugorhat, mint az utolsó mesterember... Köszönöm én az ilyen uraságot. Ha dolgozol, eszel; ha nem dolgozol, nem eszel; hát úr ez?" (H. 367.).
Holszanski közjegyzőné Barbarának a következő érvekkel magyarázza a városba költözködés, a polgári életforma távlatait: „Azok számára, akik falusi
birtokait elveszítették, csak egy út van: a városba. Mi, a hagyományainkkal,
a mi örökölt képességeinkkel csak itt maradhatunk megfelelő színvonalon,
mert csak itt jelentenek valamit a szellemi javak, érted? ( . . . ) Itt viszont az
első sorban állunk, új eszméket szolgálunk, a tudományt, a haladást. ( . . . )
. . . a haladást, s ami a legfontosabb, gyermekem: csak itt vihetjük megint
valamire. Az iparban, a kereskedelemben, mindenütt rengeteg a betöltésre
váró állás, kedvesem, csak egy kis energiára van szükség, s mindenütt lehet
vagyont gyűjteni. Mi lehetünk itt minden, mert ezek a polgárok, kivéve a
zsidókat, rettenetesen elmaradottak, minden merész, előrevivő lépéstől félnek."
(ÉN-I. 87.). A magyar regényben nem egy alkalommal a polgárosodástól, a
kapitalizmustól való aggodalom hangja szólal meg. Még a kiegyensúlyozott
Miskában is van valami bizonytalanság, nem egyértelműen derűsen szemléli
a jövőt, a változásokat. „Óh ha itt élhetne [gondolja a szülőföldi tájat nézve]
boldog nyugalomban, ahol apái! De tudta már, hogy ő el fog vetődni: minden
útja idegenbe vezet. ( . . . ) S mint egy fenyegető hernyót, látta az új vicinálist átmászni a síkon." (H. 9.).
A nemesi világ gyökerei falun vannak, az életforma jellegzetesen vidéki.
Az agrárius szemlélet, a föld értéke, a mezei munkák fontos értékeket képviselnek mindkét regényben. A legkifejezőbben talán Cenci és Bogumil alakjában. Az „Éjjelek és nappalokban" terjedelmileg is számottevő részletek tartalmazzák mezőgazdasági munkák leírását. Ezeknek a munkáknak Cenci néni
és Bogumil nem csak puszta irányítója, hanem bizonyos fokig maguk személyesen is részt vesznek benne, az aratásnál Bogumil is adogatja a kévét, Cenci
néni naponta ment föl a szőlőbe. A föld alapvető érték volt számukra, alapvető lelki kapcsolatot éreztek hozzá, több volt, mint tulajdon. „El ne adjatok
80

semmit, ha meghalok! — rendelkezett Cenci." (H. 232.), Bogumil még a halálos ágyán, félig önkívületben is osztaná az utasításokat a béreseknek. A vidéki életformával a lengyel és a magyar kultúrában kapcsolatban van a modern nemzeti azonosságtudat számos mozzanata is. A múlt században kialakuló nemzeti szimbólumrendszerben a vidéki-falusi-népi származású elemek
fontos szerepet kapnak. Regényeink világa érdekes tükre ennek a mentalitásnak, a vidéki, agrárhagyományú életfelfogásnak. Természetesen értékeket is
tartalmaz ez a mentalitás, egyoldalú minősítésének ellentmond mind a magyar, mind a lengyel regény. A jelenség azonban korántsem kapta meg eddig
a kellő figyelmet a művelődéstörténet kutatói részéről. Részletesebb tárgyalására nincs módunk, csupán Bohdan Cywinski lengyel történész megállapítását idézzük róla: „A parasztságnak mintegy kiegészítője volt a nemesség ezekben a társadalmakban. Könnyen megfigyelhető, hogy ezt a két — egyébként
egymással szemben álló — világot az agrárius szemlélet milyen sok szála kapcsolja össze. Hagyománytisztelet, stabilitás, helyi kötődés, a sajátosság erős
igénye és a helyi-szomszédsági kapcsolat jelentősége a nemességnek is csökkentik az expanzióra való hajlamát. A paraszti világhoz hasonlóan a föld itt
is gazdaságfölötti érték, a szokások konzervativizmusa itt is kettős következménnyel jár, egyrészt a társadalmi morált védi, másrészt gátolja a gyakorlati
vállalkozókedvet. ( . . . ) Bizalmatlanság a központosított uralkodói hatalommal
és a bürokráciával szemben, a nemesi szabadságjogok védelme és a helyi autonómia mélyen gyökereztek az agrárius mentalitás hagyományában." Doswiadczenie Europy = Znak (Kraków) 1979. 6. sz. 486.) Jól illusztrálja mindezt
D^browska regényéből annak a Barbarának a töprengése, aki évtizedeken keresztül vágyott vissza Kaliniecbe, a városi környezetbe: „Talán szomorú, hogy
így van, de egyelőre Lengyelországban nincs más kultúra, csak ez a falusi,
nemesi. S utóvégre mindaz, ami szép és jó minőségű, ezért gyönyörködteti a
szemet, mert valamilyen eszményi, magasztosabb szépséget lát benne az ember. Hogy elvész a lélek ilyen környezetben? Nem, nem, inkább itt virágzik
igazán." (ÉN-II. 552.).
A vidék persze a regények hősei előtt igen sokféle, egymásnak ellentmondó értéket hordozva jelenik meg. Mint a szülőföldi táj, s Babits regényében
nemcsak Miska szemében, hanem Imrusnak is, aki érettségije után a ragaszkodás és elvágyódás kettős érzésével vette szemügyre: „Amint fölért a keresztig, melyet Cenci halottainak emlékére állíttatott földje határán, visszafordult a városka felé, mely üdén és egyszerűen emelte két tornyát, a kereszteset és a csillagosat, mint két virágot emelne a bokor. Imrus szeme fölszabadultan siklott a kékes távolba, ahol a Duna alig sejthető szalagja szürkéllett, s amerre Budapest volt és a nagyvilág." (H. 409.). Az életformának megcsillannak időnként az idilli színei, mint a „Halálfiai"-ban a szüretkor és a
barackfőzés jelenetében. Ezekben a rajzokban határozottan érződik a magyar
prózai hagyomány számos vonása, a tárgyias részletezés, állóképre emlékeztető jelenetek.
Gazdagon jellemezték íróink regényeik kisvárosait: Gádorost, Sótot, illetőleg Kaliniecet is. Megtestesítik a városi életformát, a nem falusit. Például
Barbara vágyakozásaiban: „Nem az iskolai képzettség a fontos, hanem a város! A város, ahol gomolyog az élet, ahol nem marad el az ember, nem tokosodik be, hanem előbbre halad. Óh, ha Kaliniecbe költözhetnének!" (ÉN-I.
79.). Áttekinthető világ, emberi kapcsolatai személyre szólóak, valamennyire
biztosítja a polgári élet lehetőségeit, de méretei otthonosak. A lengyel regény
81

narrátora így írja le Kaliníec központját: „A Fő téren álltak meg, amelynek
egyik sarkán a girbe-gurba házacskák között egy dombocskán álló, az őszi
lombok fergetegéből kivilágló szép, de düledező kastélyra nyüt kilátás." (ÉN-I.
148.). Barbara sógora, Lucjan viszont visszahúzónak, vidékiesnek érzi ezt a környezetet: „Torkig vagyok ezzel a tespedt életmóddal, ezzel az irodával, a klubbal, a kártyázással, a Peszkénél folytatott ivászatokkal és az apró-cseprő üzletekkel. ( . . . ) Reális, nagyszabású vállalkozásokra van szükségem." (ÉN-I.
194.). Gádoros és Sót hasonló tulajdonságokkal bírnak Babits regényében. Vidékies, kis városokról van szó itt is: „A Törvényszéki Palota volt az egyetlen kétemeletes épület Sóton..." (H. 194.). A „Halálfiai" hősei inkább elvágyódnak innen, különösen Imrus; de az elbeszélő megjegyzései is bírálják ezt
a környezetet. Imre így meditál például: „Milyen szűk, milyen kicsi, milyen
nyomorult szellemi légkör volt ez az egész itt Gádoroson!" (H. 491.), a narrátor egyik kommentárja pedig így hangzik: „De hát Gádoroson nem esnek tragédiák; vagy legalább nem oldanak meg semmit." (H. 668.). A nagyvároskisváros szembenállás inkább Babits regényében játszik fontos szerepet. Budapest, a rohamosan növekvő metropolis vonzó és taszító egyszerre. Kováts
Laci, a tragikus sorsnak elébe néző költő vágyait így eleveníti meg az író:
„Laci egyszerre Budapestre gondolt, a nagyszerű és bűnös városra, amelyet
nem ismert... a nagyvilági, fényes éjszakákra, kivilágított vonatokra, színpadokra, nőkre, egy orfeum-előadásra, amit egyszer átutazó ,művészektől' látott . . . keblekre, combokra
" (H. 88.). Imrus számára a főváros meghódítandó, vonzó és félelmetes: „ . . . de egyébként magasan, mint egy torony állt
a város fölött, amelybe úgy jött, mint egy Ismeretlen Hódító, s amelynek
pompás palotái és sötét nyomora neki egyformán csak látvány és tanulság."
(H. 426.). Eleinte ebben a közegben idegenül érzi magát: „Így maradt Nelli
fia egyedül és kielégítetlen, vibráló szemmel, mint elepedt vándor egy gúnyos
délibáb tavának közepén..." (H. 421.). Jellemző módon a „Halálfiaiban" két
alkalommal is olyan jelzős szerkezet — „keleti Párizs", „balkáni Párizs" —
vonatkozik a magyar fővárosra, amely sűrítve mutatja ellentmondásait.
Külön tanulmányban volna érdemes földolgozni a nevelés intézményeit és
helyszíneit, a nevelés tartalmait, a műveltségeszményt. Imruskát Döme bácsi
a szabadságharcról tanítja: „Később, amint nagyobb lett Imruska, megtudta
azt is, hogy Döme bácsi szabadsághős, ezek az ellenségek az osztrákok, és
hogy minden bajnak a legfőbb oka az, hogy Magyarország csak színleg független állam, valójában leigázott tartomány!" (H. 30.). A Niechcic-gyerekek azt
a mondókát tanulják: „Orosz, porosz, hordd el magad, jön a lengyel, lesz
haddelhadd!" (ÉN-I. 244.), a halotti tor vendégei előtt szavalják a — máig
népszerű — rigmust: „Lengyel vagyok, lengyel haza gyermeke, / Nemzetemnek fehér sas a címere." (ÉN-I. 234.). A magatartásminták hasonlóságát, úgy
hisszük, nem kell bővebben magyarázni. A vidéki lengyel középosztálynak
Sienkiewicz a népszerű írója (ÉN-I. 84.), a magyarnak Jókai (H. 12.). A két regényben jól megismerhetjük a nyolcvanas, kilencvenes évek olvasmányait,
hogy miért lelkesedtek a fiatalok, mi volt az egyes nemzedékek szellemi
poggyásza. Az iskolák tekintetében azonban alapvető volt a különbség, Lengyelországban nagyobb szerepet játszottak a magánintézetek (ilyenbe jár Agnieszka Kaliniecben, majd Varsóban), mert az állami gimnáziumok mind orosz
nyelven oktattak. Amikor Agnieszka továbbtanulási lehetőségeit latolgatják,
így fakad ki Barbara: „— Az állami gimnáziumba? — ámult el Barbara, mintha nem hinne saját fülének. — A muszkák kezére adjuk a gyerekünket? Még82

hozzá egy lányt, akinek nincs szüksége sem katonai kedvezményre, se más
protekcióra." (ÉN-I. 365.).
Áz ábrázolt történelem a kapitalizmus kora, mégpedig egy sajátos középeurópai változatáé. A lengyel és a magyar regényben eltérő módon viszonyulnak ezekhez a változásokhoz a birtokos nemesek köréből kiesett, kiesőben levő rétegek. Magyarországon mintha az új kor, a változások iránti felelősséget
az Államnak engedték volna át: „S Tisza Kálmán érája volt ez, amikor a Hivatal, mint egy vasdélibáb, kelt föl a magyar szemek előtt." (H. 5.). Az állam
adott hivatalt, üzletet, garantálta a fejlődést, „Elértük a Rendet, mely öröknek látszott..." (H. 179.) — állapítja meg az elbeszélő. A regényben ezt a pozitivista eszményt — melyet elsősorban Miska képvisel — kétfelől is támadják, Döme bácsi, aki a nemzeti függetlenség érveit ismételgeti, valamint Hintáss, aki az állam mindenhatóságát rabságnak mondja, s változásokat sürget:
„Magyarország egy posvány, Kárpátoktól az Adriáig! Társadalmi átalakulásra
van szükségünk!" (H. 130.). A lengyel regény hőseinek maguknak kell kapitalizmust csinálniuk, az orosz cári birodalom vég-vidékén, a gyarmatositó
idegen hatalom ellenében Lucjan Kociell írja egy levélben sógornőjének, Barbarának: „Az ország gazdasági fejlődése? Hogyne, én is azt reméltem. De lehet-e valamilyen racionális fejlődésről szó a mi politikai helyzetünkben? Ilyen
helyzetben, mikor lépten-nyomon a felsőbb hatóságok ostobaságába vagy
rosszakaratába ütközöl, mintha fejjel mennél a falnak? Csak a pénzcsinálás
marad hátra. Igen, ebből a szempontból elég nagy szabadságunk van." (ÉN-I.
391.). Az „Éjjelek és nappalok" polgári pályákon szerencsét próbáló hősei úgy
fogják fel, hogy anyagi gyarapodásuk valamiképpen hazájuk fölszabadulását szolgálja. Michalina Ostrzenska meditációjából idézünk: „ . . . a város nem
gazdag, a lengyelek közt lámpással kell olyanokat keresni, akiknek van szabad
tőkéjük és bele tudnák fektetni. Azonkívül a mieink szeretik, ha más megy
helyettük az°első tűzbe, s csak ha a zsidónak sikerül, akkor kiabálnak, hogy
vérszopók, meg ehhez hasonlókat. Márpedig itt épp az a fontos, hogy lengyel
tőkével kezdjék, az minden tekintetben másképpen fest. Rögtön nemcsak üzlet,
hanem hazafias cselekedet is." (ÉN-I. 403.). A regény szereplői a pozitivista
eszméknek megfelelően üzleteket indítanak, jótékonysági akciókat szerveznek,
aggmenhelyet, könytárat stb.
Igazi nagy társadalmi mozgalmat nem mutat be Babits regénye, 1905 forradalmi eseményei a lengyel területeken viszonylag jelentős terjedelmet kapnak az „Éjjelek és nappalok"-ban, az iskolasztrájktól kezdve a cselédség mozgalmáig és a lengyel munkások fellépéséig. Lengyelországban érezhetően az
erjedés ideje az 1914 előtti időszak, társadalmi és nemzeti forradalom szelei
fújnak. D^browska regényében megjelennek a lengyel nemzeti mozgalom dilemmái, az emigrációtól a társadalom különböző rétegeiig. Magyarországon
mindenekelőtt Imre „érzelmi iskoláit" nyomon követve ismerjük meg az új eszméket, a társadalom alapvető problémáit, tehát mintegy áttételesen. *A szocialista eszmék mindkét regény világában fontos szerepet játszanak. „Imrus
természetesnek találta, hogy minden igaz és művelt ember szocialista." (H.
432.) — olvassuk a „Halálfiai"-ban. De itt inkább eszmék vállalásáról van szó,
mint a lengyel regényben. Ott Marcin, Agnieszka férje a külföldi lengyel szocialista mozgalom egyik vezetője, s Angliában tudatosan készülnek — beleértve a katonai kiképzést is — a társadalmi és nemzeti harcra. A lengyel
szocialista mozgalom — nem kevés küzdelem után — kialakította a két törekvés következetes egyesítését. Amikor Marcin agitátorként érkezik Kaliniec83

be, a gyűlésre való fölkészülés közben így fogalmaz: „Az értelmiség előtt nem
kell a hazafias vonatkozásokat hangsúlyozni. Van benne ebből elég. Inkább a
társadalmi kérdés fenyégető voltát kell hirdetni. Viszont a fűrészmalomban
meg a téglagyárban a nemzeti öntudatot kell fölébreszteni. Csak a dolgozó tö-»
megek lehetnek a felkelések ideológiájának örökösei." (ÉN-II. 127.). A „Halálfiai"-ban mintha Magyarország vakul és tehetetlenül haladna az apokalipszis
felé, nemzeti és társadalmi kérdések mintha egymással nem lennének kapcsolatban.
A két regényben igen fontos része az ábrázolt világnak a haza sorsa, a
nemzeti dilemma. Magyarországnak egyértelműbbek a földrajzi határai:
„A nagy falon, az ügyvédi iroda ajtaja mellett, óriási mappa van kiakasztva,
amelynek különös kerekségű színes foltja már korán a gyermek agyába festődött: a foghíj szerű csorbával fenn a közepén, és a terpedt halfarokkal lenn
balról." (H. 29.), nem világos viszont a szereplők tudatában az Ausztriához
fűződő viszony. Lengyelország államjogilag-politikailag nem létezett a jelenben, viszont eszméjét átadják a fiatal nemzedéknek, célként létezik, 1914-ben
már katonaságot is (Pilsudski szocialista mozgalma keretében) szerveznek számára. A magyar—osztrák ellentét Babits regényében elsősorban Döme bácsi
fejtegetéseiben jelenik meg, néha a függetlenségi párt délibábos frázisainak
köntösében. Az orosz—lengyel ellentét meghatározó Barbara ifjúkorára, az
egész kalinieci közegére, D^browska regényében találkozunk a lengyelek orosz
komplexusával, ahogy például a gimnazista Agnieszka töpreng: „Valami dacos, beteges kíváncsiság húzta őt az orosz irodalom alkotásaihoz, melyeket a
gimnázium könyvtárából vett ki. S — szinte még gyötrelmének növelésére —
valami ellenállhatatlan varázs szivárgott feléje ezekből a könyvekből, úgy élt
benne, mint akit megbűvöltek" — mintha a regényhősök kérdeznék tőle:
„Miért gyűlölsz bennünket?" — mire így kérdez vissza: „És ti miért nyomtok
el bennünket?" (ÉN-I. 741.).
Érdekes párhuzama a két regénynek a felemás közép-európai polgárosodásban a zsidóság szerepének érzékeltetése. A toleráns lengyel és magyar hagyomány mellett megjelennek az asszimiláció dilemmái is. Sem Babits, sem
D^browska nem kerülte meg a kényes kérdéseket, a kulturális hagyomány
különbségeit. A „Halálfiaiban" a nemesi és polgári zsidó közeg találkozása
Döme bácsi és Schapringerék kapcsolatában, az úri középosztály előítéletes
sztereotípiáiban jelenik meg, és nem utolsósorban Imrus és Rosenberg barátságában. A „Halálfiai" elbeszélője így mutatja be Imrus újdonsült barátját:
„Rosenberg azonban nem is volt akárki: valóban eszes és derék fiú volt, tele
fajának nyugtalan idealizmusával, erős ösztönnel a kultúra iránt, s azzal a
gondolkodásbeli szabadsággal, melyet keresztény ember nálunk ritkán ér el."
(H. 433.). Nem tanulság nélkül való, hogy akadtak, akik Babitsot antiszemitának, illetőleg akik filoszemitának tartották a „Halálfiai" alapján. Pedig
Imrus és Rosenberg barátságának üzenete félre nem érthető: „S a két ősi, keleti fajta ivadéka, a zsidó és a magyar, lelkesedve s csillogó szemekkel fogott
kezet, a jövő és a kultúra nevében." (H. 433.). A lengyellé váló zsidók kínjait érzékletesen festi regényében Dqbrowska. A Lausanne-ban tanuló Michal
Nussenről olvashatjuk: „Nem bírta az üzleti környezetet, melyből származott,
s szemmel láthatólag szenvedett a zsidósága miatt. Agnieszka ezt onnan vette
észre, hogy sajátos, becsmérlő humorral kezelte ezt a kérdést: túlzott bohóckodással hangsúlyozta zsidó tulajdonságait, szellemieket és testieket egyaránt,
84

s inkább maga gúnyolta ki azt, amiről nem akarta mások gúnyos megjegyzéseit hallani." (ÉN-II. 216.).
Kaliniec környékén nem voltak nemzetiségek, így ez a probléma csak
Babits regényében jelenik meg. Érezhetően Magyarország 1920-as tragédiájának perspektívájából. Ne feledjük, hogy az író ennek az évnek a júliusában
kezdett a „Halálfiai" problematikájával foglalkozni, alig egy hónappal a trianoni békeszerződés aláírása után. Elsősorban a magyar középosztály értetlensége derül ki a regényből. Sem az idősebb, sem a fiatalabb nemzedékek nem
látták ezt a súlyos problémahalmazt. „De Döme és Miska politikai viták közben sem gondoltak a nemzetiségekre: azok barbár, s politikailag iskolázatlan
fajták, nem méltók az aranybulla nemzetéhez. Alapjában helyes volt keményen bánni velük; kis ügyeik csak zavarták a magyar igazság nagy küzdelmeit." (H. 297.). Imrusról állapítja meg az elbeszélő: „Az i f j ú européer azonban nem volt hajlandó komolyan venni a Balkánt és a nemzetiségeket. Barbár, műveletlen tömeg ez, amely kultúránk előtt úgysem állhatna meg." (H.
503.). A kérdés súlyát azután Erdővárott kell látnia a fiatal tanárnak, Imre
úgy látja, a nemzeti konkurrenciának a kultúra területén kell megtörténnie,
nemzetfogalma elsősorban a minőség elvén alapul. Az író bemutatja az Epilógusban a nemzetiségi konfliktust a maga teljes élességében, a kormánypárti
képviselőjelölt látogatása után Bethlenben a csendőrök a román tömeg közé
lőnek. Nem ad felmentést az államhatalomnak, a történelmi katasztrófa bekövetkezésének okai között pontosan látja a magyar vezetőrétegek felelőtlenségét, tudatlanságát a nemzetiségi kérdésről.
A regénybeli lengyel és magyar társadalmi-történelmi panoráma joggal
keltheti föl az utódok érdeklődését, a D^browska és Babits által az „Éjjelek és
nappalok"-ban, illetőleg a „Halálfiai"-ban megélt történelem egy-egy lehetséges
variánsa ama „valódinak", érvényes „olvasatok", amelyeket érdemes figyelembe
venni a múlt rekonstruálása során.

BELICZAI MARIA RAJZA
85

Benkő Samu: Őrszavak
„Olvasók és irodalomtudósok egyöntetű örömmel fogadták Kemény Zsigmond napfényre került naplóját" — kezdte Benkő Samu 1966-ban a Napló kiadását bevezető (monográfiának beillő) tanulmányát; s íme majd két évtized
múltán az ő szépen sorakozó köteteiről és kiadásairól mondhatjuk el ugyanezt:
olvasók és tudósok egyformán örömmel fogadják megjelenésüket. Mert Benkő
Samu azokhoz a nagyon ritka történészekhez tartozik, akik egyszerre tudják
közvetíteni az olvasás örömét s a tudás hasznát. Méghozzá írni tudás és tudós
precizitás önmagában is ritka ötvözetét a biztos kéz erejével is tetézi: az irdatlan anyagból — mikor nem irdatlan a történész anyaga bármily apróság esetében is? — mindig csalhatatlan biztonsággal választja és emeli ki a fontosat, a
mondandó lényegét, a döntőt. írásai a tömörítés remekei; néhány oldalban korokon és kultúrákon hullámzó hatásokat és eszméket tud megvilágosítani, s képes néhány sorban embereket s magatartásformákat vázolni. S mindehhez persze — hisz másként miképpen is sikerülhetne a vállalkozása — mestere a szónak, a szép magyar beszédnek. Érthető, nagyon is érthető és jogos lenne, hogy
valaki, aki így reátalált saját hangjára és módszerére, mindig ugyanazt a nótát
fújná. De Benkő Samu — és ez tán műveiben a legmegkapóbb .— mindig tárgyához illően tudja megválasztani eszközeit, variálni eljárását. Legyen a téma
fenséges, mint Széchenyi közjót szolgáló buzgalma, vagy a farce határát súroló,
mint Kótsi Patkó János megveretése; legyen a tárgy a gondolkozás csúcsain
szikrázó, mint Bolyai János papírra vetett vallomásai, vagy földbe gyökeredző,
mint murokországi barangolásaiban: Benkő Samu mindig csalhatatlan biztonsággal találja meg az éppen oda illő hangot és az egyedül alkalmas módszert,
így bomlik ki írásaiban egyetlen jellegzetes észjárás sokféle változata, így teremti meg a forrásai megszólaltatására és interpretálására legalkalmasabb kereteket, még ha történetesen élő szó is a forrás, mint Kós Károllyal folytatott
beszélgetéseikben. És minden írásán ott ragyog az a jóféle közéleti hevület, amiről oly nehezen szokik le a 45 után indultak fényes — bár mihamar tévesnek
bizonyuló — reményekkel indult nemzedéke.
Mi hát Benkő Samu? Publicista? Riporter? Tudós történész? Esszéíró?
Mindez, s még valami. Valami, aminek lenni eddig is gyanítottuk, ám ez a
könyv most explicite, a vállalás határozottságával mutat reá, már magával a
(szokott benkői leleménnyel talált) címével is, s az „előszó helyett" írt rövid szótörténeti meditációval: „Ödön kéziratok és régi könyvek kutatói — olvashatjuk
ebből a meditációból a borítólapra is kiemelten — őrszónak, latinul custosnak
nevezik azt a szöveggel telt lap aljára, külön sorba írt legutolsó szót vagy szó86

tagot, amelyet a következő lap első szavaként (szótagjaként) a betűvető újra
leírt, illetőleg a nyomdász ismét lenyomtatott. Az olvasás folyamatosságát könynyítették meg vele, de lapszámozás hiányában a lapok sorrendjének a vigyázását is reá bízták."
Ez az olvasás folyamatosságát segítő őrszótulajdonság ötvözi eggyé a kötet
tanulmányait, nem egyszerűen a kronológia. A Bethlen Gábor politikáját elemző
tanulmánytól Mikó Imre emlékezéseit, A csendes Petőfi utca-1 bemutató könyvismertetésig ez a lapokat egymáshoz rendelő igyekezet teremt folyamatosságot,
amiből borúkon és derűkön át szelíd, ám félreismerhetetlen fénnyel sugárzik a
genius loci, a lakott terület szelleme. Ezt a megtörhetetlen folyamatosságot teremtette meg Benkő Bethlen Gábora emberséges politikájával, ezt hasznosította
— nagy örökség hű sáfáraként — I. Rákóczi György, bajok s bánatok közepette
ebbe kapaszkodhattak egyszerű emberek s olyan nagy szellemek, mint Köteles
Sámuel és Bolyai Farkas. S a Bolyai János zaklatott sorait évtizedek óta betűző
Benkő Samu hogyan is ne ismerne rá a világraszóló lángelme gondolataiban
erre a folyamatosságra, melyet János tanárai: atyja és Köteles Sámuel őrszavak
természetességével közvetítettek a fogékony gyermeknek. A genius loci éppen
ebből a megszakíthatatlan folytonosságból nő ki, ez a folyamatosság őrzi a lakott hely szellemét válságokon és veszedelmeken keresztül, a közösséget s az
egyént sújtó csapások ellenére. A Bolyai-kutatás nem fogj a nélkülözhetni azokat
az adatokat, amiket Benkő Bolyai János Köteles-inspirációiról föltárt, s az egész
magyar historiográfia számára alapvetőek Benkő Samu fejtegetései az új sztoicizmus erdélyi állomásairól és terjedéséről. De túl ezeken a nyilvánvaló szakmai
hasznokon és követelményeken — hiszen láttuk már, hogy Benkő Samu nem
egyszerűen történész — kifejeződik ezekben a tanulmányokban még valami,
amit nem lehet ilyen könnyen szavakban megfogalmazni. „Ne áltassuk magunkat — írja A csendes Petőfi utca ismertetését összegezve — azzal, hogy a háború
nyomán nem keletkezett törés Mikó Imre életében és művében. Erkölcsi emelkedettségét éppen az bizonyítja, hogy túlélte a törést, állta a sarat mint ember,
és megtalálta az alkotó munkának azt a területét, amely alkatának, tehetségének és elkötelezettségének leginkább megfelelt." Nohát ez a „ne áltassuk magunkat" és az „állta a sarat" sugárzik ezekből az írásokból, az a szellem és magatartás, írjuk csak le: az az erkölcsi emelkedettség, ami Zrínyi óta, de tán már
a Halotti Beszéd óta Illyésig és Sütő Andrásig a magyar irodalom legfontosabb
inspirálóihoz és jellegzetességeihez tartozik. De haladjunk szép sorjában, a recenzió szabályai szerint.
Tehát az erdélyi új sztoicizmus. Benkő Samu kutatásaiig erről bizony édeskeveset tudtunk. Az újkorelő eszmetörténete iránt megélénkült érdeklődés Nyugat-Európában persze régebben felhívta már a figyelmet — egyebek közt —
sztoikus témák újraéledésére; de ott — Popkin s már Pintard klasszikus könyve
óta — inkább a szkeptikus tendenciákra esett a hangsúly, a „ne áltassuk magunkat" ismeretelméleti következményeire. A mi tájainkon ellenben kezdetektől
legalább ekkora súllyal esett latba a „ne áltassuk magunkat" erkölcsi követelmény gyanánt; az önmegismerés igénye itt sokkal inkább a kollektív megmaradás elemi követelményeként jelentkezett, s nem ismeretelméleti elv gyanánt.
A kételkedés itt nem annyira a gondolkozás kritériuma, mint inkább az életben
maradásé. Bethlen Gábor — még saját híveivel szemben is megőrzött — kételkedésében és józan erdélyi machiavellizmusában Benkő jó szemmel látja meg
az egykorú világhatalmi konstelláció kihívására korabeli észjárással megfogalmazott aktuális helyi választ kegyetlen és esztelen nagyhatalmi törekvések üt87

közőpontjában az ő Bethlen Gábora percig se áltatja magát s országát se törökkel, se némettel, se a saját erejével. Fölismeri a megalkuvás parancsát, és e szerint cselekszik. De a kényszerhelyzettel föltétlenül és okosan számolva se feledkezik meg soha, hogy a kompromisszum mindig csupán eszköz lehet a megmaradás szolgálatában: „alkalmazkodás, önfeladás nélkül". „Uralkodása idején
végig illúziómentesen tartott ki törökbarát politikája mellett. Ébersége viszont
sohasem lankadt. Látta, hogy a török állandóan csak terjeszkedni akar; neki
tehát úgy kellett politizálnia, hogy fékezze ezt a mohóságot. Sokszor érezte, nem
egyszer papírra is vetette, hogy egyenesen kétségbeejtő »a fényes portának hozzánk kedvetlenül való magokviselése«. Bethlen azonban — nagy előnyére —
ismeri »az töröknek akadályos és practicás szokásait«, és levelei bizonysága
szerint mindent megtesz, hogy diplomatái ebből az ismeret- és tapasztalatanyagból minél többet hasznosítsanak... Azt is látja, hogy a török egy cseppet sem
szemérmes, és leplezetlenül tör célja felé. No de ő éppen a töröktől tanult
politikai gyakorlatot — és ismereteit maga s hazája javára fordítja." Alkalmazkodás, önfeladás nélkül: ez az állhatatosság (constantia: az európai válsághelyzetet tükröző új sztoicizmus egyik alapszava ez) az életrevaló kompromisszum
elengedhetetlen követelménye. E nélkül az állhatatosság nélkül a kompromiszszum nem alkalmazkodás, hanem önmagát feladás, halál, öngyilkosság. A hatalmi
realitások előtt föltétlenül fejet hajtó fejedelem gazdaság- és művelődéspolitikában, vallási és ideológiai téren tökéletes függetlenséget szerzett kicsi országának. Elsősorban ennek köszönhette páratlan nemzetközi tekintélyét. Sokszor
emlegetett toleranciája pedig e nélkül egyszerűen elképzelhetetlen lett volna,
másrészt viszont emberséges bánásmódra alapuló fejedelmi gyakorlata nélkülözhetetlen volt a függetlenség kivívásához, az önfeladás nélküli alkalmazkodáshoz. „Időről időre jól szemügyre vette a maga cselekvési körének határait és
a politikai-társadalmi viszonyok adta mozgási lehetőségeket, s minden esetben
a maximumot csikarta ki az időtől. Kockázatot viszont csak úgy vállalt (mert
vállalt!), hogy azzal ne veszélyeztesse végcélját — az önálló államiságot —,
melynek eléréséhez önérdeket és közhasznot páratlan leleménnyel egyeztetett."
De ha mérték is lett — s joggal — Bethlen, ezt a mértéket — figyelmeztet
rá Benkő — sohasem szabad tértől s időtől függetlenül alkalmazni a történésznek. Kivált nem a nagy fejedelem közvetlen utóda, I. Rákóczi György esetében,
akire közelről borul hatalmas árnyéka. Benkő Rákóczi-tanulmányában megmutatja a gazdasági lehetőségek ügyes hasznosítója mellett a bethleni béke
állhatatos őrét is, s a buzgó (olykor türelmetlen) kálvinistában a hívőt, akinek
orthodoxiáját a könyvek és a műveltség őszinte becsülése enyhítette, örá se
maradhatott hatás nélkül az újsztoicizmus, amellyel a könyvek és a műveltség,
általában a közművelődés ügye Erdélyben elválaszthatatlanul összefonódott.
Benkő Samu nem áll meg ennél az önmagában is alapvető fölismerésnél;
pontosan követi a szálakat, amelyekkel s amelyeken keresztül ez az összefonódás végbement. Az újsztoicizmus-tanulmány (eredetileg a Marcus Aurelius Elmélkedéseiből válogató TÉKA-kötet bevezetőjeként jelent meg 1983-ban) hézagpótló művelődéstörténeti jelentősége éppen ezeknek az összefonódásoknak a kibontása; azt mutatja meg mintaszerű filológusi és irodalomtörténészi műgonddal benne Benkő Samu, hogy miként járta át a sztoikus erkölcsbölcseleti örökség azt az egész „szellemi televényt", ahonnét az erdélyi magyar művelődés
olyan csúcsteljesítményei, mint Bolyai János és Kemény Zsigmond életműve
kibontakozhattak. A XVI. század végétől kezdődően az ö korukig feszül a tanulmány érzékeny íve, híven követve a sztoikus eszmék terjedését, viszontagságait
88

és megmagyarosodását. Már a Bethlen- és a Rákóczi-tanulmány felvillantotta a
nagy hivatalos egyházak — katolicizmus és kálvinizmus — találkozását és konfrontációját a sztoicizmus eszméivel; az újsztoicizmus-tanulmány elmélyíti és
folytatja ezeket az elemzéseket. Fölismeri és hangsúlyozza a sztoicizmus hatását
Apáczai Csere János és nemzedékére: „Apáczainál a sztoa több mint olvasmányélmény és több mint erkölcsös életre vezérlő kalauz; a helyzetben hasonltja és ama gyakorlati célzatú filozófia alkotóelemévé teszi, amely »-egymás
közti igazságosságra, mértékletességre és bátor helytállásra neveli az embereket« egy olyan társadalomban, mely igazságtalansággal, mértéktelenséggel és
állhatatlansággal van tele. Apáczainál a sztoikus etika tanítása közüggyé válik,
társadalmilag hasznos cselekvésre serkent."
A sztoikus tanokat Apáczai és követői jórészt Descartes filozófiáján és a
puritánus kézikönyvek tanításain átszűrve fogadták be, s ez egyúttal a befogadott eszmék kritikájára is ösztönözte őket. Az elfogadás és a bírálat határozza
meg tehát a XVII. és a XVIII. századi erdélyi új sztoikus eszmehullámzást, éspedig két mederben, másként a katolikus és másként a kálvinista szerzők műveiben. A gazdag részletek itt nem ismertethetők, de még e rövid recenzióban
se mehetünk el szó nélkül a „sztoát megtartva meghaladó" Köteles Sámuel tanainak elemzése mellett. Benkő ugyanis gondosan összevetve Köteles tanait
Wolfféval nemcsak az erdélyi filozófus eredetiségét mutatja meg, hanem nevelői nagyságát is, gyakorlati pedagógiáját, amely Bolyai János és Kemény
Zsigmond filozófiai műveltségét megalapozta. Bolyai János persze már apja
mellett megismerkedhetett a sztoa etikájával, hiszen „Bolyai Farkas maga is
igyekezett sztoikus filozófus módján élni". A fiú azonban „messze túltett apján
mind a sztoikus filozófia tanításainak elsajátításában, mind pedig az ennek
megfelelő életmód kialakításában", s ebben igen nagy szerep jutott Kötelesnek,
akitől János egyszerre tanulta meg a sztoa elfogadását és kritikáját. „A kézirati
hagyatékban — írja ezt az irdatlan betűtömeget mindenkinél jobban ismerő
Benkő — a legtöbbször emlegetett filozósfusnév a Kötelesé." A Köteles közvetítette erdélyi kálvinista sztoicizmusból kiindulva emelkedett Bolyai János feltétel nélküli igazságszeretete — külön fontos esszé szól róla a kötetben — a gondolkodás tiszta magosaiba. „Bolyai János romantikus ihletettségű, tettekre sarkalló becsvágya és a mostoha viszonyokon felülemelkedő, belső zaklatottságát
megfegyelmező sztoikus életbölcsessége úgy ötvöződött egybe, hogy az igazság
keresése, belső lelki szabadsága kivívása olyan örömforrás lett, melyért érdemesnek találta elviselni az életet a legnehezebb körülmények között. Megőrizte
hitét az emberi jövendőben." S élete egyetlen értelmének tudta dolgozni érte.
A sztoikus indíttatástól, az erdélyi kálvinista kollégiumok filozófiájától — ezt
mutatja meg a Bolyai János etikájáról szóló írás — eljutott a kor progresszívradikális eszmélkedésének élvonalába; tökéletes magányban, de a szellem fejlődését tekintve logikusan és töretlenül, együtt lépve a korabeli európai gondolkozással.
Köteles másik nagy tanítványáról, Kemény Zsigmondról régebben is számon tartotta már a történetírás, hogy mély nyomot hagyott erkölcsi nézeteiben és életművében a stoa; részint éppen ebből következő „fatalizmusával" vélték magyarázhatónak 49 utáni magatartását. Benkő Samu azonban másképpen
látja a történelem nyomása alatt meghajló, a történelemből tanulni igyekvő
Keményt: „A történelmi viszonyok kérlelhetetlenül tényszerűek, szembehelyezkedni velük nem lehet, de kiszámítható tendenciájuk fő iránya, és így mód kínálkozik a velük való kiegyezésre. Sztoikus erő kell hozzá, hogy a belátás le89

győzze az ábrándos ködképeket. De Kemény arra is figyelmeztet, hogy a történelmi helyzet kikényszerítette kompromisszumban meg lehet és meg kell őrizni
azokat az egyéni és közösségi értékeket, melyek értelmet adnak az életnek.
Az »elbizakodottság maszlagéval« szemben a történelem szorításában a megmenthetőre kell koncentrálni minden erőt."
Tökéletesen egyet érthetne ezzel Széchenyi is, ahogyan a Benkő-válogatta
(rövidségében is teljes) TÉKA-kötetből lép elénk. Ehhez a válogatáshoz írt bevezetése is bekerült a jelen kötetbe, „Széchenyi István közjóra való törekedései"
cím alatt. Benkő-tanulmányoknál ritkaságképpen személyes vallomással kezdődik az írás, azt az élményét meséli el a szerző, amikor a Magyar Tudományos
Akadémia Könyvtárának Kézirattárában Széchenyi iratai közt kutatva, hirtelen
Bolyai János kezevonását vélte felfedezni. Az írás persze Széchenyié volt; de a
döbbenetes hasonlóság ürügyén Benkő plasztikusan vetíti elénk a két nagy
gondolkodó alapvető párhuzamosságait és különbségeit. „Nem voltak ők — írja
a felsorolás után — a történelmi fejlődésnek vagy akár a magyar gondolkodástörténetnek sziámi ikrei, markáns személyiségüket összetéveszthetetlen egyéni
sajátosságok jellemezték, de a kor teremtette helyzet mélységes átélése, a lángelmékre jellemző életintenzitás, a teremtő munkába való teljes belefeledkezés
mind-mind azt sugallja, hogy egyazon kohó izzásából került a nemes anyag
történelmi személyiségük öntőformájába." A kérlelhetetlen önismeret Széchenyit
is az életrevaló kompromisszumok hívévé neveli, az alkalmazkodásévá, mely
alapvető kritériumként tartalmazza önmagunk föl nem adását. Ez azonban
nem csupán a kölcsönösséget követeli meg, hanem ezen túl teljes és minden
irányú méltányosságot is. „Akadémiai beszédében, a Hunnia, A Kelet népe című
könyvében és számtalan cikkében száll szembe azokkal, akik a magyarosítás
gondolatával foglalkoznak. A magyar nyelv erőszakos terjesztését, az anyanyelv
jogainak megszabdalását erkölcsileg ítéli el, s természeti törvényként hirdeti,
hogy »másnak soha olyat ne tégy, mit tőle nem fogadnál örömest«. De az erkölcsi ítélkezésen túl, balgaságnak, politikai vakságnak tartja arról képzelegni,
hogy népek anyanyelvükét megtagadják, nemzeti mivoltukból kivetkőznek."
Néhány oldallal tovább lapozva, Bolyai János érvelésében bukkanhatunk azonos
nézetekre, ö ugyanilyen „megrovólag szól arról, aki »nemzeti gőgből« vagy
»ábrándos buzgóságból« csupán a fajtabélit nézi embernek, bűne láttán szemet
huny, a más nemzetbelit viszont annál szigorúbban ítéli meg. »Röviden: minden
nemzeti meg-különböztetés egyébiránt semmit sem ér, s fölösleges: csupán az jő
kérdés alá, a körülötte lévőkre nézve: ki mit tud, s tud-e beszélni vagy bár
érteni valamely iratot vagy nem; s ha igen: mily jellemű, indulatú ember?«"
S ahogyan Széchenyi már a húszas években „túllát a magyar nemesi szabadság
szűk világán", ugyanúgy vallja Bolyai János, hogy „»csak ostoba fő, vakság
vagy az orrig-látás és cudar, rüdeg, hitvány, gyáva, rosszul-értett politika kapaszkodhatik még tovább is a nemesi jogok hiábavaló oltalmazásán.«" S milyen
egyformán, mennyire azonos szenvedéllyel ítélnek el mindenféle erőszakot, s
nem csupán mint aljasságot, hanem ostoba esztelenség gyanánt is! „»Például
.— így Széchenyi — ha százezer titkos rendőrszolgát fizetnek, fejenként száz forinttal, ez tízmillió forintra rúg — a magyar adó kétszeresére. — Azonban nincsenek összeesküvések, pártütések etc. Ezek az emberek mit jelentgessenek?
Attól félnek, ha többé már semmiről sem számolhatnak be, szélnek eresztik
őket. így tehát a képzeletükhöz folyamodnak — a ferdítéshez: innen ezek a bitorlott és ezek a befeketített hírnevek.«" S ugyanígy ítéli el az erőszak legostobább, leggyalázatosabb formáját Bolyai: „A háborút az teszi félelmetesen
90

irracionálissá, hogy benne olyan emberek kerülnek szembe, akiknek különben
semmi elszámolnivalójuk nincs egymással. Ezért kell kiiktatni a háborút az
emberiség életéből... Abban az esetben pedig, ha valamely hatalmasság — ország vagy nemzet — nem figyelmezne a józan értelemre, »a békét meg-bontja,
s harciason meg-támadólag merészlik fől-lépni... annak azonnal az egész Embferiség] vagy annak eleg[endő] része legyen Birája«." Naivitás? Ellenkezőleg!
Gondolataik nagyságát éppen ma is változatlanul érvényes aktualitásuk mutatja.
De Benkő Samut nem csak a gondolkozás és a tett csúcsai érdeklik. A stílus
— tanította Fülep — nem annyira a nagy alkotásokon, sokkal inkább a kicsi
falusi templomokon s a közönséges épületeken s tárgyakon mérhető le. Hasonlóképpen a művelődéstörténetben sem lehet soha megelégedni a csúcsok
vizsgálatával; tudja jól Benkő, hogy egy kor vagy egy eszme megértéséhez meg
kell próbálni megismerni a mindennapok s az egyszerű emberek világát. A jelen kötetben is nagy szerep jut a mindennapok művelődéstörténetének, hiszen
csak ezekkel a hétköznapokba vezető mélyfúrásokkal hozható fölszínre végül is
az élet egészét meghatározó történelem. „Az élet tényeit pontos időrendbe foglaló életírásából — írja Benkő Lengyel István kolozsvári tanárról — a századforduló (1800) átlag értelmiségije lép elénk, aki kora hétköznapjainak szürkeségében éppen a reá mért feladatok tisztes teljesítésével bizonyítja azt, hogy körükben már akkortájt az átlagos az intellektuálisan és erkölcsileg átlagosan
színvonalasat jelentette." S Lengyel István példáján ez az átlag akár kvantitatíven is jellemezhető: „A vidéki gyermekeknek abból az ezres nagyságrendű
csoportjából indult életútjára, akik kicsi falusi iskolában ismerkedtek meg a
betűvetéssel, innen léptek az erdélyi kollégiumokban százával nevelkedő diákok
sorába, hogy aztán a külföldi híres egyetemeket tízesével látogató erdélyi peregrinusok körében tetőzzön intellektuális felkészülésük." Ez a szívós és tisztességgel végzett értelmiségi munka volt a honi művelődés alapja. Benkőt nem
kápráztatják el divatos „mag-periféria"-elméletek, nem csábítja elmaradáscentrikus historiográfiánk. Tudja jól, hogy az intellektuális teljesítmény csak a
maga körében mérhető, s a mi tájainkon elsősorban önismeret s helytállás minősítik. Épp ebből a szempontból fontos azonban látni a visszahúzó erőket is, a
közművelődést szorító társadalmi, gazdasági és ideológiai korlátokat. A jelen
kötetben két alapos esettanulmány demonstrálja ezeket; az egyik Nagy György
teológiaprofesszor meghurcoltatását beszéli el báró Bánffy Borbálával kötött
házassága miatt, a másik a kolozsvári színigazgató, Kótsi Patkó János megveretésének hites történetét. Mindkettő valóságos szépirodalmi remeklés, pompás
novella. S a novellákat, akár a verseket, elolvasni és élvezni kell, nem elemezni.
Benkő maga is így jár el különben: elmeséli a történeteket, s nem igyekszik
valamiféle tanulságot levonni belőlük; hozzátartozik ez történetírói művészetéhez. A mese, tanította bölcsen Babits, jobb tanulság nélkül. Hisz ő maga a tanulság.
Benkő Samu egész történetírása is éppen így, önmagában és önmaga által
válik tanulságossá, olykor egyenesen égetően aktuálissá, mint például a jelen
kötetben a verés és verekedés történetét nyomozó tanulmány. Fejtegetéseit
nyelvészeti és kulturális antropológiai megalapozással kezdi Benkő, s azután
áttekinti a verés és megveretés szabályozására a társadalommá szerveződés
során létrejött formákat. „A kialakuló jogrend már a kezdet kezdetén szembeszáll az önbíráskodással, és maga lép fel konfliktusmegoldó igénnyel. Az viszont
már az állam és a néptömegek osztályalapokon nyugvó ellentétességéből szár91;

mazik, hogy az állami jogrend mellett kialakulnak és tartósan élnek a különböző szubkultúrák jogi rendjei, melyek maguk vállalkoznak a belső konfliktusok igazságos rendezésére. A verés, verekedés jogi szabályozása annak a meghatározásával kezdődik, hogy ki kit verhet meg." Az emberiség története gazdagon kínál példákat a tételre, van miből idézzen Benkő Samu, Hammurabi törvényeitől Illyés Puszták népéig. Külön foglalkozik az asszonyok s a gyermekek
verésével, mint akik kiváltképpen sűrűn kényszerültek elszenvedni hatalmaskodók haragjának ezt a gálád formáját. Nem áltatja magát azzal, hogy a hatalom agresszivitását sikerült végre korlátok közé szorítani: „századunk nem kevés szégyene közé sorolhatjuk azt is, hogy meghonosította a politikai indítékú
verést". Dokumentálja a fájdalomokozás és a megszégyenítés szerepét a verésbüntetésben, s Foucaulthoz méltó leleménnyel elemzi a verekedés ritualizálódásával keletkező, illetve járó viselkedésformákat, mint amilyen a párbaj vagy
a sport. „Ügy látszik, az a tény, hogy a sportban az ellenfelen való felülkerekedést az ő megverésének nevezzük, és hogy azt mondjuk: a legyőzött vereséget
szenvedett — nem puszta metafora. A sport, mint megjámborodott verekedés
természetéből következően soha nem vetkőzheti le agonális jellegét, erkölcsi
mértéke viszont csak az lehet, hogy a játékosság, mint értelmessé vált élettani
funkció a díj megszerzésében határt szab az agresszivitásnak."
Benkő nem áltatja magát, nem idealizál. Látja jól az emberi természet
gyöngéit, de látja korrigálásuk — szintén az emberi természetben adott — lehetőségét is. így például az ember természetéből kiirthatatlan a félelem, de
hasznunkra is fordítható, hisz épp ezáltal nevelődünk a veszélyek felismerésére
és elkerülésére. „A veszélyek közt félelem nélkül hamar elpusztulnánk, hiszen
életünket sokszor éppen a veszélytől való félelem menti meg, a baj ott kezdődik,
amikor a félő emberből megfélemlített lesz. A félelemmentes élet mint jogos
humán igény éppen ezért csak azt jelenti, hogy az embert felkészítjük a természetadta veszélyek elkerülésére és az ember teremtette veszélyhelyzeteket morális ítélkezés alá helyezzük. Egyebet nem tehetünk, mert nembeli sajátosságunk a veszélyes helyzetek teremtése." A hang ismerős: a constantia, az illúzióktól mentes állhatatosság hangja ez, ahogyan Bolyai János is írt az ésszel
megszelídíthető második emberi természetről. Benkő Samu historiográfiája, eligazító őrszóként, maga is beépül az erdélyi új sztoicizmus nagy tradíciójába,
melynek föltárásáért senki nála többet nem tett.
Külön meg kell dicsérni (nem lehet eléggé) a Kriterion Könyvkiadót, hogy
a szűk esztendők ellenére ilyen példás minőségben s gyorsasággal hozta napvilágra a könyvet. (Kriterion.)
VEKERDI LÁSZLÖ

92

Gy. Szabó Béla gazdagsága*
Ma, amikor itt állunk az erdélyi fametszés mesterének koporsója mellett, az
ily szomorú alkalmakkor végre találkozó és együttgondolkodó, végtisztességtevő
gyülekezetben, lehetetlen nem azzal kezdenünk a búcsúztatást, hogy Gy. Szabó
Béla a legélőbb művészünk. Ezzel nem azt akarom sugallni, hogy mi, a sírját
körülállók tulajdonképpen már csak látszatéletet élünk, távol az önmegvalósításnak attól a nagyszerű példájától, amelyre most emlékezünk. Az emlékezés,
az emlékeztetés perceiben és óráiban nem is volna illendő róla, művészeti életünk, az egyetemes képzőművészet nagy halottjáról magunkra terelnünk a figyelmet. Ám éppen Gy. Szabó Béla térhez és időhöz kötött, de tér- és időbeli
kötöttségeken, határokon túlemelkedő grafikusművészetét jellemezzük azzal,
hogy a könyvekben, cikkek és tanulmányok százaiban megtalálható életrajzi,
pályaképi adatok elősorolása helyett arról szólunk mindenekelőtt, ami őt a művészet befogadóinak ezreivel, tíz-, sőt százezreivel köti össze. Megszámlálhatatlan, felleltározhatatlan grafikai lapjaira gondolunk, amelyek tehetősebb és szerényebb erdélyi otthonok falát egyaránt díszítik — és többet is tesznek a díszítésnél: az otthonosság érzetét segítenek megteremteni és megőrizni egy megdöbbentően zord, más elképzelésekhez, új körülményekhez igazodó világban.
Mi váltotta, mi váltja ki bennünk ezt az otthonérzést Gy. Szabó Béla fametszeteinek közelében? A kérdés nem csupán esztétikai, hanem legalább anynyira etikai is, ezért ide, a nagy közösség elé való. Miközben a XX. századi (már
a század eleji és most a század végi) modern művészet meghökkenteni, felrázni
akar tehetetlen közönyünkből, formabontásával, a megszokottat romboló vagy
gúnyoló eszközeivel azonban sokakat elriaszt önmagától — Gy. Szabó Béla úgy
véste fába képeit, hogy magukhoz csalogassanak: a táj, egy emberarc, egy népszokás szépségére figyeltessenek föl. Noha sosem volt avantgarde művész, Gy.
Szabó is egyfajta lázadással kezdte pályáját: a Fecskék könyvéhez, Ernst Toller
(Dsida Jenő fordította) művéhez készített illusztrációi s az épp fél évszázaddal
ezelőtt kiadott Liber miserorum metszetei nemcsak expresszionizmusukkal, hanem a szegények, a munkanélküliek, a megszomorítottak és megalázottak ügyének felvállalásával csatlakoztak a korabeli harcos művészethez — még ha egyesek, erre pedig hivatottak, nem értették is meg ezt a társadalmi vállalást. Értetlenségben a harmincas évektől kolozsvárivá vált fametszőnek később is volt
része, amikor véséstechnikája, kompozíciós látása már klasszicizálódott. Az idegenkedők, az irigyek most már nem a szegénységet, a nyomorultakat féltették
tőle — magukat féltették Gy. Szabó Béla gazdagságától, ennek következményeitől.
* Elhangzott Kolozsvárott, 1985. december 5-én, a házsongárdi temetőben.
93

Miközben a népszerű „Gy." gazdagságát emlegetjük, természetesen n e m
anyagi javakra utalunk. Fekete-fehér fametszeteivel bevett várakat, országokat
sorolhatunk: Gyulafehérvár még csak a születési hely jogán volt az övé, Kolozsvár viszont már a művészetének hódolt be. Igaz, ő is sokat tett ezért a városért,
azért, hogy múltját és jelenét messze földön megismerjék. Szívének kedves k ö r nyezet volt mindvégig a Farkas utca és a Szamos-part, mint ahogy szívének
kedvesek voltak az itt eljáró emberek, Kelemen Lajostól és Reményik Sándortól
Kós Károlyig és Szabédi Lászlóig. A múltat is innen tanulta igazán érteni és
megérteni: ezért véste fába a tudós Apáczai Csere János arcát s a forradalom
centenáriumán, újjáéledt hitek és remények idején Petőfi és Bálcescu portréját.

DÓZSA

UTOLSÓ Ö N A R C K É P

Gy. Szabó Béla birodalmának határai, hosszú és gazdag élete mondhatni utolsó
pillanatáig, egyre tágultak: belefért a Bucura-tó, ahonnan a román pásztor alakját hozta magával, és belefért a szelíd Balaton. De meghódoltak előtte távolibb,
keleti és nyugati, északi országok is: Finnország csakúgy, mint a világnagyságú
Kína s a talán még csodálatosabb művészi múltú Mexikó. Hogyne lett volna h á t
gazdag Gy. Szabó. És annál is gazdagabb volt, m e r t a nagy tülekedést s a sikert
egyformán tudta bölcs humorral szemlélni.
És tudta, mindvégig tudta azt is, hogy hová tartozik. Csöndesen volt büszke,
mint aki a munkában osztja meg a szerzett dicsőséget azokkal, akikkel és végső
soron akikért élt. Sem jó szóval nem lehetett őt elcsábítani, sem kisemmizéssel,
akarnok gőggel, rossz szóval elkergetni. Így m a r a d t meg igazi erdélyi realistának,
kolozsvári művésznek; példaembernek, jó néhány kiváló elődhöz-kortárshoz igazított léptűnek.
Pedig ő is nézhetett volna magasabbra, messze e föld fölé vagy a csalogató
mélybe, a bugyrokba — mint ahogy nézett is, amikor például kitűnő Dantesorozatát készítette, m a j d a Jelenések Könyvébe tekintve, saját látomásait is kivallotta. Ám ő, tudomásul véve e műveinek látványos külföldi elismerését (jóval
94

az itthoni állami díj és a művészet érdemes mestere cím utáni időkben), maradt a Bolyai utcai lakás-műterem pontos-lelkiismeretes, a külsőségeket tekintve
.zürke dolgozója.
Most, hogy átköltözik a Házsongárdba, az élők városa sokkal szegényebb,
nélküle ismét szegényebb lesz. Vagy talán mégsem? Hajlott alakja hiányozni fog
ugyan a belváros utcáiból, és többé nem teszi már le újévi, gondosan metszett
és aláírt üdvözletét a szerkesztőségi asztalokra — az otthonokból azonban, tudjuk, múzeumainkból pedig reméljük, nem fognak eltűnni jól ismert fekete-fehér
képei, színes pasztelljei — az emlékeztetők és megtartók.
Tibeti sapkás önarcképed nem a történelem hidegét, hanem az alóla kitekintő, bölcsen figyelő emberi arc belső monumentalitását, a megszakíthatatlan
kommunikációt, az esztelen mesterkedéseken győztes alkotó erőt, az értelmes
jövőt kell hogy jelentse nekünk. Béla bácsi, ez a hit adjon Neked — s a talán
mégsem csak látszatéletet élőknek nyugalmat.
KÁNTOR LAJOS

A Művelődési Minisztérium irodalmi
és
művészettájékoztatási
főosztálya
j a n u á r 24-én értékelte lapunk 1985-ös
évfolyamát. A kibővített szerkesztőségi ülésen Rátki András főosztályvezető és a r e f e r á t u m o t tartó Tokai A n d rás, valamint a helyi felügyeleti szervek képviselői vettek részt.
•

Somogyi-könyvtári
esték címmel
dult sorozat a közelmúltban.
Első

inal-

kalommal
Baráti Dezsővel,
majd
bay Miklóssal
találkozhattak
az
deklődők.

Érzékeny veszteség érte jelenkori
irodalmi életünket: december 29-én
meghalt Kardos György, a Magvető
Könyvkiadó igazgatója. Emlékét őriznünk kötelesség!

^Trr

BELICZAI MARIA R A J Z A
96

Huér-

