A 0<o H

tiszatai

:ut

—u j i

> 0 0 3 . J A N . * 57. ÉVF.

7

aludy György, S/ v ?si Attila, Ácsai Roland.
Lövétei Lázár László, Plugor Magor,
Simái Mihály versei
Márton László, Mózes Attila prózája
Beszélgetés Schéner Mihállyal
Mai szerb esszék

Diákmelléklet: Vasy Géza Juhász Ferencről

tiszatáj
IRODALMI FOLYÓIRAT

Főszerkesztő:
OLASZ SÁNDOR

Szerkesztő:
HÁsz RÓBERT
A szerkesztőség tagjai:

ANNUS GÁBOR
(művészeti szerkesztő)

DOMÁNYHÁZI EDIT
(nyelvi lektor)

HAJÓS JÓZSEFNÉ
(szerkesztőségi titkár)

tiszatáj
Megjelenteti a Tiszatáj Alapítvány Kuratóriuma
a Csongrád Megyei Önkormányzat, Szeged Megyei Jogú Város Önkormányzata,
a József Attila Alapítvány és
$
a Nemzeti Kulturális Örökség Minisztériuma
, i Yff
Nemzeti Kulturális Alapprogram
támogatásával.
MÍM/KI I Kl'LTlKÁUS ÖKÓKSÍG
Felelős kiadó: Tiszatáj Alapítvány.
MIMS/ltKlIMA
Szedés, tördelés: Tiszatáj Alapítvány.
A lapot nyomja: Officina Press Kft., Szeged.
Felelős vezető: Dr. Kékes Tiborné.
Internet: www.tiszataj.hu e-mail: tiszataj@tiszataj.hu
A folyóirat internet-szolgáltatója a V-fon Rt.
Szerkesztőség: 6741 Szeged, Rákóczi tér 1. Tel. és fax: (62) 421-549. Levélcím: 6701 Szeged, Pf. 149.
Terjeszti a HIRKER Rt. és az N H Rt. Előfizethető a hírlapkézbesítőknél és a Hírlapelőfizetési
Irodában (Budapest, XIII. Lehel u. 10/A, levélcím: HELIR, Budapest 1900), ezen kívül Budapesten a Magyar Posta Rt. Levél- és Hírlapüzletági Igazgatósága kerületi ügyfélszolgálati irodáin,
vidéken a postahivatalokban; közvetlenül vagy postautalványon, valamint átutalással a Postabank Rt. 11991102-02102799-00000000 pénzforgalmi jelzőszámra.
Egyes szám ára: 200 forint.
Előfizetési díj: negyedévre 600, fél évre 1200, egész évre 2400 forint.
ISSN 0133 1167

Tartalom
LVII. ÉVFOLYAM, 1. SZÁM
2003. JANUÁR
FALUDY GYÖRGY: 1918; 1923 (A tudomány jelen állása); 1929 (Bécs); 1930 (Berlin); 1931 (Páris); 1944
(Két magyar); 1956 (Nem értjük őket); 1997 ..........
LÖVÉTEI LÁZÁR LÁSZLÓ: Saját táv; Mene, tekel... ......
MÁRTON LÁSZLÓ: Egy tallér, két tallér .......................
SIMAI MIHÁLY: Lucfenyő-eposz Attilának; sehol sehol;
Karácsony szombatján ............................................
SZEPESI ATTILA : Lélekmadár (33 beregszászi haiku) ...
MÓZES ATTILA: (L)étlap ...............................................
PLUGOR MAGOR: Eltűnt a láthatár s az ég…; A kikelet, látod, örökké...; Szavak vérkörén át… .........
ACSAI ROLAND: Ezen a földön; Akár a láva; Mérges;
Üveggyapot .............................................................
DOBOS MARIANNE: Menyből az angyal a földön és
a művészetben (Beszélgetés a nyolcvan éves Schéner
Mihállyal) ................................................................

3
9
11
19
23
27
33
36

39

Mai szerb esszék
ORCSIK ROLAND: Az önértelmezés határai .................
RADOMIR KONSTANTINOVIĆ: Triptichon (1992–2000)
FILIP DAVID: Töredékek a sötét időkből (Az ördög
szótára) ....................................................................
MIRKO KOVAČ: A folyékony irodalom .......................
JOVICA AĆIN: Iróniáról és lelkiismeretről ...................
IVAN ČOLOVIĆ: Politikai mítoszok – tér és idő ..........
DUBRAVKA ĐURIĆ: Költészet, politika, látványok és
nemek .....................................................................
MIŠKO ŠUVAKOVIĆ: Afrika (Metafikciós jelentés a 90-es
évek szerb posztmodernjéről) ................................

44
47
52
54
57
61
70
78

VOJISLAV DESPOTOV: Az új természet-gyártás (Esszéisztikus ének) ..........................................................
SVETISLAV JOVANOV: Corto Maltese, avagy a rejtélyes
vitorla és a rejtélyes kert; Csavargó Charles, avagy
az amerikai álom s az ébredés..................................
MIHAJLO PANTIČ: A mindennapokról (Levél Ruritániából) .....................................................................

87

90
94

KRITIKA
PALKÓ GÁBOR: Az Esterházy-életmű „szoft olvasata”
(Esterházy Péter: Javított kiadás) ........................... 97
URBANIK TÍMEA: Mítoszok hálójában (Térey János:
Paulus) .................................................................... 107
TŐZSÉR ÁRPÁD: Kedves jó magyarjaimnak a távolból
avagy: Hogyan lehet valamivé lenni a nyelv által
(Hizsnyai Zoltán új verskötetéről).......................... 114

MÛVÉSZET
FRIED ISTVÁN: Néhány gondolat (Miklóssy Mária katalógusalbuma lapoztán) ......................................... 123
Szerkesztői asztal ........................................... a belső borítón

ILLUSZTRÁCIÓ
MIKLÓSSY MÁRIA munkái a 10., 18., 43., 46., 93., 96.,
122. és a 124. oldalon

DIÁKMELLÉKLET
VASY GÉZA: A Szarvas-ének – és a hozzá vezető út

FALUDY GYÖRGY

1918
Apám Boszniából csizmában,
karddal, pisztollyal érkezett,
mikor a piszkos őszi felhők
beborították az eget.
„Körülnéztem,” mondotta később,
„fekete varjú károg itt,
felültek már a háztetőre,
s elűzik innen Károlyit.
A király lemondott, az ország
széthull és bár a harcnak vége,
meglehet, hogy a háborúnál
kevéssel lesz csak jobb a béke.
Nyomor, perlekedés meg éhség
felé menetel a haza.
A szétszóródás jön. Csak Ady
Endrének lett itt igaza.”

4

tiszatáj

1923
A TUDOMÁNY JELEN ÁLLÁSA
Földünket ember vagy ágyúgolyó
el nem hagyhatja. Nincsen ily csoda.
Energiánk igen csekély. A hold
túloldalát nem látjuk meg soha.
Több százezer fényévnyi a Tejút.
Csillagképeivel ő tölti be
az űrt, továbbá a nem látható,
súlytalan anyag. Éter a neve.
Az elemek száma kilencvenkettő.
Közülük még három vagy négy hiányzik.
Apám szerint, ha felfedezik őket
mindent tudunk, egész a másvilágig.
Az anyag legkisebb, nem osztható
része az atom. Ezt Demokrítosz
is tudta már. Néhány őrült tudós
még apróbb részt keres. Roppant kínos.
Náluk csupán Albert Einstein a rosszabb,
Svájc csörgősapkás fejű szinbolondja,
a nagy hantáló, ki az abszolút
időt (őrültség!) relatívnak mondja.
Orvosok messze előre jutottak:
csillapítót, gyógyszert és annyi mást
hoztak. Jó, hogy a bacillusok még
nem indítottak ellentámadást.

2003. január

5

1929
BÉCS
A Rathaus óratornya még világít
s tükörsímák a Graben kövei.
Nappal orvostant hallgatok és éjjel
mindkét karom Natasját öleli.
Az Opera, a Burg, a Josephstadter,
kiállítások, bálok – hajdani
fények múló felvillanása, vagy tán
új gyönyörök? Tudja-e valaki?
Az álkeresztény bambák készülődnek
a győzelemre, míg a szocdemek
még csatároznak, bár érkezni érzik
a földrengést, mely mindent eltemet.
Grinzingben szól a schrammli. A pincérek
mind tudják: a pusztulás hamar eljő.
Gyors árny a városon; most úszik el
fölötte az utolsó bárányfelhő.

1930
BERLIN
A Friedrichstrassen s a Kurfürstendammon
nagyon rosszul, de Párist játszanak.
A Tiergartenben fiúk meg leányok
szeretkeznek az öreg fák alatt.
De akad ennél is nagyobb mulatság:
a komcsi meg náci fiatalok

6

tiszatáj
egymást verik, késelik és pofozzák
az utcákon. Nagyon sok a halott.
A polgárok elkeseredtek ettől
és kávéházak teraszán söröznek,
bármelyik győz is, ez az ország vége.
Köröttük cifra koldusok köröznek.
A város ronda. Vigyázzon mindenki,
mert hogyha erről eljárna a szája:
kimustrálják a tömegből s elűzik
fővárosukból. Nagyon büszkék rája.

1931
PÁRIS
Ideges franciák között nyugodtabb
az élet. Nem tudják, hogy eltörött
az összetartozás. Még azt hiszik, hogy
a Harmadik Köztársaság örök.
A Louvre-ba megyek minden vasárnap
ingyenes akkor – a város remek:
Deux Magots, sajtok, Notre Dame, garnélák,
csupán lakói tűrhetetlenek.
Pénzéhes franciákhoz közeledni
igen nehéz; lányokhoz, nőkhöz könnyebb.
Csupán a nemi teljesítmény számít
s az ízlés, de nem a szó és a könnyek.
Ragaszkodóbbak, sokkal édesebbek
Vietnam lányai a Szajna parton.
Nyelvünkkel egymás szájában bolyongunk,
míg kis seggüket tenyeremben tartom.

2003. január

7

1944
KÉT MAGYAR
A gerillákkal összeköttetést
szerezni Katona Palit küldték ki
tengeralattin Leyte szigetére.
Kievezett kis gumicsónakán.
Elásta a tömör homokban, aztán
a titkos rádión megállapított
találkahelyre futott az erdőben.
Kék mécs körül hármasban ültek ott.
Kezükben régi puskákat tartottak.
„I am doctor Paul Katona,” suttogta
Pali. Mire a fülöpszigeti
gerillavezér felkelt, kezt nyújtott
és ékes magyarsággal így szólt: „Doktor
Katona Pálnak hívnak engem is.”

1956
NEM ÉRTJÜK ÕKET
Hat szovjet tank jött a Váci úton.
Az elsőn állt egy szőke kapitány.
Jobbról vénasszony bottal, átkelőben,
kezében cekker. Görbén sántikál.
A tankokat nem látja és nem hallja,
de a kapitány jelt ad megállásra,
mert elgázolnák. Aztán figyeli
az öreg nőt, mint hogyha anyja lenne:
„Lassan, mamus. Ha sietsz, elesel.”

8

tiszatáj
Sokáig tart, míg a vénasszony átkel
és eltűnik balról egy kapuban.
Az oroszok nagyon türelmesek.
Aztán a hat tank gyorsan jobbra fordul.
Érthetetlen vezényszó. Lőni kezdik
a háztömböt, honnét a néni jött.

1997
Ne bánd, hogy mocskos víz csorog a csapból
s kerted fáin félannyi lett a lomb.
Megérkezett a technokrata aggkor,
a Föld elpusztul. Nem segít a gond.
Látod a képet? Földed acélszürke,
tikkadt sivatag. Sikító szelek
a tengereket kiszívják az űrbe,
helyükön lyukak. Mégse keseregj.
Ne próbálj változtatni vagy civódni.
A romlás már beteljesült. Ezen
nem tudnak változtatni alkotói,
a konszernek hatalmasai sem.
Így folynak a dolgok, de a jövendő
csupa reménység. Az anyag nagyon
szeret élni. Pár millió esztendő
s kidugja újra zöld fejét a gyom.

2003. január

9

LÖVÉTEI LÁZÁR LÁSZLÓ

Saját táv
Csodálkozásnak semmi helye nincs itt:
harminc éve írom a számadást.
A három v-ből elmarad a „vincit”,
és kíváncsian várom a hatást,
sőt, izgulok, nehogy hisztériába
forduljon át a „Harminc év hiába”.
Szégyentelenül hosszú haladékot
sikerült túlélnem már eddig is.
Kiporciózom most a maradékot,
s nem érdekel, hány százaléka giccs:
eddig sem állt meg tőle az eszem,
ezután pedig ostyaként eszem.
Nem lesz belőlem énekes halott,
nem érdekel a túlvilági díszlet.
A gyávaságból színjeles vagyok,
hiszem és vallom, hogy semmi sem ízlett
még annyira, mint egy utolsó korty bor
a kicsorbult peremű poharamból.
Már ott a célszalag a láthatáron,
és alig néhány kör van hátra még,
de kiderült: nem bírnám hosszútávon.
Harminc év edzés erre volt elég.
A pálya vége most sem érdekel –
és mégis jó, hogy véget ér, ha kell...

10

tiszatáj

Mene, tekel...
...Egy éve bámulom a falakat,
de nem tudom, hogy vajon mit csinálnék,
ha tényleg meg is látnám azokat
a jeleket, hogyha egy furcsa árnyék
jelenne meg a tévé és a polc
között, ahol egy fényes faldarab
úgy reggel 8-tól, mondjuk, este 8ig még borús időben is akad...
Ma már egy porszem is idegesít,
mert ki tudja, hogy miről értesít,
és tévét nézve hátha félreértem –
még jó, hogy tudok majd nem hinni annak,
legfennebb annyit, hogy nem ezt reméltem:
zárójelentést én írok magamnak.

2003. január

11

MÁRTON LÁSZLÓ

Egy tallér, két tallér
Pénzásó Pistáról sokmindent elmondtunk az előző fejezetekben. Ő az, aki
már negyven éve mélyíti ugyanazt a gödröt az Ecsedi-láp egyik szárazulatán,
amelyet újabban Ásotthalomnak hívnak a környéken lakók. Itt keresi negyven
éve a magyarok kincsét, vagy ahogy ő mondja: itt egy nagy történelem van eltemetve, és azt neki kell a világra segítenie, mint a bábának a magzatot.
Elmeséltük róla, hogy fáradozása negyven éven át hiábavaló volt. Némelykor már olyan közel járt a kincshez, hogy jóformán rátapintott a csücskére, de
aztán a kincs nagy csörgés-morgással mindannyiszor továbblódult a föld alatt,
vagy mélyebbre húzódott négy-öt arasszal.
Az utóbbi néhány évben Pénzásó Pista elfáradt, megöregedett. Egyre lassabban, egyre kedvetlenebbül ásott. Nehezére esett kihordani a gödörből a földet.
Már tüzet rakni sem volt kedve; a csigabigát, madártojást, békát, mikor mit talált, nyersen ette, némelykor még mozgott a szájában. Nem volt előrelátó ember, mégis felködlött benne: talán hosszú élete sem lesz elegendő, hogy megtalálja a magyarok kincsét.
Egyszer, egy kora tavaszi napon, amikor kikapaszkodott a gödör peremére
sütkérezni, nehéz álom jött rá. Álmában megrendült és meghasadt a föld. Jött
egy juhászlegény, amilyen ő is lehetett fiatalkorában, kézenfogta és levitte
a föld alá. Hát, uramfia: lent a föld alatt kondérban volt ezüst, kádban arany,
puttonyban a gyémánt meg a jó Ég tudja, miféle drágakő. Kondér fölött egy
nagy fehér asztalon Földédesanyánk feküdt kiterítve. „Markolj bele gyorsan”
– így szólt egy hang –, „mert mindjárt összezárul a föld!” Mire Pénzásó Pista szájába vett egy ezüsttallért, aztán belemarkolt Földédesanyánkba. Volt mit bepótolnia: negyven éve nem látott nőt, és most egyszerre csak markában tartja
a föld összes kincsét. Aztán csattanást hallott, felébredt. Ott feküdt a gödör
peremén, tavaszi verőfényben lucskosan. Szégyellte is magát. Elmondhatnánk,
mit szorongatott a markában, de hátha az olvasó kitalálja. Váltig nyújtogatta
nyelvét, simogatta fogatlan ínyét, mindhiába. Hanem aztán reggel erős csikarást, hasrágást érzett, és látta, hogy huzamos kínlódás utána bélsárral együtt
egy ezüstpénzt is kisajtolt magából. Azt bizony csakis álmában, sehogy másképp, soha máskor nem nyelhette le. S ha egy ilyen álomban akad egy ezüstpénzre való igazság, akkor a többi dolog is igaz kell, hogy legyen abban, színigaz.
Így hát megüzente az uraságnak, hogy most már nagyon közel jár a kincshez. Minél távolabbról, minél homályosabban látja, annál közelebb jár hozzá.

12

tiszatáj

Károlyi Sándor – ugyanis ő volt az uraság – irtózott volna kezébe venni
Pénzásó Pista küldeményét. Inkább előszedett a zsebéből egy másik ezüsttallért, azt forgatta ujjai közt, azt nézegette aggodalmasan. Erősen hasonlított egymáshoz a két pénz, tulajdonképpen egyformák voltak. Nehéz lett volna megmondani, melyiket verte vidám szívvel, melyiket bosszús kedvében a pénzverő. Az sem látszott egyiken sem, hány hüvelykujj dörzsölgette, hány fogsor
harapott rá, s hogy az emberi testnek miféle nyílásaiban és üregeiben rejtőzködött már.
Úgy hasonlítottak egymáshoz a pénzek, mint némely tanúvallomások szerint az ő bátyjához, a zentai csatában eltűnt Károlyi Istvánhoz a csavargó Nagy
Geci. Merthogy mindketten a boldogult Károlyi Lászlóhoz voltak a megszólalásig hasonlók. Nézte Károlyi Sándor a király arcélét egyik pénzen is, másikon
is: ez itt Károlyi István, akire már nem emlékszem, az ott Nagy Geci, akit soha
nem is láttam. Egyikben is, másikban is Károlyi-vér folyik, már amelyikben
folyik még.
No de az okos ember az ezüstöt nem látja másnak, mint ami: vagyis ezüstnek. A török világ utolsó évtizedében Magyarországot elárasztotta a rézpénz.
Mondogatták a prédikátorok: ahogy a Mózes által felállított rézkígyó megemésztette az összes többi kígyót (Számláltatás könyve, huszonegyedik rész),
ugyanúgy a szepesi kamara is azt akarja, hogy a rézpoltura eméssze meg az öszszes többi pénzt. Sóhajtoztak a jó magyar hazafiak: volna csak az országban
több ezüst, hej mindjárt milyen szép, nyugodt magyar világunk lenne!
Mármost egy ideje megint van ezüst, mert egy újfajta módszer jóvoltából ismét nagyobb mennyiségű nemesfémet adnak a nagybányai telepek. Ezüst, az
volna; de hol a szép, nyugodt magyar világ? Meg aztán hová került a kibányászott ezüst, kit gazdagít? A szepesi kamara teszi rá a kezét, és amit el nem sikkasztanak, azt küldik Bécsbe!
Valóban, a szepesi kamara nemcsak erősebbé, hanem erélyesebbé is vált az
utóbbi néhány év során. Most már nemcsak a jó magyar pénzt, hanem a jó magyar világot is el akarta emészteni, főleg a nemesi szabadságot, a vármegyét!
(No, de nem eszik olyan forrón a kását, ahogy főzik. Volt már eset rá, hogy az
ősi magyar alkotmányt síppal-dobbal felfüggesztették, majd néhány év múlva
szép csöndben, lábujjhegyen kénytelenek voltak visszaállítani.)
Különös makacssággal képviselte a szepesi kamara jogügyigazgatója, Holló
Zsigmond (Károlyi Sándornak személy szerint is ellensége) azt a nézetet,
amely szerint a jobbágyság intézménye valósággal rákényszerít a züllésre és a
tunyaságra. A vármegyei rendszer pedig nem egyéb, mint a mohácsi vész utáni
zűrzavar törvényesítésére tett kísérlet, amelyet leghelyesebb volna egyetlen
tollvonással eltörölni. Efféle nézetei miatt nem örvendett népszerűségnek a
felső-magyarországi nemesség körében. Az egyik megyegyűlésen, talán
Szobráncon vagy Rudabányán annyira megharagudtak rá, vagy annyira tréfás

2003. január

13

kedvük támadt, hogy élve akarták eltemetni. Szolgái az utolsó pillanatban
kaparták ki a ráhajigált sárkupacok alól.
Nekünk, magyaroknak sok egyéb mellett az a dicsőség is kijutott, hogy
a világon az első bányabeli robbantásra hazánk területén került sor, a nagybányai Pistorius-aknában, kevéssel történetünk előtt, 1694. február nyolcadikán kora reggel, noha várfalak és egyéb építmények rombolására már másfél
évszázaddal korábban is alkalmaztak lőport. Ám sok idő telt el, míg egy bizonyos Wenzl Cipriánnak eszébe jutott, hogy: a mélyben húzódó érctartalmú
kőzetek is csak afféle Isten által rakott sánc- és várfalak; ugyanúgy fel kellene
robbantani őket, mint az emberkéz által építetteket.
Fiatal korában Wenzl katonáskodott, ismerte a várfalak robbantásának
minden csínját-bínját. Utoljára Nagyvárad visszafoglalásakor volt módjában
robbantani: 1692. május 30-án a mieink az ő irányításával robbantották fel az
Olaszi-bástyát. Azonban a győzelem ünnepléséből már nem vehette ki a részét; fajtalanság gyanújába esett, keresték, elszökött. El akarván bújni a föld
alá, hogy még a fényes nap se tekintsen rá, beállt bányásznak. Ott a bányában
békessége lett volna, ha kötekedő, civakodó természetűnek nem teremti őt a jó
Isten; így azonban, türelmetlensége, újító kedve miatt, hajbakapott Kolpichtgogel Krisztián tárnasáfárral, aki váltig állította, hogy azért nincs a fejtésekben
annyi ezüst, mint régen, mert megharagudott a Nickel és a Kobalt (ez két szellemnek a neve volt), látván a mostani bányászok rossz erkölcseit. Rosszak
közt is a legrosszabbik vagy, Wenzl Ciprián: az imádkozást elmulasztod, bezzeg a részegeskedést nem mulasztod el!
Szó szót követett, pofonok is elcsattantak; tehát az ügy kivizsgálása Wendenstein Dávidra bízatott, akinek még régről maradt egy kis törlesztenivalója
a tárnasáfárral szemben, és akinek Wenzl hűséges, becsületes arccal elmondta,
hogy: a Pistorius-aknában tényleg nem alkalmazható az izzításos módszer
(amennyiben a felhevített ércet hideg vízzel repesztenénk meg), mivel az itteni
meredek fejtésekben, légáramlás híján, hamar kialszik a tűz. Viszont lehetne
robbantani.
Hát azt meg hogyan lehetne?
Kérem szépen, azt úgy lehetne, hogy elmegy az ember a fejtés végébe, fúr
egymás mellé két sorban három-három lyukat, beleteszi a patront, hátraszalad
és durr!
No és nem szakad le, mármint a mennyezet?
Mondta Wenzl, hogy: robbantott ő már sok helyen, sokféle talajban – Eger
alatt, ahol itt is, ott is pincék vannak a puha mészkőbe vájva, Várad alatt, Esztergom alatt, Pécs alatt, még Szeged alatt is –, bizony ám, és egyszer sem szakadt le. Ahol én robbantok, ott oly nagy a biztonság, mint az embernek az
anyjának az ölében. Szeged alatt is, 86-ban, kértem a generálistól: adjon segítségül huszárokat a Szatmár vármegyei bandériumból. Úgysem használhatók

14

tiszatáj

azok semmi másra; mert a magyar katonák lesben állni tudnak, várat védeni
tudnak (amíg fel nem robbantod őket), ám összehangoltan, fegyelmezetten
harcolni nem tudnak. Inkább zsírozzák a nádszálakat (az volt a gyújtózsinór:
hosszában félbevágott, zsírral vagy kátránnyal bekent nád), inkább gyártsák
a patronhüvelyt és a fojtást!
És ne legyen Wenzl Ciprián a nevem, ha ezúttal is nem nekem lett igazam.
Hiszen ha azok a magyar legények ott maradnak velem az aknában, és a robbantás előtt még jókor a hátam mögé bújnak, úgy ma is élnének, ha azóta meg
nem haltak volna; csakhogy meghaltak, mert a generális nem hallgatott rám.
Kivezényelte őket Zenta mellé a rónaságra, és ott a janicsárok lekaszabolták
nyavalyásokat.
Ezt követően Kolpichtgogelt elbocsátották, Wenzl Ciprián lett az új tárnasáfár.
Még ma is emlékszem az egyikre: mondta, hogy kedvesebb neki a biztos halál, mint az a becstelen élet, amely várna rá. Kapitány volt, velem nagyjából
egyidős, vagyis még fiatal; ő volt Károlyi István, a Szatmár megyei főispán fia.
Később, amikor összebarátkoztunk, nem tekintve a rangkülönbségre, bevallotta nekem, hogy bizony félti az életét. Méghozzá nem az ellenségtől félti, hanem rokonaitól és rosszakaratú pályatársaitól.
Csakhogy Wendenstein Dávidot nem érdekelték Wenzl régi robbantásai,
sem a hozzájuk fűződő emlékek, őt az a haszon érdekelte, amely az újabb, még
csak ezután következő robbantásokból rá fog háramlani. Még 1693. őszén
Vágsellyére utazott, hogy meggyőzze Montecuccolit a robbantásos módszer
várható előnyeiről. Montecuccoli Jeromos a hadvezér Montecuccoli másodunokaöccse volt, ezenkívül a magáénak mondhatta a Brenner-féle bányaügyi
szövetkezet részvényeinek többségét. Ám az új tárnasáfárba nem lehetett ilyen
könnyen belefojtani a szót. Ha már Wendenstein úrnak nem beszélhetett,
mondta ő másoknak, bárkinek. Csak legyen, ki végighallgassa. Nem beszélt
persze sem folyékonyan, sem tömören. Hiába volt meg a mondanivalója, ha
ő maga nem volt beszédes ember. Inkább eltompultnak, bárgyúnak látszott
(noha kétségkívül értett a robbantáshoz és a velejáró munkálatokhoz). Sokat
emlegetett izgágasága is csak egy fogságba esett, buta állat vergődéséhez volt hasonló. Sokáig azt hittük, hogy a többiekkel együtt ő is odaveszett a Zenta melletti csatamezőn. Hanem aztán írt egy levelet az apjának Nagykárolyba, hogy:
életben maradt, Belgrádban, a vár kerek tornyában tartják fogva, és hogy: küldjön váltságdíjat. Aztán Drinápolyból is írt egy levelet, hogy: a vár pincéjében
raboskodik, és hogy: küldjetek váltságdíjat.
Úgy írta, hogy „küldjetek”, mert az apja, Károlyi László addigra már meghalt, ő tehát az öccsétől kért pénzt, meg a nővéreitől. Hogy a bajban az embert
nem tagadják meg a testvérei.

2003. január

15

Aztán írt egy levelet valahonnét Konstantinápoly mellől, hogy: egy istállóként használt régi keresztény templomban raboskodik, és hogy: küldjetek váltságdíjat, mielőtt meghalok. Ezt levelet már egy kis foszlányra írta, mint amilyen a patronhüvelyből vagy a fojtásból marad: és a tulajdon vérével írta, mert
az istálló falai közt nem talált kormot, amiből tintát keverhetett volna nyállal
vagy – elnézést! – vizelettel. Úgyhogy a kézírása tényleg nem volt sem szépnek, sem rendezettnek mondható, már csak azért sem, mert a két keze össze
volt bilincselve. Kapott engedélyt, hogy írjon, de a bilincset nem vették le róla.
Vagy talán engedélyt sem kapott.
Öccse pedig nem azt felelte, hogy: dögölj meg ott, ahol vagy; nem akart
rossz testvérnek mutatkozni a világ előtt. Nem, ez nem az én bátyám kézírása.
Ez volt a válasza. Ez már a tizedik vagy tizenkettedik szerencsepróbáló, aki
váltságdíj címén akar tőlem pénzt kicsalni; azoknak sem hittem, pedig azok
ügyesebben hazudtak, mint ez itt. Így hát ki tudja, mi lett Károlyi László fiával: vajon él-e még a nehéz fogságban, vagy már meghalt, vagy talán sikerült elszöknie?
Bárhogy van is, váltságdíjat nem küldött érte senki.
Időközben, Kockler Farkas bányabírósági segédírnok unszolása nyomán,
Köbl Mátyás pénztárnok és Wenger Mihály könyvvizsgáló feljelentette Wenzlt
verekedésért, bányarongálásért, valamint a bányaszellemek, Nickel és Kobalt
kigúnyolásáért, pontosabban – elnézést! – leszarásáért. Mire a bányabíróság elfogatta és bezáratta Wenzlt, ám a bírák még aznap írásbeli figyelmeztetést kaptak a szepesi kamarától, hogy a bányagrófság nem ítélkezhet királyi tisztviselő
fölött.
Egykettőre kiderült, hogy a szepesi kamara Wenzl Ciprián tárnasáfárt
(és ebben a játszmában Holló Zsigmond jogügyigazgató szutykos kezei keverték
a kártyát) királyi főaknászmesterré nevezte ki. Ám a bányagrófság egyéb tekintetben is tapasztalhatta a nagyhatalmú hivatal ártó szándékát. 1694. január közepén a Brenner-féle bányaügyi szövetkezet újabb közgyűlést hívott össze
a Nyitra megyei Galgócra, majd ezt, a helyszín alkalmatlanságára hivatkozva,
egy másik mezővárosba helyezték át; azonban egyszerre csak itt is megjelentek
a szepesi kamara tisztviselői, és követelték a Brenner-féle szövetkezet hiánytalan, hiteles névjegyzékét. Fennáll ugyanis az alapos gyanú, hogy a szövetkezetnek, Montecuccolin kívül, több száz nemlétező részvénytulajdonosa is van.
A névjegyzék átadását Montecuccoli Jeromos több okból is – részint Rajmund nevű rokonára való tekintettel, aki egy egész dragonyosezredet küldött
a közgyűlés védelmére, részint a bonyolult katonai helyzet és az általános bizonytalanság miatt – megtagadta. Ráadásul február 10-én olyan értelmű hírek
érkeztek, hogy a Pistorius-aknában sikeresen zajlott a próbarobbantás. Melynek jóvoltából egy nap alatt annyi ezüstérc vált kitermelhetővé, amennyit a bá-

16

tiszatáj

nyászok faékekkel és vésővel (ahogyan azt már Egyiptomban is csinálták a fáraók idején) egy hónap alatt sem hoznának felszínre.
Ezek után a közgyűlés egyhangú szavazással úgy határozott, hogy a Pistorius-aknában hetente háromszor kell robbantást eszközölni. Mattyasovszky
László nyitrai püspök (aki történetesen a magyar kancelláriát vezette Bécsben)
rögtön jelezte, hogy szívesen szállítana salétromot a Brenner-féle bányaügyi
szövetkezetnek, amennyiben a közeli Selmecbányán is bevezetésre kerülne az
újfajta robbantásos módszer.
A selmecbányai kamaragrófság haszonélvezeti jogát kétharmad-egyharmad
arányban (vagy másféle, mindannyiunkat kielégítő módon) osztanánk fel.
Ilyen dicséretes egyetértésben, jókora szótöbbséggel folyt a közgyűlés, de még
ezt megelőzően Lakner Jónás királyi biztos Nagybányára sietett, és ott, egyéb
észrevételek mellett, nyomatékosan figyelmeztette Wenzlt, hogy nem kocsmában tartózkodik, nem is borospincében, hanem egy rézsútos fejtésben, amelyből kézi szivattyúval kell kihajtani a felgyülemlett vizet; mire Wenzl kezébe
kaparintotta Lakner Jónás kalapját, és beleokádott. Nesze, baszd meg, szivatytyúzzál! Kérdezte Lakner Jónás: mi volt ez? A főaknászmester, aki ezúttal is
részeg volt: ez volt a Nickel, kurjantotta; és még csak most jön a Kobalt vagy
Kobold! Szólt, és farba rúgta Laknert oly nagy erővel, hogy a királyi biztos legördült a meredek tárna legaljára, ahol már elő volt készítve a következő robbantás.
Lakner panaszt emelt, amely magasabb körök figyelmét is a Brenner-féle
bányaügyi szövetkezet üzelmeire irányította, ezzel szemben Wenzl még mindig rendkívüli bánásmódra számíthatott, mivel rajta kívül senki sem tudta
a robbantásokat megfelelő módon előkészíteni. Egyelőre tehát büntetlenül garázdálkodhatott, ám Bécsben a gazdasági kamara jelentést kért róla, amely hamar meg is érkezett, és meglepő módon az állt benne, hogy: Wenzl Ciprián az
utóbbi időkben teljesen megjavult, sőt meg is öregedett.
Csakugyan: kikecmergett a bányából, végigdülöngélt a város utcáin, hunyorgott az őszi verőfényben. Úgy üldögélt a Szent István templom előtt,
amelyet a minorita rend már évek óta visszakövetelt a lutheránusoktól, egyelőre hiába, mint a többi közönséges koldus. Pedig ő nagyságos úr volt, királyi
főaknászmester; ezt a rangot egyelőre nem vették el tőle, még azután sem,
hogy szégyenszemre kiderült, nem tud írni-olvasni. Ő csak robbantani tud.
Vagy inkább tudott, mert azóta megöregedett és megjavult.
Tönkrement, megviselt embernek látszott. Mint akinek éjszakánként a szívével gurigázik a Nickel, és a hasáról eszi meg a forró kását a Kobalt.
Jött azonban Kolpichtgogel, az egykori tárnasáfár, mert ő még mindig élt,
és még mindig bosszúra szomjazott. Elhíresztelte, hogy: az a személy, aki az
ő kezéből kiütötte a kenyeret, és aki jelenleg a főaknászmester címet bitorolja,
nem is Wenzl Ciprián, hanem valaki más. Ő, Kolpichtgogel nem restellte a fá-

2003. január

17

radságot, és utánajárt a dolognak. Az igazi Wenzl régesrég meghalt: még Várad
alatt, az Olaszi-bástya robbantása közben ráomlott a föld. Ez a kötekedő gazember, aki nem szégyelli Wenzl Cipriánnak hazudni magát (mert hiszen az
igazi Wenzl istenfélő, tisztességtudó ember volt), valójában egy Nagy Gergely
nevű gonosztevő, akit mindannyian csak úgy hívtunk, hogy Nagy Geci.
De én ezt nem hagyom annyiban; és én, Kolpichtgogel Krisztián kifejtem
az igazság ércét a meddő szóbeszédből! Tudjátok meg tehát, hogy ez a Nagy
Geci afféle rongyember volt, aki hetivásárokra jár lopkodni, de aztán beállt katonának, és hogy őneki a jó Isten, lám csak, mennyire felvitte a dolgát! Eltanulta szegény Wenzltől a robbantás furfangjait; no de meg is fizetett a jóságáért Wenzl Ciprián, ráomlott a sárga föld, és ne legyek boldog hátralevő napjaimban, ha egy hamis patronnal nem épp maga Nagy Geci robbantotta Wenzl
fejére a sárga földet. Bőrére húzta Wenzl ruháját, fejébe tömte Wenzl tudományát, csizmája talpára szögezte Wenzl becsületét.
Akkor foglalták vissza Váradot a mieink. Nagy öröm volt, nagy kavarodás.
Kérdezgették Nagy Gecit: hát Wenzl Cipriánt hová tetted, hékás? Felelte szégyentelen: dejszen én vagyok a Wenzl, itt vagyok, ragyogok! Hányat robbantsak, hogy elhiggyétek? Elhisszük mi robbantás nélkül is; no de a Nagy Gecit
hová tetted, hékás? Mert ha megvan a Wenzl, akkor hol a Nagy Geci?
Pimaszul vigyorog: hogy azt legokosabb lesz, ha Nagy Gecitől magától kérditek! De azt azért látta nagyon jól, hogy a katonaságnál nem lesz maradása, tehát idejött, és beszínlelte magát közénk. Szigorú vizsgálatot, példás büntetést
kérek.
Csakhogy addigra már minden fejtésben akadt két vagy három vájár, aki
megpróbálta ellesni a főaknászmestertől a robbantás mikéntjét; ez érdekelte
őket, nem a főaknászmester valóságos vagy nem valóságos neve. Némelyikük
már önálló volt, már a főaknászmester felügyelete nélkül is eredményesen tudott robbantani. A főaknászmestert egy ideje már nem is látta senki. Állítólag
Selmecbányára vitték, hogy tudománya révén ott is meghonosodjék a robbantásos módszer.
Állítólag Bécsbe vitték, és ott kíméletlenül faggatják. (Csak nemrég derült
ki, hogy összejátszott az itt is, ott is útonálló kurucokkal; ő juttatta színezüsthöz a Nagybánya környéki pénzhamisítókat.) A Habsburg-vér minden cseppje
mindig hitszegő vala. Nem faggatják őt, nem bizony, s végképp nem kíméletlenül! Fogadóban van szobája, tollas ágyban alszik. Még selyem köntöst is csináltattak neki, nyusztprémes gallérral.
Megbecsülik, mint Misztótfalun az agarat! (Ez pedig akkor történt, amikor
Kemény Boldizsár két agár kíséretében állított be a misztótfalusi bíróhoz, aki
még sohasem látván hozzájuk hasonló furcsa jószágot, a jászolhoz kötötte
őket, és káposztát adott enniük; meg is nyuvadtak, mire a gazdájuk végére ért
az estebédnek.) Nem kisebb személy, mint Kollonich bíboros hívatta magá-

18

tiszatáj

hoz, hogy meghallgassa beszámolóját vagy a bányabeli robbantásról, vagy a török fogságról.
Tudniillik előzőleg török fogságban is hentergett néhány esztendeig. Ez
volt az utolsó híradás Wenzl Cipriánról, már akár tényleg Wenzl volt a neve,
akár valami más. Kolpichtgogel pedig, aki tulajdonképpen nem szerepel történetünkben, hanem éppen csak meg van említve, hirtelen azt vette észre, hogy
szertefoszlik a bőre köré húzkodott idő, megritkulnak a szívébe gyömöszölt
indulatok, és kiszakadt a tüdejéből az odaszögezett lélek. Mire pedig azt is észrevehette volna, hogy ő már tulajdonképpen sehol sincs, addigra tényleg nem
is volt sehol. Maradt a fényes ezüsttallér Károlyi Sándor tenyerén.

2003. január

19

SIMAI MIHÁLY

Lucfenyõ-eposz Attilának
„A Himalája benned van, fiam!”
(Meditáció a belső magaslatokról, VIII. p.)

Hogyan csinálják ezt a fák, én nem tudom.
S egyáltalán, olyan keveset tudok róluk...
Volt, hogy földbe-gyökérzett angyaloknak éreztem őket,
volt, hogy fölmásztam szárnyaikra, vén kamasz.
Most itt ülök egy állomáson, a szomorúbükk ernyője alatt:
hogyan csinálja ezt a bükk, hogy egyszercsak ennyire szomorú lesz
S hogyan, miért, hogy idemenekítem alája
mérhetetlen szomorúságom, kőnehéz
szívem, befelé pergő férfikönnyeim,
a mérhetetlen sírhatnék-időt,
amely csak gyűlik bennem, egyre gyűlik
kétezerkettő májusának első
szombatja óta – – – –
de most, de most ne ezt...! ne a megölő bánat
rengéseit, csak az érző, repeső, eleven fákat...!
Látni, érinteni, érteni végre őket,
megannyi testvér példaképemet,
s a bennük zengő életszentség-képletet!
– Mert ők tudják,
mi a kitartó türelem,
hogyan győzhet vak anyagon a hit,
hogy tör ég felé a fény-szerelem,
mert ők látják
az asztrálfényt is, látják az ezüst lebegést,
fájó, kószáló lelked, amint
álomszabadon ideszáll,
– s hajnali ködben elindul velem
fölfelé ezen az embertelen meredeken.

20

tiszatáj
S már itt vagyunk.
A rejtező faház.
Herkules fák között a lépcső.
S amott, a súlyos, süppedő,
időnkívüli kőrakás előtt
láthatod Őt,
a hős
fenyőt.
– Gonosz karácsonykor kivágta,
maradék ága
mégis égre nőtt.
Kiteljesedett konok koronája,
csúcsát fölemelte az égre
– – mert szerelmes, szerelmes, szerelmes,
– – szerelmes volt a Reménybe!
Hogyan csinálják ezt a fák, lásd, nem tudom...
de néha-néha, féluton,
fölfelé vonszolódva ezen
az egyre embertelenebb meredeken
egy bükk, egy fenyő, egy szil derekát átfogom...
... érzem, vállukról rámzuhan a végtelen,
s én teljes lelkemből imádkozom.
Állj mellém, mondd velem:
– Drága fák, testvéreim Isten előtt!
Kivágtak engem,
megtörtek engem,
földre vettettem,
tűzre vettettem,
sebzett magam hogy mégis égre növesszem,
– adjatok, adjatok
hitet, erőt;
mindent akarót
és
mindent merőt!

2003. január

21

sehol sehol
megtisztulva mindentől
záporos fehér
kristály-spirálban forgok ringatódzom ég
és föld között
kivetkőzve mindenből
aki voltam
még itt vagyok
e havazó időben és már
sehol sehol
mert rég nem létezem
csak mint a hó / vagyok /
idők havának
hószálakon hintázó /halott/ gyermeke

Karácsony szombatján
Karácsony szombatján a varjak ...
Akár a holtak lelkei.
Sors-irdaló, fekete tollak,
károgvást úgy karácsonyolnak
– tanuljam elfelejteni
– mindazt, mi bennem emberi.
A varjak szombatján karácsony...
Vak és süket....Koromhavon
csikorog, csontul tél-halálom,
örökös elárultatásom
– nincs irgalom..!
– Nincs irgalom?!?

22

tiszatáj
Varjak vak évadán karácsony...
Boszorkányszombat-mágiák,
sötét szárnyak a csillagrácson.
Én mégis, mégis látom odaát
őt,
a szívjóság végtelenjét,
anyámat, Konecsni Máriát.
Csillagot szór, szeretethóval
havaz be nappalt-éjszakát.
Helyettes szentszűzként a karján
ringatja ím Isten Fiát.
Éppúgy ringatja mintha engem,
bölcsődalom dúdolja el neki,
s a károgás semmibe retten,
aláhullnak a szürkületben
a kárhozottak varjú-lelkei.
Nyílik egy ablak fönn a mennyben.
Sötét szempárja iderebben,
– tanítana fölfejteni
– mindazt, miért ideszülettem,
– mindazt, mi bennem isteni.

2003. január

23

SZEPESI ATTILA

Lélekmadár
33 BEREGSZÁSZI HAIKU
Hollók völgyben,
hol egykor felmagaslott
az akasztófa.
0
Koldus kezében
nagyapám kormos arca
fekete kenyér.
0
Kőcsipke-tálból
Szent István emlékére
verebek isznak.
0
A gyerekkori
udvar... A fecskeszárnyak
itt sose mások.
0
A víz se súg és
többé a kő se kiált
a távozókért.
0
Katonák föl-le
masíroznak, örökké
ráz-dvá-tri, föl-le.
0
Vakablak bámul.
Berozsdált kapukulcsot
minek keresnél?
0

24

tiszatáj
Hamu a szélben.
Szavakká foszlott szárnyak.
Messzi kolompszó.
0
Vándorok jönnek.
Mustszagú hegyek fölött
ezüst ökörnyál.
0
Dérütött portán
tenyérjósok emléke,
kártyavetőké.
0
Pléhkrisztus testén
suszterbogarak. Karja
és lába sincs már.
0
Pitypang-királyfi
üstökét szél cibálja.
Dió kopácsol.
0
Patak vagy folyó
a Vérke? Sárrá koszlott
vize se tudja.
0
Énekeskoldus
óbégat, mintha nyúznák.
Kattog a verkli.
0
Töklámpák gyúlnak.
Kapu nyílik-csukódik.
Zúg a kereplő.
0
Hadak emléke:
mákgubó-koponyákat
sodor az orkán.
0

2003. január

25
Szénásszekérre
csimpaszkodik a bolond.
Hajnalra dér lesz.
0
Hallik száncsengő.
Éji tankok vonulnak,
lánctalp csörömpöl.
0
Vasajtó döndül.
kerékvető nyikordul
Szent Gógó napján.
0
Folyékony ólmot
önt nagyanyám a vízbe
szilveszter-éjén.
0
Halott királyok
kőarcán alácsurog
rozsdás esővíz.
0
Padlás zugában
szilkék meg sulykolófák,
összetört rokkák.
0
A Rákfogónál
rozsdás vaságy a vízben.
Citera pendül.
0
Rongyos kisdeddel
cigánylány fut a kásás
havon mezítláb.
0
Dörög-villámlik.
Ükapám dédapámat
rendre tanítja!
0

26

tiszatáj
Zsebemben rézpénz,
kígyótojás meg tündér
kék szárnya-tolla.
0
A Sárok-hegyre
kutyacsontvázhoz vezet
fel a harangszó.
0
Ablak tükrében
kísértetek. Böllér meg
szakállas pópa.
0
Zuzmó-belepte
javasasszony bámul rám:
tört kapuzsábé.
0
Pléhtetőn hallik
jégeső kopogása.
Sortűz az éjben.
0
Füstszínü tornyok.
Istenporból való a
hang meg az árnyék.
0
Szerzetes böngész
megsárgult fóliákat,
egér a társa.
0
Zöld hold sarlózik.
Szélben borzong a távol
hegyek sörénye.

2003. január

27

MÓZES ATTILA

(L)étlap
Mottó:
Minden erdélyi magyar író tarsolyában
hordja a koldusbotot.

Külön erdélyi magyar irodalom márpedig nincs! Csak paradoxon van.
Ugyanis az erdélyi magyar író viszont megkülönböztethető. És jól. A gyomrának tartalma különbözteti meg az anyaországitól. Bizony jól. Bizony mondom
néktek, honjaim! Az erdélyi magyar író (a továbbiakban: emi) létezési módja
a „kettős kötődés”. A megszorítások révén kötődik a budapesti és a bukaresti
kormányokhoz egyaránt e trianoni tudathasadásban. Az emi nem a tudatával,
még csak nem is a tudathasadásával, hanem a gyomrával emlékezik, s e gyomorban minden kellemes érzés mintha a múltban történt volna meg. Az emi
gyomra határtalan, sőt „határok nélküli” – szeretne lenni, ámde időnként csak
dühösen korog provincialitásában. Fizetése körülbelül öt-hat rúd olcsó szalámi
hosszával mérhető az egyik hónap végétől a másikig. Ha éppen van. A tiszteletdíjából viszont a szalámivégek spárgájára ha futja. Az emi ezért (elvileg)
utálja a márkásabb szalámikat. A füstölt lazacról, a sült fácánról és a homárról
nem is szólva: ezeket egyenesen megveti, sőt tudomást sem vesz róluk. Az emi
gyomra kurucmód legőgől mindent, aminek fokozottabb a tápértéke és arisztokratikusan fennkölt az íze. Az emi a cifra mondatokkal kompenzálja egyszerű, már-már pórias ízlését. Az emi gyomra nem gyanakvó, könnyen el lehet
altatni sörlevessel és pálinkapapival. Ó, árva krumpligulyás!
*
Az emi (l)étlapja fizetéstől, honoráriumtól s nem utolsó sorban nőktől
függ. Az a jó szakácsnő, aki a semmiből is ebédet készít, tartja a mondás. Ám
az eminek valahogyan sosem jut ki a szakácsnőkből, azok a menő paliknak állnak. Az eminek általában csak a tisztviselőnők, képzőművésznők, orvosok és
tanárnők (meg tanárnőnek menendő diáklányok) jutnak, no meg eminők, persze. Az eminek álló minden rendű-rangú kékharisnyák igen finnyásak, ez már
a kezükről is meglátszik: mérhetetlenül gyakrabban fordulnak be a manikűrszalonba, mint (Petőfi) a konyhába. Eme lények kezében nem áll (sehogyan)
a fakanál: az egyéb viszont annál inkább. Ó, árva fuszulyka(leves)!
*

28

tiszatáj

Ha az emi az ötvenes évek elején született, akkor az ínséges idők ellenére lehetett majdnem olyan albinó, mint amilyen dagi. Mert az emi a boldogabb
kannibálgyerekektől eltérően nem ehette meg fiatal mamáját, akinek nem volt
teje, bár erre éhségében tett némi gyámoltalan kísérleteket, kezdvén a köztudomásúlag igen érzékeny mellbimbónál, de igazából sosemt udott a mama végére
jutni. Kicsattanó dagisága a tudatlanok számára újabb paradoxonnak tűnhetik
ezért, ámde ebben nincsen semmi talány, elég lesz itt csupán a kelet-középeurópai bébik legnépibb tápszerére, az ún. rizsnyákra utalni, mely kalóriaszegénysége ellenére látványos dagikat volt képes produkálni. Ó, árva rizsnyák!
*
Az emi aztán lefogyott, no nem azért, mert piszkosul rosszul élt volna, hiszen abban az időben kitűnő minőségű volt a román csokoládé, s emit megáldotta a sors egy csomó déd- és nagyanyával, aki egymással versengve s a szájuktól vonva meg az árvagulyást, szakmányban szállították a csokit az édesszájú emikének, aki ekkor még nem volt emi, csak egyszerű em, s annak is keszegecske. Csupa édesség volt az élete e kies honban, a különböző csokoládéktól a marmaládés kenyérig, aminek állítólag nem volt csekély a tápértéke, bár
ez az emire-menendőn nem látszott meg. Mert hitvány volt, amint azt errefelé
mondják. Ó, árva marmaládé!
*
Aztán kalóriadúsabb idők kezdték járni, s a boldog emi szülővárosát elkeresztelték Flekkenburgnak meg Sörburgnak. Tudtak ám itt az emberek zabálni, ha éppen volt hozzá pénz, de annyira, hogy még a szintén határtalan
gyomrú anyaországiak is a csodájára jártak. Ez idő tájt könnyebbnek tetszett
mindenki számára Magyarországot csatolni Erdélyhez egy-egy összmagyar tivornyában. Ha a Szent István-i gondolatot nem is, a Szent István-i gyomrok
összeesküvését meg lehetett valósítani. A hatalmas nagymagyar flekkenezéseket és sörözéseket követően – a korsók számától függően hol halkabban, hol
pedig hangosabban – még a székely, sőt, a magyar himnuszt is el lehetett énekelni. Ezt akkoriban a testvérinek mondott románság sem nézte ferde szemmel a sebtében összekotyvasztott moldvai, vagy a lacikonyha ízű havaselvi eledelek után, éji vadként gyülekezve az erdélyi konyhaszagra. Ilyenkor említést
sem tettek alacsonyabbrendű ázsiaiságunkról, meg arról, hogy a flekkennek
valót esetleg a nyereg alatt klopfoltuk volna. Ó, árva flekkenek!
*
És az eminek egy darabig tellett flekkenre, meg sörre, hiszen a honoráriumtörvény épp vele volt egyidős, így hát az inflációt tekintve még zsenge korú,
akár az akkor már ezoterikus körökben ugyancsak eminek számító tini emi,
aki időnként messze futott medika barátnője konyhájától, egészen valamelyik
nyári kerthelyiségig, ugyanis e konyhában májpástétomon kívül egyéb sem ké-

2003. január

29

szült, s még e pástétomot is konzervnyitóval sütötték. Az emi azóta is nagy ívben kerüli el ezt az eledelt, bár be kell vallania, hogy mérhetetlenül jobban
járt, mint ama költő, akinek két napi koplaltatás után a belügyminisztérium
dolgozói több üveg baracklekvárt ajánlottak föl, természetesen kortynyi víz
nélkül. Ó, árva baracklekvár!
*
Az emi aztán, mint minden valamirevaló emi, megnősült, és elvett egy valamirevaló képzőművésznőt, aki nem éppen zsenge kora ellenére először ecsettel, majd spaklival próbálta megkeverni a rántást, de igyekvő lévén, s a nem is
sovány, hanem több mint csinos emi mamájának buzdítására („Leányom, annak a gyermeknek aztán ennie kell!”) bizonyos étkek előállításában szakácsmesteri színvonalra tett szert. Csak hát az ételeket – vagyis az arra valót – írták-föstötték, azt is igen tehetségtelenül, mert abban az időben a végsőkig elkeseredett emi úgy döntött, hogy alkotói válságban szenved, s ha el is követett
egy-egy égetnivalóan rossz elmeművet, a szőrös szívű szerkesztők azon melegében dobták hol vissza, hol pedig a papírkosárba. Így hát – az obligát üveg
vodka mellett, ami azért valahogy csak kikerült mindig – időnként napjában
csak egyszer ettek, reggelire és vacsorára többnyire egymást falták; később egymás idegeit, s mindez szintén egy előzőekben eldalolt refrénre vezethető viszsza: Ó, árva krumpligulyás!
*
Ebben a sivár időszakban az emi gyomra bizony visszasóvárogta ama szépnek egyáltalán nem mondható diákéveket, amelyeknek fénypontja a Petőfi utcabeli menza volt, nem túlságosan nagy tápértékű, ámde a mindennapi betévő
bizonyosságával kecsegtető főzelékeivel, amelyekhez a szintén ott kosztoló,
mára már bizonyára jobb svédasztalokhoz szokott diák, a jelenlegi költő és
RMDSZ vezető nem fog ódákat írni. Ó, árva káposztaleves!
*
Az emi aztán kis falusi (tanári) kitérőt tett az irodalom berkeiből. A színromán falu asszonyai rozzant házuk elé jártak az emi feleségének konyhaillatára, mert az asszony főzicskélésbe ölte kedélybetegségét, amit az eminek még
a falu férfinépét is megszégyenítő iszákossága támasztott lelkében. Egy vodkával bőségesen megöntözött vacsora estéjén a végsőkig elkeseredett feleség azzal
fenyegette meg a duhaj emit, hogy ezután annyit ivand, mint ő. Az emi, már
akkor bölcs alkoholista lévén, gyöngéden ágyba tuszkolta asszonyát, majd
ugyanakkora vizespohárral mérte ki neki a hatvanfokos szilvóriumot, mint
magának, amaz elv szerint, hogy az ágyból ugyan igen nehéz leesni, de annál
veszélytelenebb. Miután mindketten leküzdötték az eminek nem éppen szokatlan adagot, az iszákos tanárrá vedlett emi szép lassan elszámolt tízig, aztán
beintett őt majmoló nejének, aki legott hevesen kezdett zokogni a gyötrő has-

30

tiszatáj

csikarástól, hányingertől és fejfájástól, minden szentekre fogadkozva, hogy
soha töb-bé-hé-hé-hé! Szegény asszony így menekült meg az alkohol által az alkoholizmustól. Ó, árva szilvapálinka!
*
Hogy a főzésre rákapott menyecskének legyen mivel foglalkoznia, a gazdálkodó természetű emi en gros fölvásárolt napos csibékből csinos kis tyúkfarmot
tenyésztett, a sok ízletes, de ronda szárnyas mellé alkalmazott még két óriási
ludat, hattyúnak. Ez az emi egy megveszekedett húsevő volt, s bár igen kedvtelve nézegette a vásznon a bájosabb mint tehetséges Brigitte Bardot-t, később
csak hülye libának titulálta féktelen állatvédő ténykedése miatt, amennyiben
jószerével még azt is megtiltotta volna az emberiségnek, hogy állatokat tereljen
a vágóhidakra. (Inkább vesszenek a bosnyákok!)
Az emi megválása a falutól kétszeres örömünnep volt: részint megtudta,
hogy a vágyott szerkesztőségbe fog belecsöppenni, egyenesen régi (szerkesztő)
ivócimborái tárt karjaiba, akiknek soha nem adott okot csalódásra a leküldött
italmennyiséget illetően, részint mert a még a faluban töltendő két hét alatt
nagyarányú vérengzést rendezhetett fölöslegessé vált állatfarmján. Ez idő alatt
eltüntetett gyomrában huszonhárom tyúkot-kakast meg két kövér libát, reggel, délben, este és közben-közben, kenyér vagy garnírung nélkül. Ó, árva majorságpecsenye!
*
Az eminek fölívelt a csillaga: kigyógyult idült alkotói válságából (nem iszákosságából is!), könyveit keskeny nyomtávú sikerekként könyvelhette el, s elérkezett az utazások vélt sorozatának ideje is. Küldözgették őt ide-oda, még
Moszkvába is, ahol egyáltalán nem érdeklődött a brezsnyevi nyomor közepette Lenin elvtárs bebalzsamozott porhüvelye iránt, őt egyéb hüvelyek érdekelték, mint például a szőke sörényt lobogtató Renata asszonyé, aki csaknem
oly szexi volt, mint amilyen provokatőr, de sebaj, emink nem finnyás, mert
ugyebár az összes hüvelyesek közül mégiscsak a nő a legennivalóbb. Ó, árva
hüvelyesek!
*
A szemre- és egyébrevaló hüvelyessel aztán – egész úton lázasan hadart politikai vicceit hallgatva – elvitette magát abba az igen exkluzív étterembe, ahová
kurvákon és striciken kívül még írók is jártak, s amelyet oly szemléletesen írt
le könyvében Bulgakov Mester (és Margarita). Hallotta ő, miként élnek a szovjet írók, de még így is orcátlanul olcsónak tűnt ott elfogyasztott első feketeikrája ilyenfajta élményekben nemigen dúskáló gyomrának. Miközben lelkesen döntögette magába a „kintinél” olcsóbb, de összehasonlíthatatlanul jobb
minőségű orosz vodkát, a másik asztalnál két eleven szovjet klasszikus – az
egyik Nobel-díjas – birkózott kaszásnak való adagjával. Úgy hívták őket,

2003. január

31

hogy: Solohov, meg: Polevoj. És senki, még a kurvák sem vetettek ügyet rájuk,
vagy csak annyira, mint az emire. Ám ekkor suttogás borzolta a sznobériákat
(Kelet-Sznobéria!), s legott megjelent Marina Vlady. Nem mondhatni, hogy libegett volna, mert akkora volt, mint egy hármasszekrény, amelyet extra minőségű cuccokba öltöztettek. És a karján a pengevékony Vlagyimir Viszockij:
hollywoodi sztár egy trampli cseléd mellett. Emi elkedvetlenedve forgatta szájában feketeikráját, olyannyira megrázta kamaszkori magömléses álmainak színésznőjével való találkozása. Azóta számára ha feketeikra, akkor Marina Vlady
szélesvásznú segge. Ó, árva feketeikra!
*
A Magyar Írószövetség fogadásán valami azonosíthatatlan állagú izé a Hungáriában, s ezzel nagyreményű emink utazássorozatának be is fellegzett hosszú
tíz évig, a szekuból kifolyólag. Később, s már teljesen hiába, megtudta, hogy ez
utolsó külföldi útján öhömöt evett. Öhöm! – bólintott rezignáltan. – Ó, árva
öhöm!
*
Aki nem utazik, az ne is egyék, tartja a közmondás, és idők szigorodtán
előbb csak a honi hús, aztán a honi édességek, aztán többnyire minden, legvégül a kenyér is hiánycikk lett. A kiporciózott kenyéradagra mondta egy
megszámozott zsidó öregasszony: Auschwitzban is többet kaptunk vagy öt dekával. Szegény pára azzal sem törődött már méltó fölháborodásában, hogy
a fekete humor szerint a szekuritátéról kitántorgó Kohn bácsi régi szép időkről
sóhajtozott, amikor Auschwitzra emlékeztették. Ó, árva kenyéradag!
*
Már a mélypont felé közeledett minden, csak az emi sikerei sorjáztak, amíg
még így-úgy könyvet lehetett megjelentetni. Egy matiné-föllépését követően az
akkori főszerkesztő, az emi lelkes híve, amaz áldott gazember, aki mellesleg
kellemes kozőr és kitartó ivócimbora tudott lenni két följelentés között, meginvitálta ünnepeltünket a már csak emlékezetűnek boldog hajdani Flekkenburg Maros éttermének különtermébe, ahol eminek leesett az álla: amint az
ajtó becsukódott mögöttük, nemcsak kérhetett, de kapott is mindent. Emlékezni a régi szülővárosra aranysárga húslevest és óriási fatányérost rendelt, elöl
orosz vodkával, közben magyar borokkal, utána hatalmas parféval s a kávé
mellé illatos francia konyakkal. És amint csodálkozva kérte számon a tábornoki termetű főúrtól ezt a bőséget, az leereszkedően közölte, mintha semmitől
sem kellene tartania a Központi Bizottság póttag, főszerkesztő joviális jelenlétében: „Uram, ez itt nem Románia. Ez itt a Maros étterem különterme!” Emi
az otthon várakozó vacsorára gondolt s fölsóhajtott: Ó, árva krumpligulyás!
*

32

tiszatáj

Aztán lőttek, és lett kenyér, és hús, és csokoládé, és könyv, és útlevél.
A könyvek nyomán pedig pénz: lej, forint, még márka meg dollár is. Emink
élt, mint Marci hevesen, kivetette hálóját a rég, vágyott hosszúcombú szőkére,
ami nem tett kifejezetten jót addig is becstelenséggel viselt házasságának. Úgy
gondolta, új nő mellett új életet kezd tiszta és monogám l’étlappal (most így,
elaposzttroffal, ugyanis a szőke karcsúság franciatanárnő vala); csak elhagyott
felesége közölte a szomszédasszonnyal az egyik tomboló dühkitörését követően, halk rezignációval: „Boszorkány! Boszorkány az! Nem tudom, mivel
fogja a férjemet, de főzni, azt nem tud!”. Pedig tudott. Kétféle ételt is. Ha éppen főzött. Majd szégyenkező mosollyal jegyezte meg: „Ugye, milyen változatos a konyhám?!”. No de sebaj, taxival lehetett járni a jogaiba visszaállított Zokogó Majomba, amelyről akkora könyvet írt a civilben ínyesmester, mára már
megboldogult Bálint Tibor. És volt ott minden: Johnnie Walker és ropogós
sültek, és fehér meg vörösborok, és pezsgő meg mindenfajta ital, hányástól vakulásig. És ez ott így megyen a mai napig, csak eminek már pénze nincs a nagy
infláció mentében, s amint elnézegeti, nemigen leend már neki. És sóhajtva
emlékezik, s gondol a jövőre: Ó, árva krumpligulyás!
*
Itt emi akár össze is csukhatná e (l)étlapot, megrendelvén az oly sokszor
(s)óhajtott árva krumpligulyást, de nem, mert aki utazik, ugyebár, az a közmondás értelmében egyék is. Bécsben bécsi szeletet, Párizsban párizsi szeletet,
Budapesten meg azt, amire éppen pénze van, mert ott már egyre otthonosabban kezdi érezni magát, ami a táplálkozást illeti. De szívesen eldicsekszik az
Aix-en-Provence-i homárral, az Arles-i polgármesteri fogadáson elköltött füstölt lazaccal, az Honfleurben a toilette mellett (biztos, ami biztos!) gyanakodva
bekebelezett tengeri herkentyűk miriádjával, a Versailles-i kedves őszi kertvendéglő otthonos borjúszeletével, a párizsi bistrók apró rézkondérjaiban saját kezűleg, szeszlángon elkészített pörköltjével, s a Montmartre clochard-tanyáján
elfogyasztott óriási forrókutyákkal, ahol a hajléktalan csavargók is jobban
kosztoznak, mint itthon némelyik emi, derűsen kínálgatván az enyhe bódulatot keltő füvet. És enyhe irigységgel emlékezik meg anyaországi írókollégák
konyhájáról, és reményli, hogy valamelyik csomagból nem ama koldusbot kerül elő. Így hát az eminek egyetlen választási lehetősége van, nem is annyira elrejtve ama tarsolyban. Az egyik: koldusbot. A másik: vándorbot. Hogy elkopogjon vele esetleges dúsb (svéd)asztalok irányába, ha már megunta e trianoni tudathasadásos menüt. Itt csak jelzem: a kisebbség(i író) az a púp, amelyiknek két tevéje van. Erre még bővebben kitérek. Jó bő nyállal, amit boldogabb honok kajái irányába csorgatok.
Ó, irgalom atyja!...

2003. január

33

PLUGOR MAGOR

Eltûnt a láthatár s az ég…
Eltűnt a láthatár s az ég, megint havaz!
Pedig nem adta fagynak készülő jelét,
s a pelyhek úgy sürögnek, mintha kezdetét
vehetné még egy tél: csak várakozz, tavasz!
Csak várj, a jégszobor mögé szorult patak
nem csobbanhat; fénytől elzárva hűl a rét,
rideg lett, megdermedt a hólepett vidék,
akár a mély iszapban álmodó halak.
De szürke felhők közt a fény most átdereng,
a szikrázó szépség legyőzve, térde lenn:
s a széles égből megered a csepp eső.
Ahány jégcsap, emészti tőrét hirtelen,
a napnak nyújtva, és a hó is tönkrement.
Fehéren csak a szikla áll s a hegytető.

A kikelet, látod, örökké...
A kikelet, látod, örökké győztes,
nyomában mégis lankadás kíséri,
de múlandókon ünnepibb a szőttes,
s az őszi kertek kiérlelt tőkéi.
Ha arany lombok árnyai közt sétálsz,
e lomb már hálni kész a metsző széllel,
táncol, s a semmi karjain alászáll
zsákszámra hullva egy-egy csípős éjjel.

34

tiszatáj
Ilyen levél a testünk, tarthatatlan,
bőrébe szikkad, veszni hagyja nedvét,
s szerelmes fürtjét töppesztik az esték.
De mi legyünk egymásnak gyúló napja!
Az őszutó úgy csendélet, csak egy kép,
s a jég kioldja arany-kék ecsetjét.

Szavak vérkörén át…
Szavak vérkörén át
Hányszor, de hányszor
Lüktet az ismétlés:
Szépségem hiányzol!
Hiányzol mellőlem
Mézízű, napszemű
Teremtés, hiányzik
Hangod, az egyszerű,
Fogad kerítésén
A feszülő ajak,
A lágyan, pontosan
Eltalált szavak,
Karod, vállad, ez
Értő gyóntató,
És a szívedben
Ellobbant kandalló.
Simuljunk mint Ojtoz
Sziklái egymáshoz,
A lábad Maros,
Karod Olt magához,

2003. január

35
Szentlászló pénzem,
három ezüst véka,
hadd szórom a mélybe,
Torda-hasadékba.
Legyen a párnám,
Aki álmot láttad,
A hónod mohája,
S két Csalhós vállad,
Már Minden Órám
Regősöddé avat,
Legelső regőssé,
Kinek húrja hajad,
Ki szólani Rád vár
Burok-léte óta,
A fűzlomb-szemed
Vérével hordozza.
S hadd súgom füledbe:
„Mennyire nagyon!…”
Akár a drága, hű
Állatok, vakon,
Magyarázat nélkül
Fordulj, jöjjél hozzám,
És légy a mátkám
Éltem egész hosszán.

36

tiszatáj

ACSAI ROLAND

Ezen a földön
Ezen a földön bárhol
Kibányászhatnám kezed nyomát:
Egy kagylót, mit lemásol
A lágy agyag, és tovább
Őrzi meg, mint saját arcom
A tőled öröklött vonást.
„Mi mindenért kár volt…!
Ki kérte, hogy sebet varrjon,
Katétert cseréljen, aki ápolt?” –
Egy agyagfalba vájt odúból
Gyurgyalag-hangon rám szólsz.
De szavad csak súrol,
Mint légpuskagolyó a seregélyt.
„Ahogy a kiskonyha lángolt,
Először azt hittük… De már nem élt.”

Akár a láva
Most ért földet recsegve-ropogva
A tíz éve kidöntött fenyő.
Örök zöldjét tűjével bőrödbe oltja.
Amíg dőlt, gerlék raktak rá fészket,
Csipaszokat szedett ki,
Vagy kórházba került ez és ez.
Évgyűrűit számolom veled:
Eszembe jut róluk a Naprendszer,
A földtani rétegek.

2003. január

37
Ez a gyűrű fekete, mint a korom:
Ebben az évben égett le
Eceték putrija a cigánysoron.
Ez meg itt… Mind mélyebbre ások.
A Föld kérgéből időnként
Fenyőgyanta szivárog.
Először mintha csak
Kidőlt málnaszörp, annyit érzel,
Hogy a padló ragad.
Később elönti a kertet, akár a láva.
Magadba zár: borostyánba.

Mérges
Ez volt a Cigány-tó, ez a Mérges...
Lábamra pióca tapad:
Alvadásgátlót kever a vérhez.
Akár a kontraszt-anyag,
Vegyszer kerül föld-mélyi erekbe:
Vakondjáratok világítanak.
Úgy állok, mintha röntgenezne
Valaki engem is: mozdulatlan
Halászmadár az iszapban.
Menekülnék – de a vízzáró agyag
Nem enged felszívódni semerre.
Mennyire szégyellted magad
Apád helyett, amiért olyan hidegen
Reagált arra a hírre…
„Sót kell szórni a lábadra tapadt
Piócára, vagy egyszerűen pisild le!”

38

tiszatáj

Üveggyapot
Szájpadlásomon menyétláb dobog:
Torkomat kaparja.
Fácán nyakán a hurok.
Dédi elszív egy koporsószeget.
Szeméből nő az árpa,
Csirkezúzával keni a tyúkszemet.
Bőrébe meszet olt a szomszéd,
Gyümölcsfákat.
A sasorrú madarász karmai között
Befogott postagalamb.
Csúzlijainkban uszög.
Apa köszörüli a torkát:
Szájából szikra pattog.
Tenyerébe köp, tenyere holtág.
Tatának verem lett a szája:
Répát, gyökereket kezel
Benne a dédi. Ki tudná, ha
Nem ő, hogy hol vannak,
Akik zsákszámra hordták
A disznóknak az ostyát,
Fogukkal sört bontottak,
A rézdrótot elharapták?
Dédi megsimogatott.
Tenyeréből valami a bőröm alá ment:
Azóta szúr, mintha üveggyapot.

2003. január

39

DOBOS MARIANNE*

Menybõl az angyal a földön és a mûvészetben
BESZÉLGETÉS A NYOLCVAN ÉVES SCHÉNER MIHÁLLYAL
– A művész életében minden megélt pillanat tapasztalattá válik, amely alkotómódját
utóbb alakíthatja. És fordítva, a pillanatok elbeszélése olyan szűrön vezet keresztül, amely
sajátos látomássá alakítja ezeket a valóban megélt pillanatokat. A keresztény világ egyik
legnagyobb ünnepe, és a művész életének talán legfenyegetettebb pillanatai fonódnak össze
az emlékező látomásában. Halljunk csodát!
– Miként jutottam 1944-ben karácsony ünnepéhez? Katona voltam, és hosszú utat
kellett megtennem, hogy megünnepelhessem.
– Akkor talán ha az út elején kezdhetnénk… Úgy tudom ekkor nemcsak katona, de már
főiskolás is voltál.
– Valóban, 1942-ben vettek fel a Képzőművészeti Főiskolára. Mesterem Rudnay
Gyula volt, az ő osztályában dolgoztam én is az Epreskertben. Két képpel már a főiskolai kiállításon is szerepeltem. Az egyik önarcképem volt, a másiknak Virágzó akácfák volt a címe. Mesteremben főként azt tiszteltem és csodáltam, sőt igyekszem még
ma is követni, hogy Európa legnagyobbjainak hatását és eredményeit igyekezett sajátosan magyarul is megvalósítani, ragyogó magyar művészetet úgy megalkotni, hogy az
tündököljön a világ festészetében is, kiemelkedőnek számítson a nemzetközi mezőnyben. Rudnay Tintoretto és Tiepolo reneszánsz sajátosságait ötvözte Velazquez és Goya
hatásával.
Boldogan éltem és tanultam, bárha körülöttünk már háborús évek dúltak. Mígnem
mindennek vége szakadt, amikor 1944-ben behívtak katonának. Ekkor kezdtem el
félni. A rémségeknek hosszú idejét kellett átélnem ettől kezdődően.
Aztán november 24-én megszöktem a katonaságtól, Sárszentmihály nevezetű kisközségből, egy nagyon ködös éjszakán, amidőn annyira elterjengett a köd fölöttem
mindenütt, hogy szinte nem is láttam semmit. Tejfehérségbe burkolva indultam el és
igazában véve semmi támpontom nem volt, csak a talpam alatt éreztem az utat. Az
Atyaúristen nevében elindultam ebben a ködben az életre vagy a halálra. És ezt a történetet most azért mondom el neked, mert az Atyaúristen mint egy jóságos atya indított el ezen az úton, amely azután jó érzékkel vezetett tovább engem. Tulajdonképpen
egy körülbelül 10 kilométeres utat kellett megtennem, amit térképről már előzetesen
kinéztem. Tervemet – a szökést – napok óta dédelgettem magamban. De az utolsó pillanatig nem tudtam, hogy mikor szánom el magamat, hogy elinduljak. Talán éppen ez
volt a jó, így hát senki sem tudhatta, hogy mikor indulok, még én magam sem. Újból
és újból azt kell mondanom – és ez már egy élet tanulsága is lehet –, jobb, ha az ember
nem tudja előre, hogy a két arcú idő mit dajkál magában, a halált-e vagy pedig az életet.
* Részlet a szerzőnek Volt egyszer egy karácsony című, a XX. Század Intézet által támogatott interjú-kötetéből.

40

tiszatáj

Amikor végre elértem Polgárdiban az állomást, vonatra szálltam. Ahogy megérkeztem a Déli pályaudvarra, két csapat csendőr mint katonát mindjárt igazoltatott. Erre
persze már számítottam. Jóelőre előkészítettem magamnak a szükséges igazolványokat. Irodán dolgoztam ugyanis, ott szereztem meg a kellő papírokat. Miután elfogadták a menetlevelemet és kiszabadultam a csapat csendőr karmaiból, gyorsan elindultam
leendő szállásom felé, a Bajza utcai Epreskertbe, ahol igazában véve mint képzőművészeti főiskolás tanultam már eddig is, és nagyon kedves két évet töltöttem el ebben
a művészkertben. Nem ismeretlen helyre kerültem, és azt is tudtam, hogy már vannak
ott menedéket kereső kollegák, akik megtalálták a maguk biztonságát a romok között.
Ahogy teltek a napok, félelmem egyre növekedett, bárha nem történt semmi aggodalomra okot adó esemény. Ugyanakkor a napok multával viszont kezdtek tompulni is
a félelmeim. Annyira féltem, hogy mindenképpen a föld alatt akartam valami odut csinálni magamnak, két másik társammal el is kezdtünk a híres epreskerti Kálvária fala
alatt ásni, hogy valami alagutat csináljunk magunknak. De hát annyira lelketlen volt
ez a munka, és annyira kilátástalan és reménytelen, hogy belefáradtunk. Napok múlva
aztán ebbe is belefásultunk. Szerencsére nem történt semmi.
– Ki volt a két társad?
– Az egyik társam Kabók Mátyás volt, akivel aztán később együtt is laktam, különben egy osztályba jártam vele. És volt még egy szobrász is, akit az Epreskertben ismertem meg. Ahogy megérkeztem, már voltak mások is ottan. Egész furcsa volt nekem,
hogy a háború miként sepri, miként boronálja össze az embereket szinte teljesen ismeretlenül, és milyen co-egzisztenciált élet alakul ki ismeretlen emberek között a fenyegetésnek az idején, és ez az együttélés szinte önmagától elképzelhetetlenné válik azután, amint megszűnnek a fenyegető állapotok.
Talán a legnagyobb nehézségünk az volt, hogy lakásunk nem volt komfortos, mert
hiszen eredetileg iskolaépület volt, szobrász műterem. Annak idején a Kandó-osztály
volt az első pavilonban, ahogy jövünk a Bajza utcában, ezt bombatalálat érte és egy hatalmas ásító légakna vicsorgott a hideg novemberi napsütésben az arra jövő emberekre.
Itt bújtunk meg, ennek az épületnek épségben maradt részében. Itt volt a tél, fűtésről
kellett gondoskodni. Találtunk kályhát is, és a romok között mindenféle összetört gerendát, bakokat – amin a művészek ültek valaha, és a tábláikat oda állították –, meg
egyéb fából készült taneszközöket, kockákat, mértani idomokat – ezek mind nagyon
jó szolgálatot tettek, fűtöttünk velük, így nem fagytunk meg. A másik létfontosságú
probléma – sorrendet, tudod, nem lehet állítani – az élelem megszerzése lett. Egy ideig
az osztályunkban a fiókokban talált száraz kenyérmaradványt, ételhulladékot fogyasztottuk, majd miután ez elfogyott, muszáj volt kimerészkednünk az utcára. Beosztottuk egymást, hogy ki menjen élelemszerzésre. Civil ruhában voltunk. Amikor megérkeztem, még katonaruha volt rajtam, de mindjárt átöltözködtem. Mert a civil ruhát
mindig magamnál tartottam.
– És ezt hol szerezted?
– Még otthonról hoztam, és talán ennek köszönhettem később a menekülésemet.
A civil ruhában szakállasan, torzon-borzan, derekunkat ruhaszárító kötéllel átkötve
mentünk élelmet szerezni. Közben találtunk néha egy-egy raktárt, ezeket már előttünk
feltörték, de még maradt bennük némi élelem, netán egy aknától elpusztult lónak
a maradványaiból vágtunk magunknak jó darabokat. Már december volt, a hóban csak
megfagyva konzerválódtak az elpusztult állatok. Hát igazában véve annyira le voltunk

2003. január

41

gyengülve, ha valaki megkarcolta a testét, mondjuk a lábát, akkor ott mindjárt kiserkent a vére a vitaminhiánytól. Végül is egyre nehezebb lett élelmet találni. A vélt remény, hogy felszabadulunk egyre elnehezedett bennünk, mert nagyon lassan történt
minden. Már közeledett a karácsony, amikor a Városligetben hallottuk a megafonokon a szovjeteknek a hangját, a katonákhoz beszéltek, hogy tegyék le a fegyvert. De
hát jó idő eltelt még ezután is, amíg közelebb értek.
A karácsonyt úgy értük meg, mint trogloditák, a barlanglakók, akiknek alagútjai
egész város kiterjedésű lehetett, ők valaha szintén az ellenség elől menekültek.
– Utalt valami az ünnepre ebben a környezetben?
– Alig pislákolt valamiféle gyertyafény, vagy talán inkább valamilyen viasztábláknak a fénye, melyeket valahonnan összeszereztünk. A nagy viasztáblákba rongyokat
tömtünk, ezek világítottak be mindent és pislákoltak az omlatag falakat itt-ott megropogtatva. Egy kicsit olyan volt ez a fény, meg az arcunk látványa is, mint Rembrantnak a gyönyörűséges képein, hiszen ő maga legszebb képeit – például az önarcképeit –
gyertyafénynél festette, azért olyan lényegre törők, mert csak a közeli részeket világította meg a gyertya, míg aztán a nagyobb részt beborították a félárnyékok, és ahogy
a fény egyre szűnt, végül megszűnt, a sötétség megette a fényeket, ott tulajdonképpen
teljes sötétségbe borult a kép. De hát ezek a rembranti fények-félárnyékok ebben a félelmetes, nyomorult, szinte katakomba-világban tulajdonképpen minket mégis valami
művészi élménnyel vigasztaltak.
– Vágtatok valamilyen karácsonyfa gallyat?
– Ilyen sötét vigasztalan és minden zörgő karácsonyfa gally nélküli karácsonyom
azóta sem volt. Bár az Epreskertben – úgy tudom – voltak tiszafák is. De hát olyan rettenetes volt már a bombázás és annyira félelmetes volt egyáltalán kimenni, és az egész
kert olyan volt körülöttünk, mint egy letarolt csatatér. Igazában véve nem is ismertünk rá, noha annyira ismertük, hiszen minden napunkat ott töltöttük korábban nagy
szeretettel. Ismertem a fákat egyenként, már első éves koromban megfestettem a kert
jobb oldalán lévő kis akácfákat, amikor májusban virágozni kezdtek. Ezekből ekkorra
nem maradt már semmi. Később aztán stráfkocsival halottakat hoztak és itt temették el.
– Karácsony után, vagy mikor?
– Ez állandóan így ment. Néha kikukkantottunk, de ekkor már nagyon nem is
mertünk kimenni. Egyre hevesebbé váltak a harcok és éreztük, hogy egyre közelebb
vannak az oroszok. Ezt az aknák becsapódásaiból érzékeltük, meg abból is, hogy egyre
kevesebb volt az ellenállás és a viszontválaszolás, mígnem a végén a németek kivonták
magukat, már csak néhány katona védett egy-egy utca tömböt, majd a boforc ágyúik is
eltűntek.
– Milyen társaság gyűlt össze az Epreskertben?
– Mint személyek, meg tudtunk lenni egymással. Egyre szaporodtunk, különböző
fajta embereket hozott össze a véletlen és a sors az idő folyamán. Ideiglenesen, átmeneti időre kerültünk egymás közelébe. Volt ott egy kis zsidó lány, Ercsinek hívták,
sohasem tudtam a nevét, és azt sem tudom – sajnos –, hogy mi lett vele. Az tény, hogy
ő is velünk együtt szabadult. Volt ott két fiatalember is, az egyik ennek az Ercsinek
udvarolt, Kanyó Tamásnak hívták, – azóta sem láttam őket, nem tudom, mi lett velük.
Volt még egy zsidó fiú is, azt hiszem Brenner Istvánnak hívták, vele később találkoztam, zöldséget árult a piacon. Azon kívül volt még egy szobrász, Tóth István, aki Bori

42

tiszatáj

mesternek volt a tanársegéde, kis mokány újvidéki fiatalember, szerbül is tudott. Volt
még egy nála idősebb szobrász a feleségével, ő később jött oda hozzánk, Dankó János.
Aztán később, ahogy a front változott és vonultak vissza a magyar katonák egy őrvezető, meg egy tizedes napok óta ott ténfergett, jött, ment körülöttünk. Sejtettük,
hogy ők is szökésben vannak, de bizalmatlanok voltunk egymással, ők nem tudták,
hogy mi kik vagyunk, milyen szándékunk van, és mi sem tudtuk az utolsó pillanatig,
hogy ők miért is vannak ott. Csak akkor bizonyosodtunk meg, hogy szökésben voltak, amikor katonaruhájuk miatt a szemünk láttára fogságba estek. Megdöbbentő volt,
hogy tulajdonképpen ők is szabadok lehettek volna, ha van civil ruhájuk. Így azonban
a szovjet katonák elvitték őket. Milyen előrelátó voltam, milyen jó, hogy az én katonaruhám ezalatt a pincének valamelyik zugában eldugva hevert.
Január 13-án dél tájban másfajta hangokat kezdtünk hallani. Ez a különös, ázsiaikeleti hangzás teljesen idegen volt a fülünknek. Nem is a szavakból értettük meg, hanem a hangoknak az erősségéből és a másfajta artikulációjából, hogy az Epreskertben
már szovjet katonák járnak. Sokáig nem mertük kidugni a fejünket. Féltünk. Mindentől féltünk. Nem tudtuk mi lesz a jövő, mit fognak velünk csinálni. Már maga az,
hogy vagy tízen ott vagyunk, gyanússá tehetett bennünket a szemükben. Az volt végül
is a szerencsénk, hogy egy iskolaépületben bujtunk meg. Az Epreskert művész iskola
volt, úgy mondtuk és ők is így tekintettek bennünket, mint ennek az iskolának a menekült növendékeit. Ezt elfogadták és ez számunkra az életet jelenthette.
Persze ez nem jelentette azt, hogy most már abszolút biztonságban maradtunk.
Nem vittek el, mint foglyokat, de igénybe vettek bennünket már az első óráktól. Kivezényeltek a Szondi utcába és nekünk kellett a harcok közepett előre tolni a tarackágyúkat a Duna felé. A Hősök terétől jöttek, és a Duna felé tartottak. A nagy ágyúzajban, füstben, és a nagy golyóhullásban szerencsére életben maradtunk.
– Akkor legalább nem unatkoztatok.
– Mivel ennivaló alig akadt, amink maradt, az is inkább száraz holmi volt, csak ki
kellett mennünk élelemért és bizony elmentünk mi messzire is a városba, elkóboroltunk, hogy guberáljunk és találjunk valami ehetőt. Mentünk a szovjet katonákkal,
ahogy haladtak előre, mentünk a nyomukban, és ahol találtunk élelmet, mert voltak
a Gestapónak, a németeknek is raktáraik, meg egyéb raktárak is voltak, amiket közben
természetesen felnyitottak, vagy feltörtek és ezeknek az elhullatott részeit megtaláltuk
és nagyon boldogok voltunk, hogy a lógané között például mazsolát találtunk. Mindjárt össze is szedtük – már mint a mazsolát –, és ez bizony különleges csemegének számított.
Közben egy nyomasztó élménytől is megszabadultunk. Ez még karácsony előtt
történt. Egy gebe lovat hozott valaki az Epreskertbe, és mi elhatároztuk, hogy a lovat
megöljük és föltrancsírozzuk. Méghozzá olyan formában képzeltük el, hogy gránáttal
fogjuk a lovat felrobbantani. Kaptunk ugyanis, lehet, hogy valami munkásmozgalmi,
vagy valamilyen más ellenállási összeköttetés folytán, soha sem tudtam meg honnan,
gránátokat, hogyha ránk törnek a németek, vagy akár a magyar csendőrök, akkor
használjuk azokat. Szerencsére nem került erre sor, és hála Istennek nem került sor
arra sem, hogy ezt a szegény párát megöljük. Valami rettenetes volt már ennek a gondolata is, szörnyű éjszakát okozott nekünk, hogy majd reggel gránátokkal kell megölnünk. De akkorra szerencsére elvitte a gazdája, így hát remélem a ló is életben maradt, mi is megmenekültünk az equicidium végrehajtásától.

2003. január

43

Január 13-án végül is elérkezett a mennyből az angyal számunkra is. A szabadulás
üdvössége. Az ember élete felett mindig ott leselkedik az élet és a halál. Az életre-ség és
a halálra-ság – ez a kettős arca az életnek. Titokban, az idő rejtettségében ott van fölöttünk mindig és minden pillanatban az élet és a halál. Azt hiszem, hogy az életben mindenhez kell egy fajta kegyelem, ezért is mondtam ennek a történetnek a kezdetén,
hogy az Úr jó útra vezetett. Kellenek – úgy érzem – jó ösztönök, és mint aki azóta
több évtizedet megéltem mint művész, elmondhatom, hogy a tiszta és a jó, el nem
tompult érzékelés rendkívül sokat jelent az életben. És mivel valójában talán a művészet sem egyéb, mint az életnek egy kicsit magasabb rendű folytatása, a művészet az érzékeléseknek a tisztaságától függ.

44

tiszatáj

Mai szerb esszék

Az önértelmezés határai
„Jebite se devedesete!”
A jelen esszé-összeállítás egy olyan kísérlet, amely átszabja a megjeleníteni kívánt
arcot, feltölti jelentéssel az üres nevet, ami esetünkben a ’szerb’ és a ’mai’ jelzőket
érinti. Egy Frankensteinnel van dolgunk, ám ez inkább a válogató önkényéről tanúskodik, semmint a kiválasztott területről. Hasonló szubjektivitással találkozunk itt,
mint ami az esszékben megnyilvánul. Ezek az írások, Montaigne kifejezésével élve,
olyan tapasztalat-nyomok, amelyek javarészt a ’90-es évekből maradtak fenn. Ez az
időszak Szerbiában páratlanul gazdag esszéirodalmat eredményezett. Talán a kötetlen
műfaj „szabadsága” (M. Epstejn) vonzotta a háború beszédmódjába kényszerült (és
kényszerítő) alkotókat, szinte nem is említhetünk olyan szerb szerzőt, aki ne próbálta
volna ki magát az esszé műfajában. Jugoszlávia darabokra hullásával új identitáshajtások születtek, az újonnan meghúzott határok által felfokozódott az önmeghatározás/önbehatárolás igénye. Montaigne óta az esszé a (lezárhatatlan) önértelmezés jegyében fogan. A szerb szerzőknél is hasonló identitás kereséssel találkozunk, azzal, hogy
náluk az önértelmezés egyben a saját kultúrájuknak a körbejárása is. S ez – akárcsak
a humanista szerzőnél – egy véget nem érő szellemi tapogatózássá válik. Vagyis a „Balkán” – mint minden név – csak mint imaginárius dimenzió létezik (M. Todorova).
A fordítások oly módon értelmezik a délszláv mentalitást, hogy a magyar befogadó ennek a kultúrának csupán néhány mozzanatát sejtheti meg, ne is álmodozzon arról,
hogy teljes képet kap egy másik nemzet (esszé-irodalmi) identitásáról. Ebben az esetben eltévedne a „balkanizáló” olvasatának egzotikus dzsungelében. A most következő
összeállításban a hibrid mítoszteremtő (pl. a kiválasztott nemzet) szövegek helyett mítosztalanító írásokat olvashatunk. Ez a folyamat legradikálisabban a posztstrukturalista
„ideológiájú” szerzőknél jelentkezik (Miško Šuvaković), ahol a megszólaló szubjektum
is ironikus megvilágításba kerül, ezáltal viszonylagossá válik az individuum belső
világának biztonsága a kaotikus külső térhez képest. Ennek következtében a mítoszteremtés nem szűnik meg, az írás megreked a metaforikus problematizálás szintjén.
Ugyanakkor e blokkal nemcsak a balkáni háborús diskurzust szándékozom bemutatni. Igyekeztem minél szélesebb tematikájú munkákat összeválogatni, a ’90-es
évek termése mellett friss szövegekhez is hozzájutni. Így került be az újvidéki posztmodern beállítottságú gondolkodó, Svetislav Jovanov, akinek rendkívül széles munkásságából mindenképpen kiemelném a Danilo Kiš prózájáról írt könyvét, a posztmodern szótárát. A válogatásban szereplő írások a legutóbbi kötetéből származnak
(A XX. század mítoszai – Mitovi XX veka). A belgrádi Jovica Aćin sokoldalú szerző,
tanulmányokat, esszéket, novellákat ír. Első magyar nyelvű publikációi az újvidéki Új
Symposion laphoz kötődnek, a legutóbbiak viszont a veszprémi Ex Symposion folyóiratban jelentek meg. A jelen írása kézirat. A szintén belgrádi Dubravka Đurić a már
említett Miško Šuvaković felesége (úgy tűnik, egy supergroup-ról van szó…), az egyetlen szerb feminista orgánum, a magas szintű tájékozottságról árulkodó ProFemina fo-

2003. január

45

lyóirat egyik szerkesztője. Esszéírás mellett költészettel és műfordítással is foglalkozik,
jelen írása kézirat. Šuvaković konceptualista (képző)művészként indult, majd lassan áttért a teóriára. Ma a belgrádi egyetemen tanít irodalom-, zene- és művészetelméletet.
Az egyik legtermékenyebb és legképzettebb szerb posztstrukturalista gondolkodó.
Azon ritka szerb szerzők közé tartozik, aki rendszeresen szerepel a volt jugoszláv köztársaságok irodalmi rendezvényein. Az összeállításban szereplő munkája kézirat. Vojislav Despotov 1999-ben meghalt, költészettel, prózával, esszével, műfordítással, lapszerkesztéssel stb. foglalkozott. Magyarul az Ex Symposionban, a Jelenkorban és a Foszszíliában olvashatók a művei. Mihajlo Pantić a belgrádi egyetemen tanít. Kiváló érzéke
van ahhoz, hogy az éppen aktuális irányzat nyelvén szólaltassa meg a műveit (amikor
a ’80-as években a farmernadrágos próza volt a divat, akkor ebben a stílusban írt, most
posztmodern feeling-ben alkot).
A politikai tárgyú művek között elsősorban azokat választottam ki, amelyek a gyűlölet-beszéd „ellenében” fogalmazódtak meg1. A szerzők sorrendje laza kronológiát követ, ezért nyitja meg a blokkot a válogatásban szereplő legidősebb gondolkodó, Radomir Konstantinović. A szerb szerző Samuel Beckett egyik jó barátja volt, levelezésüket
kiadta egy könyvben. Munkássága több szempontból is kardinális jelentőségű a szerb
irodalom számára. A magyarul (is) olvasható, ám sajnos nem túl szerencsésen A vidék
filozófiájá2-nak fordított könyvében már 1969-ben szigorú pontossággal feltárta (és előrelátta) a szerb nacionalizmus mechanizmusát. A sárfészek filozófiája nagy hatással
volt az újvidéki symposionisták első nemzedékének gondolkodásmódjára is (Domonkos István, Végel László, Tolnai Ottó stb.). Filip David és Mirko Kovač nemcsak azért
fontos szerzők, mert szoros kapcsolatban álltak Danilo Kiš-sel (aki Kovačnak ajánlotta
a magyarul is olvasható Borisz Davidovics síremléke c. regényének első fejezetét), hanem mert hasonló módon léptek fel nemcsak a titói, hanem a ’90-es évek szerb
totalitáriánus rendszere ellen is. David és Kovač (az utóbbi a polgárháború idején, miután rárontottak a szerb nacionalisták, önként elhagyta Belgrádot, elköltözött a háború sújtotta Horvátországba) kiadták a polgárháborúk alatt egymásnak írt leveleiket,
ezekből magyarul is olvashatunk az Ex Symposionban, a Holmiban és a Magyar Lettre
Internationalban. Kovač mostani esszéje tőle szokatlan módon az írói szenvedélyeket
tematizálja, s ezen belül is a nagy világirodalmi toposzt, az alkoholt. A magyar olvasónak külön érdekességgel szolgálhat az, hogy utal Hamvas Béla: A bor filozófiája c. művére is. Ivan Čolović etnográfus és szociológus. Irodalomelméleti, urbánus etnológiai,
etnolingvisztikai és politikai antropológiai tárgyú könyveket írt. A Biblioteka XX vek
nevű kiadó alapítója, amely legfrissebb külföldi szakirodalmat terjeszti a szerb piacon.
Munkáit több nyelvre lefordították. Roland Barthes és Georges Bataille műveinek
egyik szerb nyelvű tolmácsolója.
1

2

Ezért nem szerepelnek a szerzők között olyan kiváló írók és költők, mint Milorad Pavić,
Svetislav Basara, Vladimir Kopicl stb. A válogató szubjektivizmusát elsősorban ezen a „tisztogatáson” lehet számon kérni.
Ford.: Radics Viktória, Kijárat, Bp., 2001. Nem értek egyet a szerb „palanka” szó „vidék”
tolmácsolásával. Ugyanis a palánk szó szerb jelentése kettős. Egyfelől történelmi tárgykörben sáncot, a vár környékét jelenti, olyan helyet, amelyet a palánk véd, elzár (így épített védőfal, erőd), másfelől a sárfészek kontextusa tapad hozzá. Ebből a szempontból gúnyos, ironikus konnotációt kap: kövezetlen, elmaradott, sivár falut, kisvárost értenek alatta. A műben mindkét vonzat megtalálható.

46

tiszatáj

Ezek után már csak az olvasó következik, hogy – feltételesen szólva – megismerkedjen egy másik kultúra erősen megvágott írói termésével. Talán e fordítások olvasása
kiépíthet egy olyan képzeletbeli hidat, amelyen keresztül a két világ – ha nem is tud
teljesen találkozni – legalább közeledhet egymáshoz. Vagy tippeket kaphat a saját önértelmezése határainak kitágításához.

Orcsik Roland

2003. január

47

RADOMIR KONSTANTINOVIC´

Triptichon (1992–2000)
I. Szörnyeteggel élni
A Belgrádi Kör Másik Szerbia című sorozatának első beszélgetésére jöttünk össze.
Mindannyiunknak jelenthet valamit ez az alkalom, a puszta ígéretnél többet, hiszen
valamennyien napról napra magányosabbak vagyunk, egyre kevesebbet beszélünk egymással, sőt már egyre kevésbé vágyunk erre, miközben a totalitarisztikus erőszak
egyre fokozódik: magány – ez a totalitarizmus egzisztenciális valósága.
Nacionalista totalitarizmusban élünk, mely napról napra vérszomjasabb: íme, Kupres vérben; íme, Szarajevó vérben és rettegésben. Előreláttuk ezt? Három évvel ezelőtt,
1989 márciusában, ugyanebben a Szarajevóban, A vidék filozófiája megjelenésének huszadik évfordulója alkalmából rendezett fórumon többek között azt mondtam: A fejünk forog kockán, ezt tessék tudomásul venni. Előrelátható volt az erőszak, hisz a nacionalizmus természetében fészkel, mivel a nacionalizmus, abszolút egységet, ellentmondás-mentességet követelve, arra van ítélve, hogy összetűzzön a valósággal, mely
természetesen ellentmondásos: tehát erőszakra van ítélve.
Emlékezzenek csak vissza például, milyen brutális ingerültséggel fogadták egyesek
a Belgrádi Kör megalakulásának már a hírét is, mikor még el sem kezdett tevékenykedni. Megjegyzendő, hogy ebből a brutalitásból alaposan kivették a részüket azok is,
akik demokratáknak tüntették fel magukat, s akik meggyőződésem szerint valóban demokraták szeretnének lenni. Ekkor jutott a fülembe a mendemonda, miszerint én sokáig az odúmba bújva hallgattam, és csak azért bukkantam hirtelen felszínre, mert vezérnek kiáltottatok ki. Mondjuk, hogy így igaz: vajon ezeket a szavakat üdvözlésnek
vegyem, baráti, felebaráti köszöntésnek, hogy előjöttem az odúmból, megszabadultam
a félelmetes magánytól, valami módon feltámadtam? Vagy ellenkezőleg, úgy értsem,
mint (akár teljesen tudattalan) kívánságot, hogy maradjak ott, ahol voltam, hallgassak,
bizonyos tekintetben legyek halott? Hogy haljak meg ismét?
Nem volt ez mentes az erőszak reflexeitől, annyi biztos. Dehát nyakig vagyunk
a totalitarizmusban, a totalitarizmus pedig erőszakkal fertőz, totális erőszakra tör, egyetemes módszernek tekinti az erőszakot, úgy mások, mint önmagunk irányába. A totalitarizmus az erőszak totalizálása. Meghódít bennünket és kiforgat önmagunkból, mint
ahogy kifordít, szörnyeteggé tesz mindent, amihez hozzáér. Éppen az abszolút egységre törve (s pontosan ebből kifolyólag erőszakra ítélve) válik, úgymond, szörnymesterré; felülmúlhatatlan a szörnyetegek – a félresikerült hibridek, meddő keresztezések,
az ellehetetlenített szintézis, a győzedelmes paradoxonok – teremtésében, a kétfejűek
diadalmaskodnak általa mindenütt. Ilyen kétfejű, szüntelenül harapó és zabáló szörnyeteg például a nacionalista demokrata (vagy a demokrata nacionalista); a klerikális
náci (keresztény nacionalista) a TV-szerzetes alakjában, aki a tévékamerák előtt gyerekkoponyákkal labdázik, kereszt helyett pedig karót hord, vagy a tévében imádkozik
Istenhez, de nem azért, hogy szabadítsa meg őt a bűneitől, hanem azért, hogy szaba-

48

tiszatáj

dítsa meg a köztársasági elnöktől; ilyen szörnyeteg a kommunista antikommunista
a balkáni mccarthyzmus stílusában, akit a tegnapi kommunista vezérek irányítanak.
Akármerre nézünk, mindenütt ilyen torzulásokkal, félresikerült torzszüleményekkel, kilátástalan félreértésekkel találkozunk, akik a totalitarista erőszak megrendezésében elárasztják ezt a világot, egyre jobban elhatalmasodnak benne, úgyhogy már-már
„normálisaknak” tűnnek. Itt, ahol eluralkodott az erőszak, s a járma alatt minden kifordul, egyre normálisabbá válik a szörnyetegség – mintha a normális szörnyetegség paradoxonát élnénk: a paradoxitás lényegi kifejeződése a szörnyetegség mint normalitás.
Nem csak arról van szó tehát, hogy nap mint nap e normális szörnyetegség közepette élünk, nem csak arról, hogy hozzászoktunk a szörnyetegekhez és rokonultunk
velük, hanem, íme, mi magunk is szörnyetegekké válunk; a totalitarista nacionalizmus
erőszakának jármában élni annyi, mint napról napra egyre inkább elfogadni ezt az erőszakot, úgy is, mint ami hozzánk tartozik – elfogadni az elfogadhatatlant: természetesnek elfogadni a szörnyűt. Olyan világban élünk (ha ugyan élet ez), melyben a szörnyű
természetessé válik, a természetes pedig szörnyűvé. Ezért az emberség, ha találkozunk
vele, valótlannak tűnik; ugyanakkor a szörnyeteget, aki pedig mindenütt jelen van,
alig vesszük észre. A szörnyeteggel együtt élni – ez annyit tesz, mint észre sem venni,
nem annak látni, ami.
A totalitarizmus vakká teszi az embereket a szörnyűségre, s ez a legborzasztóbb:
a totalitarizmusban az a szörnyű, hogy egyre kevesebb, ami szörnyű. A szörnyű nemléte, a szörnyűséges felfoghatatlansága, a szörnyeteg láthatatlansága, fantomizációja –
nem annak jele ez, hogy belesüllyedtünk a szörnyűségbe? Ha nem látom a szörnyet,
nem annak jele ez, hogy én magam is szörnyeteggé váltam? Minden totalitarizmusnak,
mint a szörnyek demiurgoszának, alaptörekvése, hogy láthatatlanná váljék: hogy teljesen bekebelezzen bennünket, hogy az „énünkké” váljon. Innen van, hogy az emberek
többsége egyáltalán nem érzékeli a totalitarizmust, nem totalitarizmusnak látja, nem
annak éli meg: leggyakrabban mi magunk vagyunk a totalitarizmus, anélkül, hogy ennek kicsit is tudatában lennénk. A totalitarizmusnak nincs öntudata.
A tudat és a totalitarizmus megbékíthetetlenek. A tudat és a szörnyetegség kibékíthetetlenek: a Belgrádi Kör munkája elkezdődhet.

II. Emberségem állata
Jó napot kívánok mndenkinek.
Ismét itt vagyunk Szarajevóban, nem sok idő telt el utolsó ittlétünk óta, s mi ismét
eljöttünk: mintha lenne Szarajevónak valami varázsa, ami visszaparancsol ide. Néhány
napja, az éjszaka közepén, hallottam magam, amint azt mondom: Haza akarok menni,
s íme, ezt most vonakodás nélkül be is vallom itt, Szarajevóban. Nem hiszem, hogy
máshol meg tudnám tenni ezt. Mert Szarajevó a nagy beismeréseink városa, nagy vallomásaink városa. Igazságunk székhelye. És még sokáig az lesz.
Haza, de hova? Nincs házam. A házam nem az én házam. Amikor annak idején
amszterdami barátaim, szarajevói menekültek, megkérdeztek, hogy tagja lennék-e az
alakulófélben lévő ex-yu-pen-nek, rögtön beleegyeztem: hiszen én voltaképpen emigráns vagyok. Idegen az idegen világban. Hogy mondhatnám, hogy ez a világ, mely még
mindig visszautasítja, hogy szembesüljön a bűntettekkel, melyek belőle fakadtak, és
amely e szembesülésre való minden felhívást árulásnak tart, legjobb esetben mazochizmusnak – hogy mondhatnám, hogy ez a világ az én világom? Idegen vagyok ebben

2003. január

49

a világban, és elfogadom ezt az idegenséget. Mi több, ápolom, fönntartom, fejlesztem,
íme, ebben a pillanatban is, hogy ezt itt most mondom, tudván tudva, mi az ilyen beszéd következménye. Előbbre való egy öreg, kiátkozott eb halála, sőt egzisztenciája
(tehát ami a halálnál is rosszabb) a háborúra uszító értelmiségi csőcselék életénél. Meggyőződésem, hogy ezek az urak felelni fognak még a szerb népnek a más népeken elkövetett erőszakért, akárcsak a saját népükön elkövetett erőszakért, az elüldözött és
halott tíz meg tízezer szerbért, felelni fognak abban az órában, amikor majd szembesül
önmagával a nemzet. Várom ezt az órát. Hiszek benne. De addig hogy mondhatnám,
hogy ez a világ az én világom? Hogy mondhatnék bármit is? Hogy beszélhetek egyáltalán? Régóta sejtem, hogy a beszédhez hozzá tartozik a világ valamiféle elfogadása, előfeltételezi ezt: ahhoz, hogy beszélhessek, a világnak mégiscsak az én világomnak kell lennie számomra, tekintet nélkül arra, miféle gonoszságokat láttam benne, tekintet nélkül
arra, hogy negációs energiát ébreszt bennem. A beszédhez hozzá tartozik a világ, miként hozzá tartoznak mások, akik beszélnek hozzám, akikhez beszélek, a beszéd
konstituálja a másikat, a beszéd konstituálja a világot.
Az idegenség a világban idegenség a beszédben. A világ abszolút el nem fogadása
annyi, mint a beszéd abszolút elutasítása. A gonosz diadalmaskodásának perceiben
– mint például amikor ezt a várost romba döntötték –, elhatalmasodik ez az idegenség:
nemcsak elnémul ilyenkor az ember, mert nincs szava, ahogy mondani szokták, hanem
szembe is fordul a beszéddel: nem beszélni akarna, hanem felüvölteni. Nem ember szeretne lenni tehát, hanem állat: az üvöltéssel az állatiságba szökne, a nem-tudatba, az abszolút feledésbe és ön-feledésbe.
Ez kétségbeesés, Kétségbeesés, a szörnyű mester, mely állattá akarná változtatni az
embert, ám (sietek hozzáfűzni) nélküle ma emberség nem létezik. Azt mondtam valahol, abban az időben, amikor ti itt, Szarajevóban, a kor legszörnyűbb, legszégyenteljesebb ostromállapotában ellenálltatok az emberség agóniájának (és mi nem segíthettünk
– habár egyre gyakrabban felteszem magamban a kérdést: nem bírtunk vagy nem mertünk segíteni?), azt mondtam tehát valahol: aki ma nem esik kétségbe, az nem ember.
És most tovább folytatom: aki a gonosz diadalmaskodása idején beszéd helyett nem
szeretne felüvölteni, mint egy halálosan megsebzett állat, az nem ember.
Nincs ma emberség kétségbeesés nélkül. Nincs ma beszéd, ha nem kísérti meg
mélységesen a jaj meg az üvöltés.
Beismerem azt is, hogy legutóbbi szarajevói ittlétem alkalmával, minden egyes kimondott szó után rosszul, igen rosszul éreztem magam: mintha valamit rejtegettem
volna a beszéddel. Mintha valamihez hűtlenné váltam volna. Mintha tévesen, sőt hamisan mutatkoztam volna meg.
Azt hiszem, ez nem a lény és a nyelv közti szokványos félresiklás következménye
volt, hanem emberségem állata, a kétségbeesés roppant, gyönyörű, szörnyű állata követelte a jogát. Azt hiszem, maga a lényegi emberség követelte tőlem az üvöltést a beszéd
helyett. És csak a honvágy kényszerítő erejének köszönhetően fűztem mondattá a szavakat, ahelyett, hogy az üvöltés indítékának engedelmeskedtem volna; a honvágy hatására artikuláltam a zokogást, tettem emberré a sebesült emberség állatát, annak ellenére, hogy a beszéddel, a beszéd kísérletével talán magam is csak növeltem a hatalmas,
szégyenteljes verbális szemétdombot, mely a sebesült emberséget borítja.
Szemlátomást beszélek; beszélni próbálok, megpróbálok hazatérni. Lám, én is menekült vagyok: megpróbálom ebben a véget nem érő éjszakában kimondani, hogy haza
akarok menni.

50

tiszatáj

Szarajevó – vajon Szarajevó lenne ez a haza? Vagy talán már nincs Szarajevó, nincsen haza? Vajon a szerbek kiűzése Szarajevóból már olyasmi, mint Szarajevó lehetséges kiűzetése Szarajevóból?
Ha Szarajevóban nincs ház, mely befogadna, akkor Belgrádban sincs, és Zágrábban
sincs. Belgrád csak akkor lehet Belgrád, és Zágráb csak akkor lehet Zágráb, ha Szarajevót valóban visszaadják Szarajevónak: ha ismét az lesz, ami a fasiszta őrület előtt volt:
mindenki nagyvárosa. Itt dől el valamennyiünk sorsa. Köszönöm.

III. Edo Murtić keze
Edo Murtić meg én régi barátok vagyunk. Amióta beütött a gonosz (1991 óta) egyszer sem találkoztunk. Mégsem mondhatom, hogy nem voltunk együtt, sőt olykor talán többet, mint azelőtt. Edo elküldte nekem az akvarelljeit Vrsarból, mindig néhány
szó kíséretében, s én e sár közepette a tengerparton találtam magam, az ő vrsari kertjében. (Nem hiszem, hogy lesz erőm belépni oda.) Az egyik ilyen akvarellre, a papír hátuljára azt írta Edo: „Mondd, mi történt az emberekkel, miféle vírus támadta meg az
agyukat, meddig tart még ez az őrület?” (A keltezés: Vrsar, 95. 10. 12.)
Ez a kétségbeesés az őrületről beszél. Ezt a kétségbeesést hallom ki a Viva la muerte
grafikákból. Tizenkét lapot küldött belőlük Edo. Felsorakoztattam őket a szobámban
a fal mellett, s egyszeriben valami haláltánc közepette találtam magam; a szobám olyan
temetői kápolnává változott, amilyen a Miasszonyunk temploma a Skriljinán, Bermben, ahová olykor befordultam útban Gorankához és Edóhoz. Igaz, Edo halottjai nem
járhatnak körtáncot, mint a kasztvai Vincentéi Bermben. Ezek végleg megmerevedtek.
Nincs remény arra, hogy megmozduljanak. Nincs remény: ez Murtić nagy kísértése.
Mi más lenne Murtić, mint mozgás? És mi más nála ez a mozgás, mint a formák tagadása, a formák átalakulása; mi más lenne Murtić kolorizmusa (ami a kortárs lírai absztrakció legnagyobbjává tette őt), ha nem szín a forma helyett, az átalakulás letéteményese?
Murtić mára már legendássá vált vitalizmusa, „pingálásának” öröme ebből a kimeríthetetlen, befejezhetetlen átalakulásból ered. A Viva la muerte a forma kísértése, a
véglegességé. Ki kell mondanom: olyan ez, mint a halál kísértése. Mert a halál nem
kedveli Edo Murtićot; a halál, mint végleges, abszolút megváltoztathatatlan, javíthatatlan – a halál végleges, hatalmas, hatalmában statikussá (meghatározottá) merevedő formát követel. Igaz, vannak a Viva la muerte ciklusban olyan csontvázak és koponyák is,
melyeket viszonylag könnyed (mondhatni: lágy) kézmozdulat vetett papírra, úgyhogy
a vonal valahogy habozó, mintha magában foglalná egy másik, harmadik vonal lehetőségét is. Ám a Viva la muerte a végleges, határozott vonásokkal rögzített csontvázakról
és koponyákról marad emlékezetes, melyek abszolút megfelelnek a halál akaratának;
ez az undorító Falánk Hölgy, az abszolút redukció hölgye csak a tiszta csontot szereti.
Ki ezekben a grafikákban Edo Murtić, ha nem az, aki válaszol a Halál hölgyének kihívására? Íme, az átalakulások embere, a nagy kolorista így „működik együtt” a halállal a végességet szolgálva. Kés ez, amit a linómetszet kíván meg. Ám egyúttal a halál,
mely csakis a kést fogadja el. (A ceruzát nem. Az ecsetet sem.)
Edo halál elleni lázadásában (mert a Viva la muerte az ő nagy lázadása a halál ellen)
a legizgalmasabb az, ahogy válaszol a halál kihívására, mégpedig mint a végleges forma
kihívására. Ez a kihívásra adott válasz a legizgalmasabb: a vér, amit hagy végigcsorogni
ezeken a csontvázakon, melyeken kitüntetések fityegnek (egyetlen csontváz sincs kitüntetés nélkül, ha jól tudom), vagy ami szétfröccsen rajtuk. Ez az Edo kezéből szár-

2003. január

51

mazó vér, ez az agonikus vér, vajon ez itt az élet egyetlen garanciája (az egyetlen, még
ha az utolsó is)? Mintha Edo keze csakis ebben a fröccsenésben lenne valóban Edóé: ez
a fröccsenő, csorgó vér, ez az, ami ellenáll minden formának, maga a tetten ért formátlanság. A Viva la muerte drámai ereje (mely valóban roppant nagy erő), ebben az ellentmondásban áll, a formák és a formátlanság, a csontok és a vér ellenpontjában. Lesznek olyanok, akik, nem ok nélkül, az informel hatását látják majd ebben a vérben. Ám
ez olyan vérengzés, mely itt ismét aktualizálja az informelt, mint borzalmas éveink
(1991–95) vérengzésének tapasztalatát. Ez a vérontás visszatérít az informelhez. Action
Painting ez az emberség agóniájában, valami, amit formálisan már régről ismerünk, ám
most egzisztenciálisan abszolút új: egy olyan, mely nélkül nincs Murtić (Murtić keze a
legtermékenyebb gesztus keze, amiről tudomásom van), ám ez a gesztus most nem „a
szervi optimizmus és az egzisztenciális szorongásnak ellenálló érzéki vitalitás szolgálatában áll” (Pierre Restany), és nem is csak abból fakad, hogy ezekben az átkozott években ennek az egzisztenciális szorongásnak a legmélyén találtuk magunkat. Hanem abból, hogy az „őrület” közepette, a kétségbeesés közepette találtuk magunkat, mely úgy
tekint ama gesztusra, mint az egyedül lehetséges beszédre.
Én Szarajevóban (1977) megpróbáltam erről beszélni: a gonosz diadalmaskodásának
perceiben az ember a beszéd ellen fordul: „nem beszélni akarna, hanem felüvölteni.
Nem ember szeretne lenni, hanem állat”. Érzékelem ezt az állatot a Viva la muerte grafikáiban. Hallom: ez „emberségem állata, a kétségbeesés roppant, gyönyörű, szörnyű
állata”. Nélküle nincs emberség a gonosz áradatában; mentsetek meg a kétségbeeséstől,
s megmentetek az emberségtől: „nincs ma emberi beszéd, ha nem kísérti meg mélységesen a jaj és az üvöltés”.
Edo Murtić manapság mélységesen kétségbeesett, akarom mondani, nagy ember.
Már a Viva la muerte előtt is hallottam a kétségbeesését. Kihallottam a vrsari tájképeiből, az 1992-95-ös évekből, a 95-ös grafikai kiállítás katalógusából (ezt is elküldte), leginkább azonban talán a Montrakerből, a néhai vrsari bányáról készült rajzokból. (Azt
hiszem, hogy a Montraker Edo Murtićról marad nevezetes; azt hiszem, Edo Murtić vezette be Isztria mitológiájába. Az ő Isztriájának mitológiájába. Meg az enyémébe – ha
szabad ezt mondanom.) Ezek a rajzok jövendő „pingálmányainak” strukturálásai, új
guache-, akvarell-, pasztell-munkák sejtelmei vagy evokációi, ám önmagukban is megállnak, s kivételesen jelentősek e korra nézve. Éles, sebes, előreláthatatlan vonások, befejezetlen félkörök és körök, szintúgy befejezetlen ellipszisek, egymást kereső, metsző,
elváló vonalak, melyek összetalálkoznak, találkoznak, mint mindannyian ebben az
„őrületben”: valamennyien Edo kezében vagyunk, rajzfüzetének papírján. Ez a kéz volt
ezekben az esztendőkben a mi legigazabb kezünk. A rajz őrülete ez, ám ugyanakkor az
őrület rajza. Ez vagyunk mi. Ez a Viva la muerte-n a vér.

RADICS VIKTÓRIA fordítása

52

tiszatáj

FILIP DAVID

Töredékek a sötét idõkbõl
AZ ÖRDÖG SZÓTÁRA
Nincs nap, hogy ne értesülnénk egy újabb gonosztettről, amit ember ember ellen
követett el, hogy ne derüljön fény az intolerancia egy új formájára, egy újabb aljasságra, a gyűlölet és a bűnözés egy eleddig ismeretlen vetületére. Csúfot űznek az igazságból. Önmagától íródik az ördög terjedelmes szótára, melyben seregszemlére gyűlnek mindazok a fogalmak és szavak, amelyek összefoglalják az emberi természet sötét
oldalát képező fenoméneket. Lejegyeztetett a legaljasabb és legesztelenebb torzulások
gyűjteménye: a civileken és a tehetetleneken elkövetet erőszaktól, az üldözésektől,
a tömeges kivégzésektől, a saját és az idegen javak megsemmisítésétől, a vakító gyűlölettől a szégyen és a megbánás teljes hiányáig, a valóság valódi képének kiforgatásáig.
Részvét nélkül, lelkiismeret-furdalás nélkül. A jövendő nemzedékek ennek alapján fognak ítéletet mondani a maiakról.
Ami bennünket specifikussá és oly különlegessé tesz, az az, hogy mindegyik gonosztettet egy-egy állítólagos erény leple borítja: az etnikai tisztogatásokat az élettérért folytatott nemzeti harc örvén viszik végbe, a civileken elkövetett erőszak a történelmi adósság
visszafizetése, a városok ostroma győztes katonai taktika, a falvak felégetése arról az eltökéltségről tanúskodik, hogy inkább vesszen az is, ami a miénk, csak idegen kézre ne
kerüljön; a gyűlölet tartósítása hozzájárulás a mindenkire nézve kötelező határok megvonásához. A hitet blaszfémiával teszik csúffá a valódi hívők előtt, az állam saját törvényeit semmibe véve alázza meg a polgárokat, a politikusok ostobaságok záporával alázzák meg a józan észt. A háborús bűnösöket tekintélyes üzletemberekké, parancsolóikat
pedig tekintélyes politikusokká léptették elő. Az ördög szótárát alighanem a cinikusok
szótárának is nevezhetnénk. A múlt század közepén, elborzadva az uralkodó képmutatástól, a gyilkolások és a bűntettek rémségeitől meg az emberi jellem romlottságától és
megbízhatatlanságától, Ambroise Bierce állított össze egy ilyen szótárt.
Az a veszély, hogy az ördög új szótára szűkölködne a fogalmakban és kevésbé cinikus magyarázatokkal szolgálna, nem áll fenn. Aki egy kicsit is ért a matematikához,
könnyen kiszámolja, hogy a kis számok fokozásával felfoghatatlanul nagy számokig
jutunk el. Fél tucat, az emberi jellem deformációit jelentő szó – gyilkolás, megerőszakolás, rombolás, kegyetlenség, gyűlölet, becsapás –, ugyanennyi hősiesen patetikus formulával kombinálva – áldozathozatal a nemzet oltárán, az ősi föld védelme, hazafiasság, a vezér imádata, történelmi célok megvalósítása –, velük kapcsolatra lépve, tehát
hat kegyetlen szó az említett öt elvvel kombinálva több mint kétszázezer különböző
helyzetet ad ki, és mindegyikük egy-egy olyan fogalmat képez, melynek a helye a képmutatás, a hazugságok, az emberi aljasság és tompaság jelenkori szótárában van.
Az embertelenség, akárcsak az emberi butaság, kimeríthetetlen. Számtalan variánsban ismétlődnek. Mindegyik helyzet alapjában ott egy gonosztett, melyet valami esküre akasztottak rá. A gonosz a magasabb cél szolgálatában. Mintha a gonosz célt
nyerve lényegileg átváltozhatna. Mintha a gonosztett kevésbé volna gonosz, vagy megszűnne annak lenni, ha a nép nevében, a párt nevében vagy a hit nevében követik el.

2003. január

53

Pedig ettől nemhogy csökken, hanem nő a gonoszsága, hisz átfogóbbá, megalapozottabbá, teljesebbé válik. A fanatikusok gonoszságává, akikben senki iránt sincs irgalom,
legkevésbé a bölcsőben fekvő újszülött iránt.
Az ördög szótárának szavai rettenetes energiájukkal elnyomnak minden más szót,
vagy, különféle démonok szolgálatába állítva, új, más jelentéssel ruházzák fel őket. Az
egyszerű nép száján állandóan ott forognak ezek a szavak, de az ideológusok, a politikusok, a műveltek is használják őket. Az írók ezen a nyelven írnak. A kétszázezer szituáció
és a leírásukra szolgáló ugyanennyi szó gyorsan ötszázezer szóvá szaporodik, egymillióvá, kettővé... minden ördögi szó egy emberéletet ér. S hamarosan több az átkozott és
megrontott szó, a gyűlölet, az „átvilágítás” és a pogrom szava, mint a lakosság létszáma.
Minden lakosra két-három ilyen szó jut, két-három fojtogató helyzet, mely hurokként
szorul a nyakra. Behálózzák az emberi tudatot, mindenki gondolkodását. Az a világ,
melyben eluralkodnak az ilyen szavak, a démonok, a boszorkányok, a fekete mágia világává változik, melyet teljes mértékben lenyűgöz a gonosz, s ez a megszállottság maga az
élet. A gúnyos nevetés, a pozitív értékek csúffá tevése és megvetése annak jele, hogy küszöbön a sötétség kora, ami mindig együtt jár a terror és a félelem ólomidejével.
„A világ tele van démonokkal. Milliós csapatokban garázdálkodnak, és nem sikerül
őket kiűznünk. Voltaképpen nem is űzhetjük ki máshonnan a Démont, csakis önmagunkból” – írta Denis de Rougemont. Majd hozzáfűzte: „Ajaj, mit tettünk a szóval!
Vannak szájak, melyekben már hazudni sem hazudhat, mert alacsonyabbra süllyedt
a hazugságnál, akarom mondani: jelentését vesztette... Amikor zavart kelt a nyelvünkben, az ördög a közösséget is megsemmisíti... Tudja, hogy az emberek egyedül a nyíltan és világosan kimondott szóval adhatnak hangot elkötelezettségüknek, s a szavak értelmének kiforgatásával és megsemmisítésével elpusztítja a hűség alapját is...”
Hadd mondjuk el azoknak, akik precíz magyarázatokat és pontos leírásokat követelnek: az ördög a dolgok, fogalmak, hiedelmek, életszemléletek olyan formája, mely
a teljes erkölcsi széthullásban, az utca és a névtelen tömeg uralmában testesül meg, miközben a zsarnok jogarában rejtőzködik. Az ördög tudvalevőleg Mindenki és Senki,
jelentéktelennek álcázva, egyetlen célja azonban az, hogy eluralkodjon a lelkeken és
a birodalmakon.
Az ördög szótárának fedelei közé egy diabolikus világ van bekötve, melyben gyilkos
és elnyomó szavak lakoznak. S a szavak egész menazsériája, melyek vadállatnál veszélyesebbek: szavak, amelyek tépnek, szétszakítanak, átkozott és megrontott, csábító és
kárörvendő szavak, melyek élesek, mint a tőr, és tompák, mint a gyilkos bunkó. Szavak,
amelyek a nagy, valódi vereségeket hazug és nemlétező diadalokká változtatják.
Az ördög szótára tehát élő könyv, melynek lapjain világunk eszetlen és torz tömegei nyüzsögnek. Egy olyan világé, melynek nem az urai vagyunk többé, hanem a foglyai, a szolgái és a rabjai. Melyben egyre kevesebb a megértés, s egyre több a viszály.
Az ördög szótára a visszájára fordult és kiforgatott fogalmak világának szülötte, diabolikus lényegének tolmácsolója. A jövendő koroknak küldjük innen, a mi időnkből,
hogy ne ismétlődjenek meg bizonyos veszélyes őrületek és romboló megszállottságok,
habár, mindent tekintetbe véve, így a ránk hagyományozott tapasztalatokat és emlékeket is, nem javallott túlságosan bízni abban, hogy a kollektív ész képes az elmúlt idők
rossz emlékeiből és gyötrelmes tapasztalataiból leszűrni a hasznos tanulságot és kihallani a szörnyű intelmet.

RADICS VIKTÓRIA fordítása

54

tiszatáj

MIRKO K OVACˇ

A folyékony irodalom
Az irodalmi kocsmákban mindig is örömmel csevegtek az írókról és szenvedélyeikről. Aki legtöbb történetet tud egy író gyarlóságairól, az az irodalom legképzettebb
szakembere. Nagy irodalmi nevek váltak legendává a részegségnek köszönhetően; végül a legenda összenőtt a műveikkel. Minden korban, talán már az első leírt szó óta,
hódoltak az emberek a mámorító nedűnek. Az írók gusztusból vagy pózolásból vedeltek, a lélek erősítésére, a bohémség dicsőítésére, követve az ital irodalmi hagyományát,
utánozva az elődöket és egymást, kétségbeesésből vagy függőségből, orvosolva a szerelmi bánatot vagy más kínokat, lázadásból és halálfélelemtől, menekülve a magánytól
vagy az emigrációs szenvedéstől. Továbbá misztikus, lelki, öngyilkossági, családi, szexuális és még a fene se tudja, miféle okból. Esetleg azért is, hogy e választás szabadságával megkísértsék a burzsujokat. Elnyomni a bűntudatot, a valódit és a fiktívet egyaránt; a szeretteik iránti bűntudatot. Hogy sírni tudjanak és emlékezni, hogy „felépítsék
a légvárat”. Felejteni. Ám mindegyikük legalább két dolgot próbált meghatározni: mi
a csudának ír és miért iszik. Mind a két kérdésre sok ellentmondásos válasz született.
Meghúzták az üveget a vallásos költők is, akárcsak a misztikusok, meggyőződve abban, hogy a borral az isteni szerelmet dicsőítik. A test kenyér, a bor, mint vér, pedig
a lélek. Attól is be lehet rúgni, ha kenyeret tumkolunk a borba, ez az egyesülés
(coniunctio); erre az egységre utalt Jung a maga alkímiájában, aki szintén hörpintgetett
a pohárból. Önéletrajzi könyvében azt írta, hogy a bor víziókat kelt és elősegíti a jövőbelátást. Inni annyit jelent, mint részt venni a lélek megváltásának misei szertartásán.
Szt. Ambrus a boros kenyeret gyógyszernek tartotta. Hányszor hallottam már a borivókat, ahogy az első pohár után sóhajtozva és megkönnyebbülve azt mondják, hogy
minden korty a lélek írja, balzsam az élettől elszenvedett sebekre. Sajog a lelkem, hát
iszom. A bor dicsőítésénél olyan fogalmakat használnak, mint szentáldozás, Jézus
vére, misei bor. „Borral oltsd ki a bor utáni szomjad”, szól egy vallásos angol költő,
R. S. Thomas, aki plébános volt és javíthatatlan alkoholista. Úgy vélik, azért került be
a legendába, mert összevissza okádott, mielőtt megkezdte volna a walesi falus plébániában a szertartásokat.
Matoš azt állította, hogy a tehetségek a borszőlővel gazdag vidékeken születnek.
Tin Ujević, a bohémek királya a piát szabadságnak vélte és kis boros szökőkutakról
ábrándozott, boresésről vízesés helyett. Szerinte: „A bor feloldja a nyelvet, ragyogó beszédtémákat ad, fokozza az ékesszólást. A borban szent szikra rejlik. Bor és ihlet, ez
egy fogalom; ékesszólás, szellem és költészet mind a bortól erednek.” Ez a költői géniusz azt mondta, hogy a költészet a palackból bújt elő, ahogy a borpincei hordókból
a szerelem és a szenvedélyek. Tin szerint: „Mi nemzedékeken át pohárral a kézben haltunk meg.”
Ugyanakkor az írók legtöbbször fiatalon hunytak el – alkoholmérgezésben. Az
amerikai F. S. Fitzgerald negyvennégy éves korában halt meg az ivászat következményeitől. A híres Edgar Allan Poe, a kábítószerek és az alkohol szuper vegyítésével,
negyven évesen távozott az „örök vadászmezőkre”. A német E. T. A. Hoffmann, ko-

2003. január

55

rának legismertebb borisszája negyvenhat évesen. Konstanty Gálczyńsky is, a lengyel
irodalom sajátos alakja, fiatalon került a ravatalra. Czeslaw Milosz írt a kocsmai őrültségeiről, a szanatóriumi gyógykezeléseiről. Az egyik szanatóriumban, véli Milosz, az
ápolókat és a többi pácienst is sikerült elcsábítania „egy kis laza” iddogálásra, aminek
hatására bicigliversenyeket rendeztek a kórházi folyosókon. Hosszú a részeg írók listája, a történet viszont gyakran tragikus.
Csúnyán végezte a nagy író, Malcolm Lowry is – aki az írók-alkoholisták ranglétrájának csúcsán áll –, a „Vulkán alatt” című hangzatos regény szerzője. Művét Maurice
Blanchot korunk „részeg Isteni komédiájaként” jellemezte. Clarisse Francillion a tanulmányában azt állítja, hogy Lowry rendkívül elevennek, energikusnak tűnt, iszonyatos volt a fizikai ereje, szorgalmasan dolgozott, képes volt az aszkézisre – a másik
oldalon viszont egy démonok uralta személyiség állt, egy mániákus, aki „a szakadék
szélén hintázik”, botrányos figura, akitől viszolyogtak a nyilvános helyeken. Inni,
vagy nem inni, ez itt a kérdés, amely megszállta és szétbomlasztotta a szerencsétlen
Lowryt. Egyszer egy New York-i barátja bezárta a szobájába, eldugta az összes italát,
hogy fejezze be a könyvét. Később, amikor meglátogatta, Malcolmot jó kedvében találta, aki azt mondta neki: „Megittam az összes kölnidet”. Douglas Day megírta e nagy
író rövid életrajzát, amelyben azt állítja, hogy Lowry „annyira teleszívta magát alkohollal, hogy azt többé nem lehetett kifacsarni belőle, és nem volt már hely sem hová
tölteni”. Rengeteget ivott. Képes volt egy hajtásra kiinni egy üvegnyi piát. A pszichiáterét arról próbálta meggyőzni, hogy azért iszik, mert eddig csak plágiumokat írt és túl
kicsi a pénisze. Egyszer azt mondta: „Részegen dülöngélni a pultnál, ez az emberi lét
legszebb látványa.”
A „Vulkán alatt” c. regényben – melyből a híres John Huston filmet forgatott
1984-ben (Albert Finney és Jacqueline Bisset szereplésével) – születtek meg a legszebb
oldalak (mesterien megrajzolt Geoffrey Firmin alakjában) – az alkoholista emberről.
Legalább ennyi haszna lett az olvasóknak a szerző féktelen vedeléséből. Danilo Kiš
gyakran mondogatta, hogy a másnaposság leghatékonyabb ellenszere az öngyilkosság.
Ezt az orvosságot választotta Malcolm Lowry is; alkohollal és nagy adag barbituráttal
vetett véget életének. A dél-angliai Ripe nevű helyiségben található elgazosodott sírján
egy sírfelirat olvasható, melyet ő írt, valószínűleg csuma részegen: „Sok éjt átvirrasztott, és még többet ivott. / Míg delíriumban volt, a halál az ajtaján kopogott.”
Faulkner hivatalosan szívbénulástól halt meg. Ám a legenda szerint, azon az 1962.
június 6-án hullarészeg volt, és leesett a lóról. Kedvenc mondása: „A jó burbon megszabadít minden fájdalomtól.” Hemingway karrierje csúcsán követte el az öngyilkosságot; 63 éves volt. Vadászpuskával lőtte agyon magát. Mellette két üres whiskys és egy
alig megkezdett dzsinnes üveg hevert. Életének utolsó éveiben ritkán volt józan.
Emlékiratos könyvében, a „Vándorünnep”-ben, elragadóan írt a párizsi bisztrók pultjairól. Van itt egy izgalmas történet arról, hogy mennyire untatta James Joyce, aki
minden alkalommal felöntött a garatra, így ezt „a részeg ír dögöt” gyakran neki kellett
hazacipelnie a hátán. Ez az eset felvesz még egy iszákost a hírhedtek sorába.
Az egész irodalomtörténet egy végtelen italkimérés. Egyaránt csapolják a piát meg
a szellemet, úgy, hogy közben egyik sem oltja ki a másikat. Tehát, e talponállóban vedeltek és részegen züllöttek egészen „az érzékek megzavarodásáig”, ahogy Arthur
Rimbaud értette a költészetet. Ő a mámorról, mint a misztikusba, „az árnyakkal való
dialógusba” vezető stimulánsról írt. Az abszintból filozófiát és önálló poétikát teremtett. Tin Ujević leginkább azért csodálta Rimbaud-ot, mert ez „fittyet hányt az írásra”,

56

tiszatáj

majd kábítószer- és fegyvercsempészetnek szentelte életét. Matoš is teljesen oda volt
Rimbaud életéért, melyet „poétikusabbnak tartott a költészetnél”. Igen, ez lázba hozza
a bohémeket. Így nem csoda, hogy Tin azt állította: „Azért iszom, hogy csodáljanak.”
Hogy feldühítette Baudelaire-t Brillat-Savarin az „Íz filozófiája” c. művében, amikor a borról csak annyit említett, hogy szőlőből készítik, s egy szót sem szólt a varázslatos sajátságairól, erről az „intellektuális aranyról”. Baudelaire kinevette, „híres baromnak” titulálta, könyvét pedig „hamis remekműnek” és „seízű tésztának” bélyegezte. Baudelaire azt állította, hogy hallja a bor hangját, amikor az a lélekkel beszélget.
Felszólítja azt, aki kortyol belőle, hogy káoszt csinál a gyomrában, ám ha feljut az
agyba, ott nagyszerű játékba kezd. „Kettőnk egyesüléséből költészet születik”, énekel
a bor a titokzatos nyelvén. Baudelaire sajnálja azokat, akik sohasem hallottak ezt a dalt.
Csupán a bor „ismétli meg mindennap a jótéteményeit”, minden más változékony.
Mégis az idióták elítélik azt az embert, aki „borozgatás közben elissza a zsenialitását”.
A zsenialitásnak ezt a poharát itta ki a nagy magyar író és filozófus Hamvas Béla is,
aki megírta „A bor filozófiája” c. könyvet, avagy a bor dicsőségére költött énekek
énekét. Ő továbbment Baudelaire-nél, felismerte, hogy végül, amikor a világ minden
köteléke kilazul, csak Isten – mint absztrakció – és az Istenhez vezető bor marad.
Hamvas számára a bor vallásos aktus, ezért nem korlátozható egy-két pohárra, nagy
mennyiségben kell inni, gusztussal, mert a borivásra csak egy törvény létezik: bármikor, bárhol, bárhogyan!
Általában vörös bort iszom. Különösen a Buntić család pincéjéből való blatina3 ízlik a mostari környék szőlővidékéről. Krleža is szívesen ivott blatinát, de mértékkel.
Egyszer, a hetvenes évek közepén, Danilo Kiš, Predrag Matvejević és én közösen ebédeltünk vele a zágrábi „Erdei kastélyban”4. Mivel ő volt a vendéglátónk, blatinát rendelt. Kiš hiába ellenkezett, hogy valami szlovén bort igyunk. „Ugyan, mit tudsz te
a borokról?” mondta Krleža a maga szimpatikus dölyfével, de valójában gyengéden,
mivel különösen kedvelte Kišt. Kiš-sel körülbelül harminc éven át haverkodtam, ő nem
volt korhely. Igaz, képes volt anélkül is kiütni magát, hogy élvezné a bort. Kizárólag
társaságban ivott, a hangulat végett, vagy szavai szerint azért, „hogy a nehéz fiú alkalmazkodni tudjon”. Időnként botrányokat csapott, de lényegében vidám volt az italtól;
énekelt, gitározott, udvarolt a csajoknak. Másik közeli cimborám, a prózaíró Borislav
Pekić úgy vedelt, mint a gödény. Törékeny egészsége ellenére, bámulatos kitartással
nyakalta a tömény italokat. Képes volt napokon át inni, kaja és alvás nélkül. Piásan
sziporkázott az elméje, humorérzéke is felfokozódott. Valamikor 1966-ban, Szarajevóban holtrészegen cipeltem az Evropa nevű bár-hoteltől egészen a Centrala-ig. S míg
húztam ezt a hosszú alakot, mosolyogva azt nyögte: „Most a hátadon cepeled a szerb
irodalom terhét!”
Csak a gazemberek isznak tejet, fakadt ki a nagy borivó Charles Baudelaire, Hamvas
Béla meg azt mondta: „Végül is ketten maradnak, Isten és a bor.”

ORCSIK ROLAND fordítása
3
4

Hercegovinai szőlő- és borfajta. (A fordító jegyzete)
„Šumski dvor”.

2003. január

57

JOVICA AC´IN

Iróniáról és lelkiismeretrõl
A túlélés poétikája mellett megkísérlem az iróniát és a borzalmat is érinteni.
Mintha egyrészt az értelem elbizonytalanodása, másrészt pedig az értelem elvétele határoznák meg a helyzetünket. Mi látható az általam elfoglalt helyről? – teszem fel ennek dacára a kérdést. És egyáltalán, hol is ez a hely?
Megírtam A siklórepülőt. Metafora volt-e, nem tudom. Amikor váratlanul feltűnt,
vidámnak, hóbortosnak és azt hiszem, rendkívül valósághűnek tetszett. Igaz, egyik
zágrábi barátom, egy szerb író megüzente, az ilyen elbeszélés éppen a válasz arra
a helyzetre, amelyben leledzünk, és ami áldozattal, szenvedéssel és egzisztenciális veszteséggel teli.
Eszébe jutott valakinek, hogy megtanul repülni. Vásárolt magának szárnyat, amolyan sportos, úgynevezett paraglidert, és a város fölé emelkedett. Egy toronyház tetején lakott, s hogy lakásába jusson, a liftet igénybe sohasem vette, ehelyett hegymászó
felszerelésében araszolt nap mint nap a falon, a balkonokon. Mások számára ez puszta
látványosságnak tetszett. Számára azonban ez a legköznapibb valóság volt és maradt.
Ezt kellene talán nekünk is tennünk. A gyűlölködés, az elvakultság és az értetlenkedés
helyett.
„A bosznia-hercegovinai harctereken zajló összetűzések idején esténként néha az
történt velem, hogy amint a Mihailov kenéz utcai vagy a Köztársaság téri leszállótérre
huppantam, földetérés közben valaki felkiáltott: Pfuj, egy ejtőernyős! De én ezen nem
sértődtem meg. Mire valaki más azt kiáltotta: Dehogy, hisz már besötétedett, ez csak egy
denevér… Egy bőr-egér, egy bőr-egér! Azzal áltattam magam, hogy az embereket az elfojtott szenvedés teszi ostobává, nem töltheti az életét mindenki ott, ahol én, az ég alatt,
s nem bírhatnak azzal a képességgel, amely számomra lehetővé teszi, hogy a város közepén is példás hegymászóvá, sőt mi több, hegyi siklórepülővé lehessek.”
Így ér a történet véget.
A siklórepülő soká befejezetlen maradt. Hibádzott a szárny, ami reptethette volna.
Kis fecniken rögzítettem, mint valamiféle eszelős pillanatfelvételeit a nem csupán rettegéssel, de olykor leírhatatlan, ismeretlen derűvel is teli, egyéninek vélt helyzetnek.
Mint aki elvétette az ajtót, nem férkőzhet tulajdon életéhez, hiábavaló volt minden kísérletem arra, hogy átgondoljam saját helyzetemet, és hogy ennek tanulságát felhasználjam tervezett – mondjuk, a melankóliának szentelt – tanulmányomban. Ezért foglaltam a vázlatba, úgymond, utasítást is arra vonatkozólag, mi a teendőm, ha bekövetkezne a könyörtelen pusztulás, ha földrengés, árvíz sújtana. Ez a feljegyzés is ott feküdt a többi hasonló között, kallódott kis híján teljesen elfeledve egy, két vagy három,
ki tudja hány esztendeig. Az idő tájt, nyár volt: verseket olvastam. Az egyik vers nyitotta fel a szememet. Olyasvalaki írta, aki tőlem távol áll, valaki, aki még csak nem is
a szomszédom, és aki ezáltal mégis nagyon közel került hozzám. Ebben leltem meg
a szárnyakat, s ebben találtam az oly szükséges levegőből is elegendőt. Felfedte előttem,
mi hiányzik a vázlatos, elhanyagolt, zavaros látomásból, A siklórepülőből, és hogy mi

58

tiszatáj

kell ahhoz, hogy megelevenedjen. Így teremtettem meg végül ezt a bizonyos történetet; kettős, hármas szíve végre dobogni kezdett.
Hogy most miért éppen őrá esett a választásom? Meglehet, ő sem különb a többi elmeszüleményemnél. Nem ez az egyetlen elbeszélésem, amelyet katasztrofális örökkévalóságunk egy pillanatának szenteltem. Ezt választottam, mert a barátaim felfedeztek
benne valamit, amit én elfogultságomban nem vettem észre. Engem, önmagukat látták
a sárkányrepülőben, miközben én magamat legfeljebb csúszómászónak, hangyának vagy
ilyesféle méretű teremtménynek éreztem, valamilyen földön araszoló, talajban időző
paránynak, amely miközben kapkod a levegő után, arról győzködi magát, hogy ez az
ő természetes közege. Mintha saját rémálmaink szültek volna minket. Káosz atyának
elegendő csak legyintenie, és mi máris szertefoszlunk. A siklórepülő – mostani meglátásom szerint – konok menekvés az elkerülhetetlennek tetsző megsemmisülés elől.
Ezzel a kérdéssel veszi kezdetét a jelen balkáni iróniája, ahogyan én látom. Ugyanis
nem hanyagolhatom el, hogy ott élek, ahol, és amikor csak mások szenvedéséről hallok, úgy érzem kiáltanom kell. Azt kiáltanám, hogy én is egy vagyok közülük, marcangoljatok szét engem is.
Különös fájdalmat a gyerekek és a nők lemészárlása okoz. Ilyenkor örömmel váltanék nemet, amint nagy garral hangoztatom is, hogy a gyermekek külön nép, világnemzet, az egyetlen, amely ártatlan, és amely – a felnőtti imagináció forrásául szolgáló –
képzelőerővel bír. S amikor tulajdon imaginációmat az imént megnevezett érzések
tükrében vizsgálom, rá kell jönnöm, hogy az mindig, és úgymond ösztönösen foglalja
el az áldozat helyét, legyen az bárki is. Azt szeretném, hogy beszédem az áldozat beszéde legyen, az egyetlen beszéd a hozzá nem férhető igazság közelében, távol minden
politikai és nemzeti ámítástól, hogy magamat szinte felkínáljam a fanatikusoknak, a hidegvérű hóhéroknak, a rablóknak, a gonosz rabjainak, cserében mások helyett: vigyetek engem, a többieket hagyjátok, én vagyok a ti igazi ellenségetek.
Az, ami minduntalan az áldozatok oldalára állít, nem csak arra a helyre érvényes,
amelyet életteremnek hiszek. Csak kitekintek a világba, világossá válik, hogy ez az érzés nem csupán a Balkánon érvényes. Planetárisan is az. Szédületesen gyorsan bújok
bárki megnyomorított és megtizedelt bőrébe. Gyűlöltté leszek, áldozattá, akit rejtőzködő bűnösnek címkéznek. Valamennyi tiltott vallás, meg még annyi más és annyi
mindenki követőjévé válok. Mi több: nem csupán a Föld nevű bolygóról, az emberi
történelemről van szó. Ez a kilátástalanság, ez a szenvedés, az üldöztetések történelme,
ez a mi történelmünk, amelyben bárki lehetek, és rendíthetetlenül állítom: vagyok is
mindegyik reményevesztett, megkínzott, elűzött idegen. És éppen ezért, elmesélem,
milyen a személyes kapcsolatom a történelemmel, hogy most és itt, Belgrádban, a kicsi
és a nagy dolgokban hogyan fedezek fel valamiféle történelem sugallta balsorsot. Változóban a történelmet alkotó események kulcsa. Ezzel az észrevétlen, de messze ható
változással a láthatatlan, baljós irónia kegyére bízatunk, amelynek az a dolga, hogy
ami történik, az meg nem történőnek tessen. Virtuálissá lesz a valóság. Ami csak történik, mímelésnek hat, mint valamiféle játék, amely köré kritikus tudatunkat egyfajta
háló gyanánt fonhatjuk, hogy eddzük rajta az erkölcsünket, ellenállásunkat a kísértéssel szemben, miközben a valósággal igazán pillanatra sem kerülünk kapcsolatba. Éppen ezért a képességemet a különbségtételre, az érzékemet az identitások felismerésére,
az együttérzésemet és az áldozat bőrébe bújtató erkölcsömet pár éve már mind intenzívebben próbára tevő Belgrád minden bizonnyal egyike csak azon többértelmű helyeknek, amelyeken az ember szembetalálja magát a valóság iránti újsütetű iróniával.

2003. január

59

Már abban is van némi irónia, hogy egy ilyen, a magunk és a másik közötti egyensúly fenntartását, illetve az ellentmondó jelentések talaján girbe-görbe és bizonytalan,
mindenkiben a jót a rossztól elválasztó határ meghúzását célzó késztetésben gazdag talajon hozzuk szóba az iróniát.
A történelem során minduntalan a valóság sebezhető pontjait kerestük. Akár forradalommal, akár puccsal vagy egyéb módon ütöttünk is rajta, hódító volt a szándék,
amellyel ellenőrzésünk alá szerettük volna vonni a történelmet, s eseményei kiváltó
okait a következményekkel összehangolni. Hát nem ez történt pár évtizede, amikor
még azt mondhattuk, hogy modern korban élünk, s nem csak hogy elhittük ezt, de ennek szellemében vettünk tudomásul, vagy hagytuk észrevétlen az eseményeket? Hamisítottuk, szűrtük, csúsztattuk őket. Akkor is szót ejthettünk volna az állam titkos életéről, a titkos diplomáciáról, a titkosügynökségekről… A totalitarizmus vagy a demokrácia színpadi külsőségei több-kevesebb sikerrel félrevezettek bennünket a katonai
puccsokkal, a rejtélyes eltűnésekkel, a koncentrációs táborokkal, a tömegmészárlásokkal, a tömeges éhhalállal kapcsolatosan… Ennek titka a történelem feletti hatalomban
rejlett. A másolat megőrzött valamit az eredeti lényegéből, nem tört létezése tényére.
Ez nyújtott esélyt nekünk: nem volt a titok abszolút, sem a bűntény tökéletes. Volt
mód az áldozat helyére állni, ellenállást tanúsítani, valódinak lenni a valós és szörnyű
történelemben.
Aztán egyszerre: ok és következmény összeegyeztethetetlenné lettek. Ezért van az,
hogy a mai gondolkodónak mind gyakrabban és egyre rendszeresebben jut eszébe
a történelem hanyatlásának az eszméje, hogy a mi életünk sem valós időben telik. Ez
az idea immáron szimptomatikus. Mintha nem tudnánk, hogy abból az elkeseredésből
ered, amelyet a végső, objektív melankólia vált ki. Ez egy olyan folyamat felgyorsulását és elkerülhetetlenségét tapasztalva lesz úrrá rajtunk, amelyben mi a cselekvés minden hatalmától megfosztva, múlékony és egyhasznú szubsztancia formájában veszünk
részt. Ezen eszme kiötlői tulajdonképpen csak az elsők azok sorában, akiket egy előre
meg nem jósolt folyamat ejtett túszul. Nem egyszerűen csak része a történelemnek tulajdon hanyatlása is, hanem a történelem mint realitás is csak akkor folytatódhat, ha
kimúlása jeleit produkálni képes. A kimúlást persze feltételesen értjük. Keresve a történelem sebezhető pontjait, elvetettük annak felismerését, hogy a leggyöngébb láncszem mi magunk vagyunk.
Bár már nincsen képünk az események valós menetéről, a történések valós eseménysora továbbhalad. A leírhatatlan pusztulást legvégül már látványosságként, mint
valami megjeleníthetőt, és ezért pusztán előadásszerűt, mint a látszatvilág jelenségét éljük meg. Mint az erőszak és az emberi állatiasság „élő” adásának hátborzongató sugárzását, amely a pokol képeit adagolja, s közben paradox módon megsemmisíti a klasszikus bűntudatot és megbánást, mintegy kirobbantani készen egy új közömbösség küszöbön álló tömegbetegségét. A történelem képernyőre alkalmaztatik, és ez az egyik
első szakasz az események entrópiája, a minden történés és érték kiegyenlítése felé vezető úton. A sajtó, a tájékoztatási hálózatok, a közvetítőkocsik részei a fikcionalizáció
megvalósulását szolgáló, minden eseményt kitaláltnak feltűntető történelmi stratégiának.
Így van ez a posztmodernnek nevezett művészet, irodalom esetében is. Azok az
elemek, amelyeket a mondandó valóságszerűségének alátámasztása, általuk a valóság
mechanizmusainak bemutatása céljából a műbe szövünk, olybá tűnnek, mintha a fik-

60

tiszatáj

ció hatásaira hagyatkoznának, még az önreflexió is alanya nélkül marad, mintha a semmiből szólna ki.
A történelem tehát maga kezdett el rejtőzködni; az események maguk hordozzák
azokat az elemeket, amelyek irreálissá teszik őket. A tények önmagukat hamisítják,
megfosztanak minket ellenőrzésük lehetőségétől és az erre szükséges időtől. Megszűrve önmagukat a láthatatlanságig átlátszóvá lesznek. Magukat helyezik el, letagadva
előttünk helyüket és idejüket. Ismét az igazság és a hazugság fonákján találjuk magunkat, de nem oly módon, ahogyan azt a metafizika mint a gondolkodás hatalomhierarchizációja ellen lázadók elképzelték, hanem ahogyan azt maga a történelem megkívánja. A reális már csak fikcióként lehetséges. Mi is a fikció hatásainak áldozataivá
lettünk. A realitás már nem értünk van; szemünkben fikcióként építi fel magát. Pánik
lesz rajtunk úrrá a világ ilymérvű irrealizációja láttán. Amíg a közelmúltig a tökéletes
bűntett nem volt lehetséges, mára annál inkább azzá lett. És nem fiktív, hanem közvetlenül a valóságban olymód bekövetkező szörnyűség, amely valóságként való definiálása minden eszközétől és módszerétől megfoszt minket. Az utóbbi évek körülöttem
zajló bűntényei mindinkább megközelítik a tökély elérni kívánt ideálját. E ponton ott
tartunk, hogy az emberi gondolkodás eleddig hozott bármely következtetése, megismerésre tett minden kísérlete egyszerűen hatályon kívül kerül és tévesnek minősül.
A világról semmit sem tudunk; hamuvá vált mindaz, amire a történelem eddig,
úgymond, tanított minket. Nem marad más hátra, mint hogy előlröl kezdjük az egészet a gyökeresen megváltozott, s egyelőre kiforratlan és meghatározhatatlan viszonyok közepette. Szakadék fölött függünk és mégis boldognak kellene lennünk, hisz
már csak az efféle helyzet nyújt valamiféle bizonyosságot.
Már a múlté az a jövő, amelyre vágyunk, és ha felőle valamivel többet szeretnénk
tudni – a jövő retrospektíváját kellene összeállítanunk. Ám ez is felesleges, értelmetlen
próbálkozás. A modern korok minden felgyűlt energiája fordul most az üresség felé.
Tulajdon, mások iránt táplált érzelmeinket is természetesen reális, ám egyedül a fikció
hatásaként értelmezett egyéni katasztrófák kiüresedett formáiként magyarázza a fikcionalizált történelem.
Ilyen körülmények között írok az iróniáról Belgrádban, amely a pillanatnak él, közel áll ahhoz, hogy ne ismerje el az irodalmi iróniát, vagyis az alkotói invenciót a valós
világ rettenete közepette, és hogy elfordítva figyelmét a sokféle bűntény szörnyűségéről, ne vegye észre az ember örök lelkiismeretének imaginációját.

BESZÉDES ISTVÁN fordítása

2003. január

61

IVAN Cˇ OLOVI C´

Politikai mítoszok – tér és idõ
A hajdani Jugoszlávia politikai és társadalmi válságának éveiben – ami a föderatív
állam felbomlásához vezetett, bizonyos területein pedig háborús összetűzésekbe torkollt – feltámasztották a politikai mítoszokat. A mitikus toposzok és figurák látványosan uralták a nyilvános kommunikációt. Ez teszi ki a kortárs nacionalista beszéd tematikájának és stilisztikai eszközeinek legnagyobb és legfontosabb részét.
Egyfelől olyan politikai programok és elképzelések bukkannak fel, amelyekben felvetik, megjósolják és népszerűsítik a nemzeti mítoszokat (így pl. a koszovói csatát),
mivel ezek a nemzeti kohézió és mozgósítás elemeit tartósítják, valamint biztosítékai
a nép fennmaradásának1. Másfelől, bizonyos racionálisan megalapozott és pragmatikus
irányú politikai eszmék – amilyen a nemzeti érdek ideája – hátterében a mitikus imagináció logikája húzódik. Mindenesetre, a politikai és társadalmi események egyik értelmezési kulcsa felkínálja a lehetőséget a szétesett, háborús Jugoszláviában életre keltett
politikai mítoszok tanulmányozásához.
E kutatásomat leszűkítem a jelenkori politikai mitológiánk egy aspektusának elsődleges, ráadásul teljességgel általános képének vizsgálatára, ami nem más, mint ezen mitológia tér- és időbeli koordinátáinak meghatározása. Emellett, tanulmányomat – kivéve néhány esetben – a szerb források anyagára korlátozom, ami elsősorban a ma
szerb ellenőrzés alatt álló szerbiai és más ex-jugoszláviai médiákat érinti.
Sokak véleménye szerint, az ex-jugoszláviai konfliktusok és háborúk egyik oka az,
hogy a vérengző nacionalistáknak a médián keresztül sikerült az emberekre rátukmálni a múlt kultuszát, rávenni őket arra, hogy foglalkozzanak a nemzeti történelemmel, amely szokás szerint kicicomázott. Ennek hatására elveszítették reális érdeklődésüket a jelen és a jövő szükségletei iránt. Ugyanakkor ez csak részben igaz. Bizonyos
esetekben valóban azokról a törekvésekről van szó, hogy a mai perspektívából és a mai
célokért megkeressék és felélesszék a kapcsolatot a történelmi múlttal. Ezáltal válik lehetővé bizonyos eszmék és elképzelések folytonossága.
Ennek ellenére úgy tűnik, a kortárs politikai kommunikációban a történelmi
múltra visszatekintő felhívásnál hangosabb az uszítás, hogy kitörjünk a történelmi időből. A vérszomjas nacionalizmus beszédmódja a mostani eseményeket a jelen, a jövő és
a múlt fölé helyezi, túl a történelmi idő koordinátáin. Más szavakkal, ez a beszéd egy
mitikus, történelemellenes idő-érzékelést nyújt számunkra, ahol valamilyen módon
megállították az időt, átváltoztatták örök jelenlétté vagy örök visszatéréssé. Például
e temporalitás szerint, a szerbek mai háborúi csupán a korábbiak folytatása, pontosabban ismétlése, a vezetőik pedig inkarnálódott ősök.

1

Pl. a költő Ivan Negrišorac (In: Letopis Matice Srpske, 1992, oktobar, 430.), ezt állította: „keresve a szellemiség új formáit, a szerb népnek először is meg kell újítania a régieket”. Ebben
legfontosabb a koszovói mítosz: „A koszovói mítosznak meghatározó szerepe van a szerb
szellemiség alakításában, akárcsak a szerb nép fennmaradásának megőrzésében”.

62

tiszatáj

E mitikus idő-percepciónak köszönhetően, a nyilvános kommunikáció területein
felbukkantak, vagy inkább feltámadtak nemcsak az előző világháború harcosai (az usztasák2 és a csetnikek3), hanem minden idők dicső (h)ősei, ideértve a legendás mitológiai
alakokat is. Politikai és katonai vezetőinket körbevette s óvja a nemzeti történelem,
folklór legfontosabb neveinek kisugárzása.
Az ősök epifániája megvalósulásának másik módja az, hogy lehetővé teszik számukra az inkarnációt a mostani vezetők és hősök személyiségeiben. Dušan, Obilić,
Karađorđe4, Hajduk Veljko5 válogathattak, kinek az alakjában térnek vissza a szerbekhez. Manapság erre a szerepre természetesen – amennyiben hihetünk a legbefolyásosabb médiáknak és legismertebb népi énekesnőknek – a leggyakrabban látott főnökök
a legalkalmasabbak, kezdve Miloševićtől egészen Ražnatovićig6. A politikai mitológia
sokat fáradozik azon, hogy hős apáink ne váljanak manapság munkanélküliekké: reinkarnálja az örök ellenségeiket is. Így a tévé képernyőin és újságokban felmordulnak
a törökök, latinok, Mózesek és Brankovićok. Hasonlóan, a horvát médiák a tuđmani
rezsim ellenőrzése alatt fáradhatatlanul szuggerálják a fogyasztókat, hogy a horvát elnök hangján valójában a horvát nemzet atyái szólnak hozzájuk, Tomislav királytól
egészen Jelačić Bánig.
A dicső ősök epifániája és reinkarnációja nem csak a kortárs triviális politikai propaganda meg a politikai folklórizmus jellegzetessége, hanem a ma kétségtelen politikai,
tudományos és irodalmi tekintélyű emberek hivatkozási alapja is. Ők e különös tér- és
idő tapasztalatnak mobilizációs és politikai értékét hangsúlyozzák, vagyis az epfiánia
s a reinkarnáció fenoménjét. Itt találják meg annak bizonyítékát, hogy a néplélek mélyén a nacionalista és militarista koncepciók reális alapja rejlik az etnikumok, élők,
holtak, a meg nem születettek misztikus és történelmen túli kapcsolatáról.
Ennek mintájára emlegetik egyes politikusok és politikai írók (pl. R. Karadžić és
D. Kalajić) a legendahősök megidézésének jelenségét a csatában. Čajkanović ezt egykor
a következőképpen jellemezte: „az ősök ébresztése”. Kalajić ezt önkényesen, csak
a szlovénoknál említi, fittyet hányva azokra az adatokra, amelyeket Čajkanović idéz e

2

3

4
5
6

A II. világháborúban a német fasisztákkal lepaktáló, önálló horvát államért harcoló katonák.
Vezérük Ante Pavelić volt. Akárcsak a csetnik „társaik” (ld. 4. lábjegyzet), különös szenvedéllyel és tehetséggel kínozták a nem-horvát és az elképzeléseikkel egyet nem értő civileket.
Kilencvenes évekbeli követőik is – rácáfolva katolikus hitükre – csak a halott pravoszláv lakosok iránt fejezték ki felebaráti szeretetüket. (A ford. megjegyzése)
Eredetileg a Szerb Királyság katonái. A II. világháborúban a megszálló németek szövetségeseiként a Nagy Szerbia projektum harcosai. Minden nem-szerbet és „kis szerb”-et lemészároltak. Talán nem is akadt olyan eset, amikor betartották volna a genfi konvenciókat. E szokásukat a kilencvenes években jelentkezett utódaik is nagy gonddal ápolták. II. világháborús
vezetőjüket, Draža Mihajlovićot, a titói rendszer idején „krampuszként” emlegették. A legutóbbi balkáni vérengzések idején viszont a szerb nemzet „Mikulásává” változott. Belgrádban szobrot emeltek a tiszteletére. (A ford. megjegyzése)
Dušan, Obilić, Karađorđe – szerb uralkodók. (A ford. megjegyzése)
Szerb legendás hajdú. Híres törökverő. (A ford. megjegyzése)
Nemzetközi „művésznevén”: Arkan. Többnyire a szerb Crvena Zvezda futballcsapat szurkolóiból verbuválta szabadcsapatait, akikkel kifosztotta az ellenséges területeket. Háborús
zsákmányaiból cukrászdát nyitott. De nem sokáig élvezhette a baklávékat. Sírját állig felfegyverkezett katonák őrzik Belgrádban. (A ford. megjegyzése)

2003. január

63

szokás más népeknél való elterjedtségéről7. „A hithű szlovén úgy érzi magát, akár egy
szem a hagyomány láncában, mintha az ősi generációk eszméinek, tetteinek, kötelességének és felelősségének teljes jogú örököse volna. Az efféle érzelmek porondján nem
csak egy ember áll, hanem vele együtt az egész nép tódul a színre. Innen származik
a szlovén harcosok ősi szokása – sok emlék tanúsítja és őrzi ezt –, hogy a csata közben,
a rohamokban, a megidézés és támogatás hitében, név szerint üvöltik a dicső ősöket”
(Naše ideje, 1993. június 22.).
A pszichiáter és költő, Jovan N. Striković az etnikum egységéből és a reinkarnált
ősök feltűnéséből fakadó időn kívüli érzésre felkínált egy összetett, egyszerre neurológiai és pszichoanalitikus magyarázatot. Megállapította, hogy Jung archetípus elmélete
biológiailag is alátámasztható. Maga Striković sajátosan értelmezi az archetípusokat.
Kulcsszerű történelmi eseményekként, elsősorban az etnikai kollektívum történelmének reprezentatív személyiségeiként fogja fel őket. Ezek örökre rögzülnek, fizikai és
biológiai értelemben, a „kollektív agyhoz” tartozó egyéni központi idegrendszerként.
„Egy filogenetikus törvény alapján” – írja e szerző – „a személyiség pszichikus szerkezete az ősök mentális lépcsőfokait tartalmazza, akárcsak az anatómiai szubsztrátumokért felelős elemek. A nemzeti lelki fejlődés meghatározó szintjén olyan személyiségek
jelentkeznek, amelyek a maguk jelenlétével meghatározták az adott időt és a korszakot. Így ezek többé nem csak metafizikai ’szubsztanciák’, hanem konkrét fizikai
szubsztrátumok is. Ezek beivódtak az adott nemzet egyéneinek központi idegrendszerébe, ahol az agy exitációja és kollektivitása értelmében az ősök túlélték a ’pszichikai
traumát s tortúrát’, mentális engramot az anyagi nyom alakjában létrehozva.” (Politika, 1993. október 9.)
Ma a mitikus temporalitás, az ősök epifániája, reinkarnációja, a holtak, élők és meg
sem születettek promiszkuitásának a magyarázatához s értékeléséhez leggyakrabban az
áltudományos faji-biológiai örökléstanban találják meg az alapot: egyfajta mitológiai
genetikában. Eszerint, amióta ugyanaz a vér csörgedez egy nemzet tagjaiban, azóta
e halhatatlan vér egy nép etnikai identitását és egységét gerjeszti a náció történelmi
sorsának jelenében.
Az etnikai vagy faji vér mítosza a XIX. században született Európában. Nemrég
a fizikai-antropológiai kutatások égisze alatt terjedt, elsősorban a kraniometriában. Ma
a racionális és tudományos megalapozottság látszatát a génekről szóló áltudományos
elmélet biztosítja. Ennek értelmében a gének, mint az öröklődő tulajdonságok hordozói, őrzik és tovább adják generációról generációra a tehetséget, a kvalitásokat és
a népi tulajdonságokat. A deseterac8 és a guszlák9 szerint még a szerelem is valami
olyasmi, amit a gének biztosítanak. Ezt bizonygatja egy benkovaci menekült tábor
gyermekeiről szóló riport szerzője. A tábor igazgatósága művészeti műsort szervezett

7

8
9

Vö.: „Az ősök ébresztése” (Klicanje predaka) és „Bizonyos ősi jelenségek a régi szerb vallásban” (Nekolike opšte pojave u staroj srpskoj religiji), In: Veselin Čajkanović: Szerb mítoszok
és vallások (Mit i religija u srba), SKZ, 1973, 237.; 269., Az „ősök ébresztésének” nyomairól
ma: „Folklór és politika” (Folklor i politika), In: Ivan Čolović: A harcos bordélya (Bordel ratnika), XX vek, 1993, 34.
Népszerű szerb népköltészeti forma, tíz szótagos sorokból áll. (A ford. megjegyzése)
Arab-perzsa eredetű egyhúrú lantféle népi hangszer a Balkánon, amelyet vonóval szólaltatnak meg. (A ford. megjegyzése)

64

tiszatáj

az újságíró vendégek tiszteletére. A programban gyerekek szerepeltek, köztük ötévesek is. Ez alkalommal elénekeltek egy deseteracban írt verset, amely így kezdődik:
Felvettük az SMB uniformist,
megvédjük a szülőfalunkat is.
Ó, Smoković, te szívünknek drága,
romlott usztasáktól őrzünk máma.
Hé, te fasiszta, átok anyádra,
emlékezzél Dragan Kapitányra10…11
Ez késztette a riport szerzőjét, hogy leírja a következőt: „Ők valószínűleg nem sejtik mi a deseterac, nem is használták tudatosan a vers összeállításánál, e forma velük
született, beleíródott a genetikai kódjukba” (Vojska Krajine, 1993. április).
Az, ami előre biztosítja és garantálja Radovan Karadžić12 úr költői sikerét, s ami ezt
a karriert magyarázza, legitimálja, az az állítólagos tény, hogy ő örökölte a nagy névrokonának – Vuk Karadžić13 patrióta és művészi génjeit. Egy BBC-s dokumentumfilmben látható, ahogy Karadžić úr Vuk tršići szülőházában bemutatja, milyen tehetségesen játszik a guszlán. Mégis e dokumentum leghatásosabb pillanata az a jelenet, amikor
a napjaink Karadžića arra hívja fel a figyelmünket, hogy az előd portréján vegyünk
észre egy jellegzetességet, amely elárulja a gének csodás munkáját: az öreg Karadžić
markáns állgödröcskéjét, amely a „szerencsés” utód állán is ott díszeleg.
A kortárs politikai mitológia különleges idő-érzékelést tesz lehetővé. Ez elválaszthatatlan a mitikus idő észlelésétől. A mitikus tér valójában a mitikus temporalitás
egyetlen aspektusát emeli ki, mert a történelmi idő megdermesztésével született. Illetve
a történelmi események diakronikus tengelyéről a szinkronikus tengelyre történő átcsúsztatásával jött létre.
E mitikus teret a szimbolikus helyszínek hálója képezi: monostorok, tornyok, csatamezők, szent folyók, erdők és hegyek. Mégis a sírok a fő helyszínek és mitikus topológiák. A növény kettős szimbolikájának mintájára – amely a gyökereivel lefelé, a föld
felé igyekszik, az alvilág irányába, törzsével pedig a magasságba és a fényre tör – a sírok is kettős jelképiséggel rendelkeznek. A politikai mitológiában a sírok a nemzeti
megújhodás csíráját jelképezik. Ez a mártíromság és a halál korábbi tapasztalatát foglalja magába, valamint azokat a gyökereket, amelyek az ősök földjéhez láncolják a nemzetet.
Manapság a sír – a sír-gyökér szimbólumaként – a területért folyó etnikai háborúkban különös szerepet kapott. Ennek oka, hogy felelevenítették az etnikai terület és az
etnikai jog saját territóriumon való szuverenitásának eszméjét. Ezek egyfajta morbid
10

11

12

13

A legutóbbi jugoszláv polgárháborúban a horvátországi krajinai szerbek katonai vezetője.
Knin városában és Krajinában működött. Harcosait knindzsáknak nevezte el. (A ford. megjegyzése)
„Obukli smo SMB odijelo, / branit ćemo naše rodno selo. / Smokoviću, rodno gruda naša, /
branit ćemo tebe od ustaša. / Oj fašisti, jađena vam nana, / pamtićete Dragan Kapetana…”
A boszniai szerb szélsőségek dicsőített vezére. Költő, pszichiáter, nemzeti hős és tömeggyilkos pszichopata. Legutóbbi kötete gyermekverseket tartalmaz: Čuda ima, čuda nema (Csodák vannak, csodák nincsenek, 2002). (A ford. megjegyzése)
A szerb romantika egyik meghatározó alakja. Összegyűjtötte és kiadta a népköltészeti
munkákat. A szerb ábécé és helyesírás megalapítója. (A ford. megjegyzése)

2003. január

65

geopolitikán alapulnak, lényeges részüket pedig az elődök és a szülők sírjai határozzák
meg. Különféle módon jelentkezik ma az az ábránd, hogy az is szerb föld, ahol szerb
sírok vannak. Ez az eszme kiegészít és megmagyaráz egy másik jelenkori politikai jelszót – „Minden szerb egy államban”. Ugyanis, kétségtelen, hogy a mitológiai geopolitika nem tesz különbséget az élők és holtak között, ezért az élő és holt szerbek közös
etnikai terét jelenti.
Ezeknek a koncepcióknak, pontosabban a tér/idő mitopolitikai képeinek megfelel
a rangok, érzelmek és eszmék változatos skálája. Jelentőségüket a mitikus koordinátákkal meghatározott politikai színen nyerik el, amit nálunk általában teljesen adekvátan
„mennyei Szerbiának” hívnak. Itt a legértékesebb cselekedet nem más, mint a népért
hozott áldozat, a szükséges önfeladás a nemzet fennmaradásáért – a keresztény képlet
mágikus interpretációja alapján: nincs feltámadás halál nélkül. Ennek területi meggyökeresedése morbid módon zajlott le.
Itt az érzelmek közül kiemelkedő helyen az etnikai hovatartozás érzése – beleértve
ennek szimbolikus kultuszát is (hagyományőrző kultúra, folklór, vallás, jelképek, népviselet) – és a mássággal, az idegennel szembeni gyanakvás áll. Eszmékről szólva meg
kell említeni a nemzeti összefogásról és egységről, az etnikai lényről szóló elképzelést,
amely meghatározza/elrendeli az individuális sorsokat, továbbá a nemzet genetikai
tisztaságáról és morális egészségéről szóló eszményeket. Mindezek kisebb vagy nagyobb mértékben benne foglaltatnak a legfontosabb mitopolitikai elvben, a természet
elvűségben.
A természet, a politikai mitológia nagy istennője, ám ez nemcsak nálunk jellemző.
A történelmi időből való kilépésnek és a mitikus tér konstrukciójának igazából egy
célja van: visszatérés a természethez, a természetes társadalomhoz és a természetes emberhez. A jelenkori politikai mitológia idillikus képeket gyárt. A patriarchális faluról,
a parasztokról alkotott ábrándok – akiket általában valamiféle archaikus és esztétikus
névvel illetnek, pl. a „pásztorok” és a „földművelők” – azokról az emberekről szólnak,
akik a fizikai és morális energiáikat a földhöz, az ősök kultúrájához, hitéhez való kötöttségükből szerzik, és akik semmi esetre sem keverednek idegenekkel. Dragoš Kalajić
azt állítja a szerbekről és az oroszokról mint a szláv megújhodás, „a szláv kulturális
forradalom” hírnökeiről és szülőiről, hogy e forradalom visszavisz a „hagyományos
organikus közösség” értékeihez, azaz „megköveteli a nagy visszatérést a földhöz és
a faluhoz, a vitalitáshoz, a termékenységhez, a derűhöz és az életörömhöz”. E szerző
szerint a modern civilizáció nihilizmusa az utóbbi két században „a falu és a földműves
kultúra szisztematikus pusztításának jegyében zajlott. A szabad földműveseket lefokozták szolgai proletárokká, akik gyökértelenek, lelketlenek, az új Babilonok kazamatáiban sanyarognak” (Naše ideje, 1993. július).
Hozzá hasonlóan vélekedik a publicista Momčilo Selić, aki a megváltást a természethez való visszatérésben látja. De egy szót sem ejt a faluról, sokkal inkább a természetes embert és a természetes emberi közösséget eszményíti, kezdve a családtól egészen az emberiségig. Szerinte a „természetes entitások” az „Isten által határolt individuumokon” alapulnak, a családon, a testvériségen, a törzsön, a nemzeten, a fehér
fajon, az emberiségen. Eme entitások őseleme a „vérünk”. Ez az etnikailag helyes viselkedés legfőbb normája is egyben. „A kölcsönös segítséget és támogatást jelenti, függetlenül e láncolat tagjainak személyes tulajdonságaitól (a testvért akkor is segíteni kell,
ha rossz emberként viselkedik, akárcsak a szülőket, a rokonokat stb.)”

66

tiszatáj

A harcosok összhangban élnek és cselekszenek a természettel. Morális és fizikai
egészségükre hivatkozva verik a mellüket, hiszen megőrizték és megszilárdították magukban azt az ösztönös képességet, hogy gyűlöljék és lemészárolják az ellenséget.
A természetes ember eszménye a paraszt és a katona erényeinek párosításával keletkezik, s a paraszt-harcos alakjában testesül meg.
A békebeli élet, a falusihoz hasonlóan eltorzítja az ember alapvető vitalitását. Ezért
a gondtalan, makulátlan élet helyett egészségesebb az ellenséges támadás veszélyeivel,
antagonizmussal teli élet, a harcos világa vagy a háborúra felkészült határőré. A biológus képzettségére hivatkozva, Biljana Plavšić így nyilatkozott: „A boszniai szerbek
– leginkább a határmenti területeken – kifejlesztették, majd megerősítették azon képességüket, hogy megérezzék a nemzetfenyegető veszélyt és kialakítsák az önvédelmi mechanizmust. A családomban gyakran mondogatták, hogy a boszniai szerbek sokkal
igazabbak a szerbiaiaknál... Én biológus vagyok, hát tudom: leginkább azok a fajok
rendelkeznek az adaptáció és a fennmaradás hatalmával, amelyek állandó feszültségben
élnek mások környezetében.” (Borba, 1993. július 28.).
Ennek az egészséges, tiszta, ellenálló, népi és harcos természetnek komoly ellenlábasa a természet tagadója. E természet-ellenesség három szinten jelentkezik a politikai mitológiánkban. Először is a családi élet szintjén az etnikailag vegyes házasságokban. Itt olyan gyerekek születnek, akik zavart keltenek a dolgok rendjében, illetve a fatális Mi és Ők szembenállás és összeütközés mitikus képzetében, amely kiélezi – ahogyan ezt mondani szokás – „a saját és az idegen vér” különbségét.
Az etnikailag vegyes házasságok gyakrabban jelentkeznek a városban, mint a falvakban. Ez az egyik oka a mai politikai mitológiának az urbánus környezettel szembeni gyanakvásának és nyílt ellenségeskedésének. De e mitológiai szemszögből, a természet megvetésének más fajtái is jellemzik a városokat: a züllöttség és a műviség.
Ezek a kultúra, a vallás, a fajok, a kényelem, a demokrácia, a kozmopolitizmus és a pacifizmus összetevői14.
A természetes élet mítosza a kortárs mitopolitikai verzióban a romlott város – Szodoma és Gomorra, Babilon – kikerülhetetlen bukásának toposzát tartalmazza. Az egykori jugoszláviai városok szétrombolásának ideológiai magyarázata a következő: ez
volt a természettől való eltávolodásuknak, a polgárok biológiai és erkölcsi korrumpálódásának megállíthatatlan következménye. Vukovárt, Mosztárt, Szarajevót és a többi
letarolt, felgyújtott, megkínzott várost, a fenti mítosz szerint, valójában a megérdemelt
14

Sreten Vujović utal néhány példára „az ősi, tekintélyes tudósaink várossal kapcsolatos nézeteiről”, akik alátámasztják, hogy „a mai városellenes és nagyváros-tagadó álláspont eszmei
gyökere” a romantikus nacionalizmus és a világ patriarchális felfogásában rejlik. Számunkra
itt különösen a városi életmód mesterkéltségéről, illetve „destruktivitásáról”, „elkorcsosultságáról” vagy „mechanikusságáról” szóló elképzelések az izgalmasak, amelyeket Vujović példáiban fedezhetünk fel. Ehhez hasonló nézeteket találunk Cvijić elméletében is a városi élet
rossz hatásáról. Legfőképpen a „csársiknak” [török piac] balkáni népekre gyakorolt negatív
példáját kritizálja: „E csársiknak” – írja a Balkáni félszigetben (Balkansko poluostrvo) – „romboló hatása volt az összes balkáni nemzetre. Sőt még ma is az sok területen, mivel a csársi békeidőben irányítja a társadalmat, s elsősorban belőle regrutálódott a romlott erkölcsű intelligencia: hatalmas egoizmussal, teljesen torz értékrenddel”. Hasonlóan írt a városi kultúráról
Slobodan Jovanović: „a falusi társadalom menedék az életet elgépiesítő, egyoldalú városiipari kultúra elől, amely létrehozza a kufárság túlzottan is prózai és racionális világszemléletét” (Vö.: Sreten Vujivić, „Háború, város és polgárság”, Republika, 1993. december 16.)

2003. január

67

Isteni büntetés érte utol. Ennek okát az egészségtelen, kozmopolita, toleráns életben
látták, ami számukra egyenértékű a természetellenes fajtalankodással.
Ez a mitikus naturalizmus mesterséges tákolmánynak tekinti Jugoszláviát (az elsőt
és a másodikat egyaránt). A vegyes házasságok és a városok nem csak az idegen hatalom alatti sanyarú évszázadok eredménye, hanem a jugoszláv művi csinálmánynak
a következménye is: az émelyítő népi, vallási, hitbeli, nyelvi és ábécés koktél hatása.
Akárcsak a városok esetében, Jugoszlávia hanyatlása sem a téves politika bukásából,
hanem a természetellenes emberi közösségek végzetéből ered.
Ez a sors vár, az Apokalipszis honi új hírnökei szerint, az első számú világhatalomra is – Amerikára, mert szintúgy természetellenes konstrukció, a nemzetek feletti
urak prédája. Ezek – egy újságíró szavaival – „az igazságtalanság gödrévé, új Bábellé,
a világ leggyűlöltebb országává” silányították Amerikát, amely sóvárog arra, hogy mesterséges alapokon építse fel a Gonosz Birodalmát. Más szóval, az új világrend megalkotása oly módon történne, hogy az egész „világot egy öntőformába taszítaná” (Dr. Petar
Pavlović, Pogledi, 1993. augusztus 20.).
A tér/idő mitopolitikai elképzelésen nyugvó kortárs politikánk vázlatos bemutatásának végéhez közeledve, szeretnék néhány megjegyzést tenni azzal a nyilvánvaló
igénnyel kapcsolatban, hogy ezt a mitológiát a kritikai vizsgálatnak és megítélésnek
alávessük. Legyen szó akár tudományos relevanciáról, az aktuális politikai mítoszok
kritikai tanulmányozásáról vagy a társadalomnak arról a szükségletéről, hogy e mítoszokkal szembeállítsa a racionális politikai és szociális eszményeket, a politikai mitológia kritikája támaszt és biztatást kaphat attól a bírálattól, amelyet Európa, s mindenekelőtt a Balkán politikai története ismer.
A politikai mitológia kritikája magába foglalja azoknak a feltételeknek a vizsgálatát, amelyekben a politikai kommunikáció elsődleges mozzanata jelenik meg, valamint
az általa használt és elvárt társadalmi funkciók ellenőrzését. E tekintetben, a jugoszláviai helyzet igazolja azokat a nézeteket, amelyeket a politikai mítoszok külföldi kutatói is vallanak. Ez elsősorban arra a tételre vonatkozik, amely szerint a mitopolitikai
imagináció összefüggésben áll a nagy társadalmi válságok korszakaival. A francia szociológus, Roger Bastide, a hetvenes évek elején ezt nyilatkozta: „ma az etnológusok
többsége úgy véli, hogy e mítoszok a társadalmi megrázkódtatásokra, a belső struktúrák feszültségeire válaszolnak. E képernyőkre vetítik ki a különböző csoportok a maguk félelmeit...”15 Ezt a gondolatot támasztja alá Raoul Girardet is, a francia mítoszokkal és a politikai mítoszokkal foglalkozó monográfiájának összegzésében. „Az általunk
kutatott mitológiai rendszerek között” – írja e szerző – „nincs olyan, amely ne kapcsolódna a társadalmi válság jelenségeihez: a történelmi forradalom folyamatainak brutális
felgyorsulása, a kulturális és szociális környezet hirtelen felbomlása, a közösségek életét befolyásoló szolidaritási mechanizmusok és összetevők tönkretétele”16.
A politikai mitológia kritikájának szerepe az, hogy felismerje és megmagyarázza
a mítoszok társadalmilag is hasznos funkcióit a válság idején. Ezáltal megkülönböztetve
e funkciókat a mítoszok által gerjesztett effektusoktól, amelyek a vérszomjas nacionalista demagógok szolgálatában állnak. Ajánlatos figyelembe venni a jelképes társadalmi
kommunikáció során az irracionálist és az imagináriust. A racionalitást nem szabad az
irracionalitás elfojtó erejévé tenni ott, ahol ez feltétele a szervezett társadalmi életnek.
15
16

Roger Bastide, Le Réve, la Transe et la Folte, Flammarion, Paris, 1972, 62.
Raoul Girardet, Mythes et mythologies politiques, Seuil, Paris, 1986

68

tiszatáj

Az artikulálódott modern életnek megvan a saját legitim és fontos helye. Manapság az
irracionális és a mitikus a hely s a mérték problémájaként jelentkezik. A mítosz a politikai kommunikációban szétfeszítette a mérték azon határait, amelyek a társadalmi
struktúra racionális és irracionális momentumainak egyensúlyát biztosították. Ez az
áttörés abban a pillanatban vált lehetségessé (bizonyos értelemben pedig elkerülhetetlenné), amikor a racionalitás – a társadalmi történelmünk számára eddig ismeretlen –
legnagyobb méretű apálya következett be. Reméljük, hogy ez az apály, függetlenül
a nagyságától, egy napon átadja majd a helyét a dagálynak.
A most taglalt szerb politikai mítoszok (itt elsősorban az etnikai nacionalizmus
alakzataira gondolok) mindazzal együtt, ami bennük „barbárnak” vagy „egzotikusnak”
tűnik, a mai európaiak számára már ismert tananyag. Nem kell különösebb erőfeszítést tenni a megértésükhöz – ahogyan az antropológusok a primitív népek területét
vizsgálják, kilépve a saját kultúrájuk kereteiből –, átélni valamilyen specifikus szerb
vagy balkáni mentalitást és így alkalmat kapjunk arra, hogy körülírjuk és megmagyarázzuk őket. A szerb politikai mítoszok egészen jól érthetőek, amikor a modern Európa politikai történelmének környezetében „olvassuk” őket. Ugyanakkor nem azt állítom, hogy ezek a mítoszok megfelelnek az európai történelem mára már túlhaladott
pillanatának, mintha egy elkésett visszhangról lenne szó. Valójában az európai jelen
kontextusával való összefüggésükre gondolok.
Gyakran mondják, mivel Európa tettekkel nem szállt szembe az etnikai államok
létrehozásával az ex-Jugoszláviában, így megtagadta köztársasági eszményeit. Ennek
okait a hezitálásban, a rövidlátásban, az európai politika felelőtlenségében és tehetetlenségében látják, hogy képtelen megóvni az európai demokrácia érdekeit. Másrészt
a periférikus európai népek sorsával szembeni közönyére vezetik vissza. Ugyanakkor
a habozásnak, ahogyan az európai politika reagál a balkáni harcias nacionalizmusra,
illetve a „következetlen” viselkedésének magyarázata abban rejlik, hogy Európa legfejlettebb államaiban a szerb politikai mítoszok nacionalizmusa nem csak a múlt árnyéka, hanem a jelenkori társadalmi rend egyik fontos alkotóeleme.
Jean Baudrillard szerint, a mai háborúk „etnikai tisztogatás” politikája és gyakorlata csupán Európa domináns korszellemét tükrözik. „Azt állítják” – írja Baudrillard –
„amennyiben megengedjük, hogy Szarajevóban a dolgok tovább folyjanak, nemsokára
mi is belekeveredünk az eseményekbe. Sőt, már nyakig benne vagyunk. Az összes európai ország az etnikai tisztogatás útján halad. Ez a valódi Európa, amely a parlament
árnyéka alatt keletkezik, Szerbia pedig ennek a durva katonai alakulata. Fölösleges emlékeztetni a passzivitásra, tehetetlenségre, mert egy olyan programról van szó, amely
logikusan működik, s amelynek Bosznia csupán az új határa.”17
Nemrég látott napvilágot A rasszizmus és a modern kor18 c. szöveggyűjtemény,
amely néhány megfigyelést tartalmaz a nyugat-európai nacionalizmus ideológiájának
fontosságáról, valamint az erre épített politikai és társadalmi intézményekről. A berlini Szociológiai Intézetben dolgozó Czarine Wilpert írása olyan adatokat tartalmaz,
melyek kétségtelenül arról tanúskodnak, hogy a jelenkori Németországban virágzik
a megdönthetetlen etnikai identitás értéke. Ennek az ideológiának intézményes alapja
a diszkriminációban van. Mindazokat célba veszi, akik nem fajtiszta németek. Így
a nemzeti jog az etnikai hovatartozás funkciójában nyeri el értelmét. „Sajnos” – mondja
17
18

„Sajnálat nélkül”, Borba, 1994. február 8.
Racisme et modernité. Sous la direction de Michel Wieviorka. Editions La Découverte, 1993

2003. január

69

C. Wilpert – „a német nemzet szakrális karaktere az örökölt egységes kultúrával nem
kérdőjeleződik meg. Ez az ideológia átjárja az intézményeket, s előírja ki tartozhat
hozzájuk.”19
John Rex, a warvicki egyetem professzora hasonló megállapításra jut, amikor NagyBritanniában és más nyugat-európai államokban vizsgálja a nacionalizmus jelentőségét.
Azt kutatja, hogy mi módon hajtják végre az országban a „néger és ázsiai közösségek
gettósítását”20. Szerinte a Nagy-Britanniában és a többi nyugat-európai országban
elterjedt iszlámellenesség rokon vonásokat tartalmaz az antiszemitizmussal. „Ma az
európaiak” – írja Rex – „nagyjából az összes iszlám hívőt megbélyegzik a fundamentalizmus címkéjével”. Levonva a következtetést azt állítja, hogy „az európai politikai
gondolkodás nagyon nehezen birkózik meg a plurális kultúrájú társadalom eszméjével”. Ugyanez vonatkozik Nagy-Britanniára, ahol a kisebbségi kultúrák csak alárendelt
helyzetben létezhetnek, Németországra, „ahol továbbra is él az idegengyűlölő Volk nacionalizmusa”, Franciaországra, ahol „a kisebbségi kultúrák fennmaradását államelleni
fenyegetésként élik meg”21.
Tehát, az utóbbi években – a jugoszláviai válság és háború idején – felszínre került
szerb politikai mítoszok értelmezéséhez a jelenkori Európa kontextusát is figyelembe
kell venni. Ennek megfelelően a legnagyobb segítségünkre a politikai mitológia európai, humanista kritikája szolgál, amely leginkább a modern idők nacionalista és ezzel
rokon mítoszait érinti. Valamint felhasználhatjuk a kortárs rasszistaellenes mozgalmak
tapasztalatát is. A botrányos, tűrhetetlen, szélsőséges üzenetek, amelyekkel e mítoszok
manipulálnak, csak azoknak a változatai, amelyeket különböző európai nyelveken
már régóta megfogalmaztak, ugyanezzel a jelentéssel. Ezeket Európa más vidékein talán kisebb zajjal és megrázkódtatással adják tovább, ám csábítóerejük és politikai értékük semmivel sem kisebb. A XX. század végi kaotikus, balkáni háborúskodásban,
majd az ezt követő, legitimáló mítoszokban, Európa számára világosan kitűnik a jól ismert és mint láthattuk, a benne is burjánzó etnikai sterilitás őrülete.
1993. december

ORCSIK ROLAND fordítása

19

20
21

Czarina Wilpert, „Les fondemonts institutionnels et idéologiques du racisme dans la République fédérale d’ Allemagne” In: Racisme et modernité, 235.
John Rex, „Stratégies antiracistes en Europe”, In: Racisme et modernité, 334.
I.m. 341.

70

tiszatáj

DUBRAVKA -DURIC´

Költészet, politika, látványok és nemek
Ahelyett, hogy a „mi a költészet értelme” kérdésre keresném a választ, a figyelmet
ebben a szövegben a kortárs költészet módozatainak tanulmányozása felé fordítom. Vajon a huszonegyedik század kezdetén, az elmélet, a média és a látványosság vitathatatlan
dominanciájának idején hogyan létezhet, milyen esélyei maradtak a költészetnek mint
kifejezésmódnak? Erre vonatkozóan egy amerikai költő és teoretikus, Jed Rasula szavait
idézem, aki az emberi hangnak a költészetben betöltött szerepéről értekezve a következőket írja: „A poézis a különböző nyelvi funkciók legősibb asszociációinak a gyűjtőhelye: emiatt érezhetjük úgy, hogy mára a költészet teljesen otrombává és jelentéktelenné vált. Ennek ellenére költészet továbbra is létezik, ha másként nem, hát mint
valamiféle elavult technológiával gyártott alapanyag a high-tech elméletek számára.”1
Már a dolgozat elején hivatkozom a „versformák politikája” fogalomra, melyet
Charles Bernstein amerikai költő vezetett be.2 Bernstein szerint a befogadóval folytatott dialógusban a vers formai dinamikája is részt vesz; a forma pedig ideológiailag is
artikulált. Az írás konvencióit tárgyalva a nyelvpolitika területére érkezünk, mivel pedig a kultúránkban a költészet paradigmája dominál, először is a költészeti konvenciókat kell szemügyre vennünk e helyütt.

A költészet, a nemek és a lírai én
A lírai költészet tárgya az egyén személyes, intim élete, más szóval a privát szféra.
A lírai költészet a „konkrétat” emeli ki, szemben a filozófia „absztrakcióival”. A hímvagy nőnemű lírai szubjektum a saját tapasztalatairól beszél: arról, hogy milyennek éli
meg ő maga a világot. A szubjektumot a „lírai én” képviseli, amely specifikus viszonyban áll más szubjektumokkal. A szubjektivitás egyenlő az autentikussággal. A „lírai
én” mint valódi, közvetlen szubjektivitás jelenik meg. Emiatt vélik úgy egyes teoretikusok, hogy a lírai költészet lényegéből fakadóan diskurzusellenes. Maria Damon amerikai elméletíró fejti ki Karlheinz Sierle elméletét, mely szerint a diskurzus minden
más formáját valamely társadalmi intézmény gerjeszti és kontrollálja. A diskurzus intézményesített válfajaiban a szubjektumok lényegében egy-egy társadalmilag meghatározott „szerepet” játszanak. Egyedül a „lírai én” képez kivételt ez alól. Ő az egyetlen
igazi, „közvetlen, színjátszás nélküli szubjektivitás, és egyedül a lírai költészet mentes
az intézmények befolyása alól: »La poesie lyrique est essentiellement anti-discours.«
Emiatt szükségszerűen a periférián helyezkedik el, és csak a határaival érintkezik
a többi nyilvános, normatív diskurzussal.”3 A lírai költészetet az otthon intimitásában
1

2

3

Jed Rasula: Poetry’s Voice-Over. (Nasnimljeni glas. Ana Gorobinski és Dubravka Đuric fordítása. = Kultura, 99. szám, Belgrád, 1999.)
Charles Bernstein: Comedy and the Poetics of Political Form. In: The Politics of Poetic Form –
Poetry and Public Policy. Roof Books, New York, 1990.
Lásd Introductions and Interdictions. In: Maria Damon: The Dark End of the Street – Margins
in American Vanguard Poetry. University of Minnesota Press, Minneapolis – London, 1993.

2003. január

71

olvassák: az olvasó/olvasónő visszavonul magányába, és azt várja el a költőtől/költőnőtől, hogy bensőséges, meghitt hangon szóljon hozzá. A vers dialógust teremt az olvasóval/olvasónővel, és bevezeti őt a költő/költőnő magánéletének intimitásaiba.
A költői szöveg az olvasó/olvasónő számára olyan szöveg, amely őróla is szól egyben.
Noha a költői hang a költő/költőnő szubjektív, személyes hangjával azonosul, ezzel
egyidejűleg azonban az általános, „univerzális” hang részét is képezi. Éppen emiatt
tartják úgy, hogy a költői hang által közvetített üzenetek mindenki számára érthetők,
idő- és térbeli korlátok nélkül, tekintet nélkül arra, hogy mely fajhoz, osztályhoz és
nemhez tartozik a befogadó. Anthony Easthope viszont – Jacques Derridára hivatkozva – azt az álláspontot képviseli, hogy a szubjektivitást nem „a költői diskurzus
forrásaként kell felfognunk, hanem annak hatásaként”. Easthope szerint a diskurzust
nyelvi, ideológiai és szubjektív tényezők határozzák meg. A szubjektivitás tehát minden diskurzus jellemzője, más szóval: nem létezhet diskurzus szubjektivitás nélkül.4
A kortárs interpretációs módszerek kiinduláspontját az a meggyőződés képezi,
hogy nincsenek univerzális emberi igazságok, következésképpen nem létezik univerzális lírai szubjektum sem. Az irodalom iparágnak tekinthető. Az írás társadalmi viszonyok és intézmények függvénye. Ahhoz, hogy valami „irodalomként” legyen elfogadható, adott társadalmi intézmények terméke kell, hogy legyen. Vagyis az irodalmat
társadalmi és ideológiai tényezők határozzák meg. Michel Foucault szerint más-más
diskurzushoz más-más szubjektiv társadalmi pozíció járul, ennek köszönhetően tudunk adekvát módon megszólalni vagy írni.
Az irodalmi művek tanulmányozása során elkerülhetetlen a szövegbe kódolt osztálybeli, faji, etnikai, nemzeti, vallási, származási és nemiségbeli különbségek vizsgálata. A továbbiakban arra a kérdésre összpontosítom a figyelmet, hogy miként befolyásolják a nemek a költészet alakulását.
A polgári társadalom kialakulásával létrejött egy sajátos elkülönböződés, amely szerint intézményes és diskurzív értelemben véve a privát szféra (a család és az otthon)
nőies jellegűvé, a közéleti, nyilvános szféra pedig (a politika, a kultúra és a gazdaság)
férfias jellegűvé vált. A férfiak számára a két szféra közötti határ átjárható volt, a nők
számára azonban nem. Ez az elkülönböződés meglehetősen korlátozta a női élettapasztalat lehetőségeit. Mindazonáltal a 19. század végén és a 20. elején a „modern nő” szerepe elkezd megváltozni. A kultúrában addig modellként, múzsaként vagy „udvarhölgyként” betöltött passzív szerep helyett ettől kezdve a nő elkezd aktív, alkotói szerepet játszani, bár ezzel párhuzamosan még sokáig megmarad a nő passzív funkciója is.
A művészeti és irodalmi modernizmust nemektől függő volt, a költészet intézményei
a szexizmus hatása alatt álltak. A költészet történetét a férfihang határozza meg. A költészet férfihangjával szembesülve a modernista és az az utáni költőnők vagy női, vagy
semleges költői hang használatára törekedtek; ám ahogy Rachel Blau DuPlessis elméletíró rámutat, ez utóbbi szintén nemiség általi meghatározottságot jelentett. Virginia
Woolf álláspontja szerint az irodalmi művek létrehozásához való androgün viszonyulás a nők számára a gettóból való szabadulást jelenti, és annak a bebizonyítását, hogy
a női művészet számára egyformán megközelíthetők a női és a férfi írói stratégiák is.5
A feminista elméletek szerint a szexus biológiailag meghatározott, a nemek viszont
a szocializáció során megtanult és elfogadott kulturális/társadalmi szerepek. A nemi
4
5

Lásd Anthony Easthope: Poetry as Discourse. Methuen, London – New York, 1983.
Rachel Blau DuPlessis: The Pink Guitar – Writing as Feminist Practice. Routledge, New York
– London, 1990.

72

tiszatáj

szerepek szerint a férfi aktív, a nő pedig passzív kell, hogy legyen a közösségben. A feministák szerint a tekintet (angolul: gaze) is társadalmi és pszichológiai termék. Másként viszonyulnak a nézni és a „nézve lenni” állapotához a férfiak, és másként a nők.
Míg a férfi aktív megfigyelői szerepet játszik, addig a nő a férfiúi tekintetek tárgyát képezi, az önmaga iránti nárcisztikus megszállottság rabjaként.6 Mindez érvényes a költészet és a próza strukturálódására is. A költők és a költőnők műveiben megjelenő nőiség összehasonlító elemzése azt mutatja, hogy más pozíciót vesz fel a nőnemű, és mást
a hímnemű lírai én. A férfiak költészetében a női alakok többnyire a férfiúi tekintetek
és vágyak tárgyként jelennek meg. A nők ábrázolása sztereotip formákban történik,
mint pl.: 1. tapasztalatlan leány, akit a tapasztalt férfi, a lírai én „bevezet az életbe”,
s felébreszti benne a szexualitást, 2. butuska háziasszony, 3. szexuálisan frusztrált entellektüell. Mivel pedig a kultúránk szerint az irodalomban elfogadhatatlanok a női témák és a hozzájuk való nőies, érzelemre hangolt viszonyulásmód,7 ezért a költő- és
írónők egyszerűen átveszik a férfi diskurzusok költői és elbeszélői stratégiáit, melyek
a következők: szenvtelen előadásmód, szigorúan megformált, kiegyensúlyozott elbeszélés, társadalmi és történelmi témák feldolgozása stb. A nők csak ezen szabályok mellett
tudtak foglalkozni olyan kérdésekkel, mint amilyen pl. a nő hagyományosan passzív,
valamint az új, aktív és hatékony társadalmi-kulturális szerepe között feszülő ellentétek problematikája.
A 20. század második felében kezdenek beszélni a szerző és a szubjektum „haláláról”. Arról a strukturalizmusban gyökerező felismerésről van szó, miszerint a nyelv
megelőzi az egyént; azaz nem az egyén határozza meg a nyelvet, hanem fordítva,
a nyelv határozza meg az egyént. A szubjektum stabilitását megkérdőjelezve Arthur
Rimbaud már a 19. század végén megállapította: „Az én az valaki más.” A 20. század
második felének a költészete a lírai szubjektumnak még a nyomát is eltörölte. Ennek
ellenére a „lírai én” továbbra is jelen van számos szerző/szerzőnő költészetében. Másrészt a feministák arra a paradoxikus jelenségre is felhívják a figyelmet, hogy a szerző
(és a szubjektum) haláláról szóló elképzelések felvetődése történelmileg egybeesik azzal az időszakkal, amikor írásaikban a szerzőnők megteremtették a női lírai szubjektumot. Az említett bináris oppozíciók – szubjektív/objektív, női/férfi, passzív/aktív,
személyes/nyilvános, konkrét/absztrakt, természet/kultúra – a logocentrikus gondolkodásmódot jellemzik. A dekonstrukció megkérdőjelezi a bináris oppozíciókon alapuló gondolkodást, amelyben az ellentétek egyik tagja privilegizált szerepet kap a lefokozott és elnyomott másik tag rovására. A történelmi avantgárd művészeti mozgalmai már a 20. század elején kétségbe vonták a művészet érvényben levő polgári szabályait, valamint a humanisztikus, logo- és eurocentrikus nyugati világ viselkedési normáit. Ezért is tekinthetjük az avantgárd törekvések folytatásának az olyan elméleti
irányzatokat, mint amilyen a strukturalizmus, a posztstrukturalizmus, a feminizmus
és a posztmodernizmus.8
6

7

8

Tamar Garb: Gender and Representation. In: Modernity and Modernism – French Painting
in the Nineteenth Century. Yale University Press, New Haven – London, 1993. (Rod i predstava – uvod. Dragana Starčević fordítása. = Ženske studije, 7. szám, Belgrád, 1997.)
Ez az elutasítás összefüggésben áll azzal a többé-kevésbé burkoltan kimondott kritikusi véleménnyel, mely szerint a nők nem alkalmasak arra, hogy „jó költészetet” csináljanak.
Lásd a bevezetést Anthony Easthope and John O. Thompson: Contemporary Poetry Meets Modern Theory c. könyvében. University of Toroto Press, Toronto – Buffalo – London, 1991.

2003. január

73

A posztszocializmus az „én” helyett a „mi” felé fordul
Figyelemre méltó kulturális jelenség az, ahogy a posztszocializmus költészetében
megváltozik a lírai szubjektum jelentése. Így pl. a szerb költészet fő áramában azt
a meggyőződést, hogy a vers a magányos egyén álláspontját fejezi ki, a kilencvenes években az a meggyőződés váltotta fel, hogy a költészet a közösségre, helyesebben a nemzetre tartozik.9 A nemzetet szerves egységként, illetve „test nélküli szervként” fogják
fel. A költő a „nép hangjává”, a nép szószólójává válik. A versben az egyén nem más,
mint idealizált megjelenítője a nemzetnek, a vallásnak és a mindenki által helyeselt
meggyőződésnek és viselkedésmódnak. A hetvenes években az egyén, illetve a lírai
szubjektum szemben állt a társadalommal: látta és bírálattal illette a szocialista önigazgatási rendszer hiányosságait. Ezeknek a törekvéseknek a történelmi és politikai magyarázatát a hatvannyolcas megmozdulások visszhangjában és az önigazgatás bevezetésében kell keresnünk. Amennyiben viszont figyelmesen olvassuk a nyolcvanas évek
végén és a kilencvenes években született költészetet, lehetetlen nem észrevennünk,
hogy az opusokban az egyén, illetve a lírai szubjektum csak a tágabb értelemben vett
közösség, vagyis a nemzet tagjaként tarthat számot az érdeklődésre. Az egyén csak
a közösségbe ágyazottan létezik. Az ő egyes szám első személye azonossá válik a többes
szám első személyével. Ez a „mi” pedig nem a nyugati humanista világképből ismert
egyetemes ember, hanem a posztszocialista és antikommunista nemzet megtestesítőjének az idealizált projekciója. Akad azonban olyan költő/költőnő is, aki valódi individuumokról mesél, olyan egyéniségekről, akiket a posztkommunista társadalmi erők örvényében látunk vergődni. Az egyén sorsa ezekben a művekben tragikus, a búskomorságot pedig csak nagy ritkán járják át azok az örömök, melyeket az ember a hozzá
legközelebb állók társaságában élhet át. A mélabú azonban elkerülhetetlen, mivel az
egyén tudatában van a helyzet tragikusságának: a volt Jugoszlávia területén zajló háborúknak, a nélkülözésnek és az ideológiai terrornak, ám mindezen nem tud változtatni.

A narráció, a nemzet, a politika, a posztmodern és a nemek
Az elbeszélés nem a szoros értelemben vett költészet sajátossága. A rövid lírai műfajnak tekintett vers átalakulása azonban maga után vonta a narrativitás költészetbeli
honfoglalását is. A költő – vagy valamivel ritkábban a költőnő – valamilyen eseményt,
9

Hasonló változásról számol be Renata Jambrešić Kirin a horvát női prózát illetően. A száműzetés és a horvát írónők önéletrajzi művei a 90-es években című tanulmányában Neda Miranda
Blažević két regényét elemezve (Amerikai előjáték – 1989, Tánc a parázson – 1994) kifejti,
hogy a társadalomban uralkodó ideológia meghatározó erővel bír az irodalmi ideológiát
illetően: „Emellett néhány szerzőnőnél egy »fordított« folyamat is tapasztalható, amikor is a
haza és a nemzet mint a hovatartozás legfőbb meghatározói felől az írónők újra az identitás
változatlan, a kollektív sorssal megpecsételt jelölői felé fordulnak.” (A Reč 617., 2001. márciusi számából, melyet vedégszerkesztőkként a zágrábi Zarez munkatársai állítottak össze.)
Igen különös, hogy nem foglalkoznak azzal a kérdéssel, hogy az uralkodó ideológia hogyan
befolyásolta a szerb prózaírást a kilencvenes években; úgy tűnik, ez mindmáig tabu téma.
Ha jól tudom, Svetlana Slapsak tanulmánya (Kortárs próza. Svetlana Velmar Janković Akna
című regényéről) az egyedüli szöveg, amely az ideológia és a próza viszonyával foglalkozik
(ProFemina, 1. szám, Belgrád, 1994-95.). Jelzésértékű, hogy többen megjegyezték, Svetlana
Slapšak kritikája alaptalan és elfogult, így alkalmatlan arra, hogy a kortárs szerb próza e kanonikus alakjának művét értelmezze.

74

tiszatáj

személyes élményt ír le, amely vélhetően a valóságban is megtörtént. A vers anekdotaszerűen épül fel, a végén valamilyen csattanó található. A történet előadása egyszerű
köznyelven zajlik, ami az olvasóban a hétköznapi beszéd és a közvetlenség benyomását kelti. A költő vagy a költőnő a szürke hétköznapok eseményeiről mesél, továbbá
a lírai szubjektum másokhoz (szüleihez, nagyszüleihez, szeretőihez, testvéreihez, barátaihoz és barátnőihez) való viszonyáról. Jelentős felismerések pillanatai elevenednek
meg, vagy éppen véletlenszerű találkozásokról és történésekről esik szó. Ez a költészet
magának a létezésnek a fontosságát fejezi ki, és mint ilyen, szembehelyezkedik az intellektuális beszédmódokkal. Más szóval, a költészet és az elmélet ellenségként áll szemben egymással.
A modernista meggyőződés szerint a művészet autochton területként definiálható.
Ezt a dogmát eddig már számos művész/művésznő, illetve költő/költőnő kérdőjelezte
meg a posztmodern korában. A hetvenes évek végétől, majd a nyolcvanas évek folyamán, de legkivált a kilencvenes években be kellett látni, hogy a posztmodern művészekre teoretikusként is fontos szerep hárul. A költészetben igen szembeötlő az az egyre
erősödő törekvés, amely az elmélet és a költői gyakorlat közti határvonal eltörlésére
irányul. Jacques Derrida arra az álláspontra helyezkedik, hogy semmilyen lényeges különbség nem tehető sem az irodalom és a filozófia, sem pedig a kritikai és az irodalmi
mű között. A költők és költőnők ennek megfelelően műfajközi formákat hoznak létre:
a teóriát és a poézist vegyes műfajú diskurzusokban olvasztják egybe. A kortárs költő
és költőnő, akárcsak a kortárs művész és művésznő, a teóriában is járatos. A kultúra fő
áramában azonban továbbra is tartja magát az a mélyen gyökerező meggyőződés, hogy
az elméleti tudás károsan hat az alkotás folyamatára. Az általánosan elterjedt vélemény
szerint a vers, a regény vagy a festmény önmagában is megállja a helyét, és „Mindnyájan
tudjuk, milyennek kell lennie a jó irodalomnak, / a jó művészetnek.” Vajon csakugyan
így van ez? Csupán egyetlen értékrend létezik hát, amelynek az előfeltevései kimondatlanul is érvényesek, maguktól értetődők és kétségbevonhatatlanok volnának?
Kétféle koncepció válik itt eggyé, mint az alkotás folyamatára és értelmére vonatkozó kétféle ellentétes álláspont és meggyőződés. Az egyik szerint az alkotás a tehetség
és az ihlet megnyilvánulása, a másik szerint viszont az emberi termelés egyik válfaja.
A művészet jelentéseket termel. A művészet által létrehozott jelentések nem semlegesek,
ugyanis ezek formálják a társadalom ideológiáját, és hozzájuk igazodik a közösség értékrendje. Jurij Lotman, a szovjet szemiotikus szerint az irodalmi mű a világ modelljeként fogható fel. A műalkotás lingvisztikai vizsgálata, mondja Lotman, nem csak az
esztétikai közlés szabályaiba nyújt betekintést, hanem nagy vonalakban a világ működési elveibe is.10 Az irodalmi eszközök alkalmazása, valamint az egyes témákra való
összpontosítás nem tekinthető semlegesnek. Ezért mondja Charles Bernstein: „A formát, a szavakkal együtt sohasem választhatjuk külön a jelentéstől, amely egy befejezetlen társadalmi és történelmi folyamatban jön létre. […] A vers, mihelyt létrejön, máris
egy politikailag jellemezhető, azaz ideológiailag és történelmileg meghatározott térbe
került.”11 Az a modernista fölfogás, hogy a kultúra független az ideológiáktól, egyben
azt is jelentené, hogy a kulturális termékek „természetesek”, „semlegesek” és „igazak”.
10
11

J. M. Lotman: Szöveg, modell, típus. Gondolat, Budapest, 1973.
Charles Bernstein: The Revenge of the Poet-Critic, or The Parts are Greater Than the Sum of the
Whole. In uő: My Way – Speeches and Poems. The University of Chicago Press, Chicago –
London, 1999.

2003. január

75

Valójában azonban minden kulturális kifejezésforma, lett légyen szó magas művészetről vagy tömegkultúráról, lényegéből fakadóan ideológiafüggő, és összefüggésben van
a társadalmi és politikai viszonyokkal és apparátusokkal.12
Amennyiben ezzel a felismeréssel fordulunk a posztmodern, posztkommunista
korszak felé, akkor a prózát a nemzetről, a szokásokról és az elfeledett hagyományról
szóló elbeszélésként értelmezhetjük, és mint ilyen, fontos szerepet játszik az elfeledett
értékeknek és magának a nemzeteszmének a rekonstrukciójában. Ha a költészet továbbra is jelenlevő akar maradni, neki is lépést kell tartania ezzel a tendenciával.
A költészet a versformák és a költői retorikai hatalmának archaikusságát hangsúlyozza,
és archaikus szókészlettel teremti meg az imagináriust. Megidéződik a régi szép idő,
amelyet a nemzetnek vagy „test nélküli szervnek” nevezett kollektívum újra felfedez
magának, és amelyet képzeletben újra át akar élni. Ezért a költészetnek a hagyomány
hitelességét, tisztaságát és fontosságát kell eljátszania. A költészet és a prózaírás fő
árama így a retrográd posztszocializmusban uralkodó ideológiát támasztja alá. A posztmodern manierizmus sodrásában a regény összemossa a fikciót és a valóságot, visszaidézve számunkra a „néptörzsünk” elfeledett történelmét. A költészet számára nem
marad más választás, mint hogy vagy a népművészetből merítsen ihletet, vagy pedig
eklektikus megközelítési módokat dolgozzon ki, különféle múltbéli stíluselemek vegyítésével, a posztmodern eklektikus és manierista hitvallásának megfelelően. A költészetben ez az eljárás minden más módszernél gyakoribb.
A verssorok megkomponálásában, továbbá a költői témák és motívumok, illetve
a prózai előadásmód megválasztásában a hagyományos értékekhez való visszatérést egy
utópisztikus nemzeti terület megkonstruálásának értelmezhetjük, amely a nemzet autenticitását oltalmazza a jelen korszak, a legújabb technológia, illetve teljes egészében véve
a Nyugat gyilkos hatásai ellen (melyek a gonosz lényegi megtestesítőjeként jelennek
meg). Létrejön a „mi” és az „ők” bináris oppozíciója, ami a „jó” és a „gonosz” oppozíciójával azonos.
A kilencvenes évek legvégén a legújabb költői nemzedék műveiben egy másféle
ideológiai mátrixot is észrevehetünk. A költészet számukra olyan mozgásteret jelent,
ahol a történelem terheitől megszabadulva élhetik meg a jelent. A legifjabb nemzedék
a költészet révén igyekszik megtalálni a maga motivált és motiválatlan identitását. Az
előző nemzedékek végzetesen téves válaszokat adtak a korábbi idők kihívásaira. Éppen
ezért helyezkedik szembe az új nemzedék az előzővel: hiszen az új idők kihívásai is
egészen mások. A gondolkodásmódjuk és nyelvhasználatuk képzeletben megnyílik
a tapasztalatok kritikai, dezilluzionista mezeje felé. Egy önmagába záródó társadalomnak (azaz a kilencvenes évek Szerbiájának) a költészete átadja helyét egy olyan társadalom költészetének, amely éppen megindult a nyitottá válás felé. A „gettóba zárt múzsa”, amelyről Jelena Marinkov írt a kilencvenes években, az új nemzedékkel remélhetőleg véglegesen kiszabadul a gettóból, és immár az új évszázad – melybe az egész civilizációval együtt jelképesen mindnyájan bevonultunk – újabb tapasztalatai és megpróbáltatásai felé veszi az irányt. Az előző nemzedékek költészetében a világ stabil, mitologikus, betokozódott és múltbéli mintákba kövült volt. Élesen elkülönült az „örökkévalóság” és a „múlandóság”, a „jó” és a „gonosz”, a „mi” és az „ők”. Az újabb nemzedék költészetében a világ már sokféle létmód lehetőségeként jelenik meg, melynek
legfőbb jellemzője a változékonyság és a bizonytalanság. A legifjabbak műveiben
12

Linda Hutcheon: The Politics of Postmodernism. Routledge, London – New York, 1989.

76

tiszatáj

a férfi vagy a női lírai szubjektum merész kalandorként jelenik meg, aki különféle események sodrásába veti magát. Az örökké változó, a keletkező és eltűnő, a nyelvben
konstituálódó szubjektum megtestesítője ő. Részben azért van ez így, mert a legfiatalabb szerzőinket és szerzőnőinket száműzték a kilencvenes évek „jelen idejéből” (ami
Kelet-Európa más részein a békés átalakulás időszakát jelentette). Az előző nemzedékek szükségesnek látták, hogy a költői diskurzus a nemzeti projektumokat támogassa,
vagy esetleg polemizáljon az uralkodó társadalmi ideológiával. Az újabb költői nemzedék már vagy teljes közönnyel viseltet a fennálló ideológiával szemben, vagy pedig egy
azzal ellentétes ideológiát teremt magának.
A továbbiakban egy rövid eszmefuttatás erejéig a női lírai szubjektumra összpontosítok. A korábbi nemzedékek költőnői a következőképpen szemlélték a nőiséget:
1. társadalmi szerepként, melyet a közösség és a család erőszakol rá a nőre, aki ily módon
áldozattá válik, 2. a feleség, az anya és az írónő összetett helyzeteként, amelyben a három funkció részben összeütközésbe kerül egymással, de részben ki is egészíti egymást.
Ezzel szemben a fiatal költőnők másként láttatják a nőiséget: 1. „vad” női felségterületként, amely korlátlan szabadsággal élvezi a kialakulóban levő posztszocialista és posztfeminista nőiséget, 2. száműzött, bolyongó szubjektumként, aki a másság képzelt vagy
valós térségeiben csatangol, 3. a tömegkultúrába süllyedő szubjektumként, aki saját virtuális létezésének határait kutatja.
Az a benyomás támadhat az emberben, hogy a kilencvenes évek második felében
jelentkező költők és költőnők túl akarnak lépni a költészet állandósult keretein. Ez
a vágy a költészet mint műfaj – egyébként nemcsak mifelénk tapasztalható – teljes marginalizációjának érzéséből is fakadhat. A korábbiakkal ellentétben az újabb költői
nemzedék elő is tudja adni a maga költészetét: a fiatalok gyakran vesznek részt performanszokon és felolvasóesteken, ezáltal a költészet a látványosság társadalmának részévé tud válni. A vers már nemcsak papíron létezik; a verset már nem kizárólag az
otthon intimitásában történő olvasásra szánják, amikor is az ember mélabús visszavonultságában egy együtt érző, meghitt emberi hang után vágyik. Mára a költészet kilépett a képtárak, az utcák, a kávézók, a parkok vagy a rádió és a televízió nyilvánossága elé, és így maga is nyilvánossá, a hétköznapi életünk részévé vált.

A költészet, az elmélet és a látványosság
Visszatérek a dolgozat elején felvetett kérdésre: vajon szükségünk van-e még a költészetre, erre az archaikus kifejezési formára a huszonegyedik század kezdetén? A művészek az avantgárdtól kezdődően előszeretettel lépték át azokat a műfaji határokat,
melyek a nyugati irodalmi és művészeti hagyományban törvényerejűnek számítottak.
A költők elszakadtak a költészet szűkös kereteitől, és megkísérelték újabb területek elfoglalását, kiszélesítve ezáltal a költői kifejezés kereteit. A későmodernség jóvoltából
a szűkebb értelemben vett lírai költészet elveszítette a jelentőségét. A modernista költők
megteremtik a hosszú vers (afféle modern eposz) műfaját. A vers struktúrája ettől
kezdve sokféle nyersanyagot és írói stratégiát képes befogadni. Ugyanez jellemző
a posztmodern költészetre is, amely kedveli a talált tárgyak – történelmi dokumentumok, valódi levelek, beszédtöredékek, szakmai viták, újságkivágások és hasonlók – beépítését. A narráció széttöredezik. A narratív részek egy összekollázsolt egész fragmentumaiként jelennek meg. Megszűnik a konkrétan meghatározható, változatlan lírai
szubjektum. Fontossá, jelentéshordozóvá válik a vers tördelése, grafikai megjelenése is.
Az avantgárd és a későmodernség, valamint a posztmodernizmus törekvései szüksé-

2003. január

77

gessé tették, hogy az irodalmi művek megértéséhez és értelmezéséhez ne csak a tartalmi szempontokat vegyük figyelembe. A formai elemek jelentéshordozókként kerülnek be a befogadói látómezőbe: maga a kód is üzenetté válik.
A papírra nyomtatott szavak elrendezése a vers előadásához írt partitúraként lehet
jelentéshordozó. Kétféle impulzus jelenik tehát meg egyidejűleg: egyrészt a hangzó
költészeté, másrészt pedig konkrét, vizuális költészet impulzusa. A nyolcvanas és kilencvenes években ezek szinte teljesen feledésbe merültek és eltűntek az irodalomból,
mígnem a kilencvenes évek második felétől kezdődően, elsősorban az új médiumoknak – mindenekelőtt a számítástechnikának és az internetnek – köszönhetően újjászülettek, és ismét jelentős fontosságúvá váltak.13

A költészet megszólaltatása
Ha a versek előadásáról akarunk beszélni, egészen a huszadik század elejéig kell
visszalépnünk, az olyan mozgalmak idejéig, mint amilyen az olasz futurizmus, az
orosz kubofuturizmus és a dadaizmus volt. A költők akkoriban kezdték színpadon is
előadni a műveiket. Számukra a hang is megművelendő nyersanyag volt. A festőkhöz
hasonlóan a költők szintén absztrakcióra törekedtek. Mivel pedig a szavakhoz mindenféleképp kapcsolódik valamiféle jelentés, azért a költészet számára az absztrakcióra
való egyedüli lehetőséget az jelentette, ha a szavakat megkerülve és mellőzve, pusztán
hangok felhasználásával hozott létre műveket. Ezek a törekvések a primitív törzsi közösségeket juttatják az eszünkbe, mindenekelőtt az afrikai népek rituális táncait, melyek során a rítus transzba esett résztvevői jellegzetes hangokat hallatnak. Az ötvenes
évek amerikai költészetében – a beat költőnemzedék, a New York-i iskola és a Black
Mountain College költőinek műveiben – fokozódik az érdeklődés az úgynevezett primitív közösségek iránt, mivel ez a nemzedék a törzsi közösségek életmódjában és rítusaiban egy másféle élet lehetőségét, egy másféle viselkedés- és alkotásmód sémáit fedezték fel. Azokban az időszakokban, amikor a nyugati művészek az élet és a művészet
megreformálására törekednek, mindig is fel szokott erősödni az Európán kívüli kultúrák iránt tanúsított érdeklődés. Ezzel áll összhangban a költészet megszólaltatására tett
erőfeszítés is. A vers nyomtatott, könyvbéli alakja kevésbé fontos; a vers megszólaltatása, szóbeli előadása válik lényegessé.
A szóbeli előadás célja a befogadóra/befogadónőre tett közvetlen hatás elérése. Az
előadó/előadónő és a befogadó/befogadónő közötti kommunikáció közvetlenné, interaktívvá válik: a hangok, a mozdulatok és a tér atmoszférája bekerül a vers jelentésmeghatározó elemei közé.

DANYI ZOLTÁN fordítása

13

A vizuális, a konkrét és a hangköltészetet illetően, továbbá az internetes prózára vonatkozóan lásd Rosemary Waldrop, Joane Drucker, Barbara Page és mások szövegeit a ProFemina
23-24. számában (Belgrád, 2000.)

78

tiszatáj

MISˇKO Sˇ UVAKOVI C´

Afrika
METAFIKCIÓS JELENTÉS A 90-ES ÉVEK SZERB POSZTMODERNJÉRÕL
A narrátor hangja: S. S. galériában üldögél, lazán cseveg az ott dolgozó nővel.
A falon nagy, háromszög alakú képek lógnak. A padló felcsiszolva. A hatalmas kép az
oldalsó falrészen úgy ragyog, mintha lefújták volna fluo-porral. Egészen közel kerülve
a felülethez észrevehető, hogy ez nem a „festészet festménye”, hanem egy nagy formátumú, lézernyomtatóval készült fotó. A pikturalitás, az érzékiség illúziója. Bekapcsolja
a számítógépet, belép a netre, elolvassa elektronikus postáját. Rábukkan a Miško
Šuvakovićtól kapott üzenetre. Hangosan felolvassa, majd a vele szemben, keskeny
sámlin ülő nővel közösen kommentálja. A lány kb. húsz éves. Szemüveget hord, sárgás
haja kontyba kötve. Nem emlékszik Miško Šuvakovićra. A férfi leírja számára, hogy
néz ki, lassan előcsalja az emlékezetéből, de bizonytalan az emlékeiben, nem tudja körülírni szemének színét, hangjának mélységét, járását. Halványan dereng valami a frázisaiból és szlogenjeiből: a modernségről, a jelölőkről, a hiátusokról, a diszkurzusokról. Újra elolvassa a levelet. Azt keresi, amit Miško Šuvaković a levelébe rejtett, de azt
találja, amit kihagyott az írásból. Bejegyzések és cenzúrák. „Ez minden levélben ott
van”, mondja a nő. Majd elmeséli neki John Barthes egy réges-régi regényét, a Letterst.
A férfi kezében forgatja a kinyomtatott levelet. Hangosan felolvassa. Számára ez kellemetlen, viszont nem tud ellenállni annak, hogy ne kezdjen újra és újra az olvasásba…
A nő érti ezt, mérges lesz. Csodálja Barthes-ot. John Barthesról mesél, összehasonlítja
őt Lawrence Sternnel. Feláll és idegesen le-fel járkál. Ekkor a galériába belép V. K.,
a költő, S. S. új áldozatot talált, s máris olvassa neki a levelet. Hangosan, kiabálva. V. K.
megjegyzi, hogy Derrida ezt az „írás látványának” nevezte. Hahotáznak… A férfi ismét olvasni kezd. A levél így hangzik:
Kedves S. S.
A kilencvenes évekről kérdezel? Mikor is volt ez? Régen! Ez egy véres és sötét, jóformán középkori évtized volt, legalábbis itt Délkelet-Európában. Valahol máshol ez
idő tájt lerombolták a berlini falat, egyeseknek javult az élete, már ami a szabadság
vagy a kommunikáció, illetve a mozgástér és a mindennapok bizonyos százalékát (%)
illeti. Ez a reális (vagy önigazgatási) szocializmusból a kései kapitalizmusba való átmenet időszaka volt. Ez a tőke elsődleges keleti felhalmozódásának a kora, ám ugyanakkor a szélesebb manőverezés terének ideje is. A kiüresedett politikai projektumok
(nulla fok) és a vallásos fundamentalizmusok megújításának a szakasza. Délkelet-Európában ekkor nem folytattak vallásos háborúkat, de ha mégis, akkor ez csak a látszat
volt. Ezek a kora kapitalista háborúk a késő kapitalista tőkéért zajlottak. A vallásos és
az etnikai identitások csupán kölcsönvett kódok, amelyekkel igazolni tudták a birtoklási harcot a termelési eszközök fölött. Emlékszel, Marx Tőkéjét először a kilencvenes
években olvastam. Viharos és kegyetlen időkben. A Marx utáni kor mégis a tőkébe vetett hit százada volt: hit = tőke. Halál, a balkáni bugyor sáros pusztulása. Krleža írásaiban ebből megsejtett és megjósolt valamit a XX. század húszas, harmincas éveiben.

2003. január

79

Itt, Belgrádban (heideggeri ITT), a kilencvenes években a dolgok összezsugorodtak,
klausztrofobikussá, agresszívvé durvultak, reménytelenül a múltba süllyedtek. Elveszett a mozgástér, s mindenekelőtt a választás lehetősége. A polgárháborúk egymást
váltották, a gazdasági válságok egymást érték, az „izoláció” ideológiái a polgárok és
a jelenkor közé feszülő totalizáló nemzeti identitás (fal vagy akadály) horizontjáig fejlődtek. A „savremenost” kifejezés helyett néha „suvremenost”-ot írok14. A mostani idő
a posztszocialista (specifikus [szerb] tranzitív) kulcsforgató háborúkban veszett el
(morzsolódott össze), az eltűnt idő megidézésének zárában (testében). Viszont ez nem
Proust „eltűnt ideje”. Proustot továbbra is olvasom, újra és újra. Itt, Afrikában
Prousttal foglalkozom. Eltűnt ideje pezsdítő, ám végtelenül unalmas, mint az igazság
keresése általában. (Deleuz ezt a következőképpen fogta fel: „Az eltűnt idő utáni
nyomozás valójában az igazság keresése. Csak azért nevezik az elveszett idő utáni kutatásnak, mert az igazság lényegében összefügg az idővel. Ahogy a szerelemben, a természetben, a művészetben sem az élvezetről van szó, hanem az igazságról. Illetve csak
olyan élvezeteink és örömeink vannak, amelyek megfelelnek az igazság felfedezésének.”). Az „eltűnt idő” erotizált és elkényeztetett. Betegségre, szexre, ágyban henyélésre, perverz fantáziákra, vizeletre bűzlik… Hogy lehet az időnek fantázia-szaga? Ez
csak Proustnál lehetséges… Kafkánál már nem… Az igazság struktúrája olyan, akár
a fikcióé… (Lacan, Žižek). A dolgok bonyolulttá válnak. A fikció nyálkás, puha massza,
dagad és nedvesedik, egy szóródó, zsugorodó és gabalyodó háló fonata. Dubravka azt
kérdezi tőlem: „Mi az, hogy film loop?”
A kilencvenes évek nem az unalom, hanem a sár, a hideg és a halál jegyében teltek.
A halál valóban dermesztő. Ez nem a giccses, hanem a valódi halál. Egyedül a halál
igaz. Személyes, teljesen testi. Senkivel sem oszthatod meg. Mintha kívül állna az etnikai, a faji vagy a kollektív „kulcson”. Ezek az évek veszélyben teltek. Mindenfelé kaszáltak. Semmi esetre sem volt lelkesítő. Pusztultak szimbolikusan és testben. Azok
a helyi bölcs öregek, az egyre ritkuló öregasszonyok a Nyugat végét ígérték és átkozták
a XX. századot. Féltek a moderntől, a posztmodern nyugtalanította őket, minden
e- és túlvilági bűnt az avantgárd számlájára róttak… Egy olyan hagyományról beszéltek,
amit maguk sem ismertek, mert leginkább reálkommunista aparatcsikok voltak, egyesek közülük szocialista professzoroknak mutatkoztak, mások meg disszidens nacionalistáknak. Vissza akartak „minket” (bármit is jelentsen e szó) téríteni a javíthatatlan
múltba. Viszolyogtak attól a bizonyos ITT-től és MOST-tól. A liturgia iszonya.
A mise üressége. Az elveszített „forrásra” hivatkoztak, az „igazság lopott levelére”… Ajnározták az eredetiséget. Egymást átkozták… Féltek a másiktól. Elítélték a „szektákat”
és amit ígértek: tűz és kard éjszakája…, megtisztulás. Balkáni purgatórium. Árkádiai
mesék. Sóhajok a nihilizmus uralma alatt. Szüntelenül az elveszített forrást szólongatták… Botanikával foglalkoztak: gyökerek, fák… Nyomoztak a valódi „igazság” után…
Igazolták a „másik” ellen folytatott háborút, elítélték az „ellenünk” vívott vérengzést…
Komolyan és bölcsen dumáltak a „lényegről”. Miközben a „lényről” hablatyoltak, a figurák elhúztak a szemük előtt. Ősi bölcsességekre hivatkoztak… Féltek a számítógéptől… A gondolat mélységét demonstrálták… Hogy a politikai veszteségeket egzisztenciális győzelemmé kiáltsák ki… Heidegger modern emberének gondterheltségét és
hontalanságát kicserélték balkáni átokra. Az amerikanizmust a kommunizmussal pá14

Savremenost, suvrememenost: az előbbi szerb, az utóbbi horvát nyelven jelenti ugyanazt:
jelenkor. (A ford. megjegyzése.)

80

tiszatáj

rosították… Ezek a seftelő vének kigúnyolták Oswald Spengler vizsgálatát, túlexponálták Justin Popović misztikus extázisait, és ezredik alkalommal is teljesen félreolvasták
Nietzsche meg Heidegger meditációit. Mintha Semmi (!) sem történt volna a középkortól egészen napjainkig. Mintha a felvilágosodás idejéről nem is beszélhetnénk.
Mintha Nietzsche és Heidegger nem éltek, gondolkodtak, írtak, sétáltak, énekeltek,
tanítottak volna… stb… stb… Látod, én mégis jól éreztem magam a XX. században.
Számomra ez a kor (intervallumok, részek, szövegközi töredékek, szakadások) a földrajzaival együtt a ’támadás’ és az ’ellentámadás’ mozgó térképét jelentette, valamiféle
életaktivitást tükrözött. Ludwig Wittgenstein feljegyzéseiből tanultam filozófiát.
Heideggert Wittgenstein szemével olvastam, később felfedeztem Foucault-ot. Itt valóban nyomorult évtizeden estünk át. Közben Prága ragyogó európai várossá vált, az
oroszok pedig ismét nyugat felé fordultak. Prága újra felfedte a tudattalanját. Felmutatta. A rejtett jelenet (a freudi tudattalan) az erotikus tekintetek, érintések, kisiklások és közeledések elsődleges mozzanatává vált. A cseh kultúra tud az erotikáról,
szemben a szerb kultúrával, amely a szexualitással kínlódik. A 90-es évek Prágájában
zajlott az élet. Az orosz dekonstrukciós olvasások szintén izgalmasak voltak. Emlékszel, amikor arról csevegtünk, hogy Sztálin miként tiltotta be a pszichoanalízist? Néhány nappal ezelőtt, a kalyibám előtt sütkérezve, Galilei iratait lapozgattam. Összehasonlítottam Freuddal. Az oroszok nyugat felé orientálódtak, sürgették a Žižek közvetítette pszichoanalízist… Kelet-Európa kapui megnyíltak. A létrejövő kapitalizmus
kegyetlen volt, ám… lehetővé tett egy olyan manőverező teret, amelynek nyoma sem
volt a reálszocializmusban vagy a későbbi nacionalista és fundamentalista borotvaélű
táncokban, viháncolás az archaikus történet peremén, a véres szertartás közepette…
A kilencvenes évekről és a művészetről kérdezel? Nem tudom, minden szétszóródott, elsüllyedt a sárban, mögötte az emlékezet üressége tátong. Felejtenék? A kilencvenes éveket telepumpálták izgalommal. Ám ez csupán egy pillanatig tartott. A szürke
ólom évei. Az ólomnak különös, rendkívül szürke színe van… a súly szürkéje… a nehézségé… a ridegségé… ez a szürkeség vagy komorság nem egy újabb „emberelőtti káosz” és a „természet” megfoghatatlan szakadéka felé irányuló fordulat előszeleként
jött… nem, ez egy társadalmi gyakorlat volt, jelölői praxis, igazából a Freud által elnevezett tudattalan alapja. Ólom…
A kilencvenes évek művészetére vagy kíváncsi? Emlékeim teljesen kifakultak. Nem
értem, mit szőrözzek az elmúlt napokon. A múlt úgy szóródik szét, mint levelek
a szélben a párizsi bulvárokon vagy a prágai tereken. Októbertájt Párizsban általában
Sollerst olvastam és epres Princess fánkot majszoltam. Párizsban sosem akadtam barátokra, ott mindig egyedül mászkáltam. Prágában barna sört ittam és D. Š.-sel Karel
Tajgeről beszélgettünk. Ő szerette a Tajge haláláról szóló történetet… Tajge viszonylag
fiatalon szívrohammal végezte a sztálini elnyomás idején… halála után két nő öngyilkosságot követett el… ekkoriban a nagy romantikus szerelemről beszéltek, de a politikai terrorról… D. Š. odavan ezért a sztoriért. Tőle tanultam mindazt, amit a cseh művészetről tudok. Felidézhetem a beszélgetésünk alatt kortyolt cseh barna sör ízét. Viszont képtelen vagyok emlékezni a párizsi Princess fánk krémjének eper ízére… Sollers
Paradicsomának szintagmái még mindig visszhangoznak az agyamban. Gyakran foglalkozom szagokkal és ízekkel, sokkal inkább, mint vizuális vagy akusztikai eseményekkel. Emlékezetemet a szag és az íz benyomásai határozzák meg… Felidézem az
aszfalt, a kép olajos felületének vagy a férfi, illetve a nő szavainak szagát és ízét. Efféle
emlékezés-játékokban szívesen veszek részt…

2003. január

81

Alig jut eszembe valami Belgrádról és Újvidékről. Az ’agysejtekben’ vagy a ’modulokban’ (úgy rémlik, Jerry Fodor ekként jellemezte a tudat architektúráját) talán csak a
szín meg beszívott augusztusi aszfalt „szagának” törölt nyoma létezik. A beton abból
a szempontból fontos, ahogyan járok, taposok, felemelem és leteszem a talpam, ahogyan
szimatolom a világot. Itt nincs beton, csak végtelen tér és por. A halottakat a halottakra kell bízni. A sárra és a patkányokra! Afrikában erre hamar rájössz. Az archeológiai maradványokat hagyni kell az időnek és a föld rétegeinek. A nyomokhoz semmi
közünk. Az archeológiának nincs legitimitása. Ez az idő előhívásához, a nyomok lerakódásához és törléséhez tartozik. A széttöredezett darabok el fognak tűnni. A testből por lesz. Testet a pornak. Nincs olyan ember, akinek az emlékek valamit is jelentenének. Üresség. A múlt még nem történelem, amely az ostoba hagyományok és
a kegyetlenség, az instrumentalitás és a hatalom aktuális figuráinak edzettsége között
szorul. A történelem elveszti a testét, mesévé szépül. Mostanság Afrika a hazám… De
nem vagyok ’hazafi’… Én továbbra is idegennek érzem magam Afrikában, saját enklávém sincs. Számítógépem képernyőjén előbukkanó tücskökkel és internetes figurákkal
játszadozom. Figyelem a vízilovakat. Mindig is kiváló, modern számítógépeim voltak.
Igen, idegen vagyok. Mindig eszembe jut az a régi woodstocki hippi parola: „A patriotizmus a gazemberek utolsó menedéke”… Ez a 60-as évek világa… Érzem, hogy feltör
benned a kérdés: „Mit keresel Afrikában?”… Igen, itt elég sok izgalomban részesültem,
kalandban, olyan reszketésben, mint amikor oroszlán elé kerülsz vagy amikor megérint az AIDS, a kolera, az éhség, a malária okozta halál szele… amikor megpillantasz
egy jó, valóban jó képet… a festő görcsös írásától hepehupás lapot… Valaha megvolt
Pollock kis dripping képe, de eladtam, hogy megvegyem Mangelost – „tabula rasa”.
Afrikában százszor halsz meg… Kígyómarástól… Figyeltem, ahogy egy nő, feketén és
pucéran, öregen vagy fiatalon, fogalmam sincs, szutykosan haldoklott egy kígyómarástól. Sohasem tudtam meg a nevét… Tehetetlen volt a kígyóval szemben. A test rángott, pusztult, görcsölt, összehúzódott… végül a halál. Dupla halál: szimbolikus és
testi. Csak a bőr maradt, az üres bőr. Mi van a szimbolikus és a testi között…? Mi?
A szimbolikus univerzum még mindig alárendelt az élvezetnek, a Lust-elvnek, a halálösztön pedig traumatikus-reális, szimbolizálatlan. A kígyómarás az a lehetetlen, traumatikus tapasztalat (… kié?!…), amit, akár a szimbolizálatlan a forrást, boszorkányok
a fényt, körbevesznek jelölői nyomok. A hatvanas és hetvenes évek francia kultúrájában
a jelölők intellektuális/elméleti konstrukcióknak bizonyultak. A hetvenes évek végén
az USA nyugati partjain a jelölőket a freeway-ek elmozdított láncolataiban fedeztem
fel… a késői kapitalizmus piacának végtelen „áru”-forgalmában… a nagy áruházak pultjain. A kilencvenes években Délkelet-Európában a jelölők a halál pontjaiként tűntek
fel… a jelek szakadékai… minden szétesett… Itt, Afrikában a jelölők valamiféle fénylő
források, melyeket a halál, az álom, a perverzitás, a kegyelem és a nyomor éjjeli táncában körülröpködnek a pillangók…
Makacsul ragaszkodsz ahhoz, hogy a kilencvenes évek művészetéről szóljak? Nehéz azt évtizedekhez és ezek felosztásához kötni. A kilencvenes években rengeteg dolog történt! Nem volt sok időm, hogy kövessem a művészeti változásokat. Nagyjából
pénzkereséssel foglalkoztam, egzotikus és bizonyára kegyetlen afrikai tájmaradványokon utaztam. Emberi testekkel és szimbolikus, elektronikus feljegyzésekkel sefteltem… Emlékszel, M. P. arról pletykált Belgrád-szerte, hogy jól ellébecolok a bizniszben. Nyugati emberi testeket árultam Afrikában, az afrikai szoftvereket pedig Nyugatra szállítottam. Időnként megfordultam Belgrádban is. Csábítottak az utazások.

82

tiszatáj

Emlékszel, N. M. a ljubljanai Delóban (1999. 10. 14.) arról írt, hogy életem Jack Londonéra hasonlít. Akkortájt kórházban feküdtem, az életemért küzdöttem. Addig ő rólam – mint Jack Londonról – írt meggyőzően, noha én sohasem kutattam vagy ástam
arany után… Fiatal koromban vonzott Ázsia és ennek misztikája, a kilencvenes években céltalanul lődörögtem Afrikában, kerestem a zsetont. A kései nyolcvanas és a kora
kilencvenes években itt, a Kolubara környékén egy bányában gürcöltem. Szenet ástam. Nem, nem… ez csupán túlélési kényszerből fakadt. Nem vagyok vadász és nyomozó, mint Jack London… Én az emberi testeket (Reális) és a szoftvereket (Szimbolikus) nézem, hallgatom, vásárolom és árulom. Ah! Ah! Vajon tűzbe kell vetni de Sadeot? Sollers őt parafrazeálta vagy idézte, amikor azt írta: „Egy vidám szörnyeteg többet
ér az unalmas szentimentalistánál.” Kiáltás, a szavanna reggeli kiáltása. E pokolban
minden paradicsomnak látszik. Figyelted-e valaha a kígyó lusta, veszélyes kúszását,
a szertartásos tánc alatt a néger nő kebleinek extatikus remegését vagy a jóllakott oroszlán ártatlan ásítását? Mindez a hatalom erotikus önkonstrukcióinak egyfajta para-színháza. Afrikában valóban birtokolhatsz emberi testet. Itt találtam rá az igazán kegyetlen színházra, amely önmagát teljes életként tüntette fel. Test volt a test… Nálunk
ilyesmi nincs… nálatok folyton jelekkel manipuláltak. Jelpáncél alá rejtették a testet.
Afrikában megfigyeltem az táncoló nők ugráló melleit, a megfeszített izmokat a nomádok járásában, a mocsárig el nem jutó antilop felé repülő dárdát… Afrikában tizenhárom nyelven beszéltem, ám egyiket sem tanultam meg igazán. Hébe-hóba dadogok.
Gyakran hallgatok. Afrikában nehezen válsz gonosszá. De Sade ott olyan, mint Mozart… Nézem a feketéket, míg ölelkeznek... vajon haldoklanak, enyelegnek, esetleg falják egymást…? Sohase fogom megtudni, mi történt akkor… Afrikában. Ez a kontinens
számomra misztérium. Valójában benne rejlik a Titok.
Továbbra is noszogatsz, hogy válaszoljak a kérdésedre, a kilencvenes évek művészetéről Belgrádban, Újvidéken, Versecen stb.! Rendben, időnként írtam valamit, de
ennek nem sok köze volt az ottani társadalmi mintákhoz vagy az ottani miliő (a belgrádi, az újvidéki, a verseci kultúra és művészet) „igazság”-konstrukcióihoz. Egyébként
az aktualitásnak, akárcsak az igazságnak, fiktív struktúrája van – emlékszel, ezt tanította Lacan a hatvanas évek végén, amikor fiatalon ücsörögtünk a Sorbonne-hoz közeli
padlásán. Lacan ott tanított. Cserbenhagyta Heideggert azzal, hogy a ’lénytől’ a ’jelölő’ felé vette az irányt, majd a „jelölőtől” „a vágy lehetetlen objektuma” felé. Fordulat volt ez, amely az ontológiától az etikához vezet. Lacan előadásai izgalmasak voltak,
lelkesítőek, vonzóak, változatosak, hisztérikusak, tekintélyelvűek, korrumpáltak… Te
a művészetről való beszédet igényeled… Bár én inkább arról szólnék, amit Afrikában
láttam és hallottam, de legyen… Arra vágyom, hogy a forró bostoni, esetleg lisszaboni
nyári éjszakában Afrikáról ábrándozzam. Hogy a szavanna tompa hangjáról dadogjak,
a repülőmotor zúgásáról a menekvő antilopcsorda felett, a madarak hajnali csicsergéséről… Korán ébredek, 4–5 óra körül. Hallgatózom… Ezt az eltűnő Afrikát kedvelem.
Ma Afrika egyre inkább a Balkánra hasonlít: a délkelet-európai intrikákra és a sáros
pusztulásra. Oázist keresek, saját bejáratú rezervátumot. De Boston is és Lisszabon is
– vagy Londont mondtam? – már a múlté. Többé nem térek vissza ifjúkorom eme városaiba. Kerülöm a múltat. Ellentmondok saját magamnak. A ’titokzatos test’ mozdulataira gondolok, melynek árnya meredek, sima sziklán oson, arról a nárcisztikus játékról
morfondírozom, amely halállá vagy ájulásig tartó orgazmatikus élvezetté (jouissance)
válhat. A „super-ego” azért botrányos, mert nem a racionális alkalmazkodás hajlama.
Ez egy őrült, transzgresszív és irracionális hajlam. Direkt módon blokkolja a tár-

2003. január

83

sadalom optimális-racionális alkalmazkodását. Ez egy teljesen őrült törvény. Nincs téboly a Törvényen kívül. Az afrikai élvezetet életeddel fizeted… Az afrikai szenvedés és
kínlódás élvezettel végződik. Így születik a test magában a nyelvben. Kinek a nyelvében? Az őrült törvényében! Afrikában eljuthatsz addig a határig, ahol megkérdőjeleződik a nyelv lénye. Mintha arra csábítana15, hogy megismétlődjön az élvezet, a kielégülésért epekedik és hogy elpusztulj az uralhatatlan, iszonyú szenvedésben… Ez nem
igaz, Afrikában állandóan harc folyik az élet minden másodpercéért, a fennmaradás
minden négyzetméteréért… Az európai szubjektum eme eltűnésével és áthatolásával…
Afrika haldoklik. Afrika nem a Kanttól a de Sade-ig húzódó tér, hanem egy olyan
„hely”, ahol Kantban felfedezhetőek de Sade nyomai. Ám ugyanakkor élvezet az ájulásig… Emlékszem a mélysötét szemekre, az ijedt tekintetre az elmúlás pillanatában…
A kilencvenes évek művészetéről kérdezel? Megpróbálom összeszedni az emlékeimet… Belgrádban és Újvidéken, ha jól emlékszem, a nyolcvanas évek vége eléggé
anarchikus volt, vagy Lyotard fogalmával élve: plurális. Ernesto Laclau kérdőre vonja
az európai és az amerikai pluralizmus liberális fogalmát. Miért nem szerepel az afrikai
történetemben egy afrikai?, csu... csu... csupán a diszkurzusok más figuráival találkozunk. A kora kilencvenes évek Belgrádjában több lehetőség volt – több hatásközpont,
erejük mégis gyengének bizonyult ahhoz, hogy teljességgel uralkodjanak a művészeti
palettán. A vezetőség idiótái, a romboló pozíciók, a józanság megvetése – a hatalom
áthárítása „az egészre” (pas tout) a feltétele az elviselhető kínálatnak. Ekkor jönnek
létre a különböző stratégiák. Tudom, emlékszem, te jobban kedveled a „poétikák” szót
az én „stratégiák” alakzatomnál. Mégis, Afrikáról szólva, inkább a tekintetről és az élvezet tárgyának hiányáról (Lacan kispetit ’a’-ja) beszélnék. Valóban szívesebben szövegelnék a szavannáról és az időtlen tér elveszített idejéről. Elejtett és megidézett emlékek… A test előhívja az emlékeket. Újra Proustot olvasok itt a sűrű mocsár partján,
délkeletre a Nílustól. Proustot olvasok Beckett „segítségével”. Beckett felhasználása világossá teszi számomra, hogy miért hagyta el Delleuze a „skizoanalízist” és – szinte
észrevétlenül – el... e-el... eljutott (kezdek dadogni) az áttetsző egzisztencializmusig.
Igen, igen… folytatom. Ahogy a XX. század utolsó évtizede közeledve a közepéhez
múlt – ah! ismét Belgrádban, Újvidéken és Versecen vagyunk –, született néhány
vonzó és izgalmas alkotás. A szerb művészetben először keletkeztek nagy „darabok”,
amelyek felhívták magukra a különféle értelmezők figyelmét és intencióit. Megjelent
néhány olyan mű, s tán több is, amely egy pillanatban erősen felkeltette érdeklődésemet és – ismételnem kell – a „transztörténelmi” és „transz-szubjektív” formák transzgresszív élvezetét. Ha emlékeim nem csalnak, akkor élvezetből írtam azokról a mindössze pár év alatt született művekről. Hajlatok, homály, nagyítások, éles vagy tompa
csúcsok, vágószerszámok, téglák, kanyarok, durva és matt felületek, gravitáció,
a mélység, az anyag távolléte, az anyagok közti feszültség hiánya, az alap és a felület
térbeli szétválása, a felszín, a nagy dimenziók izgató erotizmusa… Hegel nem érdekelt… mégis a kilencvenes évek közepétől ezek a művek hegeliek voltak… a peremekre
irányultak, a létezés puszta határvonalaira a művészettörténetben, amely egyszerre felmutatja és elveszti a célját: a koncepciót. De már a kilencvenes évek közepén bekövetkezik a fordulat… Talán valaki írni fog egyszer eme időszak és a polgárháborúk művészetre gyakorolt közvetlen hatásáról, a nyálas totalitarizmus emberi viszonyokra tett
15

Az eredetiben a nyelvre itt nőnemű személyes névmás vonatkozik: Ona. Magyarul ez lefordíthatatlan. (A ford. megjegyzése.)

84

tiszatáj

nyomásáról. A várost lelakatolták… Az emberek patkányokká változtak… Mindenki
mindenki ellen az utolsó európai totalitarizmus csapdájának nyálkás falai közt. Az áthágás felismerése.
Valóban azt akarod, hogy Afrikáról meséljek? A zsiráf járásáról, a nőstény ugrásáról, a fekete kéz megfeszített izmairól és a vadász válláról, aki a megfélemlített állat
testének szegezi lándzsáját, a mocsár homályos vizéről, hol vízilovak ásítoznak? Itt
semmi nyoma Hamletnek, Shakespeare-nek. Az aktansok hatása bizonytalan a rossz
közérzet vagy más hangulat létrehozásában. Mozgó, görcsölő, gesztikuláló test… Az
erotika görcse.
Azt kéred, hogy folytassam a mondókámat a művészetről, de kit érdekel még ez?
A művészet a kilencvenes évek végén a társadalmi valóság szerves alkotórészévé lett:
a művészet esztétikáját, poétikáját és elméletét felváltotta a kultúra teóriája (culture
studies). A művészet senkit sem érdekel. Jól van, jól van… ne toporzékolj, mindjárt
folytatom! A kilencvenes évek második fele a pluralizmus látszatának óvatos visszaszorításával telt el a síkos totalitarizmusban, amely arra sóvárgott, hogy felmutassa
a saját „kemény” körvonalait. A hatalom a „nemzeti realizmus” (felvilágosulatlan monokulturalizmus, nyugatellenes hagyományelvűség) és a „Soros realizmus” (átszellemült
multikulturalizmus, globalizmus, médiai materialista realizmus) bináris térhódításában
tobzódott. Minden mást elfojtottak. Előírták a normákat. Egyfelől az olajos látványok. Másfelől pedig a képernyők techno/regionális kódjai és metasztázisai… A „hatalom e két neme” pozícionálta magát és átvette a ’színpadot’ – de mit is jelent valójában
a színpad? Freud, Lacan és Derrida a ’Másik színpadról’ beszéltek. Freud megígérte
számunkra a másik színpadot. Ha jól emlékszem, Denegri professzor a művészet ’második vonalát’ emlegette. Tőle tanultam meg, hogy a művészet célja nem az alkotás,
hanem a történelmi cselekedetért folytatott dialektika (feszültség, harc). Levinas a Másikkal szembeni asszimetriára fordította a figyelmét. Mi a színpad? Nem tudom, én
a Napot és a Holdat kémlelem. Állatokat és növényeket. Szörnyeket, embereket. Teli
tüdővel szívom be a levegőt. Utazom, beszélgetek, időnként pedig kereskedem. A tavaly márciusi sikeres üzletelések után beszereztem Roland Barthes levelesládáját. Most
olvasgatom az írásait a kunyhóm előtt üldögélve… kísérem az összekavart és átszövögetett kéziratokon át és az „Én vagyok R. B.” kijelentéssel hitelesített „szerelmes tapogatózásait”. Írás (écriture) vagy üzenet (letter). Nem fotózom, nem jegyzetelek, nem
emlékezem, nem vadászok… Élni próbálok. Lassan indulok, öreges léptekkel. Az
egyik napon a szavannán, a következőn már a repülőtéren voltam, majd az utcán vagy
a piacon, később újra a nagy, zavaros vizű folyó partjánál… Életem bizonytalan, változékony, hirtelen volt… Nem rendelkeztem egy meghatározott „én”-nel (magánvaló),
ez az „én” megtapasztalta az afrikai tekintetet, hallást, érintést, testi mozgást, mocorgást, közeledést, távolodást, szagokat… Kezdem elveszíteni azokat a szövegeket, melyekkel azonosítottál, más írásokat böngészek… de továbbra is csábítanak Afrika illatai. Tapasztalatom teljességgel különbözik Proustétól, aki, emlékszel, azt írta, hogy:
„A l’Ombre des Jeunes Filles en Fleurs”.
A kilencvenes évek vége… Bostonban gyakran beszélgettem Afrikáról; ezt Afrikában nem tehetem meg. Bostonban a régi piacon van egy olyan kávézó, amelyben sokféle kávéfajta kapható. Százféle kávé… Nem! Én mindig is kávés tejszínt ittam és nem
fordítva. Fehér tejszín, enyhe kávés foltokkal. Erős illat. Nem teniszezem, még csak
nem is nézem. Szóltam már neked a szavannai örömökről. Afrika és az ugrásban lévő
antilop. Azt parancsolod, hogy a kilencvenes évek második feléről folytassam az írást!

2003. január

85

Az afrikai sugárutak szárazak és valódiak. Vonalzóval rajzolták meg őket. Nappal üresek, éjjel viszont tele vannak… Velük… megvásárolhatod és eladhatod őket… Azt állítod, hogy szellemeket idézek… igen, manapság a szellemek mindenütt körbevesznek.
Bármerre fordulok, ott kísértenek, lidércek, járványok… Európa, Afrika, Ázsia, Amerika örökké hemzsegett tőlük… Északon Szibériában vagy Dél-Amerikában. Szellemidézés. Irtás. Rémek és szoftverek. Ezt tette Derrida is, aki felébresztette Marx szellemeit. Egy járvány pusztít Európában. Derrida és Marx szembeáll Zorn a kristály
éjszakájáról komponált zenéjével… A kristályok éjszakája… európai bűntettek és pogromok… szörnyek, betegségek, agyrémek… rejtett zsidó őseim… Íme a teljes történelem… Aki tovább akar élni, szembesülnie kell a szellemekkel. Proust ellentmond nekem: „Az ember egész életén át hazudik, leginkább azoknak, akik szeretik őt, s mindenekfelett pedig annak az idegennek, akinek a megvetése a legfájóbb sebeket okozná
számára – önmagának.”
A kilencvenes évek vége? Ezek már nem is voltak azok az idők, amelyekről hallani
óhajtottál. Ekkor már nem volt többé világosan felismerhető művészet, s tán engemet
is más ügyek izgattak. Igen, 7–8 hónappal Belgrád bombázása előtt Jil Sigmannal dolgoztam egy elméleti perfomanszon, illetve baletten. A nő a hangomra táncolt. A gondolatoktól elszakított hangom felhasználta a testét, hogy a filozófusokhoz szóljon. Teljesen a színház hatása alá kerültem: balett és opera. Az opera fontossá vált, rendkívül
lényegessé… A lényegéről szóló szövegekről meditáltam és írtam. Élvezni a hangot.
A beszédtől a recitativón át az áriáig, majd tovább a kiáltásig és a sírásig. Emlékeszem
Emil Hrvatin egy izgalmas írására: O ’krikuć [A kiáltásról]. Élvezni a jeltől levált, eltárgyiasult hangot (természetesen ekkor Chiont olvastam). A fenomenológia kitüremkedett a szemiológia kemény sávjai alól. Az európai emlékeim közül tán csak a balett
iránt érzek még nosztalgiát, a művészien mozgó és lábujjhegyeken járó átlátszó test
iránt… számomra a balett a mozgó fantazmát jelentette, megtestesült fantazmát. A test
viszont felfedezte a nyelvet… Aztán a háború. Éjjel, bombázás, belső politikai elnyomás, a manőverező tér elveszítése, terror, a patriotizmus fertőzése… A bombázás után
minden összezavarodott. A művészet populista fogyasztása meghatározó lett. Valóban? A populizmus? Ja, ez az a felfoghatatlan duma, amellyel igazolják a társadalmi
erőszakot. Mindenki halálosan komoly és mesterkélt. A szublimáció a csalás spanyolfala. Természetesen senki sem meri bevallani Lacan gondolatát, hogy „az igazság a fikcióhoz hasonlóan strukturálódik”. A kései XVII. és a korai XVIII. század előre megjósolta ezt a „mesterkéltséget”. Ennek ma már semmihez sincs köze. Ez egy ringlispíl
az őszvégi sáros gyepen. A Balkán ekkor felmutatta gonosz arcait. De én minderre
tényleg alig emlékszem, ezekben az időkben már sokat utazgattam. Ekkor jegyeztem
meg az első opera áriákat. Többnyire Verdit hallgattam. Mégis, hogy megvigasztaljalak, utánanézhetek a régi papíroknak. A kilencvenes években valóban született néhány, de lehet, hogy több igazán értékes mű. Ezek talán a nagyok közé tartoznak! Ám
mindez elveszett. Bocsáss meg, abba kell hagynom az írást, itt a délutáni séta ideje.
Küldök neked két régi megsárgult szöveget, a kilencvenes évek néhány különösen jó
alkotásának az élvezetéről és egyebekről, apróságokról, részletekről vagy hasonló reakciókról. Ez idő tájt a nyelv zümmögését kémleltem. Vonzott a tudás, a művészet
konceptualizációja, s nemcsak a darab érzékisége. Az élvezet összetett, sokkal bonyolultabb, mint ahogy ezt az esztéták és a primitív fenomenológusok állítják. Barthes
gyönyörködött a japán travesztita testének látványában. Godard pedig annak a forradalomnak örült, amelyet a huszadik századi Franciaországban álmodott meg; itt egy

86

tiszatáj

forradalom a tizennyolcadik század végén már kirobbant. Ő egy szót sem szólt az élvezetről, Afrikában fotózott, öregen és vidáman – Leni Riefenstahl valahol megígérte
Afrikát… Fekete áriái előtt kellemetlenül érzem magam…
Búcsúzom tőled, el kell sétálnom a partig – most fürdenek a vízilovak. A zavaros
sáros víz hullámzásba kezd. A testek megmozdulnak a vízben. Afrika a mai világom.
Kelet-európai emlékeim teljesen kifakultak. Talán valamikor eszembe jut, nosztalgia
nélkül, hogy a művészettel való foglalkozásom alatt örülni is tudtam. Ugyanakkor,
ahogyan azt magad is látod, az élvezetnek nincs külön célja. Nem, ez nem Kant, hanem Lacan, aki Kantban felismerte de Sade-ot. Viszont többé nem olvasok könyvet –
időnként szörfözök a világhálón. Ósdi kéziratokat lapozok, drágákat, megsárgultakat,
amelyeket azokon az árveréseken szerzek be, ahová be sem teszem a lábam. Magam
helyett az ügynökömet küldöm. Humorizálok, gyönyörködöm Afrikában. Álarc, vad
szörnyeteg. Valaha ez vonzott a modernista képzőművészetben. Afrikai kunyhóm falán egy igazán jó Picasso-kép lóg… Dora grimasza. E nő torz vonásai a művészi élvezetre utalnak. Igen, ezt a rajzot a belgrádi Zeleni venac piacon vásároltam a távoli
1997-ben. Egy underground képregénybe dugták, amely, azt hiszem, Valiánt Herceg és
Dryer Orleani Szűzének közös erotikus élményeiről szólt. Picasso mindössze pár dinárba került, pontosan annyiba, amennyit egy nap ér Afrikában.
P. S.: Itt vannak a neked ígért szövegek! Bizonyos betűk eltűnhettek, néhány szónak módosulhatott a jelentése. Őrizd ezt a levelet. A levelek sárgulnak, vénülnek, elveszítik a betűket és eltűnnek. A szavak foszló jelentése a nyelvben…
A narrátor hangja: Kikapcsolja a számítógépet. Felveszi a fehér inget. Kilép
a kunyhóból, a folyó felé indul megcsodálni a vízilovak fürdését. Ezt mindennap megteszi az utóbbi húsz évben. Roland Barthes a következőt jegyezte fel Bataille „A nagy
lábujj” című írásáról: Bataille szövege arra tanít minket, hogy miként viszonyuljunk a tudáshoz… Lehetővé kell tenni azt, hogy a tudás ott tűnjön fel, ahol a legkevésbé várjuk.
A földön állt. A sárgás-szürkés forró por belepte ősz haját, miközben a fürdő vízilovakat
nézte. Aggódva figyelt…
Villany ki. Függöny le. Kiürül a színpad.

ORCSIK ROLAND fordítása

2003. január

87

VOJISLAV DESPOTOV

Az új természet-gyártás
ESSZÉISZTIKUS ÉNEK
I
Óráink az utolsó perceket tik-takkolják, közben az ember továbbra is
a humánum porától porosodik,
reszket a megváltás ideológiájától fertőzötten – ó, előbb vagy utóbb
elpárolognak az ideológiák! –, szorongva vallja vagy tagadja
az istent,
s reméli, olyan talajra vetődik, hol még emberi láb
nem járt.
Hisz a vadon őserejében,
amely megnyilvánul pl. Amazónia homályos
mélységeiben.
És a könnyű léptekre hajlamos lába – a polietilénből készült kutatói
csukájával – ráfut, tapod, nyomot hagy az őserdei
ásványon.
Ekkor a káprázat ördöge homlokon csapja,
s ellepi a fantázia hulláma –
kis konkvisztádor ő, nyers, pionír stílusú,
amazon dalai láma, aki végigkeféli a terrát,
nem vágyik a távoli sztélékre,
mint az a taknyos Niel Armstrong.
Nem is sejti, hogy jóval előtte, ugyanezen a helyen már taposott
a zürichi bankár és az amszterdami antropológus lába,
s a hiperboreusok is vígan rostélyoztak itt.

II
Majd e ideológiai bohóc – antropocentrikus haraggal,
hatalmas városi parkokkal, a mindenütt elterülő utópisztikus,
egészséges és természetes oázisokkal –

88

tiszatáj

rábukkan a sötét bokoraljra, hol egy uhu csontváza tanyáz:
pár száz évvel korábban, szárnyaival lecsapta
az emberi lábtól érintetlen fű
néhány négyzetmilliméterjét!
A látvány stresszéből sziporkázó komédia lett.
Kiderült az ember bénító vaksága – fogalma sincs a természetes
médiák korszerűségéről:
1. az emberi láb mindent letiport;
2. a bolygó legapróbb darabkájának zajtalan
természete – az emberi kéz mesterséges műve;
3. emiatt az emberi láb is fölösleges.

III
Sajna’ az ember nem emberi lény, hacsak fel nem
fedezi újra egy reneszánsz!
Titkolja e alapvető belátást, elzárja
a napvilágtól,
érthetetlen lehetősége élteti csupán.
Az ember sokáig emberinek álcázta magát, türelmét a biológiai
transzcendencia fájdalma kísérte.
Már ősidők óta, amikor emberi csecsemővé gyúrták,
művészi váltásra sóvárgott –
önmaga teremtője volt, semmiféle idegen égi kéz
nem gyártott emberi fajt.

IV
Ahelyett hogy ösztönösen ragaszkodna a puszta fennmaradás törvényéhez,
fogvacogtató harmóniában a természet erőivel,
hogy miközben brontoszauruszt döfköd, az ellenhatás fájdalma éget,
dollárral és selyemmel takarózik, lót-fut a kincseivel
magasabb rendűnek képzelve magát.
Ő az örökké hiányzó láncszem, nahát!
Tudományosan szólva, nevezzük ezt missing link-nek.

2003. január

89

Biológus urak, íme az új vagány,
a biológiai atlaszon üres talány.

V
Gőgösen beavatkozik a körülötte élők világába.
Sulikban tárolja a növényeket. Infra-melegítőkkel,
kémiai serkentőkkel
spanolja őket. Kombájnnal és vetőgéppel
kínozza. Gátolja a maggal és a terméssel való közvetlen kapcsolatot.
Furkálja az ózont, elfuserálja az ivóvizet. Hűtlen robot,
vidáman játszik lézer -és napsugarakkal,
szabályozza a folyók s a mágnesek
áramlatait, korbáccsal idomítja a természetet.
Uralja a szitukat, s mindenek felett az infókat.
Sötét álmait materializálja:
régi környezetéből újat gyárt –
végül magát is az új technológia patentjévé váltja.

VI

Képzeletünk nem kótyagos, nem ótvar. A valóság túlszárnyalja

a szimbolista poétát is: a földi kép teljesen átalakult:
egészen más világ készül e világon.
Petrovićnál, aki az überfaj tagja,
s az ész-határaira büszke,
menőbb a biológiai labor mesterséges magja.
ORCSIK ROLAND fordítása

90

tiszatáj

SVETISLAV J OVANOV

Corto Maltese,
avagy a rejtélyes vitorla és a rejtélyes kert
Magas, lezser figura; tengerész-zubbonyát hanyag eleganciával viseli; sűrű, fekete
haja és hosszú oldalszakálla van; arca élesre szabott, az orrát mintha kőből csiszolták
volna; tekintete látszólag álmatag, (talán) szürke szemeit félig elrejti a hajóparancsnoki
sapka; bal fülét egy igen egyszerű fülbevaló díszíti. Egy cigány jósnő és egy brit tengerész gyermekeként látott napvilágot a máltai Vallettán. Előbb Antigua lakosa, majd velencei polgár, később szamarkandi lovas, de volt útvezető a perui fennsíkokon, és
bennszülöttek társa a déli tengereken, aztán provánszi turista és szibériai kém is. Nem
más ő, mint Corto Maltese, az Álom tengerésze (vagy ahogy Omar Calabreze nevezi:
„eternauta”), aki Hugo Pratt jóvoltából 1887 egy őszi reggelén a három velencei csodakert egyikéből lépett ki a világba, hogy tartósan itt is maradjon mindmáig, a múlt századi képregények egyik legizgalmasabb figurájaként, akiben kalandvágyó képzelődéseink öltenek testet.
„Aki a múltban kódorog, nem tesz mást, mint amit a temetőcsősz” – mondja eltűnődve Corto Maltese kapitány a Ballada a sós tengerről című képregény-eposz egyik
kulcsfontosságú jelenetében, olyasféle bonyodalom közepette, amilyenben ennek
a nyughatatlan tengerésznek az alakja is megszületett. Kvantitative ő is csupán egyike
Pratt sok-sok különös figurájának, akárcsak Raszputyin, ez a nyomorult féreg, vagy
Kranio kapitány, a német tengeralattjáró-hadnagy, avagy éppen Monah, a déli tengerek
rejtélyes uralkodója; mindazonáltal Corto Maltese már a Balladában is egy olyan hősként jelenik meg számunkra, akinek a sorsa a legkevésbé függ a múltjától. Pratt egy
1913-14-ben készült, kalózkodásról, fondorlatokról, az Új-Guinea és a Fiji-szigetek között dúló titkos háborúról szóló képregényének a sötét tónusú, izgatott, megtörten
költői rajzain válik Corto fokozatosan a leghangsúlyosabb szereplővé: meglehetősen
rejtélyes figura lévén (aki kevés szavú, távolságtartó, ugyanakkor önironikus) hamarosan a határtalan Kalandozás archetipikus megszemélyesítőjévé válik. Hugo Pratt a maga
kalandokban bővelkedő történeteihez egyébként olyan alkotóktól merítehetett ihletet,
mint Hermann Melville, Robert Louis Stevenson és Joseph Conrad, valamint egy teljesen elfeledett ír szerző, Henry de Vere Stacpoole (A kék lagúna).
A világjáró kapitányról szóló, tizenkét képregény sajátossága, hogy Corto Maltese
kalandvágyában már nyoma sincs sem Tarzan erkölcsi dilemmáinak, sem az erőszak
Batman-féle felelősségre vonásának. Amiről itt szó van, az Umberto Eco szavaival élve
nem más, mint „a bizonytalanság szigetvilágában” tett – képzeletbeli – utazás. A további képregényekben Corto alakja áll a figyelem középpontjában: legyen szó akár
A pénz zászlaja alatt tett, vagy épp egy Télközép-éji álomban lejátszódó utazásról, olyan
hősként jelenik meg ő, aki nyitott szemmel álmodik. Ami ugyanakkor egy cseppet sem
akadályozza meg abban, hogy a helyes oldalon vegyen részt – vagyis mindenkitől távol
és függetlenül, sebezhető, ám elégedett magányosként – az IRA harcaiban, az inkák kincse
utáni hajszában, az első világháború amazóniai dzsungelek közelében játszódó tenger-

2003. január

91

alattjáró-ütközeteiben, vagy a spanyol polgárháború összetűzéseiben. Pratt korántsem
naiv illuzionizmusa Corto Maltese figuráján keresztül képes ábrázolni azt, amit csak
kevesen tudnak bemutatni manapság: hogy még a zsákmányszerzésen alapuló nemzetközi „testvériség” is jobb, mint az egész világra kiterjedő nemzetközi népirtás.
Ami nem jelenti persze azt, hogy Pratt kapitánya visszariadna attól, hogy ez utóbbi
játékban is részt vegyen, mégpedig megalkotójának, Hugo Prattnak a történelem körkörös ismétlődését és a csodát illető tapasztalataival felvértezve. A csoda pedig úgy jön
létre, hogy egy szabványos hős egyáltalán nem szabványos körülmények között találja
magát. „Borges nagyon fontos dolgot mutatott meg; azt tudniillik, hogy hogyan lehet
a hamisat úgy ábrázolni, mintha igaz volna. Ebből tanultam meg én azt, hogy hogyan
ábrázoljam az igazat úgy, mintha hamis volna” – mondja Pratt. A Corto Maltese Szibériában, ez a történelmi tényeken (Mandzsúria, Szibéria és Mongólia 1919-es kaotikus
állapotain) alapuló imaginárius nyomozás nem csak a cári kincsek elrablásáról szól;
nem csak afféle „keleti western” ez páncélozott vasúti kocsikkal; és nem is csupán a főhős, valamint Mongólia eszelős meghódítója, a történelmileg is létező Alexander von
Ungern-Sternberg báró találkozásának története. Pratt hősének, az „emlékek kiválasztottjának” ebben a képregényben is a sors számtalan megpróbáltatását kell kiállnia, melyeknek mintegy nagyvonalúan felajánlja magát, ezzel egyidejűleg viszont ki is gúnyolja őket, mint például a Shanghai Lilly-epizódban, melyben a kínai titkos társaságok mögött különböző ideológiai szervezetek kémjei rejtőzködnek; ugyanakkor meg
a látszólag pusztán ideológiainak tűnő erők mögött szintén valamiféle mélyebb misztériumok körvonalai rajzolódnak ki... Ebben a kontextusban pedig „az örökké rossz oldalon álló” femme fatale-okkal való találkozások sem mellékesek: a női princípium egyrészt bevezetőt képez a rejtélyek alapelvéhez, másrészt a viszontagságos kalandok
egyik legfőbb ösztönzője is a nő – például akkor, amikor Corto a feledés és az emlékek
közötti kacskaringós ösvényen ered szökésnek; az pedig már jelképes értékű, hogy ez
a szökés csak az utolsó képregényben, a MU-ban ér majd véget (1989–91).
Corto paradox titokzatosságát mindazonáltal egyedül a kultikussá vált Télközép-éji
álom révén tudjuk igazán megközelíteni. A mitológiából és a Shakespeare-drámából ismert Oberon, a tündérek királya összehívja a fantomtanácsot – Morgan tündért és
Merlin varázslót –, hogy megakadályozzák a németeknek a brit vezérkar ellen tervezett merényletét. Ez az epizód Cortót a történelem és a képzelet határán kavargó legmélyebb örvénybe ragadja; olyan térségekbe, ahol a múlt lényegtelenné válik – mivel
folyton-folyvást a jövőbeli képzeletből ered. A jelen egyébként sem „főszereplő Pratt világában”, írja Claudio Bertieri. A fantomtanács segítségével véghezvitt hőstett után
Corto eltávolodik az álmot és a valóságot elválasztó keskeny határtól – és ekkor kerül
a maga igazi kertjébe, ahol remek szél dagasztja bolyongó vitorláit… Könnyen lehet, hogy
a világ csak nevet rajta, ahogy rajtunk is, akik hiszünk neki. Ám ahogy a magát vidám
hollónak álcázó Puck mondja: „A világ ugyan kit érdekel?”

92

tiszatáj

Csavargó Charles,
avagy az amerikai álom s az ébredés
Midőn Charlie Chaplin, az akkor már régtől fogva hírneves filmmágus találkát
adott a jachtján Szergej Eizensteinnek, egyik pillanatban a következő szavakkal fordult
az „attrakciók montázsának” nagymesteréhez: „Emlékszik-e A kölyök című filmnek
arra a jelenetére, amelyben az ágrólszakadt gyerekek elé úgy szórom az ételt, akár
a kiscsirkék elé?” Majd így folytatta: „Ez azért volt, mert nem szeretem a gyerekeket, ki
nem állhatom őket.” Eizenstein pedig imigyen elmélkedett magában: „Dehát kicsodák
is azok, akik nem szeretik a gyerekeket? – Hát maguk a gyerekek…”
Éppen ez a képesség, vagy ahogy Eizenstein mondja, „a gyermeki látásmód adottsága” az, ami a filmművészet legnagyobb nevettetőjének alkotásait jellemzi; és ebben
rejlik Chaplin egyik legfontosabb figurája, Csavargó Charles jellemének, viselkedésének lényege is egyben.
Csavargó Charles alakja a kaliforniai Essenay filmstúdióban született meg, Chaplin
filmes pályafutásának a legelején, 1915-ben, A csavargó című film főhőseként. Ez a szeretetreméltóan képtelen figura, ez a keménykalapos, rövid bajszú, sétabotos alak (túlméretezett nadrágjával és agyonhasznált cipőjével együtt) éppen a „gyermeki paradoxon” révén lopta be magát a sok millió néző szívébe: naiv, hiszékeny, ábrándozó, előzékeny, és persze ágrólszakadt lévén ugyanis Csavargó Charles egyedül a gyermeki (és
egyben gyerekes) világlátásának segítségével tud védekezni az emberi elvetemültség és
a (többnyire rideg) társadalmi konvenciók ellen. Ezt a paradox image-et Chaplin – előadóként, forgatókönyvíróként és rendezőként – akkora meggyőzőerővel és annyi fantáziával tudta feltölteni, hogy mindenki számára úgy tűnhetett, Csavargó Charles és
a Világ erőviszonyainak komikus egyensúlya örökké fennmarad. Egy idő után azonban
Charles változni kezdett: az erőviszonyokat valami megzavarta, az említett egyensúly
bomlásnak indult.
Mielőtt még ez bekövetkezett volna, Csavargó Charles alakja világraszóló jelenséggé vált. Chaplin messze túlhaladta a néma burleszkfilmekben, Mack Sennettnél végzett színészi és rendezői inaséveinek tapasztalatait, a kifigurázott rendőröket, a gépies
ide-oda szaladgálásokat és az egymás arcába nyomott tortákat; a 20-as években készített, kiforrott alkotásaiban (A zarándok, Kutyaélet, A katona, A kölyök) Csavargó
Charles már jól ismert, mindenki számára érthető „antihősként” jelenik meg. Őrá
ismerhetünk a „kisember”, a romantikus, ám esetlen udvarló, a kiszolgáltatottak oltalmazója, a szégyenlős tisztviselő, ritkábban a szeszélyes hivatalnok alakjában. A csínytevései minden esetben egy autonóm szellemnek az emberi elvetemültségre, a társadalmi előítéletekre, az államrend (és tágabb értelemben a tradíciók) elnyomására adott
hiteles és sziporkázó válaszait jelentik. Csavargó Charles bájosságához és kalandor szelleméhez az Aranylázban (1925) újabb adottság járul: a társasági élethez, továbbá a társadalmi sikerekhez való érzek. Az illúziók komikus világát meggyőzően, egyetemes
érvénnyel mutatja be a Nagyvárosi fények (1931), még akkor is, ha a kerettörténet meglehetősen érzelgős: Charles egy vak virágáruslány szerelmét óhajtja elnyerni, mindenekelőtt azonban arra tesz erőfeszítéseket, hogy elegendő pénzt teremtsen elő egy műtétre, amely visszaadhatná a lány látását. A történet valódi alapja azonban a humor,

2003. január

93

amely egyesíti magában a képzeletet, a pátoszt és a komikumot. Az a nagyszerű jelenet
például, amelyben Charles lebeszéli a dúsgazdag Rodot az öngyilkosságról, azt sugallja,
hogy Charles jósága, nemeslelkűsége már eleve bajba sodorja őt. Szintén lényeges mozzanata a történetnek az, hogy Charles egyedül azért áll munkába, hogy kifizethesse
a vak virágáruslány lakbérhátralékát; neki ugyanis pusztán önmaga miatt nem volna
szüksége munkahelyre. Csavargónak lenni: ez világnézet és élethivatás is egyben.
Az erőviszonyok fentebb említett egyensúlyát jelentősen megbontja a Modern idők
(1936): az indusztrializált kor gépei, az automatizált szörnyek olyan ellenfelet képeznek, melyekkel szemben Csavargó Charles pusztán átmeneti sikereket könyvelhet el;
és ez a pirruszi győzelem őrá magára is visszahat. A kor követelményeinek és a művészi öntudat elvárásainak együttes ereje végezetül egy korszakalkotó filmet eredményezett, A diktátort (1940), melyben Csavargó Charles alakja egy zseniális vizuális és pszichológiai mesterfogásban – egy gettóbeli, jelentéktelen kis borbély, valamint Hinkel
diktátor felcserélésében – emésztődik fel. Az egész világot behálózó, egyetemes, aktuális Gonosz itt lelepleződik, nevetségessé válik; ugyanakkor azonban a fájdalmas módosulás során, amikor is „Charles átalakul Chaplinné” (Guido Aristarco), a figurából kiveszik a kulcsfontosságú naivitás, a komikus illúziók frissessége megszűnik, s helyükre
az irónia, a gúny, a moralizálás és az utalás komolyabb tónusai lépnek. A világháború
árnyai, majd a mccartyzmus üldöztetései mind komolyabb és mind sötétebb álarcok
felöltésére kényszerítették Chaplint: ilyen volt például Verdoux, a perverz gyilkos,
vagy Calver, a kiábrándult bohóc… Mégis, Chaplin újra és újra győztesként tért vissza
a képernyőre és a szívünkbe – ahogy a kiváló francia teoretikus, André Bazin írja,
„magát a filmet jelenti ő továbbra is” –, a leginkább talán azért, mert minden új álarc
mögött ott derengett Csavargó Charles romantikus, nagyszerű, gyermekien elbűvölő
képmása, aki magányos álmodozóként akkor sem veszíti el a reményt, ha körülötte
már az egész világ szét is hullik.

DANYI ZOLTÁN fordításai

94

tiszatáj

MIHAJLO PANTIC´

A mindennapokról
LEVÉL RURITÁNIÁBÓL
Én vagy Mi?
Elég rázós kérdés.
Amikor egyes szám első személyben kezdek írni, szinte előre hallom a kifogást,
hogy a mindennapok kapcsán csak önmagamról gondolkodom. Az egocentrizmus
vádja manapság, s ezt irónia nélkül mondom, igen komoly dolog, különösen, ha az
ember beképzeli, hogy az Énje valami képzelt Mi helyében áll (Mi, Ferenc József, Isten
kegyelméből király és császár). Nálunk is előfordult ilyesmi, úgy bizony. Azonban Mivel kezdeni a szöveget szintén nagyképűség, meg nem is praktikus, és nem is illendő.
Ha valaki Mi-t mond, mindig felmerül bennem a kérdés, hogy voltaképpen kinek a nevében beszél, és kitől kapott felhatalmazást ilyesmire (hacsak nem Ferenc Józsefről van
szó). Akárhogy forgatom, nem jó az Én sem, még kevésbé a Mi. Számomra annál súlyosabb a helyzet, mivel nem vagyok tegező viszonyban önmagammal, az egyes szám
második személy elég ritka elbeszélő forma, meg hát ki vagyok én, hogy letegezzem
magamat.
Mégis, adódnak pillanatok a mindennapi életben, amikor az ember többnek érzi
magát, mint Én-nek, pedig szó sem lehet semmiféle egocentrikus elefantiázisról. A 2000.
esztendőben, egy nyugati repülőtéren érvényesítettem a jegyemet, és leadtam a bőröndöm. Átnyújtottam az útlevelelemet:
– Ön Jugoszláviából való? – kérdezte a hölgy.
– Igen – mondtam.
Rám emelte a tekintetét, mely hidegebb volt, mint egy szkenner, és rajtam is tartotta. (Vajon Szaddám Huszeinre emlékeztettem volna abban a pillanatban? Umberto
Ecóra biztosan nem. A body-language-em nem éppen vendégszerető, erősen rövidlátó
vagyok, barna bőrű, és a bajszom miatt mindig mogorvának látszom.)
– Hm, az ön poggyászát speciális ellenőrzésre kell küldeni.
– Miért?
Nem mondott semmit. Kitöltött egy sárga matricát (NB: sárga matricát!), kettétépte, az egyik felét ráragasztotta a bőröndre, a másikat átnyújtotta nekem.
– Ezt mutassa fel, mielőtt bemenne a gépbe.
Megmutattam, természetesen. Én voltam az egyetlen utas ezen az interkontinentális járaton, akinek sárga matricája volt. Ismerjék be, hogy ez a szín elég kellemetlen
asszociációkat kelt. Abban a pillanatban, kedves uraim, Mi voltam (pontosabban egy
Azok közül), akaratom ellenére, s az igazat megvallva sokkal kevesebb, mint Én. És
akkor felfogtam – micsoda ész –, hogy a hölgy nem is engem nézett, hanem bennem
Minket nézte, és azt a képzetet pillantotta meg, mely bele van táplálva az agyába, mégpedig nemcsak politikai (őszintén szólva eléggé megérdemelt), hanem mélyebb, civilizációs és kulturális okokból kifolyólag.

2003. január

95

A napokban olvastam egy remek könyvet arról, hogy milyennek látnak bennünket
mások, miközben tulajdonképpen egyáltalán nem is látnak meg, és most sietve megosztom önökkel ezt. Mi egy Mi-ben osztozunk, kedves olvasóim, mindegy, hogy olyannyira különbözünk egymástól, szeretjük, gyűlöljük, istenítjük és semmibe vesszük
egymást. És azért osztozunk ebben a Mi-ben, mert Ruritániában élünk, egy fantáziaországban, mely a Balkán helyébe akarna lépni, mégpedig egy az egyben. Az imaginárius Ruritánia (a képzelet imperializmusa) című könyvet Vesna Goldsworthy írta, aki
már évek óta Londonban él, az ottani egyetemeken tanít. Vesna, akivel Belgrádban
együtt jártunk egyetemre, ebben a könyvében analitikusan rekonstruálja azt a kulturális sztereotípiát és kialakulásának történelmi-politikai-esztétikai folyamatát, amelyet
a nyugati világ alkot a Balkánról a magas irodalomban (pl. Byron, Rebeca West, Laurence
Durrel), valamint a szórakoztatóiparban (pl. tévé-limonádék). Egy ilyen könyvet meggyőződésem szerint csak olyasvalaki írhatott meg, aki, mint Vesna, magában, a tapasztalatvilágában és a lényében hordozza mindkét perspektívát, a külsőt is meg a bensőt is.
Abból, amit Vesna Goldsworthy könyvében olvastam, az következik, hogy a világról alkotott képzet a való világ helyébe tolakodhat. Erről egyébként 2000-ben, amikor,
ugye, különösképpen kedveltek bennünket, egy nyugati reptéren is meggyőződtem.
A sztereotípia létezik, bármit gondoljunk róla, Vesna pedig ekként értelmezi: „Kevés kivétellel, a Balkán olyan regények ihletforrása, amelyekben jó a cselekménybonyolítás,
de rossz a jellemzés meg a motiválás, vagy olyan útleírásoké, amelyekben a Balkán ’népei és nemzetiségei’ az etnológiai egyes szám néma, rendszerint hímnemű alakjaiba
fagytak a fensőbbrendű nyugati megfigyelő kémlelő tekintetének tárgyaiként: ’A montenegrói férfi büszke és harcias’, ’A bolgár jó földműves’, ’Az albán a régi szokások őrzője’ stb.”
A Balkán, folytatom én, midig valami más, sötét és meghatározatlan. A Balkán még
nekünk, balkániaknak is valahogy rajtunk kívül esik, legrosszabb esetben mellettünk
húzódik. Ezt, hogy „mellettünk”, metaforikusan is meg valóságosan, szinte taktilisan
is érthető. Minden balkáni országban él a mélyen bevésődött sztereotípia, hogy „mi
nem vagyunk Balkán”, a szomszédaink a balkániak. A Balkán fogalmának jelentéséről
és kiterjedéséről még a Balkánon sincs egyetértés, ilyen konszenzus nincs azokban
a könyvekben és filmekben sem, amelyeket Vesna értelmezett, mégis innen, ebből
a meghatározatlan mindennapi és imaginatív magmából bukkan fel Ruritánia képzete,
a földé, mely a világ szerencsétlen részét testesíti meg, mely valami módon még precivilizatórikusan autentikus, egy tribalisztikus, atavisztikus földrész, némiképp titokzatos
(a titok pedig vonzza a képzeletet, mondja Borges), a szó romantikus, fatalista értelmében. Vesna minderre azt feleli: „Ami a helyi konszezus hiányát illeti arra nézvést, hogy
ki a balkáni és ki nem az, én egy cikkemben azt válaszoltam erre a kérdésre, hogy minden olyan ország, mely szükségét érzi annak, hogy tagadja a Balkánhoz tartozását, ipso
facto balkáni.”
Beszélhetünk persze a Balkán ráruházott és valós identitásáról, arról, hogy mit jelent a mi Mi-nk minekünk, és mit másoknak. Azok a Balkán-képzetek, amelyeket
a brit írók műveiben találunk, a balkáni (itteni) kulturális miliőben is megvannak, mint
az „igazhitűség” és „kulturáltabb gondolkodáshoz” való alkalmazkodás fölösleges bizonygatásai. Ekként zajlik a különbség meg a hasonlóság nem szűnő játéka: az egyik
oldalon ott a nárcizmus, az autizmus és a kis balkáni közegek fontosságtudata – szinte
mindegyik kitermelte az imaginárius nagyság mítoszát: Nagy Szerbia, Nagy Bulgária,
Nagy Horvátország, Nagy Görögország, Nagy Albánia. Ezekben a napokban (2001 ta-

96

tiszatáj

vaszán) e végtelen történelmi tévésorozat újabb epizódjait nézzük, ezúttal albán és macedón főszereplőkkel. Másrészt pedig terjed a „gyarmatosítási szindróma”, a „nagyobb”,
mindenképpen hatalmasabb kultúrák egocentrizmusa, dölyfe és közömbössége. E két
energetikai mező metszetéből, mint a dupla expozíció során a filmekben, felmerül
a Balkán, azaz Ruritánia, a világ lehetséges imaginárius pereme, a nem-európai Európa,
az orientális Vadnyugat. Felmerül egy Mi, melyről azt mondhatnánk, hogy képtelen,
mégis valóban van.
Miként valóban kilátástalan az Én vagy Mi dilemmája, a dilemma, hogy első vagy
harmadik személyben írjunk, gondolkodjunk, éljünk-e. Aporetikus dillemma, mondanák a filozófusok. Nem kell ahhoz posztmodernnek lenni, hogy ahányszor csak Én-t
mondunk, tudjuk: voltaképpen a világ egyik relatív centrumát formáljuk épp. Ez rendben is lenne, csak az a baj, hogy ez az Én folyton kisebbedik, nagyobbodik, megsemmisül, változik, problémai vannak önmagával, alig képes én lenni (kicsi, szomorú
é-vel), miközben a mindennapi világ, itt is meg ott is – e téren nincs különbség –, ebben
a kis énben mindig valami Mi-t lát, ennek a Mi-nek pedig a Balkánon van egy plusz
szerencsétlen és tragikus dimenziója. Úgyhogy Én megyek az én énembe. Egyszer majd
megpróbálok letegeződni vele. Kedves Vesna, remélem, hogy ez a levél Ruritániából jó
hangulatban talál.

RADICS VIKTÓRIA fordítása

KRITIKA

Az Esterházy-életmû „szoft olvasata”
ESTERHÁZY PÉTER: JAVÍTOTT KIADÁS
„magunkat nem lehet a szőnyeg alá söpörni”
Esterházy Péter

Esterházy Péter prózájának befogadástörténetében a kezdetektől kimutatható az
a jelenség, amely a művek különféle szubjektum-alakzatait, a szerzői és elbeszélői szólamokat illetve a szereplőket egységes szubjektumokként igyekszik leírni. Ez a művelet legfőképpen azért rejt magában problémákat, mert a prózai életmű eddig megjelent
darabjai nagyon is világosan helyezkednek szembe az ilyen olvasási eljárásokkal. Az
egyes kötetek ugyan nem homogének abban a kérdésben, a narráció mely szintjeire
terjesztik ki az egységes egyéniség megképződésére vonatkozó kételyt, az azonban nagyobb kockázat nélkül kijelenthető, hogy mind a példázatos, mind pedig a vallomásos
prózai kód én-formációi felbomlanak, felbomlóban vannak Esterházy Péter prózai
szövegeiben. Némi egyszerűsítéssel felvázolható egy olyan tendencia is a korpuszban,
amely a Fancsikó és Pinta és a Bevezetés a szépirodalomba kötetek megjelenése közötti
időszakban a fent említett kétely megerősödését mutatja. Az elbeszélői és szerzői szólamok homogenitása azonban már a Fancsikó és Pinta szövegének sem sajátja, amennyiben a család szétesését megélő gyermek, az azt felidéző felnőtt és a metafiktív kommentár szólamai egymásba mosódnak, miközben a fiktív realitás és a hangsúlyozottan
fiktív világ (a címszereplők) kontaminációja jelzi, hogy kitalált történettel állunk
szemben, és hogy ezen megalkotott világ nem fogható fel egyetlen identikus személyiség produktumaként. A jelentésszerkezet bonyolultsága ellenére a korabeli kritika létrehozta azokat a koherens szereplői figurákat, amelyeket prózaértelmezői ideálja elvárt, a pályakezdés kapcsán fontos szerepet játszó, Esterházyt (később is) támogató
Bata Imre éppúgy az „apafigura” koherenciáját emeli ki, mint a hatalom arroganciájával megszólaló Bárdos Pál. (Ez utóbbi bírálatot a – szerző és a megjelenés pontos adatai
nélkül – idézi is Esterházy Függelék a Kis Magyar Pornográfiához című írásában, éppen az apafigura plasztikusságát
kiemelő mondatokat.) A hetvenes évek közepén a szubjektum osztottságának tapasztalata nemcsak a hivatalos
irodalomkánon elvárásaival állt szemben, de a korszak
jellemző olvasási gyakorlatával is.
A helyzet meg kellett, hogy változzon az ezredfordulóra, hiszen a huszadik század utolsó harmadának korábban művi úton kirekesztett gondolatrendszerei Magyarországon is elérhetőekké, közismertekké váltak. Annál
meglepőbb tehát, hogy a Harmonia Caelestis recepciójában az egyéniség integritását mint önértéket – a prózaszöMagvetõ Kiadó
Budapest, 2002
282 oldal, 1990 Ft

98

tiszatáj

veg olvasási ajánlatával szemben is – fenntartó olvasási stratégia milyen hangsúlyosan
van jelen. (Esterházy kritikusai közül Kis Pintér Imre színvonalas bírálatai a legkövetkezetesebbek abban, hogy a művekre a személyiség veszélyeztetett, de az eszéticitás
által újraképezhető egysége felől tekintenek.) Ez a jelenlét jól körülírható szakadást
mutat, az igényesebb, irodalom- és gondolkodástörténetileg tájékozottabb szakkritika
általában érzékeli a mű ellenállását az idézett olvasásmóddal szemben. Sükösd Mihály,
aki a Harmonia Caelestist Esterházy legjobb könyvének tartja, a posztmodern „eszközök” mérsékelt használatával jellemzi a kötetet, ugyanakkor az egységes szubjektum
létesülésének lehetetlenségét a mű legfőbb tapasztalataként azonosítja. Egy másik bíráló éppen a posztmodern szemlélet miatt bírálja élesen a könyvet, gyakorlatilag minden koherenciát, szervezettséget megtagadva attól. A kötetet felértékelő és elítélő kritikusok tehát a könyvben széttartó személyiségképet lokalizálnak. A „széles” olvasóközönség eközben oly egyöntetűen tart ki a könyvbeli figurák referenciális azonosíthatósága, valóságos integritása mellett, hogy a populáris kódok szerepének túlértékelésével aligha vádolható Szegedy-Maszák Mihály a Harmonia Caelestis kapcsán külön kiemeli: a könyvbeli apa nem azonos Esterházy Mátyással. Nehezen feloldható, ám talán
még nehezebben elkerülhető ez az ellentmondás: egyrészt képzelet, valóság és emlékezés viszonyai olyannyira összetettek a könyvben, hogy e viszonyrendszert a félreértés veszélye nélkül nem hagyhatjuk figyelmen kívül, másrészről viszont az (ebből
a szempontból) naiv olvasat létjogosultsága sem vitatható el. A paradoxon jobb megértésére kínál lehetőséget a posztmodern elméleti diszkurzus popularitás-fogalma.
A posztmodern művek olyan népszerű műfajok kódjait integrálják, amelyeket a modern
művészet irodalom alatti, irodalomhoz méltatlan státuszra kárhoztatott. Esterházy számos művét jellemezheti jól ez a modell, a Fancsikó és Pinta a mese, a Termelési-regény
a (művész)életrajzi –, a Tizenhét hattyúk többek között a szerelmi lektűr kódjait építi
magába. A szövegek ugyanakkor számos különféle módon jelzik az olvasó számára
a szerzői horizont ironikus eltávolodását a populáris kódoktól. A Harmonia Caelestis
esetében a populáris műfajokat (történelmi lektűr, politikai életrajz, családtörténet, önéletrajz, napló, stb.) ironizáló olvasói szerep a befogadók tömegei számára dekódolhatatlannak bizonyult. A Népszabadság kritikusa a gyónás, vallomás, szerzői hitelesség fogalmai mentén értékelte fel Esterházy művét, a népszerű műfajokat „egy-az-egyben”
olvasó naiv befogadás a vártnál sokkal szélesebb recepciós teret nyert. Ebbe a paradox
befogadási szituációba avatkozik be Esterházy új könyve, mely magát a Harmonia
Caelestis „javított kiadásaként” aposztrofálva egy „valós esemény” (Esterházy Mátyás
ügynökmúltja) kapcsán vállalkozik a 2000-ben megjelent nagy sikerű könyv újraírására,
befogadásának befolyásolására.
A Javított kiadás recepciós szituációját még egy fontos tényező befolyásolja, ami
szorosan összefügg az irodalomtudományi reflexió és a szerzői önértelmezés posztmodern terminusával. Esterházy Péter életművével kapcsolatban gyakran kerül elő
a kifejezés, jóllehet a szerző és a szakirodalom egyaránt többször hangsúlyozta a meghatározás lehetetlenségét, vagyis a posztmodern bizalmatlanságát az öndefinícióval
szemben. A kritikai nyilvánosság egy szólama a kifejezést szitokszóvá degradálta, és
a kortárs próza némely jelenségei elleni fellépés eszközévé tette. A Harmonia Caelestis
kapcsán is találkozunk e felfogással, miközben felmerül annak egy új formája, mely Esterházy könyvét a posztmodern „után” lokalizálja, azt meghaladóként tételezi – anélkül, hogy érdemlegeset mondana a „poszt-poszt” szituációról. Thomka Beáta például
a „kritikai realizmus” (rosszul csengő) terminusát idézi fel a dekonstrukciót is meghaladó

2003. január

99

új Esterházy-próza meghatározására. Ebben az értelemben a kritikai köztudat posztmodern-ellenességének látens mimetikus olvasási ideálja termelődik újra egy igényesebb tudományos szinten.
A Javított kiadás megjelenését tehát mind a szaktudomány, mind pedig a lektűrolvasó közönség felől megelőzi egy olyan elvárás, mely a hagyományos prózaolvasási
gyakorlatot felforgató „eszközök” háttérbe szorulását tekinti az életmű új, előremutató fejleményének. Ezeknek az igényeknek teljes mértékben megfelel Esterházy
legújabb munkája. A populáris kódok olyan túlsúlyát mutatja, amely korábban legfeljebb egyes publicisztikai szövegekre volt jellemző. Ezek közül legfontosabb a napló
műfaja, az önéletrajz, a fejlődésregény, a közéleti publicisztika és a krimi narratív sémája. A szövegszerveződés döntően a napló szisztémáját idézi fel („naplóféle” 11.), az
egyes szövegrészleteket az időrend szervezi. Az időrend ugyanakkor bonyolultabb,
mintegy a napló megírásának és többszöri újraolvasásának ciklikusságát is megidézi,
azon az alapstruktúrán azonban nem változtat, hogy az egyes szövegszegmentumok
kontextusát a fiktív történésvilágban a nekik tulajdonított időbeli hely teremti meg.
A szöveg négy fő narratív hangot alkot meg, ezek szinte minden esetben azonosíthatóak.
Az első Esterházy Mátyásé (a tartó tisztek megjegyzéseivel), a második az apja ügynökjelentéseit olvasó Esterházy Péteré, a harmadik és negyedik az utóbbi olvasása közben
keletkezett jegyzeteit kétszer is újraolvasó, jegyzetelő és rendező Esterházy Péteré.
A szöveg tehát úgy viszi színre a narrátor olvasási praxisát, hogy azt végig egy metonimikus-időbeli szisztémának rendeli alá.
Rendkívül összetett naplószerkezetet olvasunk, melynek legszembeötlőbb tulajdonsága a kimunkált szerkesztettség, a szöveg önreflexiója eközben éppen ellentétes
módon orientál. A kötet önértelmező passzusait a realizmus terminus uralja, melynek
nem-történeti használata a marxista irodalomtudomány furcsa öröksége. Akármit is
értsünk tehát a fogalmon, a szöveg, miközben rafinált szerkesztési elveket működtet,
folyamatosan automatikus, nem átgondolt, nem reflexív prózaként utal saját magára.
A realizmus egyrészt „civil őszinteség”-et jelent a kötet értelmezésében, melyet a nyelvi
pongyolaságok, a privát- és beszélt nyelvi fordulatok, káromkodások, hiányos vagy
hibás mondatszerkesztés hivatott alátámasztani. Az őszinteség illúzióját a metareflexív
kijelentéseken túl a szerzői életrajzra való utalások sora teremti meg. A szöveg
a narrátort Esterházy Péter íróval azonosítja, azt sugallva, hogy a szerzői szólam és
a narratív hang közötti distancia minimális. Az így megidézett önéletrajzi kód magát
egy cezúra megalkotásával teszi „hitelessé”: a könyv állítása szerint az apa ügynöki
tevékenysége, illetve hogy ezt az író megtudta, egész személyiségét és prózaírását is
megváltoztatja. A határpont tehát a szerző „valós” életének egy eseményét a prózai
életmű eseményévé transzponálja, a cezúra helye ennyiben az éppen az esemény tükrében „javítandó” Harmonia Caelestis, és az azt „kijavítani hivatott” Javított kiadás között lenne. A szöveg a korábbi „esterházys” írói módszereket egy lezárult korszak részeként idézi fel, sőt a narrátor az írószerepet mint nyelvi horizontú tevékenységet nyíltan elutasítja. A képzelet, irodalmi véna, nyelvérzék, művészi és stiláris szempontok,
(nyelv)játék elutasításának gesztusa éppen a korábban e fogalmakkal megközelített prózakorpusztól való elszigetelés ágense, miközben a korábbi művekben folyamatosan
hangsúlyozott, önfeltáró fikcióval az új kötet saját – úgymond – nem fiktív szerveződését kívánja szembeállítani.
Mint minden határvonal, természetesen ez az életmű-cezúra is erőteljes folyamatosságot feltételez, mely kontinuitást nem valamifajta, a szövegek között fennálló hasonló-

100

tiszatáj

ság, hanem a szerzői szubjektum egysége teremti meg. Éppen ebből a prózai „életmű”
egységét is szavatoló identikus szubjektumképzetből következik a mű egyik fő narrációs eljárása: az elbeszélésfolyamat koherenciáját a narrátor és a főszereplő „fejlődése”
teremti meg. A fejlődésregényekből ismert séma úgy jön létre, hogy az elbeszélő mind
saját magát, mind pedig az ügynököt egy lineáris változás alanyaként állítja elénk.
A két változási sor teljesen párhuzamosan bontakozik ki, az ügynök („Nyomják,
nyomja magát bele, centiről centire a szarba.” 69.), és a narrátor egyetlen „fejlődésregény” szereplői („Akár egy fejlődésregény, már nincs érkezésem ávót mondani.”).
A fejlődés képzetét a narrátor nyomatékos megjegyzései teszik egyértelművé, kihasználva a speciális naplóforma lehetőségeit, az újabb inszcenírozott újraolvasások temporális egymásutánja is beépül a fejlődésfolyamatba.
A realizmus terminus – az életmű-cezúra eseményével párhuzamosan – azt hivatott
jelölni a szövegben, hogy a kötet nem mondatokra, hanem a primer valóságra vonatkozna. Csakhogy, mint a fentiekből is kiderülhet, olyan műfaji kódok sokaságát építi
magába, melyek korántsem „ugyanazt” mondják a valóságról vagy valóságnak. Ha az
élet maga is „olyan, mint egy regény”, sőt, konkrét műfaja is van („ócska politkrimi”
vagy „ügynökfilm”), a realizmus mint őszinteség beteljesíthetetlen illúziónak bizonyul. Hiába jelenti ki a narrátor, hogy a szöveg „nem krimi”, szinte lehetetlen elkerülni a krimi műfajának erőteljes jelenlétét a kötetben (pl. ujjlenyomat, 007 többször
említve, laponként megenni a jelentéseket). Hasonlóan az átlátszó, puszta rögzítésre,
közlésre szánt nyelv, azaz a fiktív világ problémamentes referencializálhatósága ellen
szól az elképzelt, tehát tematizáltan fiktív jelenetek beépülése a narratívába, vagy
a mintha (als ob) szó feltűnő gyakoriságú használata. Kérdés persze, hogy ha egy szöveg
az őszinteség illúzióját a műfajok sokasága által teremti meg, szenvtelen „beszámoló” és
szenvedélyes „vallomás” egyszerre, fenntartja-e ezt a realista illúziót egyáltalán? Vagyis
mennyire hihetünk annak a határvonalat húzó gesztusnak, mely a Harmonia Caelestist
(és az azt megelőző műveket) „csak” irodalomnak nevezve a vizsgált kötetet kiemeli
a fiktív szerveződésű szövegek köréből?
Az elbeszélő önértelmezésének fő identitásképző aktusa a szerzői életmű egységéből kiinduló elhatárolódás a korábbi prózai művek önfeltáró fikciójától. Ennek oka, és
ezzel a narrátor szerepértelmezésének másik fő jelenségére térünk át, hogy az Esterházy-korpusz az inszcenírozott megalkotottság révén ellenállt nemcsak a valósággal
analóg olvashatóság praxisának, de a direkt módon moralizáló befogadói sémának is.
Azaz sem vallomásként, sem pedig morális példázatként nem olvashatóak Esterházy regényei. Kivétel talán a Pápai vizeken ne kalózkodj!, különösen a pincér-novella lehet;
a pincér-szerep olyan imperatív kijelentések létrejöttének válik közegévé, melyek egy
adottnak tételezett térségi tapasztalat világában morálisan igazolható cselekvéslehetőségek tárházát alkotják meg. A Javított kiadás olyan módon kapcsolódik ehhez az életműben egyébként példa nélküli szerkezethez, hogy a narrátor beszédhelyzetét folyamatosan egy rajta kívüli szükségszerűség, kiszolgáltatottság felől határozza meg. Az elbeszélői megnyilatkozások zavarbaejtően gyakran hangsúlyozzák, hogy a könyv megírása ellentétes az írói akarattal, a megszólalás egy részleteiben soha ki nem fejtett, előfeltételezett szükségszerűség felől kikényszerített. Ez a „kell” és „nem szabad” azért különösen nagy tehertétele a szövegnek, mert a fiktív világ „valós szituációjának”, az apja
ügynöki tevékenységét megismerő író léthelyzetének egyetlen lehetséges következményeként állítja elénk e kötet megírásának gesztusát. Sőt, ezen logika szerint a megírás
milyensége, „realizmusa” és „őszintesége”, az életmű „játékos”, tematizáltan fiktív ha-

2003. január

101

gyományának megszakítása is automatikusan következik a fiktív valóság említett szituációjából. Ez az elbeszélői ideológia oly módon redukálja az olvasói játékteret, hogy
a „kell” imperativusának elfogadását teszi meg a szöveg tapasztalatában való részesülés
előfeltételének. Ráadásul a narrátor azon törekvése, hogy az írást és az írás mikéntjét
morális kényszerre vezesse vissza, önellentmondáshoz vezet, hiszen önértelmezésének
másik sarkpontja a morális ítélkezés pozíciójának elutasítása. Egy morálisan megalapozott elbeszélői magatartás semmilyen formában nem mentesülhet az ítélkezés pozíciójától, nehéz olyan elbeszélői magatartást elképzelnünk, mely magát etikai előfeltevések
felől legitimálja, színre vitt olvasási praxisából azonban száműzné ezt a szempontot.
A realista írópóz („munkakör”) hasonlóképpen etikai dimenziókba helyezi a fikció játékterét, amikor igazság és hazugság paraméterei szerint osztja fel a fiktív valóságot. Az
olyan mondatok, melyek a Harmonia Caelestis vagy más Esterházy-művek nyelvi világában a nem lokalizálható, nem egy szubjektum szemléletéből következő, hanem szövegeljárásokból adódó irónia horizontján jelentések széles spektrumát vehetik magukra, most gyakran direkt szerzői megnyilatkozásnak tűnnek. (pl. „Hát ennyit ért
a magyar arisztokrácia!” (85.) Vagy: „Ez az igazi aljasság!” (86.)) Hiába határolódik el az
elbeszélő az erkölcsi ítélkezés gyakorlatától, a megjelenített írószerep ahhoz a sajátos
jelenséghez vezet, hogy a szöveg egésze válik explicit morális ítéletek hordozójává
anélkül, hogy értékelhető játékteret hagyna az olvasó saját morális hozzáállásának kimunkálódásához. Talán éppen ez a kérdéssé nem tett morális szisztéma vezet a nagy
hangsúllyal, de redukált jelentéspotenciállal rendelkező kifejezések (minden / semmi /
üresség) szövegbeli megjelenéséhez, melyek korábban szinte teljesen hiányoztak az Esterházy-próza világából (egy-két ellenpélda azért akad, pl. a Termelési-regény csönd-fogalma). Funkciójuk, akár az előfeltételezett etikai konszenzusé, az olvasó egyetértésére
való rájátszás, anélkül, hogy a befogadói tevékenység aktiválódhatna.
A nagy érzelmi hangsúlyokat hordozó, de nem jelentéses kifejezésekhez hasonló
szerep jut az „ez” mutató névmásnak a kötetben. Az „ez az egész” és hasonló fordulatok pontosan arra a konstrukcióra mutatnak, ahol is a fiktív világ központi történése
(a megvilágosodó fiú) egy közösségi elismertségűnek feltételezett morális imperativus
közvetítésével a jelen mű megírásának gesztusához elvezet. Azáltal, hogy erre a komplex rendszerre a kötet folyamatosan a bizalmas „ez” rámutatással utal, felkelteni hivatott a közös etikai szisztéma képzetét. Az „ez” tehát: a fiktív történet egy eseménye,
cezúra a prózai életműben, egy új poétikai magatartás, és az ezeket összekötő morális
imperativus. Hogy a szövegben milyen erős az igény a különnemű narratív világok
homogenizálására, arra jó példa, amikor is a szöveg az apa ügynöki múltját Esterházy
Péter prózai életművét újraolvasó „poétikai [!] szempontnak” nevezi.
Az „ez” deixisének azonban elképzelhető egy másik jelentése is. A redundancia,
a folytonosan ismételt névmás annak a „genezisnek” az ürességére, utólagos megalkotottságára is rámutathat, amelyik a kötetet megelőző „eredet”-ként azt létrehozta. Azzal, hogy a kötet a családias rámutatással utal újra és újra saját eredetére, láthatóvá válik, hogy azt éppen ez a rámutatás hozza létre, a kötet konstruálja azt a fiktív valóságot, amelyből saját magát eredezteti. Ehhez a felismeréshez a „cezúra előtti” Esterházyprózát is segítségül hívhatjuk, ahol is a rózsa, illetve a magyar szavak redundanciája vet
fényt a nyelvi rámutatás kiüresedésére és – idézetszerűségére („a magyar az magyar az
magyar az magyar”). Hasonló poétikai szerepet tulajdoníthatunk a súly szónak a kötetben. „Nagyon nehéz ez. Nagy súly ez rajtam nagyon.” E mondatokban a mutató névmás az elbeszélő hangoltságának irányába mozdul el, miközben redundanciák sorát

102

tiszatáj

nyitja meg. Egy-egy esetben nyíltabban is kínálkozik a szubjektum „tragizáló” hangoltságát átértékelő irónia, például amikor a beszélő saját életét úgy határozza meg,
mint amelyre mindörökké a tények megismerése vetette árnyék nehezedik rá (11.). Ha
tehát a szöveg az árnyék súlyával méri az elbeszélőre nehezedő tényeket, láthatóvá válik: a nehézség nem „valóságos”, hanem, amint azt a képzavar jelzi, mindössze egy
konstruált tropikus szerkezet. Az elbeszélő hangoltságát jelölő talán legszembetűnőbb
két „érzelmi” effektus szintén az ismétlődések végtelen sorába vész. Az önsajnálat és
a könnyezés az elbeszélő érzelmi reakciói a fiktív valóság tényeire, az ügynökjelentésekre
és az újraolvasott saját szövegekre. Saját színre vitt olvasási gyakorlatát tehát az elbeszélő az olvasottak kiváltotta érzelmi reakciók megjelenítésével szakítja meg. A két
érzelmi momentum jelölésére az elbeszélő külön jeleket alkot, így e megnyilvánulások
legtöbbször narratív körülírás nélkül szerepelnek, a narráció folyamatába nem illeszkednek be. Az őszinteség, vagyis az áttetsző nyelv illúziójának megteremtésében nem
csak a sírás és önsajnálat konkrét esetei vesznek részt, sokkal inkább azok a megjegyzések, amelyek időről időre a stiláris és/vagy művészi, „dramaturgiai” megalkotottság
ellenében határozzák meg őket, pontosabban előfordulásuk gyakoriságát (pl. 191., 266.).
A narráció gyakori előfordulásukat (könnyezés) több mint 70 alkalommal!) tehát az
őszinteség szempontjának elsődlegességével magyarázza a stiláris/művészi alkotással
szemben, miközben a jelhasználat minimumára redukált „érzelemkifejezés” sokszori
visszatérése minden érzelemtől, realitásértéktől és őszinteségtől megfosztja az automatizált jelölési folyamatot. Az ö és k betűk érzelemkifejezésével szembeni irónia
más irányból is megérthető; míg az ö(nsajnálat) az Esterházy-publicisztikában az egyik
legtöbbször bírált szellemi reakció (vö. pl. Újabb nyári megjegyzések), addig a k betű
a Harmonia Caelestis egy megjegyzése szerint a dédapa margináliája, jelentése: „gyerekes,
komolytalan ideák” (HC 420.)
A fenti gondolatmenet alapján látható: ugyanazok az eszközök, amelyek az őszinteség illúzióját teremtik meg, egy más horizonton az átlátszó, csak közvetítő nyelv
képzetét ássák alá. A közelre mutató névmás, a beszélőre nehezedő lelki teher képzete,
vagy az érzelmi jelenségeket megjelenítő rövidítések egyszerre teremtik meg a vallomásos prózai realizmus képzetét és a számtalan ismétlődés révén meg is akaszthatják az
ilyen befogadást. Világos ugyanakkor, hogy az utóbbi effektus elsősorban akkor aktivizálódik, ha az olvasó – eltekintve a kötet önértelmező utalásaitól – nem tételez fel az
életművön belül éles cezúrát és az Esterházy-próza korábbi tapasztalatait is bevonja az
értelmezésbe. Ennek mellőzésével valószínűleg a lektűrolvasás uralja a kötet egészének
befogadását, az olvasó érdekeltsége nem a nyelvi alkotás együttjátszó kiegészítése lesz,
hanem a primer kíváncsiság a szerzői személyiség „titkaira”, amely a könyv befejezésével kielégül és véget is ér. Ennek a stratégiának a testi fájdalom, amely a narráció folyton visszatérő motívuma, az azonosulás, a részvét és a privát létszférára vetett leselkedő pillantás kéjét nyújtja, s ebben az értelemben a testi bajait megvalló író az őszinteség netovábbja. Egy más horizontból tekintve azonban a fájdalom annak a szereppárhuzamnak az egyik – nem lényegi – eleme, amelyet elbeszélő-író és ügynök között
a könyv több szinten is felvázol. Felsorolni is nehéz az elbeszélő azon megjegyzéseit,
amelyek apa és fiú tevékenységét állítják párhuzamba. A kézírások összehasonlításától
a leírás „közös” nehézségein át a „kolléga” megnevezésig nagyon is különféle eszközökkel éri el az elbeszélő, hogy a az ügynöki munka és a kötet megírása egymás horizontjává váljon. Az összevetés gyakran ironikus, hiszen a hasonlóságok is etikai vétség
és morális cselekvés, bűn és morál kettős ellentéte felől nyernek jelentést; az „áruló”

2003. január

103

apa és a „vallomást tevő” fiú összevetése a polarizálás szolgálatában áll. Mindeközben
az ügynöki szerep olyan erőteljesen hatja át az elbeszélői önértelmezés világát, ami
immáron nem magyarázható bűnös és bűntelen magatartások szembeállításával, sőt a
realista megszólalás „őszinteségét” és imperativusát is új összefüggésbe helyezi. Ha
ugyanis az írói megszólalás az ügynöki jelentésírás szinonimája („én is jelentéseket
írok” 40.), akkor a „mindent megfigyelek és leírok” nem az őszinteség megnyilvánulása, hanem egy írói szerep, maszk, mintha, mimikri és játék. Amikor az elbeszélő
az ideális leírás eszközeiként a magnót és videót jelöli meg, az elbeszélés ideális metaforáivá a lehallgatás, titkos megfigyelés eszközei válnak; nem az elbeszélő maszktalan
őszinteségét, hanem sokkal inkább az általa imitált szerepet jellemzik. Az a morális
imperativus pedig, amely a megszólaló küldetéseként, egyedül lehetséges „helyes”
cselekvésként értelmezi a kötetbeli megszólalást, ebben az olvasatban az ügynökre nehezedő külső kényszer megfelelője. A „kell” nem az etikai konszenzus, hanem az erőszakkal szembeni kiszolgáltatottság metaforája. A fájdalom és a félelem sem csak az
írói civil lét titkainak megvallása, de legalább annyira az ügynöki „munkakör” velejárója, mely ezúttal a megszólalást lehetővé tevő kód. (A megfigyelő hasonulása a megfigyelthez a heisenbergi reláció kapcsán elő is kerül a szövegben, csak éppen Esterházy
Mátyás és az általa „besúgott” személyek kapcsán.) Az őszinte megnyilvánulás magáról
azt állítja, hogy nem kódolt, megértéséhez nincs szükség a kódolás mikéntjének felismerésére, valójában azonban inkább az ügynöki jelentésre hasonlít: látszólag puszta
megfigyelés és rögzítés, miközben egy nagyon is bonyolult pragmatikai összefüggésrendszer függvénye, mely olvashatóságát garantálja. Ez a szerepfüggő megszólalás
a Duna-regény utazó-figurájához, vagy éppen a Termelési-regény életrajzírójához hasonlít, amennyiben a narratív megszólalás megkerülhetetlennek mutatja az elbeszélés választott alapkódját, miközben ironizálja is azt. A megszólalás szerephez kötöttségét
reflektálhatja másrészről a többszörös utalás Mészöly Miklós Filmjére, innen tekintve
végképp nehezen tartható fenn a realizmus őszinteség-ideálja, hiszen Mészöly könyvében az elbeszélés metaforájaként olvasható filmkészítő stáb újra és újra beleavatkozik
a „valóságba”, az öregek életébe, e kötet horizontján nem létezik a leírás pragmatikájától
függetleníthető objektív világ.
Már említettük, hogy a realizmus terminus nem történeti horizontú használata
a marxista irodalomtudomány dogmáit idézi fel. Éppen annak az időszaknak az irodalomeszményeivel (vagy elvárásaival) áll párhuzamban a kötet önreflexiója, amely időszakról a könyv „szól”, az ügynök tevékenységével egykorú irodalomszemlélet elképzelhetetlen a fogalom nélkül. Innen nézve az írói önértékelés felfogható a korabeli
irodalmi tudat imitációjának is, erre utalnak az elbeszélő „munkáját” értelmező kifejezések is (bánya, lenárugyár, gyár), az elbeszélői reflexió így a „rózsaszín” diktatúra irodalmi világának paródiájaként válik hozzáférhetővé.
Az eddigiekben a Javított kiadás azon stratégiájából indultunk ki, amelyik az
életmű – a szerzői szubjektum egysége által garantált – koherenciáját egy töréspont révén vélte megoszthatónak. A cezúra, többé-kevésbé párhuzamosan a kortárs kritikai
disszenzus világával, a posztmodern önfeltáró fikciót és az őszinteségre épülő realista
írásmódot állítja szembe. Bemutattuk, hogy a kötet az olvasóval közösnek tételezett
morális imperativus segítségével teremti meg az átetizált szövegvilágot, miközben a közelre mutató névmás, a lélek terhe metafora és az érzelmi reakciók jeleinek gyakorítása
olyan módon alkotják meg az őszinteség illúzióját, hogy nem engednek rákérdezni
a fiktív világ, morális ítélet és narratív önértelmezés viszonyára. Láthatóvá vált eközben,

104

tiszatáj

hogy ugyanazok az eljárások, amelyek az őszinteség képzetét teremtik meg, képesek
ennek illúziójára is rámutatni egy eltérő olvasási szokásrend horizontján. Ez utóbbi
stratégia nagyban támaszkodik azokra a tapasztalatokra, melyek az Esterházy-próza
„cezúra előtti” szövegei nyújtanak. Annak eldöntése tehát, hogy a Javított kiadás minden korábbi kötettel szembeállítható-e, ahogyan ezt a könyv önértelmezése állítja, legfőképpen attól függ, mennyire vesszük komolyan a realista írásmód lehetőségeit, azaz
hogy a lektűr, a populáris regiszter vagy az igényes szövegszerveződésű szépirodalom,
például a Harmonia Caelestis felől közelítünk hozzá. Ahhoz, hogy a paradoxont alaposabban körüljárhassuk, a Javított kiadás saját olvasási stratégiáit kell elemeznünk. Arra
már nyílt lehetőségünk, hogy megvizsgáljuk, hogyan olvassa a Harmonia Caelestis a Javított kiadást. Most arra keressük a választ, hogyan olvassa a Javított kiadás a Harmonia Caelestist.
A vizsgált kötet a fiktív realitás egy eseményét ruházza fel olyan státusszal, amely
az elbeszélés ideológiája szerint egy több nyelven megjelent, sikeres, népszerű regény
megváltoztatását, visszavonását követeli meg a szerzőtől, ezáltal maga a megszólalás is
a kísértésekkel szembenálló, etikus magatartás szinonimájává válik. Annak az illúziónak a gyökerét, hogy egy regény hatástörténetét egy másik könyvvel önkényesen,
mintegy tetszésünk szerint megváltoztathatjuk, az életmű – szerző személye garantálta
– egységének képzetében lelhetjük fel. Ha elméletileg lehetséges is egy könyv (kiadási
jogának) visszavonása, sokkal nehezebb egy szépirodalmi mű jelentésrendszerét kijavítani egy másik kötettel, hiszen maga a jelentés a befogadókkal létrejött, megjósolhatatlan kimenetelű párbeszéd során jön létre, a hatástörténet eseménye, nem a kötetben,
még kevésbé a szerzőben rejlik. Amikor a Javított kiadás a Harmonia Caelestis visszavonásától a nem tudom/akarom/bírom kifejezésekkel zárkózik el, éppen az a hatástörténeti tény marad ki az érvelésből, hogy erre a lépésre az új könyvnek nincs módja,
maga a felvetés szemben áll az irodalmi kommunikáció működési mechanizmusával.
Csakis olyan szemlélet adhat hitelt e törekvésnek, amelyik a szerzői személyiség feltétlen primátusát hirdeti a szövegekkel szemben, az Esterházy-próza folyamatosan irónia
tárgyává teszi az ilyen elképzeléseket. És valóban, a befogadó a szerzői akarattól függetlenül létező, a hatástörténet biztosította szabadságát kevéssé tolerálja ez a könyv.
Véletlenszerűen választ ki passzusokat a sikeres regényből, figyelmen kívül hagyja
azok műbéli kontextusát és pragmatikai rendjét, és a Dichtung ung Wahrheit elvét érvényesítve a szövegrész egyes „szereplőit” saját, redukáltabb pragmatikai világához alakítja, mintegy megfejtve a nem megfejtendő befogadási pozíciókat előíró szépirodalmi
szöveget.
Arra a kérdésre azonban, hogy miért is van erre az eljárásra szükség, vagyis hogy
miért szorul „kijavításra” a regény, nem kapunk egyértelmű választ. Mivel a Harmonia
Caelestis által felkínált olvasói szerepek fikció és valóság(ok) szétválasztására nem adnak lehetősséget, sőt a befogadót – nagyon is produktív módon – a különféle realitásstátusú műfajok (életrajz, napló, történelmi esszé, történelmi regény, stb.) határainak
folyamatos átlépésére biztatja, a regény igényes olvasója számára evidens, az „apa” és
rokon értelmű kifejezései csak esetleges kapcsolatban állnak a szerző valódi édesapjának életeseményeivel. A „tény”, vagyis az a kérdés, hogy Esterházy Mátyás ügynök
volt-e, érdemben nem befolyásolja a Harmonia Caelestis jelentésszerkezetét. Csak
olyan befogadási gyakorlat gondolhatja ennek az ellenkezőjét, amely (ön)életrajzi lektűrként olvassa a regényt. Bármilyen megdöbbentő is, a Javított kiadás beszélője legtöbbször éppen ilyen értelemben említi a kötetet. Miközben számtalan olyan reakciót

2003. január

105

idéz a regénnyel kapcsolatos megnyilvánulások közül, ahol az olvasó Esterházy Mátyásra vonatkoztatja a fiktív világok egyes elemeit, maga is „aparegény”-nek nevezi
a művet, annak hatását a valódi apa megszerettetéseként írja le. Miközben tehát a Javított kiadás a „kijavítandó” szöveget az abban megjelenő populáris kód alapján olvassa,
figyelmen kívül hagyja azokat a jelzéseket, amelyek a befogadást a lektűr kódjának felülvizsgálatára, a határátlépésre indítják (jellemző módon az idézetek döntő többsége
a lineárisabb szerveződésű második részből való). A helyzetet azonban összetettebbé teszi, hogy a Javított kiadás reflektálja saját olvasatának inadekvátságát. A szöveg utolsó
lapjainak egyikén a narrátor a valóban létezett személy és a regény közötti viszonyt saját, és nem a kötet problémájának nevezi (253.). Máshol saját „elbutulásáról” beszél,
mivel a Harmonia Caelestis fiktív–valóságos határátlépéseit nem tudja követni (189.);
saját olvasási módját olyan tévedésként írja le, amely a (fiktív) regényt a (valós) apáról
szóló családi emlékezésként kezeli (33.); színre viszi a regényt valóságként kezelő magatartást (39.). Többször utal rá, hogy a Harmonia Caelestis „többet tud” a Javított kiadás beszélőjénél (101., 106.). Ha innen nézzük, a „kijavítás” nem a szerzői omnipotencia fensőbbségéből, hanem egy személyes, esendő és esetleges léthelyzetből következik.
Ez utóbbi értelmezési lehetőséget erősíti, hogy a kötet egyaránt kritizálja a saját olvasásmódját és egyes, a Harmonia Caelestisszel kapcsolatos megnyilvánulásokat. A Javított kiadás beszélője a regény olvasóinak azon reakcióját említi, amelyik egy az egyben,
a fiktív világ határátlépéseit figyelmen kívül hagyva olvassa a könyvet. Ezt a befogadói
gyakorlatot nem utasítja el („Azt tudtam, hogy sokan egy-az-egyben fogják olvasni…”
35.), felvázol ugyanakkor egy másik, sokkal kevésbé elfogadható praxist is, melyet „szoft
olvasatnak” nevez. A Harmonia Caelestis „szoft” olvasója „kimazsolázza” a könyvet,
vagyis szelektálja annak tapasztalati terét, és csak azokat a momentumokat vonja be
a művel való párbeszédbe, amelyek megfelelnek a „nyugalomvonalnak”. Úgy tekintenek
a könyvre, mintha az a XX. századi történelem viharait túlélő optimizmus letéteményese lenne. Az elbeszélő azt a következtetést vonja le az olvasók egy részének ilyen
reakcióiból, hogy a regény „elmulasztotta […] a szigorúbb szembenézést” az elmúlt évszázad tragikus eseményeivel és ezzel „hibát” követett el. A szerzői megszólalást etikai
dimenziókban megalapozó reflexív séma tehát – talán nem is váratlanul – morálisan
ítéli meg/el az életmű korábbi darabját. Az etikai horizontú olvasás számára nem érték
a Harmonia Caelestis nyitott jelentésszerkezete, az, hogy a könyv az olvasónak olyasmit is megenged, ami nem követezik a szerzői világlátásból. A szerzői kontrollra vonatkozó megnövekedett igény nyilván összefüggésben állhat a realista prózai szereppel, amely felfogható az olvasói pozíciók szabadságfokának redukálásaként is (ebben
az értelemben a „valóság”-ra való hivatkozás az uralni kívánt jelképződési szisztéma
metaforája). A történelemmel való „elmulasztott” „szigorúbb szembenézés” azonban
végképp olyan elvárások, amelyek nemhogy a prózaszövegek fiktív, de esztétikai karakterét is figyelmen kívül hagyják. Nyilvánvaló, hogy ezek a felvetések csak egy mimetikus kódokat használó befogadói szemlélet felől legitimálhatóak, ám korszerű és
színvonalas szépirodalmi szöveg, és a Harmonia Caelestis bizonyosan az, nem jöhet
létre az ezredfordulón ilyen kódok kizárólagos alkalmazásával. Felvethető, hogy
a Javított kiadás ezen passzusai a Harmonia Caelestist ért, szintén mimetikus olvasási eljárásokon alapuló, bírálatokra adott válasz lenne (ld. pl. Bojtár Endre írásait a kötetekről). Ez azonban nem magyarázza, miért működteti ugyanezen, a regény megítélésében önmagukban inadekvát, kódokat az újabb kötet beszélője. A kötet utolsó lapjain
még erőteljesebb hangsúly esik a Harmonia Caelestis bírálatára (272–273.). A narrátor

106

tiszatáj

a történetmeséléssel állítja párhuzamba az implicit szerzői pozíciót, és azt veti a regény
„szemére”, hogy az abban elmesélt történet nem reprezentálná megfelelően a magyar
történelem elmúlt évszázadát. Sőt tulajdonképpen a magyar közgondolkodás (létező)
defektusaira hivatkozva egyfajta „népnevelő” hatás elmaradását kéri számon a könyvön. A történelmi igazságosság, a múlt totalitásának igaz reprezentációja, jól tudjuk,
milyen következményekkel jár(t), ha az irodalom e szempontok alapján ítéltetik meg.
Azt is tudjuk, hogy Esterházy prózaművészete és vele együtt a kortárs magyar próza
java nem felel meg az ilyen jellegű elvárásoknak.
A Javított kiadás tartalmaz olyan szövegrészeket, amelyek mintegy felvállalják ezt
a nehéz, felvilágosító, tanító feladatot. Műfajilag talán a közéleti publicisztikához hasonlítanak, olyan én-szerepet jelenítenek meg, amely mentes a megszólalás nyelvi feltételezettségű kételyeitől, és az én létező tudását hivatottak közvetíteni. Ilyen „esszé” jellegű
eszmefuttatás olvasható a kötetben többek között a Kádár-rendszerről, a kelet-európai
ügynöki létről, a katolikus egyház jelenéről és a diktatúrában játszott szerepéről.
E részletek az Esterházy-publicisztika második korszakának poétikailag kidolgozatlanabb beszédpozícióját szólaltatják meg, tehát sokkal jobban megfelelnek azoknak az
elvárásoknak, amelyeket a Javított kiadás a Harmonia Caelestisszel szemben megfogalmaz, mint maga a regény. Ugyanez elmondható arról az eljárásról is, mely a olvasott
ügynökjelentések és az azokra adott reakciók közé a kor történelmi-politikai eseményeit idéző rövid passzusokat illeszt. Ezek döntő részben az 56-os forradalmárok kivégzéséről szólnak, alighanem az apa „árulásának” morális súlyát hivatottak kiemelni.
Bizonyos értelemben a diktatúra világát reprezentálják, a fentieket figyelembe véve talán azt kellene garantálniuk, hogy az olvasó semmiképpen ne mulaszthassa el a szembenézést a múlt tragikus történelmi „valóságával”, és így nemcsak az apa ügynöki tevékenységét, de a Harmonia Caelestist, vagy annak „szoft olvasatát” is korrigálják. Csakhogy mind a publicisztikai betétek, mind pedig a poentírozó történelmi szembesítés
olyan tudás híján bocsátkozik a múlttal szembenéző XXI. századi magyar gondolkodás diskurzusába, mely a Harmonia Caelestis legmélyebb „mondanivalója”: hogy tudniillik a történelem tragikuma és totalitása nem reprezentálható, hiszen maga ez a szellemi
folyamat a megszólalás honnanjának és hogyanjának van kiszolgáltatva. Műfaj, beszédhelyzet és kérdésirány függvénye. A Harmonia Caelestis nem pusztán közvetíti ezt
a nehezen túlbecsülhető értékű belátást, de az olvasás folyamatában élő tapasztalattá is
teszi azt. Ezért sokkal nagyobb a „társadalomformáló” ereje, mint a közéleti publicisztika szólamainak a szembenézés szükségességéről. Ezt a kizárólag az irodalmi műalkotással kialakítható párbeszédben létrejövő tapasztalatot nem szabad, de nem is lehet
a szőnyeg alá söpörni.

Palkó Gábor

2003. január

107

Mítoszok hálójában
TÉREY JÁNOS: PAULUS
„Több színen épül egyke-mítosz” (VI./46.)
Verseskötetek, Verlaine szaturnuszi költeményeinek fordítása és egy kisprózákat
tartalmazó kötet után megjelent egy nagy formátumú Térey-könyv, lírának és prózának ötvözete, egy eposzi kellékekkel felszerelt verses regény. A műfaj kívánta szubjektivitás főként a budapesti Pál történetében kap teret, az eposzi jelleget a történelmi
szál, Friedrich Paulus tábornagy históriája adja. Az epika és líra ötvözése a magánélet
és a közösség, nemzet érdekeinek figyelembevételével alakított élet kettőségének problémáját is felmutatja. A Bánk báni téma Pál apostol, Paulus tábornagy és Pál, a hacker
alakjaiban? A bibliai történetből adott a fordulat személyessége, intimitása és a jól elbeszélhető cselekedetek, a kereszténység terjesztése. Friedrich Paulus esetében a név
mellett a világnézeti fordulat – német tábornagyból a háború befejezéséért propagandát folytató ember – s hogy a sztálingrádi csata vesztese, vagy más értelmezésben hőse,
valódi XX. századi újramondása a páli történetnek. Paulus tábornagy alakja Térey
előző kötetében is jelen van.1 A második világháború történései és helyszínei gyakran
részei a korábbi könyveknek, a kötetcímekbe is e városnevek kerülnek (A valóságos
Varsó, Drezda februárban), a Térerő című könyv2 borítóján is drezdai városrészlet látható 1945-ből. A budapesti Pál alakjában az elbeszélő a szerző alteregóját mutatja be
(„S – kedvencem! – a kebelbelit” IX./54.3), aki Térey korábbi alakmásának nevét viselő
cégnél dolgozik, a Termann Műveknél. A szövegben az ő figurája kap legnagyobb teret, a kilenc fejezetből hat az ő történetéről szól, s mozgása a térben is kiterjedt, Budapestről Drezdába vezet az első fejezetben felrajzolt útja, s az utolsó, kilencedik fejezetben Kalinyingrádban ér véget története. E két város a történelmi szálhoz, a második
világháború eseményeihez kapcsolja Pál élettörténetét. A bibliai szálhoz kétféle fordulat révén illeszkedik, foglalkozásában, melyben a számítógépes világ, a virtuális tér őr1

2
3

A Sztálingrád-hasonlat, avagy: miért emlegettem annyiszor
a katonákat. In.: Drezda februárban. Palatinus, 2000. 22–
23 p.
Térerő. Palatinus, 1998.
„Paulus, korszakos barátom, / ki Budapesten született”
(I./5.) A Drezda kötetben is mint barát említődik Paulus
(ott Friedrich Paulusról van szó!) „Február másodika,
Paulus / aláírja a papírokat, ma van / anyám kilencedik
születésnapja. / Ezért barátom. Ezért emlegettem / annyiszor a katonákat.” In.: Drezda, 23. p. A személyes és
a történelmi szál összekapcsolódik.
Palatinus Kiadó
Budapest, 2002
308 oldal, 2600 Ft

108

tiszatáj

zője és ellensége, crackerből lett hacker, s magánéletében az anyegini szerelmi történet
újramondása történik. A bibliai és a történelmi mítoszok mellé felsorakozik egy irodalmi mítosz a maga történetével és formájával, a Térey által használt anyegin-strófával.
Az eddig említett mítoszok mint egy-egy lehetséges középpont kínálkoznak a mű
olvasásához. Egyrészt a cím által sugallt és a szöveg harmadik alakjaként is szereplő
Szent Pál, s története. A másik középpontot Friedrich Paulus alakja és a függelékben
felvázolt szövegstruktúra adja, Sztálingrádot jelölve ki a mű középpontjának, tehát
a bibliai mellett egy történelmi esemény felől jelölődnek ki olvasási lehetőségek. A budapesti Pál története többek között az anyegini párhuzamoknak is helyet ad. Az olvasó egy borges-i könyvtárban érezheti magát, ahol a német, orosz és magyar irodalom,
történelem és filozófia termeiben bolyong, s e virtuális térben a könyvek mellett különböző városokhoz, helyzetekhez, emberekhez fűződő hangulatok is helyet kapnak.
A műfaj, a versforma, a jegyzetek, a fejezetek végén az ironikus önreflexiók, valamint a történet budapesti szála az Anyegint idézik, s mint a Paulus irodalmi előszövege, érdemes ezen utalások utcáiba betérni. Az elbeszélő önmagára is reflektáló ironikus hangja itt is jelen van a történetben (Téreynek hívják), az előd, Puskin neve is említődik. E narrátori hang nem csak a verses regény virágkorának számító XIX. századi
beszédmódot aktualizálja, hanem az irodalmi szövegalkotás kezdeteit is felidézi néhány gesztussal.4 Ilyen az eposz elé helyezett ajánlás, mely egyben testamentum is:
„Hű társ, örökül rádhagyom.” E szövegrészben szerepel még az alkotás kezdetét jelző
időpont kalendáriumi hivatkozással. Péter-Pál napja egyrészt külső referenciaként június 30-ára utal, másrészt a Paulus főtémáját vezeti be, kezdetként és a mű kulcsaként
határozva meg magát. E gesztusok körébe sorolhatók még a szerzőn túli erők megszólításai mint a múzsáké, camoenáké, párkáké; továbbá a három páli alak megkülönböztetésére gyakran az ószövetségi hagyományból ismert jelzős szerkezetet, a születés helyével való megjelölést használja. A főszöveghez fűzött jegyzetek jellege éppúgy utal
egy kódex másoló-író-olvasó szerzetesre, mint az Anyegin jegyzeteire. Visszatérve az
Anyegin-párhuzamokhoz, a Paulus szintén szól a mű születésének történetéről is, nem
annyira a műalkotás nehézségeiről, mint annak folyamatáról számol be önironikusan.
Az elbeszélő identitását a készülő és a már elkészült műveivel teremti meg. „Jusson
eszedbe Térey / Ki Pál lépteit mérte ki.” (II./69.) Pál lépteinek kimérése a kötött formával való játékra is utal. E szövegrészek az olvasóhoz való kiszólás önreflexív beszédhelyzetében artikulálódnak. „Jó olvasóm, te vagy, ki nemrég / Forgattad Drezdám
lapjait / S Térerőmet alkalmasint.” (I./4.) Kezdetben a Paulus fejezeteinek záróstrófái
még szorosan kapcsolódnak, és játékba hívják Puskin művének megfelelő szöveghelyeit.5 Az Anyeginre jellemző töredékesség több szinten is megjelenik a Paulusban.
Így a narrációban Friedrich Paulus és a budapesti Pál történetfragmentumainak bemutatásában, a csupán utalásokban megjelenő bibliai történet „újramondásában”;
4

5

Térey munkásságában ezt az időbeli mozgást, „köpönyegekbe bújást” már az első három
könyv kapcsán értelmezte Bodor Béla. (A valóságos fikció. Holmi, 1995/12. 1780–1785.)
Csupán egy példa: A Paulus első fejezetének záró strófájában helyet kap egy az Anyegin
ugyancsak első fejezetének utolsó előtti strófájában szereplő sor: „Megint rímmel szövetkezem”, s a Paulusban e sorhoz egy jegyzet is társul, mely Márainak a verses regény műfajával
kapcsolatos szavaira utal.

2003. január

109

a szövegtest szintjén pedig a kihagyott versszakok teremtik meg a töredékesség érzetét.
A felhasznált mítoszoknak, irodalmi, filozófiai szövegeknek is bizonyos töredékeit
használja fel a szerző.
Mindezekkel szemben a megalkotottság érzetét kelti a verselés, az Anyegin-strófa
kötött formája. Ugyanerre való törekvésként értelmezhetők a műhöz csatolt ábrák.
Ezek a formai jegyek a sokféle fragmentum, a felhasznált mítoszok töredékeinek kaotikussá váló, sűrű világát tagolják és rendezik – látszólag. A budapesti Pál életének
eseményei, az ellentétes pólusokon felépített figurák: a két barát, Pál szerelmi kalandjából kialakuló vonzódás, s a szerelmi levélváltás imitációja az anyegini történet elemei. Mindkét regény fejezetei élén egy vagy több mottó áll, mindkettő felütése egy
ajánlás, mindkét mű sok hivatkozást tartalmaz más irodalmi művekre, gyakoriak az
idegen nyelvű szövegrészek; Térey az idegen nyelvű szavak hangalakját is játéktérnek
tekinti.
Legfőbb különbség a művek szerkezetében van, Puskin műve vállaltan és szándékoltan töredékes, befejezetlen, míg Térey a teljes „összművészet-apparátus” (I./46.)
mozgatása közben igyekszik struktúrát alkotni a teljességről való lemondás mellett.
„Józanító tapasztalás, / Hogy nincsen többé Nagyszabás” (I./3.) A fent említett két lehetséges középpontot e rendszerhez a páli történet és a második világháború históriája
adja. Eszerint olyan középpont köré szerveződik a paulusi „rendszer”, mely vagy éppen változik: „A paulusi paradigma / Mindig szenzációt mutat; / Körútjainkat alakítja,
/ És origónk: a fordulat.” (Ajánlás, 7. p.), vagy üres: „És amiként nincs Nagyszabás
sem, / Nincs Breslau és Drezda sem, / De van pár hallgatag verem, …” (I./3.).6
A „rendszer” alkotórészei az eddig említetteken túl számosak, vagy tematikusan
vagy nyelvi játékokban jelennek meg többnyire jelöletlen és felülírt idézetként. „Szerettem sok forrást citálni, / Összehordtam hetet-havat” (II./69.) A magyar irodalmi
hagyományból legexplicitebb módon Vörösmarty Rom című műve van jelen. „Forma
óhajtott volna lenni, / S nem-formaként, de gazdagon / Időt virágzik most a Rom.”
(I./47.) A Rom párhuzamban áll a középpontban álló semmivel, melynek szinonimái
még a szövegben a Niemandsland és a József Attila-i, Pilinszky-féle és elioti hagyományból ismert senkiföldje. Az iróniát, melyet Friedrich Schlegel a végtelenül teljes
zűrzavar tiszta tudataként határoz meg7, s annak romantikabeli hagyományát is megszólítja és beemeli nyelvébe az elbeszélő. A struktúra kialakításában fontos helyen állnak a germán mondák, illetve az azokat feldolgozó kultikus művek, Wagner A Niebelung gyűrűje című tetralógiája, mely a „Gesamtkunstwerk”-en belül a zenét is képviseli,
és a jegyzetekben tagadva állított Tolkien-féle feldolgozás, a Gyűrűk Ura. Ennek az
összművészeti térnek oszlopai a magyar, orosz és német irodalom néhány utalás
erejéig említett művein túl az Anyegin, a Nibelung „Ring” és a Rom. Olvasatomban az
irodalmi hagyománynak e kitüntettet mítoszai lesznek részei egy sajátos belső mítoszi
összhangzatnak.
6

7

A Paulushoz mellékelt tér-képek szerkezeti középpontjában Sztálingrád áll, mely a szövegben veremként és katlanként egyaránt szerepel.
„Ironie ist klares Bewußtsein der ewigen Agilität, des unendlich vollen Chaos.” Friedrich
Schlegel: „Ideen” 69, in Werke in zwei Bänden. Berlin und Weimar: Aufbau-Verlag, 1980, I,
271. Idézi Szegedy-Maszák Mihály: Vörösmarty és a romantikus töredék. http://nyitottegyetem.phil-inst.hu/lit/vorosm.htm

110

tiszatáj

Szilágyi Ákos a Paulust mítoszként olvassa, és Alekszej Loszevre hivatkozva írja:
„Eszerint a mítosz mint történet »a kifejtett mágikus név«”8 A mítosz egy lehetséges
működése, hogy a hagyományban kódolt, kanonizált név felidézi a hozzá kapcsolódó
történetet, mely e felidézés során az ismétlés rögzítő jellegzetességeként önmagának,
a mítosznak a fennmaradását biztosítja.
A mítoszi szerkezet másik fontos része a történelmi mítosz, amely szorosan kapcsolódik az irodalmi mítoszokhoz. A két nemzet, az orosz és a német harcának ad teret az irodalmi tematika és forma. Szilágyi Ákos így fogalmaz: „…ez az orosz versgépezet a goethei Faust titanizmusát, dikcióját, gunyorosan mélyértelmű metafizikai
világát felaprítja, összetöri, ledarálja. […] Egy valóságos sztálingrádi csata ez, tisztán
a költői formában…”9Az idézet második részét találatnak érzem, míg a győzelmet nem
találom. Nincs se győzelem, se vereség, erők feszülnek. Hacsak nem a senkiföldje
orosz föld.
Tehát adott egy erőteljesen körvonalazott kettősség (német-orosz), s e két karakter
harca. Ez az a tér, ahol a mű eposzi jellege megmutatkozik. „…amikor a mítosz hőseposzba megy át, általában a történelemben regisztrált törzsek és archaikus államok
egymás közötti viszonyai nyomulnak előtérbe.”10 Az orosz karakter főként a forma
szintjén s irodalmi vonatkozásokban nyilvánul meg, a német, a wagneri mítoszon túl,
a történelem elbeszélésének síkján, Friedrich Paulus alakjában. A másság felmutatása
mellett nehezen lehetne bármiféle állásfoglalást találni valamelyik oldal mellett vagy ellen. „Vajon melyik oldalon állok? / Találgatod jó olvasóm… / Bevált narrátori szokásjog?” (III./19.) E bináris oppozíciót hordozza magában a mű fiktív szereplője, a budapesti Pál, akinek a binaritásokhoz nem csak a cybertér miatt van köze, hanem úgy is,
mint aki oltalmazója és ellensége is e világnak, emellett vágya a szerelem, a szenvedély
beteljesítése és az attól való távolmaradás. Pál alakja által a dualisztikus rendszer átjárhatóvá válik.
A körök, gyűrűk viszont egy másféle struktúrát alkotnak, amely valamiféle közép,
középpont létét sugallja. A szöveghez csatolt függelék a mű szerkezetének rajzai, az
első a paulusi katlan keresztmetszetét ábrázolja, a második a paulusi gyűrűket – ez tulajdonképpen a katlan felülnézetből – a harmadik ábra a katlant és a gyűrűket együtt
mutatja. A folyók által is tagolt gyűrűk egyrészt a föld és víz archaikus kettősségére
utalnak és egyben lehetővé teszik a térben való tájékozódást, tehát nem csupán a műben teremtett világ térképeként funkcionálnak.
A térnek e képei éppúgy felidézhetnek egy városstruktúrát, Pál missziós útjainak
rajzait, vagy utalhatnak a wagneri gyűrűvel való kapcsolatra, a gyűrű és a hatalom öszszefüggéseire, „a hatalom akarásá”-ra11, Nietzsche-mítoszára és az örök visszatérés gondolatára. „Minden széttörik, minden újra összeáll; így épül örökké a lét ugyanegy
háza. Minden elválik, minden köszönti újra a másikát; örökké hű marad önmagához
a lét gyűrűje. Minden pillanatban épp most kezdődik a lét; az ott golyója pörög minden
itt körül. Mindenütt ott a közép.”12
8
9
10
11

12

Szilágyi Ákos: De Paulibus. ÉS, 2001. nov. 2.
Szilágyi Ákos margináliája Margócsy István tanulmányához. 2000, 2002/1. 45. p.
Jeleazar Meletyinszkij: A mítosz poétikája. Gondolat, 1985. 346–347. p.
vö.: „A mítosz egy hatalommal teli történés kifejtésének megismétlése.” G. Van Der Leeuw:
A vallás fenomenológiája. Osiris, 2001. 360. p.
Friedrich Nietzsche: Így szólott Zarathustra. Osiris, 2000. 262. p.

2003. január

111

A három, ugyanazt a struktúrát ábrázoló tér-kép gyanúsan túlreprezentálja a szerkezetet. Mivel a szöveg struktúrájában a számoknak nagy szerepe van, s a hármas szám
a szemantikailag legfontosabb – három Pál, kilenc fejezet (3x3), hat fejezet a budapesti
Pál története, három fejezet Paulus tábornagy története; Szent Pál életének eseményei:
három térítő út, három városban volt fogságban (Jeruzsálem, Caesarea, Róma), halálakor feje háromszor ugrott – három forrás fakadt… – így feltehető, hogy a három páli
alaknak és a három tér-képnek szorosabb kapcsolata lehet egymással. A paulusi katlan
képe Paulus tábornagyhoz kapcsolható, az ő harca zajlik a katlanban, a budapesti Pál
története a paulusi gyűrűkhöz köthető, a városok struktúrája, a bemutatott életút teljessége, kereksége folytán. A harmadik Pál alakja e két narrációból épül fel, a történelmi és a fiktív szereplő történetei a „nagy” történetet, Pál apostol történetét „olvassák”, olvastatják újra különböző látószögekből és nézőpontokból.
A történelmi és a fiktív alak története nem érintkezik (csupán a mű befejezésekor,
az elbeszélő önreflexiójában), viszont a páli fordulatot és históriát mindkét szál saját
világán belüli súlypontokkal reprodukálja, mondja újra. A páli történet e kétféle közvetítettsége is a mítoszi struktúrával hasonló működésű: „A mítosz egyidejűleg diakronikus (mint a múlt történelmi elbeszélése) és szinkronikus (mint a jelen, sőt a jövő
magyarázatának eszköze) […] A szüzsé szintagmatikus kifejtéséhez megfelelő diakronikus dimenzió a mítosz olvasásához kell, a szinkronikus pedig a megértéséhez.”13
A Paulus esetében a történelmi és a fiktív szál időbelisége a narráció jelen ideje és
a szöveg struktúrája révén egy téridőbe kerül az ősmítosszal, a páli történettel. A szöveg
szerkezetének ábrái létrehozzák a mű terét, mely egyben a mű időbeliségét is meghatározza. Hasonló gesztus Térey A valóságos Varsó című kötetének Házirendje, mely szigorú utasításokat és jóslatokat tartalmaz a kötet olvasására vonatkozóan.14 A Tulajdonosi szemlélet című kötet záró verse is hasonló szerepet tölt be.15
E felrajzolt térnek és időnek középpontjában a páli történeten belül a fordulat eseménye áll, mely a változás, sőt átváltozás történésének egyik őstípusa. E viszonyítási
pont által meghatározott koordinátarendszerben helyeződnek el az élettörténet-töredékek. A változás eseménye az, melyhez képest időben elhelyezhetők a históriák.
„A metamorfózis elvének alapján jön létre az emberi élet egészének alapvető fordulópontjain, válságmozzanatain keresztül való ábrázolása: hogyan válik az ember valami
mássá.”16 Bahtyin a fordulat kronotoposzát a küszöb-kronotoposz kiegészítésének tekinti. A Paulusban a fordulat mint egy vízbe dobott kő koncentrikus köröket, gyűrűket hoz létre, önmaga ismétlésével. Friedrich Paulus és a budapesti Pál útjai e körök
térbeli megjelenítői, teresítik a fordulat pillanatát. Az alakok életútja keresztezi a gyűrűk szerkezetét és a szimmetrikus párokba álló fejezetek hozzák létre a zártabb struktúra képét, a körét. Az utak belső haladása lineáris, egymáshoz viszonyítva a szöveg
építkezésében párhuzamos, a gyűrű jelleget az azonos szinten, körben, gyűrűben visz13
14

15

16

Lévi Strauss-t idézi Jeleazar Meletyinszkij: A mítosz poétikája. Gondolat, 1985. 104. p.
„HÁZIREND: MIHEZTARTÁS VÉGETT Varsó neve veszélyes varázsige. Aki kimondja,
belép abba a városba, ahol én vagyok az egyetlen háziúr…” Térey János: A valóságos Varsó
Seneca, 1995.
E „természetes arrogancia” retorikai mibenlétét elemzi Szilasi László tanulmánya. Te(rr)ore(szté)tika avagy Predátor, a demonstrátor In.: Sz. L.: A Kopereczky-effektus. Jelenkor, 2000.
151–171. p.
Mihail Bahtyin: A szó esztétikája. Gondolat, 1976. 282–283. p.

112

tiszatáj

szatérő alak története adja. A páli paradigmához társított élettörténetek más-más szempontból elhelyezett súlypontjai, az egyes élettörténeteken belüli szimmetrikus szerkesztés árnyalt ismétlései a fordulat toposzának. A fordulat kevéssé artikulálható eseménye mellett és helyett a Paulusban az azt megelőző és azt követő idő eseményei válnak fontossá, elbeszélhetővé.
Térey a Paulus harmadik és negyedik fejezete elé a Saulusból választott mottót. Mészöly Miklós Saulus című regényében, mint a cím is mutatja kifejezetten a fordulat
előtti időszak kap teret. Mészöly értelmezésében a hagyományosan sorsfordulatként
értelmezett történés élettörténetté íródik. Mindkét szöveghely Saulus egy-egy bibliai
csodatételt ismétlő cselekedetéről beszél. Az egyéni indíttatás a könyörgés és a törődés
gesztusában jelölődik ki. Az első idézet17 eredeti kontextusa Illés próféta egyik cselekedetére, a sareptai özvegy fiának feltámasztására utal (1 Kir 17:21), a szövegkörnyezetből kiemelve a játékot éppen otthagyó gyermek tenyere, melybe a könyörgés helyeződik, utal a szakrális dimenzióra. A második mottó18 azt a kétszer visszatérő jézusi jelenetet idézi fel, mikor Jézus megvendégel több ezer embert (Pl.: Máté 13:20) öt kenyérrel és két hallal, megsokszorozva azokat. Közös tehát, hogy a szakrális szint a világiból
indul ki. Ám az első Mészöly idézet mellett álló E. Renan mottó19 épp arra figyelmeztet, hogy a tűz vagy felfordulás (!) és annak oka között ne keressünk viszonyt vagy
arányosságot. Ezt az értelmezést a fordulat eseményére vetítve már az ok létét illetően
kérdés merül fel. A fordulat két szükséges előfeltétele a belső akarat vagy nyitottság és
(értelmezéstől függően) a külső kegyelem vagy véletlen. Martin Buber így ír a kegyelemről: „A kegyelem annyiban illet minket, amennyiben hozzá indulunk, a jelenlétére
várunk; tárgyunk nem lehet.”20 Mészöly regénye ezen utak és jelenlétek nyomozásaként is olvasható, Térey viszont mintha szándékosan figyelmen kívül hagyná az akarat
oldalát, a kegyelem oldala pedig a sokféle mítosz utalásai között alaktalanná válik.
E létrejövő alaktalanság egyben a mítoszi tér létrehozását is szolgálja, melynek több
kitüntetett pontja van a Paulusban. Főképp olyan városok képében jelenik meg, melyek szintén valamilyen fordulat részesei, sőt elszenvedői voltak. A változás radikális
típusai jelennek meg, a lét nem-létbe fordulásai, Drezda képében a Rom-város, Kalinyingrád képében az identitását vesztett Königsberg, a múlttá váló város másik típusa.
A második világháború fordulatának helye Sztálingrád, melyet katlanként emleget
a narrátor. Budapest a hackerré és „szerelmessé” váló Pál városa. E városnevek az emlékezés helyeiként működnek a Paulusban. Hasonlóan az ókori mnemotechnikához, Téreynél a második világháború helyszínei egy emléktáj létrehozói21, azzal a különbséggel, hogy az emlékhelyhez társított emlékezettartalom nem csupán egyéni és esetleges
jelentéstársítással bír, hanem többé-kevésbé kódolt jelentésű. 22 Az elbeszélő a törté17

18

19
20
21
22

„Csak a tenyere hatott úgy, mintha színlelné az öntudatlanságot: még frissen ragacsos volt
a fügefamézgától, amelyből golyóbisokat gyúrt. Ebbe a tenyérbe kellett tennem a könyörgésemet.” (III.) Mészöly Miklós: Saulus. In.: Mészöly Miklós: Regények, Századvég, 1993. 195. p.
„Most már azokkal is törődnöm kell, akiknek még nem okoztam szenvedést – őket kell
megvendégelnem hallal.” (VIII.) id. mű 225–226. p.
„Il ne faut chercher nulle proportion entre l’incedie et la cause qui l’allume.”
Martin Buber: Én és Te. Európa, 1999. 91. p.
vö.: Harald Weinrich: Léthé. A felejtés művészete és kritikája. Atlantisz, 2002. 52. p.
Ilyen kiemelt fontosságú helyek még Téreynél: Debrecen, Budapest, Varsó

2003. január

113

nelmi elbeszélés anyagának komolyan vételével hozza létre a maga értelmezését:
„Drezda mint tudatállapot, / Szinonima a pusztulásra, / Neve, akár a régié – / Vigyázza azt Mnémoszüné.” (II./22.)
Drezda és Kalinyingrád a két kitüntetett Rom-város, ahol a budapesti Pál jár.
Drezdába barátjához, az építész (!) Kemenszkyhez utazik, s a város romjai között felébresztik Romistent mint a távol honni vidékről érkezett ifjú vándor Vörösmartynál.
Ebben a térben történik az a leginkább hitvitát imitáló beszélgetés, mely Pál apostolról
szól, akinek alakja ebben a közvetítettségben jelenik meg a legkifejtettebben. E szövegrész mint a Paulus szövegéből hiányzó szakrális szövegszint ironikus, profanizált változata jelenik meg: „Romisten, mennyi légköbméter / Két nemlétező emelet? / Imaginárius tökéllyel / Pótolok eltűnt szinteket…” (II./5.) A nem-létező, a hiány, a csonkaság teret ad az imaginárius teljességnek, mely ellentétének hiányával van jelen.
„A plasztikus megtestesülésben az űr úgy lép be a játékba, hogy kifürkészve-kivetítőn
helyeket alapít. […] az igazság mint a lét el-nem-rejtettsége, nem szükségképpen ráutalt
a megtestesülésre.”23
Az irodalmi hagyomány erőteréből megszólított művek Térey paulusbeli terének
különböző szintjeihez kínáltak egy-egy értelmezési lehetőséget. Az Anyegin a forma,
a nyelvhasználat és a szerkezet szintjeibe nyújtott betekintést. A struktúra kialakítását
a wagneri mű és a hozzá szervesen kapcsolódó Nietzsche-párhuzam tette a bibliai, páli
történettel együtt láthatóvá. Az épület nem „látható” szintjét a saulusi mottók érzékítették meg. A Rom-ok erőterében azok tér-létrehozó ereje nyilvánult meg. A Paulus
olvasásakor e virtuális tér hálója, hálózata mellett válogatott mítoszok hálójából épült
szöveghálóban páli alakok kísérőjévé válik az olvasó, az itt és most origójában, ahol
éppen mindig a lét háza épül.

Urbanik Tímea

23

Martin Heidegger: „…költőien lakozik az ember…” T-Twins, Pompeji, 1994. 217. p.

114

tiszatáj

Kedves jó magyarjaimnak a távolból
avagy: Hogyan lehet valamivé lenni a nyelv által
HIZSNYAI ZOLTÁN ÚJ VERSKÖTETÉRÕL
Benyovszky Krisztián, H. Nagy Péter, Németh Zoltán széljegyzeteivel
{Megjegyzés (N. Z.): Bár a könyv borítóján Hizsnyai Zoltán neve szerepel, a kötet
olvasása arról győzheti meg az olvasót, hogy a Bárka és ladik voltaképpen olyan antológia,
amelyben csak néhány szövegre terjed ki a Hizsnyai Zoltán név érvényessége. Hiszen Tsúszó
Sándor, Martossy Borbála vagy Toni H. Salazzini éppúgy szerepel benne több-kevesebb
opusszal, mint a kötet borítójára kiemelt Hizsnyai. Ha a nevek felől olvassuk tehát a Bárka
és ladikot, akkor a nevek egymást felülíró tevékenységére, a névbe íródó bizonytalanság
szubverzív erejére ismerhetünk. Végzetesen ki vagyunk szolgáltatva a borítóra emelt szerzői
névnek: olvasói tevékenységünk ennek a szövegzárványnak a meghatározását, pontosítását
hajtja végre az életmű konstrukciójában. Ekként válik olvasásunk rejtett irányítójává,
kénytelenek vagyunk hinni állításainak. A név a szövegnek az a helye, ahol az mintha közvetlenül érintkezne jelöltjével. Ennek metaforizálása, lirizálása, ironizálása Hizsnyai költészetének egyik jellegzetes vonulata.}
Irodalmunkban a hetvenes évek legvégén s a nyolcvanas években mindent elborított az irónia.
Pedig a hetvenes évekkel kezdődő újabb kori literatúránk archetipikus alkotásaiban, például Tandori Dezső Talált tárgyában a tragikum és komikum elemei még elválaszthatatlanul együtt vannak. A hetvenes évek első felében az alakulás később anynyira domináns iránya még nem meghatározó. (Apropó, alakulás!: Mészöly 1975-ben
megjelenő, s szintén archetípusnak számító Alakulásokjában vagy Szilágyi Istvánnak az
Alakulásokkal egyidős Kő hulljában még egyértelműen a tragikum aiszkhüloszi csúcsai
komorlanak.) Aztán jön a Termelési regény, és tíz évre mindent meghatározóan győz –
Szókratész iróniája.
Igen, nálunk az antik forgatókönyv sajátosan és szerencsésen fölülíródik: a tragikus-komikus szatírjátékok
őstojásai és a zord Aiszkhüloszok után nem az egyenesben gúnyolódó, viccelő, személyeskedő, közvetlenül ható
Arisztophanész, hanem az állítva-tagadó Szókratész következik. Illetve hát a szóban forgó időkben még kinek
az egyik, kinek a másik súg, de az eltelt negyed század
távlatából ma már bizton állíthatjuk, hogy csak azok az
íróink maradtak talpon, akik Szókratészre hallgattak.
Akik Arisztophanész felszínes szójátékait, kétszintű,
allegória-gyanús paródiáit, s főleg direkt-ellenzékiségét
Kalligram Kiadó
Pozsony, 2001
120 oldal, 990 Ft

2003. január

115

választották, azok a kilencvenes években s 2000-ben már könnyűnek találtattak.
S természetesen azok vannak kevesebben, akik talpon maradtak.
A felvidéki Hizsnyai Zoltán mindenképpen a talpon maradottak közé tartozik. Az
általa teremtett Tsúszó Sándor, a „jeles közép-európéer literátor és szellemi világkalandor”
nevét egyidőben egy egész mozgalom, a felvidéki fiatalok ún. Iródia Köre a zászlajára
tűzte, de akkoriban kitűnő erdélyi, délvidéki és „anyaországi” költők is írtak elmés
Tsúszó-verseket: ironikus és önironikus szövegeket, többértelmű, sokszintű stílusparódiákat, malíciózus palimpszeszteket. A remek irodalmi (alkotó) játékot maga
Tsúszó Sándor alias Hizsnyai Zoltán hirdette meg egyik versében, így: „Legyél helyettem én!” (Mikor a tyúkok…).
Közben pedig az történt, ami az irodalom történetében nem is olyan ritka eset: a teremtmény hírnévben túlnőtt a teremtőjén. (Ha valóban így van, akkor természetesen
igazságtalanul van így, de vigasztalja a költőt a következő igaz történet: A régi szép
ánti időkben, amikor az egyetemi felvételi vizsgákon a felvételizők még nemcsak
holmi totószelvényeket töltögettek ki, hanem szóbeliztek is, az egyik adeptusom így
kezdte a spanyol reneszánsz ismertetését: Kimagasló írója Don Quijote volt, akinek
kevésbé ismert műve a Cervantes.)
Hizsnyai Zoltán legújabb (negyedik) verskötetét, a Bárka és ladikot már nem
Tsúszó Sándor írta. Illetve hát ahogy mostanában szoktunk fogalmazni: nem Tsúszó
Sándor a beszélője. Sőt: itt már mintha Tsúszót is valaki más mondaná.
{Megjegyzés (N. Z.): Tőzsérrel ellentétben nem tartom védhetőnek azt az álláspontot,
hogy Hizsnyai költészete, eddig megjelent három verseskötete Tsúszó Sándor igézetében íródott volna. Annál is inkább, mert a Tsúszó név alatt publikált Hizsnyai-versek éppúgy nem
utalnak homogén írástechnikára, nem homogén poétikai elvek mentén íródtak, mint ahogy
a Hizsnyai név alatt futó versek sem mutatnak azonos karaktert. Hizsnyai költészetét sokkal expanzívabbnak gondolom el, mint hogy egyetlen név alá vonnánk. A Tsúszó-líra valóban a Hizsnyai életmű egyik fontos vonulata, de csak az egyik. Ráadásul az első három
Hizsnyai-verseskötet közül kettőben (az első kettőben) le sem íródik Tsúszó Sándor neve.
Nem irreleváns akkor a Bárka és ladikot egyfajta anti-Tsúszó-líraként aposztrofálni?}
{Megjegyzés (B. K.): A költői alakmásban már az alak is más.}
{Megjegyzés (H. N. P.): Az irónia azért ebben kötetben is működik, olykor éppen
a Tsúszó-versekre jellemző módon. A legészrevehetőbben talán a kötet első ciklusában, az alkalmi verseket parafrazáló szövegekben: ahol, miközben felidézi, egyben le is bontja az alkalmi vers patetikus megszólalását (pl: Nyár–Ősz–Tél (Sör–Bor–Pálinka) triptichonjának
harmadik darabja, A gömöri égettbor tora). Már maga az is ironikus, elbizonytalanító,
hogy a – jobbára – 19. század végi alkalmi versek hangján megszólaló költemények nemcsak műfaji sajátosságaikban, szófordulataikban idézik fel a mondott zsánert, hanem
– a versvégi megjegyzések szerint – keletkezéstörténetükkel is, mivel néhányuk – Az állócsillag, Himnusz a Házhoz, stb. – eleve felkérésre született.}
Mert vannak azért a kötetben Tsúszó-versek is. Sőt: a hagyományosan ciklusokra
(prológusra plusz három fejezetre) tagolt kötetstruktúrában még mindig a fő helyen,
a középső ciklusban találhatók az egyértelműen Tsúszó-szövegek, s a harmadik ciklus
kiemelkedő darabja, az egész kötetnek címet adó Bárka és ladik c. kompozíció is egy
kvázi Tsúszó-szöveg elemzése, reflexiója, kommentálása.
Csakhogy!
Csakhogy a „hagyományos” Tsúszó-versek alaphelyzete kifejezetten hermeneutikus volt: a lírai szubjektum úgy fogalmazta meg a helyzetét, hogy annak elliptikus jel-

116

tiszatáj

lege mintegy személyes részvételre késztette az olvasót. Az én-hiányos szituációkba
a befogadónak önmagát kellett gondolnia, a versértés így nyilvánvalóan ön-értés is lett.
(A Tsúszó-versek én-hiányos helyzeteit nevezi Németh Zoltán, a költő egyik korábbi
kötetének a kritikusa, találóan „üres helyeknek”, a „szöveg sebeinek”.) Az olvasó önértésére a Tsúszó-versek néha direkt módon is rájátszottak: „Legyél helyettem én!”, „ki
engem idéz, magáról beszél” – olvassuk a Mikor a tyúkok…, illetve a Többre viszem… c.
szövegekben.
{Megjegyzés (H. N. P.): Az olvasó önértése helyett/mellett az említett részek kapcsán
egy olyan olvasat is kivitelezhető, mely a megszólító és a megszólított (Hizsnyai és/vagy
Tsúszó) felcserélhetőségének játékán alapul. Mindkét Tsúszó-versben ugyanakkor reflektálódik a fiktív, teremtett léthelyzet tudatosítása is.}
A Bárka és ladik c. kötet Tsúszó-verseiben a szerzőnek mintha már kevésbé lenne
fontos az olvasó önértése, az ún. recepciós hermeneutika. Az érdeklődés középpontjában itt maga a mindenkori beszélő áll, pontosabban a beszélőnek az a lehetősége, hogy
a nyelv által valamivé (valakivé) válhat.
A legjobb példa az elmondottakra talán a második ciklus Level mese thavolbol kedves ió madariaimnak c. opusa. (A cikluscímek is beszédesek, valamennyinek ez a címe:
Your Text Here, csak az I., II., III. jelzésekkel különülnek el egymástól, jelezve az alaphelyzet fokozatos differálódását.) {Megjegyzés (H. N. P.): A cikluscímek számozással
való elkülönítésétől beszédesebb és relevánsabb jellegzetesség a Hizsnyai-arc eltűnése, pontosabban újrarajzolása, újraszituálása.} {Megjegyzés (H. N. P.): Maguk a cikluscímek eleve
felkínálnak egyfajta olvasatot a kötet verseihez: az allúzió, variáció, parafrázis, stílusimitáció mentén való szövegértelmezés lehetőségét. A más hangján való megszólalás nyit utat ahhoz a játékhoz, melyben – mondjuk – Petőfi Sándor, Kosztolányi Dezső, Szilágyi Domokos
és Hizsnyai Zoltán egymást értelmezik és írják felül (pl. Az állócsillag).} Itt, e második
ciklusban Tsúszó Sándor már valóságosan is kikerül a központból, lábjegyzetbe szorul,
a vers beszélője valaki más lesz, nevezetesen Tsúszó Sándor egyik követője, egy bizonyos Tony H. Salazzini (tehát már a szerzőtől elkülönböző Tsúszó Sándorhoz viszonyítva is más valaki), aki „levelének írása idején Thaiföldön él”, de a jegyzet sejteni
engedi, hogy „Tony H. Salazzini és Hosztinyi Zalán ugyanazon személy”; a két név anagramma-jellegéből pedig az következik, hogy mindkét fikció természetesen a szerző,
Hizsnyai Zoltán komplementere.
A skizofrén helyzetből (Hosztinyi tkp. saját magának küldözgeti Thaiföldre, az
idegen nyelvű környezetbe a magyar versköteteket) s a beszélő sokszoros elkülönböződéséből következően joggal kérdezhetjük: ki is beszél hát e versben?, a mű felszíni
referenciája pedig azt a választ sugallja, hogy az beszél, aki a versek nyelvében megkreálódik. A magyarul nem beszélő, illetve rosszul beszélő thaiföldi idegen a magyar
olvasó számára a beszéde előtt nem létezik, s mikor megszólal, egy magyarul rosszul
beszélő thaiföldi valakivé válik.
{Megjegyzés (H. N. P.): Rendkívül gyümölcsöző lenne a Salazzini-levél együttolvasása Domonkos Kormányeltörésben című „poémájával”, amelynek nyelvi alapszituációja
(„én nem tudni magyar”) az előbbihez igen hasonló, viszont pragmatikai dimenziója (a beszélő a nyelvet felejti) az előbbivel éppen ellentétes. Világos, hogy itt nemcsak az identitásképzésből, hanem sokkal inkább a jelképződés önállósulásából lenne érdemes
kiindulnunk.}
De nemcsak a nyelv alakítja az idegent, az idegen is alakítja, megújítja, nyelvrontó
tudatlanságával szinte megfiatalítja a nyelvet: {Megjegyzés (B. K.): Nemcsak a jelentés,

2003. január

117

hanem a hangzás tekintetében is. Olyan fiktív nyelv(történeti)i interferenciákat megvillantó szavakra gondolok, mint a hangzásában héber („demusai”), görög (deion), japán(?)
(„mioka”), szláv (nadobrá) kifejezésekre emlékeztető hapaxok. Ezek kombinációjával aztán
a rontott magyar nyelv résein újabb „egzotikus” képzettársítások gyűrűzhetnek be: „Nehes,
demusai. Vanoka. Vanoka sok. Legfob ok: as okosath, ami belole kovethkezík”.} „Kosonom
neked sep madar nelv, hod althálad lethem – VALAMI… Ilen nemlethem volna… nelkuled”. De: „Ilen nemlethel volna nelkulem.”
Tony H. Salazzini tisztában van vele, hogy az ember a természettudományok-általnem-megfogható entitás, nem olyan „e=mc²” képlet, amely minden nyelven ugyanazt
jelenti, nem „VALAMI – mindedhod”, hanem „mindedmi – VALAHOD”, azaz nagyonis nem mindegy, hogy a beszélő milyen nyelven, hogyan beszél, hisz a nyelve az identitása; az ember esetében a „VALAHOD a VALAMI”. A nyelvben két idegenség, a jel
használójának akarata és a tulajdonképpen leképezhetetlen jelölt ihletése találkozik és
realizálódik jellé, válik valami tanulmányozható mássággá, a szubjektum eredendő
izoláltságát nyelvjátékba oldó stratégiává.
{Megjegyzés (H. N. P.): Ezt a „találkozást” és „jellé realizálódást” nem egészen értem…}
S Hizsnyait, az új kötetében, úgy tűnik, ez a nyelvstratégia, pontosabban a két ismeretlen, a szubjektum és az ihlető jelölt (objektum) nyelvbéli találkozása és személyiséggé konstituálódása érdekli elsősorban. (Húzzuk alá: elsősorban, s ne hagyjuk magunkat a helyzet helyi, „kisebbségi” aktualitásaitól elcsábítani. Ha Hizsnyai szövegeiben vannak is „kisebbségi” allúziók, olyan jelekként funkcionálnak, amelyek jelentése
messze túlmutat a helyi referenciákon.)
Persze, a nyelvstratégia s a személyiségképződés mint jelentés ma már túlságosan általános és kevés lenne a jó költészethez, hisz a bécsi kör „linguistic turn”-je óta a nyelv
személyiségcsináló ereje a valamirevaló költőket egyfolytában izgatja, de Hizsnyai Zoltán tovább is lép a nyelvi-irodalmi személyiség-megképződés folyamatánál. Versei
nemcsak azt mutatják föl, hogy az ún. nyelvmegelőzöttség elve hogyan működik a gyakorlatban, hogyan válik a posztmodern életérzés kortudattá és irodalommá, hanem azt
is, hogy ez az életérzés és kortudat hogyan válik lassan már mechanikussá, gépiessé.
A harmadik ciklus nagy kompozíciói, A damaszkuszi kör, {Megjegyzés (B. K.): Pál
története azért is kézhez álló a szerzői önépítés szempontjából, mivel itt a személyiségcsere
nyelvi jelöltséget kap (névváltás). A versben ez annyiban módosul, hogy a „pannóniai apokrifek” nemcsak Saulusnak Paulussá való átalakulásáról, hanem Jézusban való feloldódásáról is hírt adnak. Ennek értelmében aztán az én önreflexiója („gyönyörködj magadban”)
a legmagasabb metafizikai létezővel való szembenézés aktusává válik („mert mindenben tapintható az Úr”). Az apokrif szövegekben manifesztálódó eszmerendszer értelmezéstörténetében az én (Paulus, a tanító) önmaga korábbi állapotaitól való folytonos elkülönböződésének tapasztalata is megjelenik. A tekercsek koronként és közösségenként változó olvasata
a tan szinekdochéjaként működő név jelöltjét is újra és újra elmozdítja, elcsúsztatja a másság
irányába. A szöveg- és az önértés (későbbi) útjai kifürkészhetetlenek, ahogy a vers vége felé
olvassuk: „A jámbor Paulusok… végül Saulusokká váltak – s vissza megint. És újból! Az
idők végezetéig…” Nem véletlen, hogy ezt a folyamatot Hizsnyai egy olyan alakzat (a paronomázia) találó és termékeny poétikai működtetésével érzékelteti, amely bizonyos elemek
ismétlődésével az azonosság és a rejtett összefüggés látszatát képes felkelteni (lásd a kő,
követ, követő szavakkal való játékot).} a Négy közönséges napom, de különösen a Bárka
és ladik mintha színházak lennének a színházban. Az első narrátor (narráció) által te-

118

tiszatáj

remtett második (és harmadik) narrátor (narráció) is az alaptörvények, a „színház” törvényei szerint viselkednek ugyan, azaz a szöveget az omnipotens alkotó-személyiség
helyett az egymásra vonatkozó jelformák, a nyelv játéka strukturálja, de mindez
annyira túlhajtva, annyira tudatosan működik, hogy nem tudunk szabadulni az érzéstől: Hizsnyai „színháza a színházban” a hamleti egérfogó-jelenetet játssza, protagonistái időnként azért blöffölnek, mert ki akarják ugratni az első színház nézőterén ülők
közül, azaz közülünk a bűnöst, a csalót, a blöffölőt. (Emlékszünk ugye az amerikai
Sokan-esetre, ott is valami hasonló dolog történt. Csakhogy a blöff-szöveg ott annyira
hitelesre sikeredett, hogy egy tekintélyes irodalmi szaklap gyanakvás nélkül leközölte:
szenzációs, tudós szövegként. Néha Hizsnyai szövegeit is nehéz azonosítani, csak
alapos elemzés mutathatja ki, hogy az önmagukban véve kitűnő irodalmi szövegek
mikor blöff-funkciójúak.)
{Megjegyzés (N. Z.): Érdemes még egyszer leírni ezt a Tőzsér-mondatot saját céljainknak megfelelően: Csak alapos elemzés mutathatja ki, hogy az önmagukban véve kitűnő
irodalmi szövegek mikor blöff-funkciójúak. Azaz: az irodalom a felszínes olvasás és olvasó
számára lehet csak komoly esemény, míg a komoly, mély, alapos olvasás számára csak felszínes, komolytalan, blöff-funkciójú. Minél mélyebb és alaposabb az olvasás, annál nyilvánvalóbbá válik az elemzett szöveg blöff-funkciója. Nevezzük ezt olyan paradoxonnak,
amely tetszetős és megfontolásra méltó. Olvasásunk éppúgy magában hordozza komolytalanná válásunk stációit, mint az önmagukban kitűnő irodalmi szövegek is, amelyeket olvasásunk megközelít.}
{Megjegyzés (H. N. P.): Tőzsér itt Alan Sokal A határok áttörése: arccal a kvantumgravitáció transzformatív hermeneutikája felé című „tanulmányparódiájára” utal,
amely a Social Text 1996 tavasz/nyári számában jelent meg. A szöveg egy értelmetlen, de
fogalmilag következetesnek tűnő elméletet fejt ki. Sokal önleleplező cikke A határok áttörése: utóhang címen két lapban is a nyilvánosság elé került (Dissent 1996 ősz, ill.
Philosophy and Literature 1996 október). Ezek adták az alapötletet a híres-hírhedt Intellektuális imposztorok (1998) elkészítéséhez, melyben Bricmont és Sokal számos francia
kortárs gondolkodó argumentációjában mutat ki A határok áttöréséhez hasonló eljárásokat. A nagy vihart kavaró kötet a tudománnyal való visszaéléssel, áltudományos szócsépléssel vádolja a „posztmodern értelmiség” jeles képviselőit (pl. Lacan, Kristeva, Irigaray,
Latour, Baudrillard, Deleuze és Guattari, Virilio). A Tőzsér által felvillantott analógiával
a magam részéről azért bánnék kissé óvatosabban, mert szépirodalmi és elméleti szövegek
nagy valószínűséggel egészen már értelemben nevezhetők „blöffnek”…}
Megint ott vagyunk hát a Tsúszó-versek alaphelyzeténél. A szerző a maximális
részvételünkre, empátiánkra számít, de a jóhiszeműségünk most néha csúfosan megbosszulhatja magát.
Vegyük például a Bárka és ladik c., terjedelmét és stílusbravúrjait (a beszédmódok,
a verselési formák bravúros váltogatását) tekintve egyaránt monumentális szövegkompozíciót. {Megjegyzés (H. N. P.): A címadó szöveget – Tőzsér itt következő gondolatmenetével ellentétben – korántsem narratív utánképezhetősége miatt tartom érdekesnek.
Ugyanis a „bárka” és a „ladik” a versről való beszéd kontextusában az értelmezés alakzataiként funkcionálnak. Mégpedig olyanokként, melyek puszta „ideiglenes, relatív igazságokat”
tesznek hozzáférhetővé. Ezek kötetcímmé történő kiemelése allegorikus mozgást indíthat el,
hiszen az olvasó elsőként ezekkel szembesül, majd a könyv bizonyos részeinek elolvasása
után visszamenőlegesen kénytelen újraértelmezni a címet. Nagy valószínűséggel modalitásbeli eltérésekkel, hiszen a „Bárka és ladik” szövegbeli konkretizációi – pl. a megosztható-

2003. január

119

ságra („Az egyedi általánossá lesz.”), vagy a parabázis (a diskurzus megszakítása a retorikai
regiszter átváltásával) iróniát termelő játékára („Hiába Kháronkodsz!”) helyezve a hangsúlyt – az értelmezési stratégiákat már eleve sokszorozzák. Vagyis a cím interpretációja egy
vagy több másik interpretációs mozzanatra vonatkozik. Ezáltal olyan oszcillációba kerül,
mely az értelem képződése mellett az ahhoz való viszony „körkörösségét” is modellálja.}
Központi figurája az az obligát egyetemi irodalomtudós, akinek az ars poeticáját Orbán Ottó fogalmazta meg az egyik versében, maró gúnnyal, így: „az irodalom egyetemes
jelenség, tehát az egyetem felségterülete”. {Megjegyzés (N. Z.): Így van ez, ha az egyetemistákon kívül az efféle szövegeknek nincs más olvasójuk. A maró gúny mintha visszájára fordulna a szociológiai aspektus játékba hozása során…} Az elhivatott kánoncsináló magiszter Tsúszó-verset elemeztet a hallgatóival, akik nyilvánvalóan blöffölnek, de ő maga,
az oktató is egyre blöff-gyanús szövegekkel kommentálja és utasítja el a blöfföt.
A legkülönfélébb hangolású szövegek kavalkádjában egyedül három klasszikusan
szép, patinás szonett csobogása jelent felüdülést, {Megjegyzés (H. N. P.): Rejtély, hogy
a „stílusbravúrok” és a „szövegek kavalkádjában” miért jelent felüdülést a „három klasszikusan szép, patinás szonett csobogása”. (Mellesleg hogyan csobog három klasszikusan szép,
patinás szonett?)} de arról meg az oktató nem tud semmi biztosat, nem tudja, hogy
a versek Tsúszó-paródiák-e vagy netán a saját versei. A kompozíció egy olyanfajta kompjúteres-szimulakrumos apokalipszissel végződik, amilyet a dromológus-filozófus Paul
Virilio valamelyik művében a telekommunikáció lehetséges totális baleseteként ír le:
a képernyők, hologrammok, lézersugarak és különböző tudatdimenziók elemeikre
hullva maguk alá temetik a széthullott tudatú magisztert is.
Ez már nem az egyszerű Tsúszó-képlet. Ha itt az eltűnt indivíduum, a disszemninált mű-személyiség helyére lépünk, beletesszük kezünket a „szöveg sebeibe”, könynyen kiderülhet, hogy a kárörvendő szerző által odakészített „kozmikus” (hogyan is
szokták ezt a szót szalonképessé tenni?) bélsárba léptünk-tenyereltünk.
Mindenesetre a kötet, mint egy sikerült posztmodern regény, dupla, tripla, sőt
„polipla” bejáratú, szórakoztató olvasmány is, s az irónia és önirónia csak egy a sok bejárata közül, bár kétségtelen, hogy erre a legkönnyebb rátalálni. {Megjegyzés (H. N.
P.): Egy másik lehetséges „bejárat” a kötetbe az erotika-írás megfeleltetés felől nyílhat. Ennek egyik formája a szövegközöttiségben gyökeredzik, az olvasó hallani vél a Hizsnyai-vers
alatt egy (több) másik verset, nemcsak a verbális allúzióknak köszönhetően, hanem a más
beszédmód felidézéséből fakadóan is. Ilyenkor az erotikumot a szöveghangzás hozza játékba,
részint lüktetésével, pulzálásával, részint pedig azzal, hogy hangzásával, ritmikájával felidéz olyan költeményeket, ahol az erotikum a vers ritmusszerkezetének a része. Másik
módja a közvetlen verbalitás, ahol az erotikus aktus az írás folyamatával kapcsolódik össze
(egyikre Az agg Juan szertelen szerenádja, a másikra a Himnusz a Házhoz vagy az [indigó] lehetne példa).} De van itt bőven 19. századi, komoly hangolású zsánerkép-zsánertörténet is (pl. a Nyár–Ősz–Tél vagy a Szilveszteri ballada c. versek), továbbá az alkalmi
vers műfaját felújító, valóságos fölkérésekre írt veretes köszöntő szöveg (ilyen pl. a Jókai Mór százhetvenötödik születésnapjára írt köszöntő), talányos mítosz-átirat (A damaszkuszi kör), egy szociologizáló, magát objektívnek mutató, de éppen hogy szélsőségesen szubjektív, ontologizáló létleírás (Négy közönséges napom), egy bravúros Miatyánk-variáció (Ezredvégi fohász), {Megjegyzés (B. K.): Hizsnyai ebben a versben úgy
írja szét a bibliai szöveg ma már archaikusnak érzékelt (s tipográfiailag is megkülönböztetett) Károli-fordítását, hogy modalitásában egyszerre, együttesen van jelen (marad meg)
a pretextus „valódi”, hódolatot és könyörgést kifejező szólama, illetve az attól elváló, újra-

120

tiszatáj

íródó lírai énjének ironikus, s helyenként visszafogottan perlekedő hanghordozása. Ez a szólamkettősség, – kettőzés a beékelés-kioltás-átformálás eljárássorozat logikája szerint alakuló
szövegalkotási folyamattal magyarázható: HZ látszólag csak „kiegészíti”, „ki- vagy feltölti”
a Miatyánk-ot, mondhatni „befészkeli” magát a szövegbe; ezzel a művelettel ugyanakkor,
fokozatosan, saját versének rekontextualizált alkotórészeivé is teszi a jézusi imádság mondatait, szavait. Mint a kakukk: szállást kér, majd kitúrja a háziakat. Nb: akárcsak
a margináliák szerzői…} képverskísérletek {Megjegyzés (H. N. P.): Talán érdemes néhány mondatot szentelni ezeknek is. A három „képvers” ugyanis egy folyamat három fázisaként értelmezhető: az arcképet „rongáló” („Your Text Here”) feliratok „alól” eltűnik
a fotó, majd a szövegek lecserélődésével a még körvonalaiban „felismerhető” arckép a kötet
verscímeiből áll össze. Az „arcrongálás” ily módon felismerhetetlenítés, illetve újrakomponálás játéka egyszerre: a (szerzőt ábrázoló) fotó referenciájának kioltása és a csak szövegként adott kép felépítése. Nagyonis csábító, hogy e folyamatot a kötet szerveződésére vetítve
az írással, íródással hozzuk kapcsolatba. Csakhogy másfelől a kötetkompozíció ezzel egy
részben ellentétes utat is bejár, hiszen a Négy közönséges napom darabjai kerülnek
zárópozícióba, melyek egyfajta „dokumentáló hang” térnyerését eredményezik. Kép és szöveg feszültsége ily módon újradinamizálódik, s a struktúrát nem engedi rögzülni, azaz
olyan oda-visszatartó mozgásként aposztrofálja azt, melyben minden elem pusztán ideiglenes funkciót tölthet be. Eme kiterjedés természetesen nagyban hozzájárulhat ahhoz, hogy az
olvasás ne identitásként – mint Tőzsér több helyen kijelenti –, hanem funkciók kereszteződéseként és széttartó sorozataként szituálhassa a kötet szubjektumát.} – hogy az így létrejött polivalens szövegorganizáció végül is egyfajta sajátos, összefoglaló epikumot (történést) hozzon a tudomásunkra.
{Megjegyzés (N. Z.): Egy – a Tőzsér-kritika által homályban hagyott – kitűnő
Hizsnyai-vers rövid analízise: A Présburgi ser-leg elmaradt (Prés(-)burgi) és vizuálisan is
megjelenő (ser-leg) kötőjele az olvasás irányíthatatlanságának képzetét involválja. Ezt erősíti a „vokalizáció átrendeződése” a vers olvasása során. Bizonyos hangok folyton a jelentés
centrumába kerülnek, kivesznek, majd újra a jelentés centrumában bukkannak fel. Ezek az
elbizonytalanító játékok a fonológia alakzatai mentén konstruálódnak és destruálódnak
párhuzamosan egymással. Az első versszakok a homoeoprophoron alakzatát hozzák játékba:
„az űr kénsárga fent/ sárkánybélsárba fent/ hűs sert izzad a csap/ csebréből majd’ kicsap/ csecse csöcs rajt’ a föl/ csücsöríts rajta föl/ ne vesszen kárba árpa hab/ ont sört a sönt/
és döntve önt/ megdöntve önti a/ sort sörbe ölt/ löködve tölt/ s önt is lecsorgia…” (32–33.).
A babitsi alliteráció ironikus kifordítása (Karinthy Frigyes) mellett Verlaine Őszi chansonjának Tóth Árpád-féle fordítása éppúgy intertextuális játékba vonódik, mint Arany János
V. László című balladája. A jelentés hatalmi játékából egymást kiszorító fonémák harca
a triptichon második részében is folytatódik, amely az adiectio révén megvalósuló barbarizmus, a prothesis vagy appositio ritka alakzatával kezdődik: „boroszlán borzong, köd kereng/ borsódzik kosbor, borbolya” (33.), majd fokozatosan megjelennek a szemantikai barbarizmusok, azaz a normatív nyelvhasználatot kerülő kifejezések, az idegen, a régies,
a nyelvjárási és szakszavak vagy éppen a szleng. A szöveg kijelentései több nyelvi regiszteren
valósulnak meg, vagyis az értelmezés menetét ironizálják: mindig más, egymás ellenében
ható nyelvi pozícióba kell helyezkednünk az olvasás lehetőségéért. A decentrálás egyetemes,
mivel minden nyelvi réteg saját szubjektumot próbál építeni. Hizsnyai versében így válik
a szöveg a nyelvi regiszterek által feltételezett szubjektumok ironikus harcának terepévé. Példánk egy apocopéval (a kilencvenes évek lírájában meglehetősen elterjedt alakzat, a szóvég
elhagyása, rövidítése) induló sor: „…Csak annak adj, kit igaz szomj sanyar/ egy verdung

2003. január

121

csigert lopj elém hamar,/ vagy inkább tölts meg mindjárt egy bokályt,/ sajtárral hordd a jóféle nedűt (…)/ zsongjon a bárzsing, kezdődjön a hepaj;/ fogytán a furmint?/ hát sebaj!/
eressz egy dézsa déja vu-t,/ ragadd meg karcos kéknyelűd…”(34.). A szöveg kijelentései vonatkoztathatók egyetlen személyre, s maga a szöveg az önmegszólító verstípusba sorolható,
de minden imperatívuszhoz külön-külön szubjektumot rendelnek az egymástól eltérő
nyelvi regiszterek. Ezt erősíti az elemzett vers harmadik része, amelynek alaphangját Vörösmarty közismert versének, A vén cigánynak az ironikus továbbírása és átértelmezése
adja meg, s amelynek többes száma értelmezésünkben erősít meg: „…Bócorogjunk haza,
amíg menni bírunk,/ nehogy a dagványban leljük meg a sírunk…” (37.)}
S itt vissza kell térnem fejtegetésem azon korábbi kitételéhez, amelyben ott, akkor
a kötet alapjelentését kívántam megfogalmazni, így: Hizsnyai érdeklődésének a középpontjában a beszélőnek az a lehetősége áll, hogy a nyelv által valakivé (személyiséggé) lehet. Most szükségesnek tartom ezt a kijelentésemet kiegészíteni: Hizsnyai beszélőjének a nyelv-általi identitás-nyerése szinte mindig epikumba van ágyazva, s mindig a narrációval kapcsolatos. {Megjegyzés (B. K.): Emellett szól egy másik, Tőzsér által
nem említett vers is: Töredék Martossy Borbála Vágy-alom című regényéből. A lábjegyzet
mint egy „formabontó regénykísérlet javításokkal teli szövegfragmentumai”-t mutatja be,
mely Tsúszó Sándornak egy fiktív múlt századi költő- és filozófusnő nevében írt műve
volna. A költői bebábozódás és vedlés újabb gesztusa. Alakmás az alakmásban. Az alak
mindig más.} (A kötet számos mottója után az n-edik mottó Thomka Beáta axiómája
lehetne: „Az alany identitása lényegében narratív identitás”.)
Például a kötet Utókezelés c. prológusa a költő előbbi köteteinek a szubjektív-történeti-lírai-epikus rekapitulációja, de felfogható az egész kötet is úgy, mint a 19. és 20.
század beszédmódokkal demonstrált (narratív) összefoglalása. S ezeken a külső, „objektív” rekapitulációkon belül folyik a konkrét szerzői identitás megképződése és a megképződés újra-szemlézése: a szövegek többnyire anekdotikus kis történeteiben olyan
szószerint kontextuális személyiség áll össze, amely hol meséli (főleg a Tsúszó-történetekben), hol írja (pl. a Level mesé…-ben), hol olvassa magát (pl. A damaszkuszi kör
apokrif Pál-leveleiben), de végig köztes térben (a különböző narratívák, beszédmódok
között) mozog.
Ennek a narratív-kontextuális identitású alanynak a számára a megszólalás grammatikája (főleg a személyes névmások és személyragok számának, valamint az egyes és
többes szám jelentésének behatároltsága és korlátozó jellege) láthatóan és értelemszerűen verstrukturáló erő, de egyidőben probléma is.
A „problémát” a szerző a kötet záró opusában, A négy közönséges napomban s az
opushoz csatolt tetemes, szinte külön műként fungáló jegyzetapparátusban próbálja
meg demonstrálni. Az előbbiben úgy, hogy a beszélt nyelvben állandósult, formálisan
többes számú, de a jelentést tekintve egyes számú fordulatokat (pl. „már meg is vagyunk vele”) következetesen komolyan véve kialakít egy olyan virtuális nyelvi-tudati
teret, amelyben akár egy én-te-ő-mi-ti-ők egyetemességű személy is kényelmesen megnyilatkozhatna, az utóbbiban pedig úgy, hogy a problémát a formális teoretizálás és
irónia eszközeivel mintegy szétporlasztja, s így felfüggeszti vagy neutralizálja.
S így fejezi be a költő tulajdonképpen a kötetét, az egymással narrációs dialógusban
álló s egymást továbbgondoló szövegeinek a láncolatát is: tudja, hogy ahol a nyelv beszél, ott elsősorban kérdések és nem feleletek születnek, s a kérdések sora a végtelenbe
fut, s ezért – Szókratész ún. abbahagyási gesztusa jegyében – egyszerűen megszakítja,
felfüggeszti abbahagyhatatlannak tűnő szövegeit.

122

tiszatáj

Hizsnyai Zoltán verskötetében olyan jelentések válnak így – több mint izgalmas –
komplex és autonóm művészi jellé, amelyek az egyes opusokban más jelekből, irodalmi, történelmi, bölcseleti hagyományokból, s a mai kor nyelvi paneljeiből, helyzeteiből párállnak föl. Az „abbahagyási gesztussal” annak a jel–narráció–jel irányú játéknak az egyik menete zárul le, amelyben a jel a jelentés kalandján át egy más referenciájú jelként újul meg, de megnyílik az út az újabb elkülönböződő jelentések megképződése, az újabb és újabb olvasatok előtt.
Az olvasón a sor, hogy a játékba belépjen.

Tõzsér Árpád

MÛVÉSZET
FRIED ISTVÁN

Néhány gondolat
MIKLÓSSY MÁRIA KATALÓGUSALBUMA LAPOZTÁN
A sepsiszentgyörgyi művésznő szépen kiállított katalógusa varázsos színvilágról,
részint az expresszionizmussal érintkező „kiáltás-művészetről”, részint bensőséges, harmóniát vágyó gondolatiságról hoz hírt. Szín és gondolat: nehezen és önkényes értelmezéseknek tág teret nyitó szembesítés, amely ugyanakkor különnemű (művészi) tényezők összeláthatóságát igyekszik elősegíteni. Miklóssy Máriának elsősorban a szín
a gondolatközlés eszköze, a tér-megjelenítésé nemkülönben, egyben világszemlélet közvetítője is. Ezek a színek küzdelmesen lakályossá képesek tenni a világot, amelyben
minden cselekvés, minden figura nemcsak önmagának megjelenítője, hanem viszonylatokat, létben elfoglalt helyet (vagy annak kísérletét) jelöl. Szokványos drámaisággal
aligha lehetne jellemezni Miklóssy Mária képeit, hiszen ezek a drámák nem olvashatók
le a képekről, a drámaiság rejtve marad, és éppen ebben a rejtettségben határolódnak el
a sematizálódó allegorizálás vagy a látványosan megnyilatkozó fenyegetettség-érzés
képbe, térbe foglalásától. Miklóssy Mária képein a maszkok valóban maszkok, úgy határolódtak, hogy lehetővé teszik a visszafelé és az időben előre való elgondolást. Azaz
akképpen „világszerűek”, hogy látásukkor az antik tragédiák előadóit is megsejthetnők, de egy pszichoanalitikus az önnön szorongásai elől rejtőző személyiség elfedő
manővereiről adhatna számot. Az Egy csésze kávé első megközelítésben az, ami; továbbgondoláskor azonban a kontempláció idejére utalhat, a színnel érzékeltetett, kissé
elvonatkoztatott háttér akár a világ is lehetne, amelyben a női figura merengése (ki
tudja, hová merült el szép szeme világa, mi az, mit kétes távolban keres?) jelentések
megfogalmazódását indíthatja el. Az Elveszett múlt négy képen képviselteti magát,
a négy kép egymásra látszik utalni, és mintha a tűnt Édenről panaszkodna, amely lehet
a tűnő ifjúság, de lehet az elveszített Paradicsom is, de lehet egy művészi-festői váltásnak
jelződése, amely olyan értelemben válság, hogy a művész valamin túllép, valamit elhagy, s valami, egyelőre ismeretlenhez kerül közelebb. Magyarul kissé zavarba ejtő
cím: Túlzó képzeletű táj, szerencsére románul is németül kevésbé az: Peisaj imaginar–
Imaginare Londschaft, az effajta képből is kettő akad. A táj képzeleti voltáról (hiszen
melyik festői táj nem az?) az egymásra torlódó, a színek térelválasztását kifejező alkotói módszer tanúskodik, a színekké élt világ egy festői magatartás, egy a szó legszorosabb értelmében vett világ-szemlélet révén lesz képpé, színné, színeknek nem halmazává, hanem megszerkesztett rendjévé. A Renddé, amelyben otthonra lelhet a képzelgés, a képzelődés, a mese, valamint mindaz a látványelem, amely a szétszedett és a képzeletben összerakott látványelemek összegzéseként a vászonra kerülhet. Akár szimbolikusnak is minősíthetnők ezt a festői világot, amelyben a festőnő egyszerre kézműves
és gondolkodó, része is teremtője az univerzumnak.
Miklóssy Mária vékony, ám annál tartalmasabb album-katalógusa nagyívű törekvésről, megszenvedett harmóniáról hoz hírt. A magyar festészet jelenkorának számottévő értéke.

124

tiszatáj

Ára: 250 Ft
Előfizetőknek: 200 Ft

ÓPUSZTASZERI NEMZETI TÖRTÉNETI EMLÉKPARK
2003.

ÉVI

PROGRAMJA

Vince-napi vicevessző-vágás
borbetnutató és borkóstoló a
Szent Vince Borrend
közreműködésével
Gergely-járás
Március 12.
hagí/ományőrző
játék
Ünnepi megemlékezés
Március 15.
Kohán György kiállítás megnyitása.
Húsvétolás
Április 21.
tojásfestés, locsolkodás,
ételáldás
Nemzetközi kutyakiállítás
Április 27.
Május 1.
Majális
Május 10.
Madarak-fák napja
Május 17.
Magyar katonacsaládok napja
ünnepi megemlékezés
kulturális és szórakoztató
programok
technikai és hagyományőrző
bemutatók
Május 24-25. Legerősebb magyar emberek versenye
Június 9.
Pünkösdölő
népművészeti
bemutató
pünkösdi- király
választása
Hunniális
Június 28.
honfoglaláskori
életképek
kézműves
bemutatók
lovasbemutatók
folklór program
Szent István napi forgatag
Augusztus 20.
Augusztus 23. Seprődi János kórusfesztivál
Kárpát-medencéből
érkező kórusok
részvételével
Szüreti mulatság
Szeptember:
Január 18.

6 7 6 7 ÓPUSZTASZER, SZOBORKERT 6 8 . ;
TEL: 6 2 - 2 7 5 - 2 5 7 6 2 - 2 7 5 - 1 3 3 ; FAX: 6 2 - 2 7 5 - 0 0 7 :
E - M A I L : INFO@OPUSZTASZER.HU; HONLAP: WWW.OPUSZTASZER.HU;
LÁTOGATHATÓ: ÁPRILIS L-JÉTŐL. OKTÓBER 3l~LG 9 - 1 8 ÓRÁIG,
NOVEMBER H É T Ő L MÁRCIUS 31"IC. 9 - 1 6 Ó R Á I G

91770133 1 1 6 0 0 8

0 030 1

