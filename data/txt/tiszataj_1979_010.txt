Gyula
nyilatkozata
drámáról,
színházról; Páskándi Géza,
Orbán Ottó, Tornai József versei;
Kiss Ferenc tanulmánya
Csoóri Sándorról, Alföldy Jenő
írása
Benjámin
Lászlóról;
műteremlátogatás
Nóvák
Andrásnál

tiszatáj

I R O D A L M I ÉS K U L T U R Á L I S

FOLYÓIRAT

Megjelenik havonként

Főszerkesztő: VÖRÖS L Á S Z L Ó
Főszerkesztő-helyettes: A N N U S

JÓZSEF

Kiadja a Csongrád megyei Lapkiadó Vállalat. Felelős kiadó: Kovács László
79-4280 — Szegedi Nyomda — Felelős vezető: Dobó József igazgató
Szerkesztőség: Szeged, Tanácsköztársaság útja 10. — 6740. Táviratcím: Tiszatáj, Szeged,
Sajtóház. Telefon: 12-670. Postafiók: 153. Terjeszti a Magyar Posta. Előfizethető a
hírlapkézbesítő postahivataloknál, a kézbesítőknél, a posta hírlapüzleteiben és a Posta
Központi Hírlap Irodánál (KHI Budapest, József nádor tér 1. sz.' — 1900) közvetlenü.
vagy postautalványon, valamint átutalással a KHI 215-96162 pénzforgalmi jelzőszámra. Egyes szám ára 10 forint. Előfizetési díj: negyedévre 30, fél évre 60, egy évre
120 forint. Kéziratot nem őrzünk meg és nem adunk vissza. Indexszám: 35 916.
ISSN 0133 1167
A szerkesztőség tagjai: Csatári Dániel, Mocsár Gábor, Olasz Sándor, Tóth Béla

Tartalom
X X X I I I . ÉVFOLYAM, 10. S Z Á M
1979. OKTÓBER

PÁSKÁNDI GÉZA versei: Megváltoztam, Uram; Ujabb
tanítómese dilemmával, Különvélemény
TORNAI JÖZSEF versei: Én már tudom, Az egyszeri
lény-csodát siratom
SERFŐZŐ SIMON versei: Akik tisztelték, Látnának már
Játék és történelem a színpadon (Beszélgetés Illyés Gyulával; készítette: Ablonczy László)
KOVÁCS ISTVÁN: A nagy vakáció (vers)
HERVAY GIZELLA versei: Kutyatej, Névtelenül, Kitagadva
ORBÁN OTTÓ versei: A költő, aki lett belőlem, A módszer, XX. század
KURUCZ GYULA: Szakmai önéletrajz (elbeszélés)
PETRI CSATHÓ FERENC versei: Grock utolsó fényképe alá, Csendélet Alcsi szigetén, Párbeszéd, Az ige
HERBSZT ZOLTÁN versei: Őrizetlen szerelemmel, ölelések
JÁNOSY ISTVÁN versei: Szobortöredékek a budai várban, Valentin Beniakhoz
'
MEZEI MÁRIA: Köszöntő köszönet (emlékezés)

3
5
7
8
17
18
19
21
29
30
31
33

TANULMÁNY
KISS FERENC: Csoóri tanszéke
38
T. BÍRÓ ZOLTÁN: A magyar állampolgár (Veres Péterről)
47
ALFÖLDY JENŐ: Benjámin László: Két évtized (verselemzés)
52
KELET-EURÓPAI NÉZŐ
Lengyelország
SPIRÓ GYÖRGY: Wyspianski fordítása közben
LAGZI ISTVÁN: Lengyel katonák Európa csataterein...

58
66
1

KRITIKA
RÁBA GYÖRGY: Az esszéíró Babits
VEKERDI LÁSZLÓ: Sík Csaba: A Parthenon lovain
innen és túl
VÖRÖS LÁSZLÓ: Aczél György: A kor, amelyben élünk
VARGA RÓZSA: Kemény G. Gábor: Kapcsolatok vonzásában

68
73
77
79

MŰVÉSZET
PETRI FERENC: Műteremlátogatás Nóvák Andrásnál...
TANDI LAJOS: Jegyzetek két tárlatról

82
88

Szegedi Szabadiéri Játékok, 1979
NIKÓLÉNYI ISTVÁN: Újdonságok a dómszínpadon ...

92

Szerkesztői asztal

96

ILLUSZTRÁCIÓ
Nóvák András munkái a 20., 28., 32., 81., 87. és a 91. oldalon
Nóvák András arcképe (Hernádi Oszkár felvétele) a 82.
oldalon
Mezei Mária arcképe a 33. oldalon

P Á S K Á N D I G É Z A

Megváltoztam, Uram
Megváltoztam,
Uram
Nem találkoztunk
rég, rég
Két Osztálytárs a
Transzcendens
Érettségi
Találkozón
Megváltoztam,
Uram
Már, ha adsz, nem örvendek
önfeledten
Csak azt
suttogom
„K in ek j ó, ha adsz
Nékem vagy Neked —
S mi célod véle —
Mit akarsz titokban —
Megváltoztam,
Uram"

Űjabb tanítómese dilemmával
Kislányommal
sétálunk egy völgyi réten. (Tohonya
Gyufaskatulyába
pillangót, bogarat
gyűjtene.
„Csak döglöttet szedhetsz föl, egyet sem
ölünk meg." Rábólint. Nékem jólesik az összhang.
Bandukolunk.
Gyönyörű pillangót
lát,
s így sóhajt föl: „Ó bár döglött
lenne!"
Lámcsak köztünk e
harmóniában
vad dilemma hegyezte
körmeit:
hagytam volna pillangót ölni s akkor
most nem kívánná forrón a halálát?
Vagy:
ne hagyjam s így a halált
hő vágyává
teszem?

völgye.)

Különvélemény
Ki akarta e különvéleményt?
Csak tán nem Jámbor
Atyám
vagy az Árokszéli
Madonna?
Ki akarta e különvéleményt?
Világeszmébe
sose
mártott
Világszervezet?
A Szent Nyuszi? Az Áhítatos
Róka?
Nézz tükörbe te nyolcvanhét
kiló!
Csont, hús, ideg
különvéleménye.
Ne mulaszd el a tükör-szembesítés
vissza-nem-térő
alkalmait! Hol tükröd nem lesz, hol arcod
hiányzik.
Nem tehetsz úgy, mint bármely filmcsillag, ki egy Stuartot
s a forgatáson hóhérbárd
előtt
bájjal szól a morcogó
bakónak:
„Meg se fésülködtem,
Pistikém! Egy pillanat!" — s máris a
fényes lapjába pillant gyöngéden:
haját
igazítja.
Nem, te nem tehetsz
így,
bár a Keretnélküli
Tükrök
szaporodnak.
De kihalnak az Elegáns
Bakók.
És merre jár a Nagyvonalú
Hóhér?
S a Méltó Áldozatok
nemkevésbé.
Hát nézz tükörbe,

amíg még

lehet.

Látod, a homlok nyugalmas, de ágaskodik
hajad:
egy-két hajszál
különvéleménye.
Szívedről érzed: szálldosna
éppen,
de járásodból medvére
telik.
Fehér vásznon szemed
átszivárog
egy bőr felé, de jaj most
felszipog
az orr — a
különvéleménye.
És így megy ez. S ha majd hull a rög
deszkára — az egyik
göröngy
— mint aki meggondolta
— verem
szélére
pattan. És nem minden féreg tülekedik
majd
agyad felé, egy-egy a tyúkszemed
felé tart.
És nem minden deszkaszál lesz szemednek
börtöne;
nézd, a z görcsét jótékonyan
kidobja,
hogy láss egy kis lyukon át,
s kiabálhasd a Földalatt Sötét
Matrózaként
Kolumbusz
s tenger nélkül is: Föld!
Föld!
Nézz a tükörbe, amíg még lehet,
míg arcod is van, s a tükör
kerek.

4

játszik,
bárdnak

TORNAI

JÓZSEF

Én már tudom
1
Kitépi a táncoló
torkokból
a csókák titkát és a halál titkát
az ének istene
kaffognak
dobok
huhognak
fuvolák
hegedűk dudák álmodnak
nekünk
a tejutakon át a földre kígyózó
énekel a tánc
násznagya
csörgők
vőlegénye
koszorúja az újra-kizöldelt

ezüsthullámzásról

sás

fölfohászkodik
a virradati
szél
az éjszakai szerelembe
belefáradt
békák
loccsanva buknak sulymosabb
vizekbe
2
autódat hátára fordítja az ár
eszméiden
vigyorognak
a kankalinok
harmatcsöppjei
de aranyozott istenek
táncolnak
az idő föltöretlen
tojásában
te néma vagy
mint a messzi
fabálványok

mozdulatlan
szigeten
revesedő

akkor már minden
csontszerkezetű
és

,
fehér
meredt

ha űrhajódba vagy repülőgépedbe
némaságod elől nem
menekülsz
a te zenéd
verejtéked

a hűs virulása
vízesése

vágj szájat

késsel

véresen

bújsz

arcodra

5

3

hullnak a szó nyárfavirág-vattás
magvai
egyik fülből a másikba
térdek vállak
homlokok
ütődnek egymáshoz a Termékenység
Fája
én már tudom
zenével tánccal
énekkel
lép mellünkbe az isten
és a némaság függönyeit
lebocsátó
megmozdulnak
az
óráscsillagok
izzó
hidrogén-oszlopain
ne várd meg
azt a csont-kattogást

ne várd

kezek

meg

de akkorra már minden gyerekkori
kihányjuk és
felhőkarcolók
acélbeton-hátgerincébe
öntjük

szavát

Az egyszeri lény-csodát siratom
Nem sírok hogy meg kell halni
a mindenség
hullámtaraj
késsel búcsúztatja a keletkező az
elenyészőt
de egy vadszöllőlevelet
egy
gyerekarcot
egy feketerigót
azt az egyet
milyet nem foganhat-nemzhet
többet
a bozontos ágyékú isten se
a vakító
minden-semmiben
azt a külön-látott
semmit
a soha újra ki nem
bimbósodót
megsiratom
gyászolom
az áldozata
valaminek
mert egyetlen saját-rajzú
fűszálnak
cédrusterebélynek
én-rózsaburoknak
se volna szabad szélbe-tépázódnia
soha
mosolyoghattok
Buddhák
Istenségek
szent-könyves
tanítók
az érinthető
húsomba-ölelhető
egyszeri lény-csoda
helyett
hiába éneklitek ti föl nekem
a mindenütt
elém-csillogó
seholse-magasodó
örök
havasokát

alatt

SERFŐZŐ

SIMON

Akik tisztelték
Akik
tisztelték,
becsülték a munkát,
iparkodásuk
kocogott
a város-puszták
laposaiban,
s a tanyasi földeket
gyalogolták:
a hányódó porban
robotolókat
nem sokba vette az ország.
Szorgalmukat
hátra
szorította
az ólak, szemétdombok
mögé.
A sok erő elkallódott a kuksi,
kisemmizett
faluk
mélyén.
S elherdálódott
e vonatokon
bumlizó
hazában
mind a barázdákból menekültek
Akik szegődtek idegen
munkára,
s csak a fizetésért
szorgoskodnak
a napok
zegzugaiban.
Alszanak a városok
derékaljain,
cipőik füstölgő
szagában.

igyekvése.

Látnának már
Viszketek
tőlük,
fulladok
ennyi
hemzsegő
pihesenkitől,
a
szolgaságnak
ennyi
tanoncától,
kitanítottjától,
s a többi
pudvástól,
akik
naponta
hurkolják a rágalmat,
kötelet a nyakamra,

egy-egy
szavam
beidéztetnék
a rendőrségre
is,
s
megfélemlítettnek
látnának
már,
s
szánalmasnak,
kinek
merészsége
elgyávul,
megvetemedik
házfalakkal.

7

Játék és történelem a színpadon
BESZÉLGETÉS ILLYÉS GYULÁVAL
(Illyés Gyula drámáinak magyar színpadi élete:
A Tű foka: még nem szerepelt színpadon.
Lélekbúvár: Nemzeti Színház, kaposvári Csiky Gergely Színház.
Ozorai példa: budapesti Nemzeti Színház — két alkalommal —, miskolci Nemzeti Színház.
Fáklyaláng: budapesti Nemzeti Színház, marosvásárhelyi Állami Székely Színház, debreceni Csokonai Színház — két alkalommal, miskolci Nemzeti Színház, Állami Déryné Színház, szegedi Nemzeti Színház, győri Kisfaludy Színház — két alkalommal, szolnoki Szigligeti Színház, veszprémi Petőfi Színház.
Tűvétevők: budapesti Nemzeti Színház, Állami Bábszínház, kecskeméti Katona
József Színház, veszprémi Petőfi Színház, szabadkai Népszínház.
Dózsa György: budapesti Nemzeti Színház, kecskeméti Katona József Színház,
szegedi Dóm tér.
Malom a Séden: veszprémi Petőfi Színház, József Attila Színház.
Kegyenc: Madách Színház, debreceni Csokonai Színház, veszprémi Petőfi Színház, kolozsvári Állami Magyar Színház.
Különc: veszprémi Petőfi Színház, sepsiszentgyörgyi Állami Magyar Színház,
budapesti Nemzeti Színház.
Bolhabál: Állami Déryné Színház.
Tiszták: pécsi Nemzeti Színház, Vígszínház.
Bál a pusztán: Thália Színház.
Az ünnepelt: veszprémi Petőfi Színház.
Bölcsek a fán: pécsi Nemzeti Színház, budapesti Katona József Színház, veszprémi Petőfi Színház.
Testvérek: pécsi Nemzeti Színház, budapesti Nemzeti Színház.
Dupla vagy semmi: pécsi Nemzeti Színház, komáromi Magyar Területi Színház,
sepsiszentgyörgyi Állami Magyar Színház.
Orfeusz a felvilágban: pécsi Nemzeti Színház.
Dániel az övéi között: gyulai Várszínház, pécsi Nemzeti Színház.
Csak az igazat! (Két monodráma): pécsi Nemzeti Színház.
Homokzsák, avagy nevetve könnyebb: gyulai Várszínház.)
A Csizma az asztalonban idézi fel Illyés Gyula a budapesti látogatást; kilencévesen édesatyjával és Paksi Ferenc sógorral sorba járván a nevezetes helyeket, megállnak az Opera előtt.
— Ebben kik élnek? — hangzott a gyermeki kíváncsiság.
— Ebben csak játszanak — válaszolta a sógor.
Nem tértek be, amint a gyermek a Nemzeti Színházat is csak kívülről álmélkodhatta körbe. Az első komédiási emlékek otthonról valók; a pusztai betlehemezésben, amikor angyal is volt egyebek között a jóhírmondó kompániában.
Aztán feledhetetlen élmény: a Carmen — öt színész harmonika- és citerakísé8

rettel a vendéglő nagytermében színházat játszott. Visszatekintve az időben,
milyen élménnyel volt a játéknak ez a gyermekkori varázslata?
— Egy gyereknek, aki mesevilágban él, s egyszerre megjelennek előtte élő
alakban a mesevilág figurái, leírhatatlan ámulatot jelent. Elhittem
mindent.
Tízéves lehettem, Simontornyán a város szélén levő kocsmában adtak egy darabot. Hosszú kocsmapadon ültem anyám mellett. Elhittem, hogy a játék szereplői igazi tündérek. Óriási élmény volt, s ez a lelki réteg ma is megmozdul
bennem: csoda történik a színházteremben. Ezt kell mindig felidézni.
Tudjuk:
a gyerekek belekiabálnak az előadásba. Az volna az igazi, ha mi magunk is
bele mernénk kiabálni. Lelkünk fenekén bele is kiabálunk. Nem volnék semmiképp sértett szerző, ha darabjaimba az „egyszerű" emberek valamiképp rögtön beleszólhatnának. Az volna jó, ha ténylegesen volna hajlamunk
felnőttként
is gyerekkori önfeledt őszinteségünket gyakorolni a színházban.
— A fővárosba kerülve, milyen élményt adott a színház?
— Nagyon keveset. Alig láttam valamit.
— A pusztáról egyszer meghívó érkezett Párizsba: a Piros bugyelláris bemutatójára szólt az invitálás. A világvárosban bizonyára nagyon másféle színházi élettel találkozott...
— Párizsban én akkor csak modern darabokat láttam. Oda kaptam ingyenjegyet. Főleg a szürrealistákhoz. Aragon Tükrös szekrény című dadaista darabját láttam, az első sorban ültem, de úgy, hogy talán százan voltak abban a
műterem-színházban.
Párizsban láttam így, bemutatón Tristan Tzarának Mouchoir des nuages-át,
le is fordítottam magyarra, Felhőzsebkendő címmel. Sőt, Cocteau darabját, az
Eiffel-torony násznépét is. Ezek az absztrakt darabok foglalkoztattaik és érdekeltek akkor engem is. De mindez nem csábított arra, hogy magam is ilyet csináljak. Súlyosabb dolgokat képzeltem színpadra. Láttam klasszikusokat is, persze csak franciákat. Párizsban akkor alig lehetett Shakespeare-t játszani, olaszokat is ritkán. Megnéztük Moliére-t, Beaumarchais-t, Corneille-t, Racine-t, s
ezzel nagyjából be is fejeződött. Mert ami még következett, az a romantika
volt. Nem beszélve Sardou-ról és a többiekről, őket
lebecsültük.
— A harmincas évek második felében egy pillanatban úgy látszik, hogy az
idő és az írói kedv eredményeképp a magyar dráma megújíthatja a magyar
színjátszást. Németh László, Tamási Áron, Kodolányi János, Kós Károly, majd
Darvas József, Illés Endre jelentkezik darabokkal. Ekkor készül Sárközi Dózsája s még Szabó Pál is darabot ír, amit csak Darvas József egykori méltatásából ismerünk, mert a kézirat elveszett. Föltűnő, hogy Illyés Gyula hiányzik
ebből a drámaírói sorból. Milyen okkal?
— Nem panaszkodhatom, hogy nem volt érdeklődés. A Vígszínház akkori
igazgatója, Harsányi Zsolt megkeresett, beszélt velem is; Németh Antal is érdeklődött, volna-e mondandóm színpadra. Foglalkoztam ugyan kezdettől fogva
színdarabírással, de írni én nem írtam.
— Miért nem?
— „Iparszerüleg" lírai költő vagyok; azt éreztem a dolgomnak. S azonkívül társadalmi szerepet kaptam akkortájt akaratlanul. Babits már beteg volt,
a Nyugatnál lett feladatom. Fia csak irodalom foglalkoztatott volna, akkor esetleg írtam volna drámát is. De hát indult a falukutatás is, a szociográfia. A néppel váló érintkezés is fő gond volt. Ami már engem mégis színpadilag
érdekelt,
az a középkori farce-ok voltak — mit lehetne hasonlót a nép számára csinálni?
A Pathelin prókátor nyomdokain. Akkor azt is elsodorta az idő. Fordítani fordítottam, éppen Németh Antal kért meg jelentéktelen korabeli darabok fordítására, de ennek nem volt folytatása. Illés Endre első darabjai voltak rám hatássál. Bátorságuk, újszerűségük — magas igényük.
9

— Az íróknak a színházba való benyomulására, Németh László kifejezését
kölcsönkérve, mennyiben volt színházi, társadalmi realitása?
— Sikeresen főleg polgári, kispolgári darabok szerepeltek
addig a pesti
színpadokon. Ennek majdnem kidolgozott, kitaposott menete volt. Jól tudjuk,
hogy tán egy társadalmi réteget sem lehet úgy hozzászoktatni „művészi" formákhoz, mint a színházlátogatókat.
Azt fogadják el, amit már addig is — élveztek. Láthatjuk, milyen nehezen lehet másra átváltani. Emlékszem,
kezdetben volt még szó, miképp lehetne igaz „szociális" drámát is írni;
Remenyik
Zsigmondot igen ügyesen befogadta erre éppen a
Vígszínház...
— Az Atyai házat mutatták be.
— Ott is láthattuk, milyen nehezen ment. Remenyiknek nem volt sikere.
Hősi tettnek számított, hogy előadták; éppúgy hősi tett volt Kodolányit
játszani.
— Érdekes, hogy a Belvárosi Színházban szokatlan sikert hozott a Földindulás . . .
— Amikor már újságtéma volt. És politika. Hangot kapott a németellenesség. A svábellenesség is befolyásolta a darab életét. Nem annyira
művészi
magva hatott a Földindulásnak; szociális tett volt.
— Egy alkalommal Németh László elment a bőrösök Bánk bán-előadására,
s úgy számol be erről, mint egy végső lehetőségről. Űgy látta, a történelem
viharában a polgári színjátszás ellenében az amatőröknek van az egyetlen esélyük a magyar színjátszás megújítására. Mennyire figyeltek az amatőrökre?
— Túlságosan is. A csákváriak adták elő például Kodály Háry Jánosát.
Ezekben a kezdeményezésekben
összefolyt egy kicsit a népművelés és az országos művészi föladat. Ez nem mindig vág egybe. A színház jellegzetesen
nagyobb aglomerátumot kíván. Vagy pedig hagyományos gyülekezőhelyet.
A görög ünnepeknél az egész országból egy-egy bizonyos helyre ment olyan óriási
tömeg, akinek már megvolt a műveltsége, igénye, hogy milyen színdarabot
kívánjon. Ott tehát volt lehetőség. Magyarországon, vidéken semmi színházi műveltség nem volt. A műkedvelőket
falusi tanítók, tanító nénik
irányították.
Ebből bizony sokszor felemás dolog
keletkezett.
— A Független Színpad régi magyar drámákat ébresztett föl. Betiltották...
— Próbálkozások voltak, de az bizony mindinkább csak tisztelgés volt. Ne
legyen itt se félreértés. Ma is nagyjából ez történik. Ha megnézzük akár a
Karnyónét, bensőnk szerint irodalmi órán vagyunk, nagy tisztelettel
Csokonai
iránt. De ennek igazi művészi élményadása máig ritka. Roppant nehéz dolog
elfogadhatóan, előre mutatóan megvilágítani, miért van az, hogy a színház városi produktum a mai Európában. Hogy lehet — lehet-e — ezt feloldani?
Kétséges, mert hiszen a tévé elébe vágott a feladatnak. S a falusiak is azt hiszik,
azt hihetik: van nekik színházi élményük. A tévé nem színházi élményt ad.
A színházi élményhez hozzátartozik, hogy lássam, mellettem érezzem testileg is
a szomszédomat. Az élményemnek tehát egy közös teremben kell
végbemennie.
— Az új magyar drámák bemutatójára eljárt-e akkoriban?
— Ügy volt jelen lenni, mert izgatott mindannyiunkat:
megújul-e
például
éppen Tamási révén a magyar népi drámairodalom és színjátszás? A hagyományos ízlésűek nem tekintették többnek Áront, mint bohókás, játékos, góbés kísérletezőnek. Tiszteletből dicsérték, ha dicsérték, nem mint komoly
eredményt.
Különösen nem úgy, mint
folytathatót.
— Németh László mellett Féja Géza, Muhoray Elemér pedig esélyt látott
erre a megújulásra.
— Én is azt hiszem, Lorca nem volt merészebb színpadi újításban
mint
Tamási, talán drámaibb volt és szigorúbb. De ahogyan Lorca egyedül óriásit
változtatott
a spanyol színházon, legalábbis új hangot vitt be, az nálunk is
megtörténhetett
volna. Illés Endre sem kapta meg a kellő
figyelmet.
10

— Az ö n első drámáját, a Tű fokát, 1943-ban közölte a Magyar Csillag.
Belső vagy külső biztatásra íródott?
— Hangsúlyozottan
könyvdrámának
szántam. Életrajzi vonatkozása
volt.
Egyik nagybátyámmal
kapcsolatban; ezt akartam megírni s nem is gondoltam
színházi előadásra. Majdnem olyan misztérium félét képzeltem el.
— 1945 után úgy tűnt, hogy társadalmi érvényességben kiteljesedhet az a
drámaírói vonulat, amely Németh Antal színházában még alkalmanként volt
jelen, s akkor sem a széles közönség érdeklődésének körében. A klasszikus magyar darabok mellett Tamási, Illyés Gyula került műsorra, igaz, Németh László
már csak szerződésig j u t o t t . . .
— Inkább Háy Gyula kísérleteire emlékszem ebből az időből. Akkor nagyon is agitatív eszköznek akarták fölhasználni a színházat. És ez hatott is. De
kiáltóan propagandaízű volt. Gergely Sándornak a Vitézek és hősök című darabjában látszott leginkább némi műfaji kidolgozottság. Háy, akit vállalkozásaiért én becsültem, parasztdrámákat
írt, de ezek bizony mosolyogni
valóak
voltak. Még a kifejezései is; népiesen akart beszélni, de épp ez nem sikerült
neki. Mégis az egész irányzatot, amely az „alsó" tömegek szellemi
kifejeződése
lett volna, megállította a nálunk Révai által meghirdeteti
kultúrpolitika.
— A Lélekbúvár is ebben az átmeneti időben született....
— Ambícióval csináltam; lesújtóan rossz kritikát
kaptam.
— Föltűnő, hogy az 50-es évek végén (1956 után) a Gellért Endréhez és a
Nemzeti Színházhoz való kapcsolata meglazult. A 60-as években a Madách
hosszú ideig halogatja a Kegyenc bemutatóját, s aztán legtöbb drámája premierjét vidéki színházak jegyzik. Nem egyedi tünet ez, Németh László visszatérően panaszolja: jégveremben készültek drámáinak budapesti bemutatójára . . . Miben látja ezt a közömbösséget?
— Esetemben, ahogyan a kritika az én darabjaimat fogadta, már a magyar
kritika, azt érzem, nem látták, nem érzékelték, hogy tulajdonképpen mit akart
itt megmozgatni az író. Főleg kiket. így alakult ki, hogy idegennek
éreztem
magamat kezdettől fogva. Mégsem kezdettől fogva. Engem voltaképp
Benedek
András és Gellért Endre csábított a színház gyakorló világába. Azt hittem,
lehetséges a belépés. Tündöklő társ volt ez a két ember. Ismeretes Gellért tragédiája. Hogy Benedekből nem lett vezetőbb szellem, ezt szintén nagy fogyatékosságunknak tartom. Kitűnő dramaturg volt, csak tán túl szerény.
Attól
fogva, hogy elváltak, hogy szegény Gellért a halálba ment, Benedek a teljes
szerénységbe húzódott. Én magam megint csak nem tudtam a pesti szellemi
élettel kontaktust érezni. Párizsból jöttem, de itthon legjobban — Veres Péterrel éreztem magam. Azon csizmásan ült mellettem, és hajdúsági
dialektusban
beszélt — a történelmi materializmus problémáiról. így sodródtam egy világvárosból egy vidéken található világvárosi szellembe. Ezzel szemben lett számomra Pest vidék. Tülekvés, felületesség, a jónak a kinevetése; a sikert összetéveszteni az
értékkel...
Éppen tegnap volt a hajdani Parasztpártnak meghitt évfordulója;
körülbelül száz hajdani parasztpárti — Veres Péter-párti — tag gyűlt össze, álló nap
beszélgettünk. Nem mondom, hogy ezeknek a „vidéki" köröknek a műveltsége
annyi volt, .mint a pesti Akadémiáé, de Móricz Zsigmondnak a szelleme, Veres
Péteré, Németh Lászlóé — igazi szellemi élet alapját kínálta. Ez a tájékozódás
ragasztotta rám még a nemzetíeskedés bélyegét is. Amit én a nemzetről mondtam, azt a francia szürrealisták messzelátásávál mondtam. Tizenöt évnek kellett eltelnie, míg az emberek megtörölték a homlokukat, hogy ez azért egy kicsit más, mint nacionalista izgatás. Kihathatott ez drámáim sorsára is. Eddigi
darabjaimat, amelyek „csak" szocialista témák voltak, mind nagyon
kedvezőtlenül fogadta Budapest színházi élete. Nem zokszóval, inkább humorral tudom
felsorolni: írtam darabot a kétkezi munkásokról, azoknak az igazáról, szemben
11
»

I

az állandó dirigálókról, a lélek nélküli szellemi emberekről, ez volt a Bölcsek a
fán. Volt darab, amely az írónak a tömeghez való viszonyát vizsgálta: a Dupla
vagy semmi. Be se mutatták Pesten. Aztán — szintén szociális
szempontból
megnézve — a jövőtlen szexualitásról szóló darab, az Orfeusz a felvüágban;
ezt
csak úgy mutatták be, hogy a pécsiek följöttek vele egy estére. De az itt bemutatottakat is érzéketlenül fogadta már maga a színház, és ha nem lett volna
egy-két kitűnő színész, Sinkovits és Bessenyei, akik egyéni
teljesítményükkel
szereztek sikert, akkor ezek az előadások sem hagynak emléket.
Leglényegesebb darabomnak a Tisztákat érzem: azt elemzi, hogy pusztulhat el egy magára
hagyott nép. A Vígszínház mutatta be, teljes bukással; méltán, mert teljes érzéketlenséggel.
Magyarságról, magyar népről, azt hiszem Ady óta kevesen mondtak
annyi
rosszat, mint éppen a mi népi-nemzeti körünk. Tehát nemzetiségi
elfogultsággal
nem lehetnénk vádolhatók, és mégis, lám az utolsó mohikánok is, ebben a bűnben
vagyunk elmarasztalva. Nos, ezt csak sajátomnak érezhetem éppen én a magyar szellemi életben. Végzetesen rossznak ezt éreztem a színházi életben is.
Épp azért, mert számomra a város változatlanul Párizs, szellemi lényem szülőtartománya.
— Latinovits is beszámolt arról, hogy milyen nemtörődömség és készületlenség uralkodott a próbákon.
— Ebben a hangulatban nem is akart játszani. Veszekedett, kilépett
belőle,
ö értette, amit mások nem, hogy miről van szó; hogy nem látványos
várjáték
ez, afféle Egri csillagok. De a többi darabom során is ezt éreztem: más fogaskerékre jár az én írói szándékom és a színházi világ törvénye.
Visszatérek:
nem a várost hibáztatnám. Ismétlem: a színház városnak készült
intézmény;
elvonatkoztatott
közönségnek szól. Az én mondanivalóm viszont
jellegzetesen
nemcsak a városnak íródik; tágabb körbe vonatkoztatható.
Aki a Különcben,
amit színpadilag szintén még a legjobbak között érzek, azt kifogásolja, hogy én
helytelenül ítélem el a 67-es kiegyezést, mert a polgárság fejlődésére
szerinte
az igen hasznos volt, tán maga sem tudja, szempontja polgári s nem
esztétikai.
Igen komoly kritikus a Dózsával kapcsolatban írta le, már művészi
kifogásként
is, hogy nem Dózsának volt igaza, mert abban a korszakban a központi
királyság eszméje a fejlődés útja. Ilyen szempontból kaptam olyan kritikákat,
amelyek csak a társadalmi fejlődést nézve igazak lehettek, de hogy én nem egy
esetben kiáltó nemzeti tragédiákat akartam megfogalmazni, arra alig-alig nyílt
fül. Afféle magánügynek éreztem, valahányszor színdarabot írtam, nem is igényeltem, hogy előadják. A Dániel az övéi között, amelyet Gyula után Pécsett
— mintegy helyi vonatkozása miatt — játszottak, föl se került más nagyobb
helyre, csak Finnországban.
— A pécsiek ezzel is vendégszerepeltek...
— Ilyenkor pirulva megyek el, mint amikor vidéki paraszténekes
mamát
fölhoznak Pestre: énekeljen valamit. Zokszó helyett azért mondom
mosolyogva,
mert ez volt a szocialista szemléletű darabok sorsa is. A legutóbbi, a Homokzsák, a magántulajdon átkát példázza. Eleve látom, hogy fog kiütközni most az
esztétikán a birtoklási vágy.
— Vidéken a színház közösségi ereje, szinház és közönség egy ütemű élete
jobban kitapintható — mondotta egyszer. Ezzel magyarázható vonzódása Pécshez is?
— Nagyon jó együttesre akadtam Pécsett. Elsősorban a lelkes és kitűnő,
magas igényű Czimer Józsefre; véletlenül, egy Sartre-darab kapcsán
találkoztunk össze. Mint a Vígszínház dramaturgja kért föl annak idején a Trójai nők
fordítására. Megismertük, hogy köztünk az engrenage, a két agyban a fogaskerék összeülik.
Nem vagyok városellenes, magam is abban élek. Kifogásom csak az, ha a
város — provinciális. A provincia szót demokratikusan is
értelmezve.
12

— A pécsi igénynek köszönhetően szaporodtak meg a drámák az elmúlt
tíz esztendőben?
— Megszaporodtak?
— Az utóbbi időben szinte évenként íródott egy-egy, örömünkre . . .
— Czimer Józsefet, Sík Ferencet és Nógrádit kell megszámoltatni,
mert
valóban vendégmarasztaló
s dolgoztató kedves baráti együttes.
— Közgondokról legerősebb hatással író talán a színpadról szólhat. A drámaírásban ez a felismerés nem vezeti?
— A megállapítás igaz, csak színház legyen hozzá. És — ismétlem — nemcsak színház, közönség is. Sokadszor mondom: nem ítélem el a pesti színháznak
a színházon belüli légkörét. Helyeslem és örömmel veszem, hogy van — fölfelé
vezetően akár — nagypolgári igény. Ez olyan út, amit én is követek. Én is
nagypolgári környezetet kívánok nemcsak pesti családomnak, hanem vidéki rokonaimnak is. Azt kívánom, hogy Ozorán is mindenkinek fürdőszobája,
autója,
vagy akár helikoptere legyen, kapjon frizsidertől kezdve mindent, amit akar.
Hogy lennék én ellene? No, de hát mégis, tágabb összefüggésekben — Veres
Péter szavával: országban is — kell gondolkodni. Nem író, aki nem látja, közösségét igen mélyen visszamenőleg, és igen messzire előre. A szellemi ember
azért ember, nagy szót mondva, hogy a történelemben is éljen. Különösen egy
olyan nemzet fia, amelyet a történelem ilyen végzetes helyzetekbe
sodort.
— A dramaturggal való együttműködés nem gátolja-e a költői szárnyalást,
a drámai gondolat szuverén kibontását? Nem az ötvenes évek gyakorlatára
gondolok, amikor nem a színpadszerűség, hanem a napi politikai praktikum
íratta át újra és újra a darabokat, jeleneteket...
— A dramaturg hivatása vagy nagy teljesítménye
az, hogy amit az író
eszmében elképzel, azt ő rögtön színpadra vetítve is látni tudja. Akkor jó a
dramaturg, hogyha rögtön, az íróval szinte egyidejűleg látja is.
— Rendező rendezi, fantáziája másképp működik, mint a dramaturgé.
S ebben már alkotási feszültség lappanghat...
— Tisztelem a mesterlevelet.
Ha valakinek valamiről képesítése van, én
máris elhiszem, hogy ő jobban tudja azt az iparágat, mint én. Ha a fogorvos
azt mondja, ezt a fogat ki kell húzni, én máris beleegyezem. Legfeljebb megkérdezem: komolyan? Tehát az a jó dramaturg, az a jó színész, akinek én elhiszem, hogy azt a részét a színház együttes feladatának nálamnál jobban érti.
Minden az előadáson fordul meg. Vannak persze vitatható esetek. Feleségemnek örök példája, amikor a Csongor és Tündében, amit remekműnek
tartunk
mindnyájan, a közönség elfogadja, hogy az ördögök több percen át a lompos
farkukkal játszanak. S a közönség mulat. Mármost: megkönnyítették
vajon
Vörösmarty dolgát, vagy megnehezítették?
Az igazi színjáték az, mikor a szereplő minden érzékszervedet működteti. Legjobb, klasszikus példa erre a hamleti sírásó. Öriási, nehéz filozófiai szöveget mond el — hogy lehet ezt elfogadtatni a nézővel? Volt már rá példa, hogy ezzel a jelenettel kezdték az előadást.
Rendben van, akkor nem megyek el a színházba, otthon elolvasom, vagy egy jó
színésszel felolvastatom. Most mi a színpadi helyzet? Shakespeare beállít egy
személyt a sírba és találtat vele egy koponyát. Ráadásul a koponya egy rémtörténet következtében kedves ismerősének a feje. Tehát kap a szemem is valamit, kap a képzeletem is, a fülem is, és teljesen el vagyok zsongítva,
varázsolva, és ekként mélyen s feledhetetlenül
belemegy a fejembe egy nagy —
nagyon nehéz — filozófiai gondolat. Miért? Mert ennek következtében
— természetesnek tetszik. Azt hiszem, ez éppúgy hozzátartozik az
érzékszerveimhez,
minthogy látok, hallok; mindaz, amit az agyam nagyon boldog
pillanatában
röptében is föl tud fogni. Miért volt képes mindezt így megcsinálni
Shakespeare? Mert együtt dolgozott a színészekkel, és tudta, ha kijön akár maga
Hamlet a függöny elé, és a szemembe szaval, elfogadom ugyan mint szavalást,
13

de nem lesz a lényem része is. Tehát az írónak itt valami többet kell teremtenie, hogy színházzá emelje a jelenetet és a történetet. Igazi színház az, ahol a
szerző valahogyan közelről együttműködik azokkal, akik deszkára viszik a szavait. Ezért volt nagy a molière-i és shakespeare-i színpad, mert ők szinte kipróbálták, melyik mondat hol, hogyan hat. Tudunk erről humoros eseteket is.
Ha a színésze sánta volt, Molière a darabban sántaságának is teremtett
szerepet.
— Az életmű időszakait összevetve: korábban nagy személyiségek etikai,
politikai, történelmi küzdelmeit idézte meg Illyés Gyula (Fáklyaláng, Különc,
Dózsa), utóbb mintha a kicsiny közösségek, a család belső harcai (Bölcsek a *
fán, Bál a pusztán, Dupla vagy semmi, Orfeusz a felvilágban) volnának szélesebb társadalmi vonatkozással...
— A közösségi nagy gondok nemcsak a nagy hősök agyában
forognak;
onnan azok könnyen magasra röppenthetők. Ezek a gondok nyilván
megvannak a legkisebb rendű, sőt a nem magas szinten gondolkodó emberek
fejében
és lelkületében is. Tehát azokban kifejezni ezeket a közösségi gondokat, ez azt
hiszem, bajosabb feladat, tehát nagyobb művészi végeznivaló. Például, ha a
szabadságharcot írástudatlan embere lelkületében tudnám megmutatni!
Azok
éppúgy éreznek valamit a történelem sodrából, mint Petőfi vagy Kossuth Lajos. Kossuthról vagy Petőfiről könnyű darabot írni, de a kornak
ugyanazokat
az érzéseit megmutatni egészen lent; erre alig-alig ismerek jó darabot. A színdarabok régebben általában királyokról és főrendűekről; vagy pedig
excentrikus lényekről szóltak. Egyszerűbb emberek történetében a gondolatok is nehezebben hatnak. Mert egy király kivonhatja a kardot és nagy tirádákat
mondhat, művelten fejezi ki magát.
— De talán az idő is másként veti fel a kérdéseket...
— A normális az volna, hogy a közemberek vívódjanak ezekkel a gondokkal, s ne adják át a hatalom
kezelőinek.
— Megfigyelhető a hangvétel módosulása is. Ami korábban önfeledt farce,
népi komédia volt, utóbb keserves kacajba fordult: tragikomédiák, groteszk
játékok elevenednek meg Illyés Gyula színpadán. Ám nem a becketti, ionescói
életképtelenségben...
— Nem vagyok lebecsülője sem Beckettnek, sem Ionescónak. Ionescót ismerem személyesen is, közvetlenül is ízlelhettem humorának emberi, benső tartalmát. Lelkemben azonban nem tudnak vetekedni az igazi nagy
humoristákkal. Számomra változatlanul Molière a legabsztraktabb
szerző; úgy
nevettet,
hogy — megdermeszt. ö tudja megvalósítani: az a nagy komédia, ami nagy
tragédia is lehetne. Sőt, alapjában az is. Nézzük a Fösvényt: pénzt
mindnyájan
gyűjtünk, tehát egy hajszál választ el bennünket, hogy ne őrjöngjünk, ha az
elveszett pénz nagyobb jelentőségű. Tíz forint elvesztésekor még
fegyelmezett
úriember vagyok, de ha már egész jövőm függ attól a pénzösszegtől, akkor polgári kötelességem szinte a jövőm érdekében kétségbeesnem, különben nem vagyok logikus lény. Molière tehát elviszi a gondolkodást,
de fokozatosan
az
absztrakt irányába. Ez az igazi megdöbbentő vígjáték, a halálos. Baj, hogy korunkban a vígjáték nem tudott idáig elmenni. Újólag egy szó a polgárság ízléséről megint csak nem elítélően. A polgári fejlődést én nagyon
egészségesnek,
elkerülhetetlennek
látom, néha hálásan is. De akár Shaw-nak a humora, nem
töri az én csontomat. Az könnyed, azt kikacagom, nyugodtan alszom utána, vagy
baráti körben csak csevegek róla. Moliére-ről nem merek beszélni. Mert ha
fölvetjük: te mit csinálnál, ha tulajdon gyermeked széptevője falhoz állít, így
kiforgatna téged — ez már életre menő kérdés. A mi időnk vígjátéka
rögtön
átugrott az absztraktba. Nagyon szépen elrugaszkodott a mi valóságunktól,
s
úgy beszél, mint ami már csillagközökben érvényes. A tragikus az volna, ha a
humor fegyverét a mellemnek szegeznék: most itt, helyben, azonnal felelj: ez
vagy, vagy az vagy. Mert ez a humor is mindig kettős: tragédia és komédia.

14

©

A kérdés reánk utaló részére tréfásan azt felelhetem, komolyan
szólva:
kínálkozik fejlődés öregkorban is. Volt egy periódusom, amikor — már-már a
Móricz Zsigmond-i szemlélet álapján — közvetlenül akartam a népet vigasztalni. Nekik akartam darabot írni, elfeledve azt, hogy a mai színház nem a kétkezi nép által teremtett és „közvetlenül" bizony nem a nép számára működik.
Vannak sikeres darabok, igen, melyek a népről szólnak; de azoknak is a polgárság köreire kell hatással lenniök. Maga Móricz Zsigmond nagyon ritkán láthatta népet védő darabjait közvetlenül a nép előtt.
— A Kismadár Madách Színházbeli bukása volt erre az utolsó keserves
tapasztalata. A Körúton Pünkösti Andor minden igényes törekvése ellenére
közönségnek és színháznak érdekesség maradt a magyar f a l u . . .
— Tamási Áron nagy példája is említhető. Áron nem tudta azt a vágyát
levetni, hogy ne hasson közvetlenül is a saját falujára. Úgy érvényesül
bizony
ez a hatás is, hogy áttételesen nézem: hát nézd, ezek a székelyek. Milyen érdekes — szinte polinéziai — szokást követnek még ezek is! Ez bizony tragikus
helyzet. A kultúra működésének nem egy igen tragikus fölismerése van. Ahhoz, hogy színház működhessék, város kell a modern korban. A falunak kell
tehát városiasodnia? A városnak helyesen
vidékiesednie?
— A mulasztások is tragikusak. Mert a Déryné Színház valójában azért
szerveződött, hogy az imént említett népszolgálatban járja a magyar falut.
Mégis, tucatnyi társulat több tízezer előadást tartott, s eltelt másfél évtized,
amíg az első Tamási-, az első Sarkadi-, az első Németh László-bemutatót megtartotta. S csak nemrég kerülhetett sor Illyés-bemutatókra is. Adva lett volna
tehát egy népszínház teremtésének esélye, helyette százával játszották az operettet és mindenféle bóvlit, s elvétve külföldi klasszikusokat...
— Nagy lelkesedéssel néztem én is a Déryné Színház próbálkozásait, sőt
elmentünk vidékre is ...
— Alsópáhokon volt a Bolhabál bemutatója . . .
— ... sokat vártam ettől. De az, hogy emberek életükben először látnak
élő színházat, az kuriozitás marad, Á színházba járásnak is iskolája van. Aki
nem tudja, mi is a színház, aki nem jár oda gyakran, s nincs vele közösségben,
annak számára majdnem minden darab afféle diákdráma lesz. Egyszeri élmény. Igen jelentékeny lehet, mint irodalom, de ez még nem színházi kultúra.
Ne vezessük magunkat félre. Hogy valahol színház teremtődjék,
annak szociális, történelmi előfeltételei vannak. Ismétlem, nem elítélően kell beszélnünk
erről sem. Történelmi alakulás. A városokban van a szellemi agglomeráció; ami
ott kifejlődik, úgy fordulhat, hányszor fordult úgy; csak a városra szűkül akaratlanul. S közben az egész ország problémái? Színdarabírónak is rendkívüli
nagy Németh László. Tucatjával vannak olyan darabjai, amelyeknek
előadását
meg sem merjük kísérelni. Mert „nincs számukra közönség". Mert az a közönség még nem színházigényes. S lesz-e az valaha?
— Kik voltak azok a színészek, akik legnagyobb hatással éltették megálmodott figuráit?
— Bessenyei elsősorban. Kossuthja, Dózsája, óriási, megdöbbentő volt számomra. És Ungvári. Életének talán legnagyobb alakítása volt Görgeyje. De
láttam, hogyan alakította ilyen monumentálissá a rendező, Gellért Endre, aki a
Fáklyaláng dramaturgja is volt. Akkor Gellért és Benedek együtt beszéltek rá,
hogy ezt a darabot megírjam, mert először egyfelvonásosnak terveztem. el. Sinkovitsot épp oly nagyra tartom. Aztán: Latinovits. Éreztem, miképp akarta eljátszani a Tiszták egyik főszerepét. De nem érezte jól magát a színpadon.
— Az imént már szóba került; a Ködszurkálóban a tényeket sorolja. Várkonyi szerinte készületlenül és lelkiismeretlenül próbált...
—• Várkonyi nagy tehetségű, színházértő ember volt, de sosem érintette
meg öt, hogy mi egy pusztuló nép. A Tiszták valójában egy kicsi ki^tiaFlfUn^
játszódik, mint egy égő méhkas. Erre ő Szlovákiából hozatott díszlefler^ezőt és, *\
tömérdek fát: látvány lett a cél. Holott ez is kazamatavilág
volt.

Magam is beszámoltam annak idején a Fáklyaláng marosvásárhelyi
előadásáról. Kovács György, Andrási Márton, Szabó Ottó kiváló alakításáról.
Ahogy
értesültem, a Fáklyalángot
s más drámáim előadását Erdély városaiban,
kis
falvaiban érdeklődéssel fogadták. A székelyföldi magyarság szinte egy
városnak tekinthető. Olyasféle történt, mint amikor a görögök összegyűltek
egy-egy
ünnepre. Amikor van valami lelki tartalma már annak is, hogy az
emberek
lássák
egymást.
Nagyon becsülöm a vidéki színészeket. Bánffy György, Holl István,
Győry
Emil több drámámban szerepelt, őket tartom igazán a nemzet nagy
napszámosainak. Személyes barátságba kerültem velük, előbb, mint láttam volna
nagyságukat. Embernek is kitűnőek. Megcáfolják azt, hogy a színész léha. Sinkovitsról verset is írtam, abban áll: ők, a színészek lehetnek a
legkeményebb
jellemek. A színész annyira oda tudja dobni az álarcokat, hogy amit aztán megtart, az már lényegi.
— Tudjuk, milyen szigorúan ítélkezik szép beszéd dolgában. Így van-e drámáinak előadóival is?
— Nagy tisztelettel
említem Gáti Józsefet és Péchy Blankát> akiknek
jól
ismerem a munkásságát és elveit. A színpadi nyelv ellenőrizhető még. A pedagógus abban a percben rá tud szólni a színészre, és itt csak az kellene, hogy a
színibírálók
mellé üljön a szomszéd zsöllyébe egy beszédbíráló.
Aki
megmondja: a hangsúly nem itt van, hanem amott. A napokban véletlenül
egy
tanfilmet láttam a televízióban;
az egyik szereplő úgy beszélt magyarul,
hogy
már-már kimentem a szobából. Húsz percig beszélt a televízió milliói
előtt.
Akármilyen tudós valaki, ha nem tud magyarul beszélni, nem szabad a száját
használtatni.
— A Dupla vagy semmi gondolati rétegei között is felfedezhető áttételesen
együvé tartozásunk hegyen-völgyön túli bajos és tragikus állapota. Ilyen összefüggésekben az első hely a költészeté — a színdarabban is. A próza s főképpen
a dráma szemérmes. Vagy talán anyagát nem tudja érvényesen megragadni?
Mi hát a drámaíró felelőssége?
— Talán túlzásnak tetszik ez a gondolat, éppen a Dupla vagy
semmivel
kapcsolatban. Nagyon foglalkoztatott
mindig az együvé tartozó
nemzeteknek,
nemzetiségeknek
a tényleges közösségi élete. Az igazi probléma a Dupla vagy
semmiben az volt, hogy mi lehet a szellemi ember szerepe a közösségben.
Meg
tudja-e azt váltani, tud-e ott valami rendet teremteni? Noha a kísérlet ott a
darabban kudarccal végződik, pusztán ez nem azt jelenti, hogy ne
biztatásul
szolgáljon.
Az általam említett kérdések megfogalmazása:
elengedhetetlen.
Ha nem
veszünk tudomást arról, mi a közösség helyzete; még ha az a
tudomásulvétel
tragikus érzés is. Éppen a magyar anyanyelvűek
együvé tartozásában
óriási
problémák vannak. Ha úgy viselkedem, mintha ilyen nem léteznék, akkor csalok. Akkor nem vagyok igazi közösségi tag, tehát akkor nem tudom
teljesíteni
saját lelkiismeretemmel
szemben sem azt, amit saját erkölcsöm elvár. Ezt tehát
tudomásul kell venni, mélységesen, nemcsak a rögtöni kifejezés céljaival.
Benne
kell élnie annak mindnyájunk
tudatában. Ez determinálja,
hogy annak az
anyanyelvi közösségnek valóban tagjai
vagyunk-e.
*

Csak játszanak a színházban? A gyermekkorból visszahangzó felvilágosítás alighanem módosítható: a színházban játszanak. A drámaírói életmű éppen ennek feszül: ne kívülről s ne lefokozással vétessenek tudomásul a benti
események. A jelenlét örömébe és szenvedésébe a játék egyenes beszédével a
társadalmat avassa be.
S ha a maszkok lehulltak, bevégződött a komédia, a szerző ajánlja magát:
tessék feszengeni a zsöllyékben és a lócákon! Tűnődni tehát, kinek-kinek a
maga egyéni kis létéről. Hátha van belátás és erő a jobbításhoz. Hátha m é g sem mindegy!
ABLONCZY LÁSZLÓ
16

KOVÁCS

ISTVÁN

A nagyvakáció
ö
ió
ció
ÁCIÓ
KÁCIÓ
AKÁCIÓ
VAKÁCIÓ
Eljön a
nagyVAKÁCIÓ
a Fejedelem
születése
napján,
megvakítják
a
domborművét,
beolvasztják
a koponyáját..
.
Alexandria
könyvtárának
lángolása itt
láthatatlan,
magyarázatra
sincs
szükség,
fó;
hogy a pernye
föllapozhatatlan.
Megszűnik hát az Iskola,
kitépik harangja
nyelvét,
alapítólevelét
megperzselik,
Dózsa trónusán
pörkölgetik,
fölfalatják
é,s
megzabálják.
A telhetetlen
Bendő
börtönfalában
mondatok,
szótöredékek,
a viaszpecsét
elmázolt
vére,
a vérnek kiköpött
pecsétje,
Kosáremberek
fogai
— a téboly vicsorgó csillagképe —
akik lélegzethez
akarták
juttatni
a Balladák
Asszonyát,
s a kőbe
haraptak
tehetetlen.
(Majd gyöngyház-színűre
kenik,
s a mosoly
emlékeiként
mutogatják
őket.)
Szájuk
csónakroncsában
Tenger kagylója
zúg.
Zúg a
Közönyösök,
Tisztánlátók,
az eszmehálósapkától
Süketek
TAM-TAMJA
megmondTAMJA:
hogy úgyis beletörik a foguk.

HERVAY

GIZELLA

Kutyatej
temetővirág
vérével
élek
kutyatejjel
itatnak
már a szégyentől
sem félek
virrasztok
és
virradnak
hajnalodok
halállal
felkötöm fejkendőm
egemet
hajnallal kel szemembe
néz
gyalog jön aki
megszeret

Névtelenül
meggyaláztak
névtelenül
hát leszek
névtelen
tövisháti megesett
néma
gyermekláncfűpehely

elfújhatjátok
a leheletemet
is
föld gyomrából is
visszatérek
nyelvem kitépve
mezítláb
középkori
parasztvezérek

kötelével a torkomon
lábam után húzott
utakkal
földet szülök
megitatom
véremmel
elfogyó
önmagammal

Kitagadva
állok meggörnyedt
sírom
elsiratozom
magamat
eltemetem
leborotvált
hazámat és hajamat

előtt

kiűzettem
testemből
is
halálomból is
kitagadtak
napraforgó
fejemet
beszolgáltatták
a napnak

tarisznyám
vállamra
veszem
tele megtaposott
földdel,
felcserélem
magamat
folyókat szülő
anyaöllel

ORBÁN

OTTÓ

A költő, aki lett belőlem
Igazi közép-európai. Ige n-je mellett mindig ott a de. Szegénynek
gazdag,
gazdagnak szegény...
azaz egyik sem...
helyesebben mind a kettő — várj
csak, amíg kibogozza, hogy ő a kiáltó ellentétek közt a beszédes egyezség, a
kor belátásra hajló fia. De ne dőlj be neki, ha rádmosolyog, mert inge alatt ott
ég, amit a gyújtogatok után nyomozó rendőrkutyák és ravasz műszerek közt
csempész át a napok vámján, a tűz.

A módszer
1956 november vége: egy távoli ismerős merül föl a ködből. Egy órán át
járjuk az utcát, ő beszél: ... „aztán kizártak a pártból, mire Aliz is"...
Nem
mondom tovább; az éveket, a barátságunkat, s ami készületlenül ért, az elszakadást. Evek múltán, New Yorkban már a repülőtéren várt. Megöleltük egymást, de hiába. A gyerekei angolul nyafogtak: DADDYYY...
Délután pedig ő
magyarázta a kisebbiknek: ... „erről már John Adams is úgy
nyilatkozott"...
Hogy is mondjam? Engem a háború és a halál humorra is nevelt, nekem nehezen jött össze a párt, Aliz és John Adams. Váltsunkr-e hát, merengtem, lelki
fehérneműt? Inkább, folytattam a töprengést, legyünk, akik vagyunk; ez nemcsak a kis nép védekező reflexe, de vérlázító módszer is, ha a csillagkonzervhez keresünk nyitót. A helyzet ez: függünk a kordivat szerint készült kivégzőeszközön, kezünk-lábunk átverve rögeszmékkel, hogy „szebb jövő" meg „majd
az utódok", s tény, hogy inkább vagyunk nevetségesek, mint tragikusak, mert
(szégyen mondani is) haldoklás közben a nadrágunkba vizelünk vagy (pardon)
más neveletlenséget művelünk, és sehol a római százados, hogy a mellét verve
rogyjon a földre: „Ez Isten fia volt!"; és nemhogy viharfelhők nem jönnek, de
pompás kirándülóidő van, s nem reng a föld, csak a mikrofon gerjed be a
fennkölt gyászbeszédtől;
mégis, a magunk módján mi győzünk, és délután, a
vágószobában a stáb hiába adja majd a helytartó szájába a mondatunkat, azt
mi mondtuk, bármit is mutat (a sporthírek előtt) az evangéliumi híradó, azt
hályogos szemünk, cserepes szánk és öt sebünk mondta, hogy ÍME AZ> EMBER.

XX. század
Emlékezzünk most a megszállott naivakra; a tébolyukra, hogy itt a jövő.
Egy percre mintha mosolyba takarhatnánk a világot: a gépeik...
istenem...
meg a szoknyadivat...
höhö ... Mit tagadjuk, kedvezőtlen a mérleg. A végső
harc helyett helyi háborúk. Az óceán koszos. A láthatáron füstköd, és még jó,
ha csak az. A forradalmi helycsere máskülönben előírás szerint
végbement.
2*

19

Isten, a kitelepített gróf segédmunkát végez. Az elkapatott tudás pedig külföldre és vadászni jár. De mit látni cT magaslesről? A horda makacsul űzi a
zsákmányt. Kőbunkótól roppan a koponya lágytojása, megindul a nyálelválasztás, már-már ebédre kordul a százados gyomor, de a halhatatlan vad továbbszökell. Ha nem így, hát úgy. Képek csapdáját állítod neki: nyüzsgő
lombon
áthajított sugár, a Nap dárdája ő, vagy a Nap maga, égő aranypénz — a
csapda üres marad. Akkor hát ő a bosszú, a szenvedés, a fölfedezések.
„Megvan", mondod, és üres markodra meredsz. Ettől aztán elfog a dühroham („a
közhangulat érthetetlen változása") és a háztetőről az ártatlan járókelőkre
lövöldözöl. Végül kijózanodsz és többé nem törődsz az elnevezéssel, ráadásul a
hús sem izgat már olyan nagyon, csak a vad futása, a könnyű lábdobogás a
lehet és lesz között ingó pallón, melyen átiramlik a túlsó partra: ő az, nézel
utána, ő, jelen és múlt titkos aránya, a rejtélyes keverék, melytől mindig fölrobban a végsőnek tetsző magyarázat, és minden perc új nyiladék az áthatolhatatlan sűrűben, hol az eszmékkel vadászó majmok minden észérv
ellenére
kitartó és fejlődéstani szépségversenyt nyert családja él.

novAk andrAs: „naponta háromszor"
20

KURUCZ

GYULA

Szakmai önéletrajz
„Ugyanott, jeles eredménnyel tettem le az érettségit. Felvételt nyertem az
egyetem mérnöki karára. Tanulmányaim 1956 szeptemberében vették kezdetüket, és folyamatosan"
Abbahagyta a gépelést. Folyamatosan — ez azt jelenti, hogy nem csináltam semmit, lapultam, mint szamaritánus a fűben, nem vettem részt az „eseményekben". „Októberi események."
A gép billentyűi fölé emelte kezét. Fájt a háta. Rohadt, kimerítő napja
volt. Tehát:
„Folyamatosan végeztem el a mérnöki szakot. 1960-ban diplomát kaptam.
Szakmailag már egyetemista koromban az építészet felé irányult az érdeklődésem. Mikor harmadéves koromban meghirdettek egy pályázatot, pályamunkámmal országos második díjat nyertem. Eredményem szárnyakat adott".
Micsoda marhaság: szárnyakat adott. És az a pályázat.
Hátradőlt, kibámult az ablakon. A szél kavarta a havat. Reggel lezuhant a
légnyomás, sejtette, hogy esni kezd. A sarki lámpa fényében rézsút pörögtek a
hópelyhek, meg-megcsillantak a díszfa csupasz ágán-bogán át. Eleinte vörösszilvának vélte a magasra nőtt bokrot, de értetlenül néztek rá. Pár év pesti
élet után jött rá, hogy itt nem nő fröccsenő levű, magvára tapadó, édes húsú
szilva a díszfákon. Elég, ha piros a levelük.
Harmadéves korában „kiugrott". Hülyére röhögték magukat rajta. Heccből
adták be a pályázatát. Látott egy 1947-es japán folyóiratot, és egy hosszú, pénztelen hétvégén egy halom rajzon keresztezte a szaklap individuális lakáselképzeléseit Kós Károly terveinek lényegével. Akkor, ott is tudta, hogy képtelen
eklektika az egész, Magyarországon használhatatlan, ellentétes az országos tervekkel, az országos nyomorral. Kollégiumi szobatársai „Randolf" jeligével beadták az anyagot, ö azt hitte, kidobták a szemétbe. Romantikus, népies járatok, bonyolult belső megoldások és félszintes játékok bizonytalan statikai megoldásokkal.
Szemét elnyugtatta a faágakon átfehérlő hóesésen. Klári vacsora előtt számon kéri rajta az önéletrajzot. Hátradőlt, megvakarta a combját. Hirtelen viszketni kezdett a válla, körme alatt felsajdult egy pattanás.
Felállt, három lépéssel végigmérte pénzkereső fülkéjét a könyvespolctól a
tervezőasztalig, önkéntelenül megállt a szekrény előtt, kinyitotta a mágneszárával már-már összenőtt „bárfiókot". A piros belsejű dobozban hat aranyszélű pohár mellett egy félig üres gines üveg. Megfogta, középen megmarkolta
és néhányszor a levegőbe dobta. Jól beleillett a tenyerébe. Pia, gondolta — pia.
Megint fel-le járkált, kinézett a kavargó hóesésbe. A szél csomókban űzte a
lámpa előtt a pelyheket. Holnap csúszkálhatok a kocsival.
Homlokán bizsergető pántként ült, feszült a kimerültség. Egy sikkantás a
fürdőszoba felől: Klári mosdatja a srácokat. Nemsokára bejönnek elköszönni.
21

Figyelmetlenül lecsavarta az üveg kupakját, beleszagolt. Nagyot húzott belőle — gyorsan, óriási kortyot — és köhögve, prüsszögve előrehajolt. Csontjáig
megrázta az idegen, durva íz, arca eltorzult, válla felhúzódott. Mintha a tenyerébe is belecsípett volna a gin — gyorsan a lehajtott lapra állította, és az asztalhoz menekült.
A váratlan undor eltüntette halántékáról a fáradtságpántot. Melege lett.
Előtte az írógép tucatnyi fekete sorral. Mitől „kapott szárnyakat"? Miért
nyerte meg azt a pályázatot? A vidéki egyetem tanárai így juttatták kifejezésre utálatukat a pestiekkel szemben. Kimaradtak a főváros bulijaiból: a helyosztásból, a pénzből, a konszolidáció forrásközeli előnyeiből. Ha Pesten a szolid,
szocreál szecesszió tapogatózott előrefelé, akkor őnáluk csak azért is a neoromantikát nyomták népies árnyalattal. Egyik társulat sem hitt — szűkös —
lehetőségeiben, csupán az volt a fontos, hogy mást csináljanak, a másik ellenében mást. Így lett ő zászló — véletlenül. Játszásiból. Ami aztán következett, az
már komollyá vált. Vagy mégsem?
Észre se vette, hogy visszatért az üveghez. Megint meghúzta és rázkódott
az italtól.
Az asztalra nyomta kétszer öt ujját, figyelte, ahogy utolsó ujjpercei elfehérednek — kettőben roppant az ízület.
Még mindig kavargott a hó. Két napja fúj — nem is fúj, inkább elszántan
nyom — a szél, új frontot taszít maga előtt. Hamarosan el kell nyugodnia,
hogy szépen, lefelé hulljon, aztán az elemek kénye-kedve szerint elolvadjon
másnap, vagy ropogjon a Skoda kerekei alatt, ameddig piszkosra, hígra sózottan egymásra spriccelik az utcán.
Várakozó, jó melegbe ringatta a szájban még durva ital. Jobb oldalt az
írógép, de nem volt kedve odanézni, odaülni, folytatni ezt a gyerekes marhaságot. Egyszerűbb lenne lefotózni a keze alól kikerült épületeket, elküldeni pár
tervpályázatát a szöveges öndicsérés helyett. Itteniek javasolják és döntik el
kiutazását — semmiképp nem az önéletrajza alapján. Mire jó az egész? Felnőttesdit játszanak vele. Fontososdit. Harmadéves korában is csupán ürügy
volt, ügy-ürügy, büngyürke egy indokkereső ellentétben. Felfújták, presztízst
csináltak a díjazásából, mielőtt tudta volna, hogy egyáltalán részt vett a pályázaton.
Rengeteget köszönhetett annak a heccnek. Anélkül sosem karolta volna fel
a tanszék, nem került volna Mucsi Károly, Dóri Vince, Juhos Bálint, Szalonás
Lajos közelébe. Neki már negyedéves korában természetesek voltak ezek a nevek, mikor a többiek még egymás között is adjunktusozták, docensezték Károlyékat. Kiválasztott lett, kiemelt, kegyenc — természetes, hogy ellene fordultak az évfolyamtársai. Kivetettség a siker ára. Csak a középszerűség mentesít?
Mintha mérséklődne a szél. Igaza lesz a barométernek?
Csaba idehangzó sikkantásából tudta, hogy kész a fürdetés. Gyorsan leült
a géphez.
„ . . . szárnyakat adott a siker, és teljes erőmmel az építészet új esztétikai
útjainak szenteltem magam. 1960-ban summa cum laude eredménnyel diplomáztam. Ekkor az új magyar, szocialista viszonyok között megvalósítható stíluskeresés útjait jártam. A fővárosba kerültem, és hatéves tevékenységem alatt
a TÉTOTERV-nél számos döntő fontosságú, új térforma kialakításának csoportmunkájában vettem részt (lásd 1. sz. melléklet). E ténykedésemért többször
részesültem vállalati, majd állami jutalomban és kitüntetésben (2. sz. melléklet). Utolsó ottani évemben elnyertem a"
Lépések közeledtek, nyikkant a zsírozásra váró ajtó. Klári érkezett Lukival és a karján Csabával. Luki odarohant hozzá, hátranézett: ő az első — osztályelső, mindig első — és a nyakába borult egy levegőbe huppanó puszival.
— Szia Luki, aludj jól.
A fiú kelletlenül félrelépett, nézte, ahogy Csaba, fürdéstől párás-tisztán, ró22

zsásan az arcához borul anyja karjáról, nagyot cuppant — békés, alváshoz
készülődő mosollyal, aztán megrándult az arca:
— Mi szagod van apa? Büdös!
— Fáradt munkaszag, Csaba. Aludj egy nagyot helyettem, jó?
— Jó — mosolyodott el álmosan a gyerek. — Reggel megmondom, menynyit aludtam helyetted.
Klári kifelé indult. Luki visszasziszegett az ajtóból, fintorgott és magán
örülve berántotta az ajtót.
„elnyertem" — nézte.
Elnyertem a feleségem kezét, elnyertem két srácot, egy két és fél szobás
lakást, egy billegő elejű Skodát. Ebből kifolyóan el kell nyernem egy Tescomegbízást. Három évre. Egy Ford Taunus 20 L végett, a gyerekek nyelvtanulása miatt és Klári határozott óhajára. Talán még egy víkendházra is futja.
Világos.
Felemelte a kezét, újra leengedte. Űgyis visszajön Klári, hamar megnyugszanak a gyerekek: Luki stréberségből hallgat, Csaba már félkábult, hiába hecceli Luki villanyoltás után, hogy húzzon papucsot a kezére és brummogva
másszon ki hozzájuk „mint medve".
Tekintete végigfutott a hatalmas — hatalmas? épp ennyi kell, legalább
ennyi kell, legföljebb a lakáshoz mérten hatalmas — asztalon. Jóleső pillantás
— kivéve a gépet azzal a hülye szöveggel. Ez az ő játékasztala: itt változnak
betonná, kővé, üveggé álszegény síbolók és álközösségiek álomvillái, áfészok és
téeszek elkönyvelhetetlen pénzei — itt csúsznak le elképzelései a megrendelők
ízlésszintjére. •
Bejegyzett tervező. Elvigyorodott: isten legyen nekem irgalmas. Mentségem, hogy mindig szép terveket csinálok, csak a z u t á n . . .
Benyitott Klári. Nem érte váratlanul.
— Ittál, Luki? Mi történt?
— Semmi. Utálatos ez az életrajzi izé, odabolydultam a ginhez és elűztem
vele a fáradtságomat.
— Piáltál?! — mosolyodott el az asszony. — Lehet, hogy ettől kezdett télen esni a hó. Én is megkóstolom.
Kezébe fogta az üveget, tanácstalanul forgatta:
— Hogy?
— Pohár nélkül.
— Mint az alkoholisták?
— Aha.
Az asszony kacagott, megrezdült a melle, lecsavarta a fémkupakot, s ahogy
óvatosan, hátradőlve szájához emelte az üveget, megfeszült lapos, gondosan tornáztatott hasa. Az első korty után prüszkölve előrecsapott a felsőteste, elfintorodott:
— A fene!
— Én is köhögtem. Szokatlan.
— Igazán jó lenne már egyszer berúgni! Legalább évente egyszer! Nem
karácsonykor,... nem húsvétkor . . . Júliusban, a házassági évfordulónkon. Odaadni anyáéknak a gyerekeket! Ügy szeretném már megtudni: mi jó a piálásban!
Á férfi megvonta a vállát:
— Másodszor könnyebb. De jónak nem jó. Klárinak sikerült köhögés nélkül lenyelni egy kortyot, de utálkozva eltolta az üveget. Leült a sezlonra.
— Kész vagy? • •
— Kifordul tőle a gyomrom.
— Gondolj a három évre, a gyerekekre. Itt azt sosem kapják meg! Perfekt
angolként jönnek haza. Nem beszélve a pénzről, 36 hónapig kapjuk az IBUSZtól a lakásért; Na és a devizaszámla. Ennyiért igazán leírhatod. Képzeld el,
hogy három évig gondtalanul élünk, nem kell számolgatni a konyhapénzt, nem
23

'

loholsz mindenféle ócska „fusitervezésért"! Európai, felnőtt építészként dolgozol, az ezért megillető fizetésből pedig európaiként é l ü n k . . . Ide születtünk, ezt
vállaljuk, de legalább egyszer meg kell tapasztalni a felnőttséget. Add ide az
üveget.
Ezúttal simán nyelt egy aprót.
— Értem én, hogy undok ez, de nyeld le. Miattunk és magad miatt. Jó?
Bólintott. Rendezgette a különféle nyelvű kérdőíveket.
— A kintiek is ugyanolyan arcátlanul belekérdeznek a hálószobánkba —
intett a papírok felé — mint a mieink. Egyforma lett a világ.
— Annál inkább. Na csináld api, én még elmosogatok.
Elment az ajtóig, kinyitotta, megfordult:
— Egyszer azért bepiálunk, jó? Jaffával vagy tonikkal csak nem ilyen
utálatos . . . Szeretnék inni veled, mikor egyedül vagyunk.
Becsukódott az ajtó, elzárta előle felesége karcsú-kerekded, megszokott,
egyedülivé vált alakját a furcsa, csiklandós kifejezéssel a szemében.
Mindenhez volt kedve, csak az írógéphez nem. Hiába menne be az asszony
után, Luki úgyis ébren leskelődik.
Odaállt a szék mögé. Állva is gépelhetne. Előrehajolva.
Cirkusz. Marhaság. Minden cirkusz.
Micsoda cirkuszi műsor volt tíz éve az a kongresszus, ő t a magukénak
hívták a lentiek, a fentiek a magukéként vitték. Egy percig se vívódott: a" felnőtté válását, a nemzetbe, az emberiségbe besorolását köszönhette Mucsi Károlyéknak. Ma is magán érzi Károly, Vince, Bálint és Lajos ölelésének melegét,
saját hevét-hitét, hogy megtért a forráshoz — eltekintve annak sebezhetőségétől, megelégedve annak elkötelező, meleg emberi levegőjével. Természetes, hogy
ezzel elvesztette a fentiek rokonszenvét, hiszen javában dúlt a háború a lentiek
merev, megbízható, de sikertelen konzervativizmusa, és a másik tábor élelmes,
biztos tájékozottsága között. Ő lett volna a közös zsákmány, a kétfelé kijátszható adu.
Okos kollégái és főnökei nem vették számításba, hogy ő abban a megmosolygott városban lett először felnőttek társa, ott vallottak neki először megbicsaklott, jövőtlenségükben moralizmus és humanizmus felé tolódó sorsokról,
kivédhetetlen elkötelezettségről, ott gondolta át először, hogy országának története van, hogy családja — és beszélgetőtársai — révén menthetetlenül kötődik ehhez a történelemhez, onnan ment először külföldre, hogy megtapasztalja
a különbséget és megismerje magát-magukat, ott vált férfivá egy ágyban, ott
tanulta meg a balkéz-szabályt és ott ütötték játékfelnőtté, aminek minden játéklátszatát ahhoz mérte azután.
Boldogan hallgatta a külön asztalnál elhangzó túl egyszerű dicséretet Károly bortól lassuló szájából: „Te vagy az egyetlen értelmes ember odafenn."
Károly átölelte, közel tartotta hozzá borgőzös arcát: dús szemöldöke alatt véreresen barnállott szomorú szeme, körben ráncok mélyültek a bőrébe. Ugyanazt
az örömet érezte, mint ötödéves korában, mikor összetegeződtek, mikor minden héten együtt töltöttek egy-két estét.
Azzal a kongresszussal alaposan elrontotta Pesten a helyzetét. De attól
kezdve gyakrabban járt le, mindig ölelő karokra lelt. Egyre világosabbá vált,
hogy szakmailag nincs mit keresnie ott, csupán a szeretet indokolja útjait.
Másik vállalathoz ment — kilenc éve. Csak akkor utazott le, ha nagyon
nagy honvágya támadt saját magára és a melegre az itteni dúlt, fagyos
világban.
Üj cégének vezérkara le se köpte az ő nagy egyetemi faluját — élni hagyták. Élni a lehetőséggel, a munkával. Részesülni kívánó vezérek farigcsálták
félsikerré elképzeléseit az építészet kötelező nyomorának és önként vállalt korlátoltságának lassú oldódásával.
Na, ezt írd meg — bökte meg a gépet. írd le magad, te gép. Itteni, dörzsölt ágyas vagy, Erika.
24

Kinézett: apróbb pelyhekben, függőlegesen hullott a hó. Megörült; ugye
megjósoltam, hogy megérkezik és elnyugszik a front. Ugye megjósoltam.
Jókedvűen körülnézett, hogy megossza örömét, de csak a gines üveg állt a
polcon — attól megborzongott —, az írógép és az öreg barométer. Albérletről
albérletre cipelte, nyolc éve az apósáékhoz, majd öt éve ide, a saját lakásukba.
Saját lakás. Apósa Kláriék nevére íratta a villát, így nem kaphattak tanácsit.
Három évig spóroltak a befizetésre, még öt, míg kifizették az adósságokat, és
maradt a részlet. Elegáns környék.
Jókedvében rámosolygott az írógépre, odalépett és kopogni kezdett:
„Koncomból részesülő főnökeimből, és az elképzeléseimhez véletlenül ppászoló objektív helyzetből kifolyólag elismert építész vagyok. Indokolatlanul
(szerencsésen) fiatalon, még nem szenilisen (nem dohányzom, nem iszom) beérkezett ember. Hazai körülmények között elégedett, m e r t . . . Körülményeim
rendezettek, mert igénytelenségem... Mert mindenki ezt teszi, ha pénzt akar,
ha teljes erejéből, fékezetlenül akar dolgozni."
Abbahagyta. Elvigyorodott: ezt beadni. Ha pékek, szobafestők, hajósinasok,
lapítok és Cupidók, közvetítők és titkos drukkerek emlékirataikat írják, én is
beállhatnék a sorba. Ki a fene gondolta, hogy három értekezlet, egy erőltetett
menetű versenytárgyalás és fél napi túlhajtott határidős munka után ilyen
szép estém támad?
Beérkezett ember — hm. Elégedett. Hogy az istenbe ne lennék két kölyökkel (igaz, Lukiból stréber lesz, csak nehogy elbutítsa a stréberség, rájővén, hogy
a karrierhez elég a karrierizmus) és a szükségesen célratörő, mindig a mi érdekeinket védő Klárival. Szeretem, ő is szeret, mit számít, hogy a saját elképzelései felé szorít. Mindig elég megközelíthetetlen, elég önfejű és legyőzhetetlen
volt (szép, izgató és hűséges), hogy pár agyondolgozott időszaktól eltekintve
sosem szűnjön a vonzása, sose hagyjon alább reménytelen, ezért kiapadhatatlan közelítési vágyam. Van egy Skodám — szar autó, a Skoda-hivők és az énkocsipróféták ellenére is nyavalyás járgány, de megy. Van e g y . . . van sok vanegyem. Mit akarok még? Külföldi utat? Tesco-dollárt? Mi a szomorú úristent
csinálok három — három! — évig odakinn? Tervezek, irányítok, én is megperfektülök angolul, segítek egy emberi körülmények felé törekvő népnek, megismerem — megismerem? hát ezt az országot 39 év alatt sikerült? — őket, vásárolunk egy csomó egzotikus, népi faragást, fényképezünk és dicsekvően hazaküldjük, Land Rovert bérlünk és bejárjuk a minden bizonnyal csodálatos vidéket, Grundigra cseréljük a Teslát, Phillipsre a Videotont, Lewisre a Dohány
utcai maszekot. Dolgozni fogok, és mert szeretem a munkámat, örömmel dolgozom majd. Talán több hittel, kedvvel, mert ott — remélem — nem köpködhetnek a levesembe fölém helyezett analfabéták. Mennyivel jobb lenne itthon
jó körülmények között dolgozni!
A beérkezettség.
Mibe kerül?
Az ablakhoz ment, a hideg üveghez szorította forró homlokát. Nyert egy
tervpályázaton. Aztán — kényszerűen főnökökkel kopulálva, pusztán névalábiggyesztőkkel és részesedőkkel — egyre többet nyert.
Először tévedésnek vélte, hogy Károlyék nem hívták meg egy vándorgyűlésre. A második, témájában nélküle rendezett kongresszus után egyszerűen a
hiányérzet űzte le hozzájuk. Ugyanolyan melegek voltak az ölelések a boros
üvegek között, ö t is elragadta a .hév. Juhos Bálint mindig tárgyilagos maradt,
megbízható, nem ömlengő, határait ismerő. Vince azóta egy tanszéki konszolidáló húzás révén eltörölt múlttal a helyére, docensi székbe került — most méltósággal viselhette megtaposott, befelé forduló emberszeretetét. Szalonás Lajoson elhatalmasodott a csodálatosakat robbanó ötleteit kísérő rezignáció. Két,
volt — mind tartózkodóbb — nemzedéktársa tört előre a tanszéken azóta.
Mindenük közös volt, és semmi sem rendült meg benne — szót sem ejtett
25

a nélküle lefolyt rendezvényekről. Megkapta a bor melletti szeretetet, és elégedetten, felfrissülten ment vissza örök-idegen városába.
Egyenletesen, erőtlenül hullott az aprópelyhű hó. Körbefutotta a gin, már
az írógép se zavarta. Ügyis elrontotta az ívet az előző, buta sorokkal. Űjat húz
be, fegyelmezetten, öncenzúrával ír majd. Üjraírja, mert Klári úgyis behajtja
rajta. De nem ma, ma nem. Ma a fáradtságé, a hóba bámulásé az este.
Mibe kerül a beérkezés?
Tulajdonképpen nem sokba került. Véletlenül kapták fel, de felkapták.
A sáskák melléírták a nevüket. Néha jót nevettek rajta Klárival, hogy minden
elveszett tízezer forint a főnökei butaságát bizonyítja és adóssá teszi őket. Szó
se róla, veszedelmes adósok, mert tudják, hogy kell valaki, aki termel, aki igazolja őket. Sokszor előforduló neve egyszer talán őt is elsegíti oda, maga választ tehetséges, fiatal munkatársakat... Kivárni. Termelni is kell az erőszak
és a butaság évszázadában — ő nélkülözhetetlen.
Megfordult, elvigyorodott: én, a nélkülözhetetlen. Megragadta a gines üve- .
get, lecsavarta a kupakot és ivott. Végigborzongott a gégéje. Most lenne jó egy
cigaretta. Kár, hogy nem dohányzik. A nappaliban (kihúzható ágy á dohányzóasztal mögött, minden este átrámolják a lakást) van egy doboz Sopianae. Ügyis
eldobná az első slukk után. Irigyelte a dohányosoktól a tétlenség, az ablakon
kinézés cigifogással, hamuzással kitöltött perceit.
Élesen tiszta, áttetsző kinn az este. Reggel nem olvad el a hó, csak tíz óra
felé kerítenek sort rájuk a sószóró kocsival. Csúszkálva, óvatosan Csabával az
óvodába, aztán Lukival az iskolába. Klárit is túl korán teszi le a gimnázium
ajtaja előtt, és húsz perce marad a vállalatnál, hogy átnézze, rendezze a napját.
Bal kezével összefogta a függönyt és az elsötétítőt.
Nyolc éve egyetlen ülésre sem hívják meg Károlyék. Egy-két évig még lement, meglátogatta őket. Idővel azt hitte: a távolság hűti közöttük a levegőt.
De ő Károlyékhoz tartozott, úgy döntött hát: magában őrzi tovább a szeretetet
és mindazt, ami nélkül nem vált volna önmagává. Nem figyelt oda, nem akart
találkozni velük, nehogy egy nyílt, kíváncsi kérdés benne rontsa meg a köteléket.
Nem értette Károlyék elidegenedését. Hallgatott Klári előtt — ő úgyis fölös
kotlásnak ítélte volna a dolgot. Nagyon hiányoztak neki, és nagyon vigyázott
rá, hogy keserűségében rosszat ne mondjon róluk.
Sok piszkot látott azóta. Tudja, hogy öröksége sérült örökség, hogy minden
kötődés ára mások, máshová tartozók megköpködése. Ám ahogy tisztul benne
a körülötte kavargó mocsár, úgy írja azok javára a tisztulását, akik az első
lökést adták bármiféle induláshoz, javukra írja nehezen kikotlott békéjét —
vagy amit annak vél.
Nyikkant az ajtó — összerezzent —, Klári jött be.
— Kész vagy?
— Nem.
— Kilenc óra.
— Nem megy. Fáradt vagyok.
— Tizennegyedike a leadási határidő.
— Még egy hét.
— Ne áz utolsó percben.
— Nincs kedvem hozzá.
— Nem egyedül vagy, Luki. Ezerszer megbeszéltük.
Hallgattak. Az asszony közelebb jött, érzett frissen fürdött illata.
— Azt hittem, együtt fekszünk le.
— Hát persze! — ragyogott fel.
— Csak ha elkészültél.
— Holnap megírom.
— Tudod, hogy szeretném, de most megcsinálom az ágyat, lefekszem, és
ha nem vagy kész, ne ébressz fel. Szia.
26

Odahajolt hozzá és megpuszilta. Nem kapott utána.
Egyedül maradt a szobában: tudta, nem jön vissza Klári és ő sem mehet
utána.
Megmarkolta a gines üveget, dühösen lehajtotta a maradék italt. Két decit
nyelt el összesen. Forrónak érezte a gyomrát és a fejét. Épp Klári büntet, holott
épp őmiatta . . . Persze, hogy őmiatta.
Egy célprogramos építkezésre sietett le. Kétszázhúsz kilométer után tankolt, csak egy kávét hörpintett volna fel, mikor belebotlott egy volt évfolyamtársába. „Mitörténtveled", „holdolgozol", „háttemitcsinálsz".
— Hallom, megnősültél — mondta a férfi.
— Kitől hallottad?
— Mucsi Károllyal találkoztam. Nagy haverok voltatok.
— . . . Persze.
— Mondta, hogy olyan jó, o l y a n . . . ágybavaló tyúkot vettél el. Már ne
haragudj, nem én mondtam.
Menekült.
Tíz év vezetés alatt akkor ütközött először önhibájából. Kifutotta a prémiumból a sárhányó meg az ajtó. öbelőle nem futott ki, amit hallott.
Nem mondta el Klárinak. Ezerszer megrágta azt a mondatot, próbálta
megérteni.
Évek óta nem találkozott egyikükkel sem. Irt Szalonásnak, Dóri Vincének
— hátha megtudja: honnan, miért ennyi rosszindulat. Nem válaszoltak.
A menekülés lenne egyetlen igazi indoka a Tesco-izére, menekülés az elől,
hogy elvették a múltját. Ez is hülyeség.
Lenyalta az üveg szájáról az utolsó cseppeket. Nincs több itthon. Eszmélet" lenségig inni? Sose tette. Menekülni — miért? Eldöntött ügyek eszköze, lejátszott játszmák aduja — tökfilkója. Kinek magyarázza meg? Hol?
Odament a telefonhoz, tárcsázott. Verejték csapódott a trikójára, míg a
bugást hallgatta. Sárika hangja:
— Halló, Kertész lakás.
— Sárika? Itt Kiss Lukács.
— Jó estét, főmérnök úr! — tűnt el a hangból az ingerültség, és mély
moll színekkel telítődött. Hiábavaló színekkel, mert ahogy a csellengő rajzoló
lányok, az unatkozó asszonyok pillogásaiba nem ment bele — „Hogyne becsülném azt az asszonyt, akinek gyereket csináltam, aki a magzatomat kihordtá?"
visszhangzott benne Károly bor ködös, ájtatos mondata —, úgy tartózkodott Sárika odaadó közeledésétől is. Feleszmélt, túl sokáig "hallgatott.
— Ne haragudjon, hogy zavarom, Sárika, de holnap korán reggel leutazom
a korpási beruházáshoz. Ha. keresnének. Estére jövök vissza.
— Dehogy zavart, főmérnök úr! Nagyon szívesen!
Hamar letette a kagylót.
Mire volt ez jó? Mire lesz ez jó? Miért Juhos Bálint? Mit ér el vele? Részeg vagyok? Minek tisztázni dolgokat, amik már rég, maguktól torzultak el.
Holnap le Bálinthoz — az egyetlenhez, aki tudja magáról, hogy nem váltja
meg a világot. Elmondani neki, hogy megsebezték, hogy hiába sebezték meg:
önmagát se odalenn, se idefenn nem irtják ki belőle, sem ravasz taktikázással,
sem érzelgős, megbízhatatlan ömlengéssel. Elmondani neki, hogy csupán —
csupán?! — értetlenséget váltott ki belőle Károly. Mondja el Bálintnak, hogy
mekkora felelősség a hit elültetése, ha az ültetőé megkeseredett? És hogy nem
érti — nem érti! — a rosszindulatot, ezt a magyarkodó elútálást, és tehetetlen
vele szemben. Elmondani, hogy egyszer ő is kifakadhasson, ne cipelje ezt a
gennyedő ügyet?
— Elég! — hallotta saját hangját.
Kinézett a hóba. Izgatott volt, hogy Klári benyit, rákérdez a kiáltására,
számon kéri, kipréseli belőle a történetet.
27

Semmi nem rezdült a lakásban — elaludt a felesége, ö meg kimaradt a
várt örömből, örök megújulásukból és elpilledésükből, egymásratalálásukból és
magukra (magára?) maradásukból.
öntörvényű útjait járta benne a szokatlan ital, felbillentette megszokott
fegyelmét.
Feketén állt a tervezőasztal közepén az írógép. Holnap, egy nap halasztással úgyis elvégzem a házi feladatot, a megszüntetve megőrzés záródokumentumát.
Klári alszik. Egyre butította, lassította a gin. Ma nem mos fogat, nem fürdik, csak behasal az ágyba. Piásan, mint még sohasem.
Eloltotta a lámpát és besettenkedett.
Rosszul aludt. Hajnali ötkor felébresztette a pisilhetnék. Megfőzte a kávét,
s míg a család javában szundított, megírta a szakmai önéletrajzot.
Kezébe akadt a ginesüveg, megforgatta, megnézte, megcsóválta a fejét. Kidobta a szemetes vödörbe. Ahogy rácsapódott a fedő, megkönnyebbült: jó, hogy
nincs több ital a házban.
Hatkor ébredtek a gyerekek, megmosdottak, reggeliztek. Kihozta a garázsból a Skodát, Csabát letette az óvodánál, Lukit az iskolánál, Klárit a gimnázium bejárata előtt, aztán — most is elsőként — megérkezett a munkahelyére.
Mikor Sárika csodálkozva belépett, már az asztalára tette az aznapi elintézendőket.

N O V A K A N D R Á S : VÖRÖS F A L Ó HAZ

28

PETRI

CSATHÓ

FERENC

Grock utolsó fényképe alá
Megütik.
Elgáncsolják.
Esik, kel.
Elgáncsolják.
Megütik.
Figyeljetek
csak:
ez az ember nem
játszik,
ez az ember tényleg
könnyezik,
ennek magától görbed le a szája.
Mondjátok,
mi most
röhögünk,
könnyesre röhögjük
magunkat,
vagy csak
könnyezünk
azon, hogy milyen
röhögnivaló:
hogy ezt az embert
megütik,
elgáncsolják,
esik, kel.
Elgáncsolják.
Megütik.

Csendélet Alcsi szigetén
esteledik, jönnek
vendégeink,
az ajtó tárva-nyitva
leng, mint minden
estén,
fújja szél, a szél estére mindig megjön a Tiszáról
jönnek vendégeink,
előbb Bálint, aztán
Bálint a Holdat
világítja,
Sebestyén zengő sebeket visel a testén

Sebestyén,

homály hullong le már,
az asztalon szalonna és kenyér,
mereng a kés derengő
porcelánon,
jönnek vendégeink,
vizespohárba
karcos bor
múlatjuk az időt e világvégi
házban,
pilács se gyúlik Alcsi
szigetén,

csorog,

29

csak a zene és csak a szó, a szép
ad még erőt, hogy legyünk, mert
fiunk a rácsos ágyban
gögicsél
csicsija, mondja néki Bálint,
bubuja, mondja néki dalban el
akit halálra szánnak, él.

Párbeszéd

szó
vagyunk,

Sebestyén,

Az ige

Eltelt az életedből hat nap.
Mosolyogtam
és
verekedtem.
Megszületsz
majd a
hetediken?
Látom a fákat,
tudom a szögek
számát:
igen.

HERBSZT

Ma már érzem, hogy hiba volt
ki is hirdetnem
az igét;
ma már tudom, hogy végzetes
hiba.
Tanítványok
támadtak
hirtelen.
Nem is ismérem őket. Nem
tudom
miket zagyválnak
össze-vissza.
Handabandáznak,
hallgatok.
Tudom, ha önként nem
megyek
majd fölcipelnek
ők a
Golgotára.

ZOLTÁN

/r

Őrizetlen szerelemmel
Szerelmeimet
fekete kalapba
gyűjtöm,
gyászt visel már lobogó
hajuk.
Asszony lett mind,
aztán
megözvegyültek
mint bennem a vágy,
de ha túl szép
ez így,
hát céda lett
mindahány.
A megmosdott
lovakat
szeretem,
paráznán csillog a bőrük
mint a rubensi
asszonyoké.
Még láttam egy
Ennyi elég
— vagy négyfejű

lóherét.
béka

lehetett?

Aztán ujjaim
kileveleztek
s derekamba
egy suhanc
bicskája
mélyed
„szeretlek
Zsóka"

Ölelések
Könnyeidből
cserepesedett,

a só

bocsásd meg, ha
ha szerelmemben
az irgalom.

számra
megríkattalak,
kevés volt

XJgy indultam
mindig
hozzád, mint
Ábrahám
indült nemzeni
Izsákot,
a
késreszántat.
Mint nemzőpárok
a
szentek
voltunk,
ihol
glóriánk,

Bibliából,

JÁNOSY

csak mosolyunk

veszett

el

valahol.

Vérágas a felhő, ahogy
mereven bámulod a falat,
hajnali szél előtt. ..
hajnali sóhajod előtt.. .
Ilyenek
lettünk
tétovázva mászik
arcunkra
a virradat,
fényrepeszek
robbannak
be a redőny
résein
s álmos
szemünkben
lassan felébred a közöny.

ISTVÁN

Szobortöredékek a budai várban
Gót boltív alatt csorba szobrok
merengnek.
Érzékenység
és
valószínűtlenség.
Szabályos arcú férfiak, pufók
hirtelenkék:
kőből kikandikáló sérülékeny
lelkek.
Az összezúzó Sors megmaradást
teremtett
a gödörben nékik. Oly kíméletlen
szép
Sors: a magyarságé.
A föld mély
porában,
s lelkünk pentatonában
leljük az örök
Rendet.
31

A lelkem képe ez a bizarr
jelenség.
Így állnak benn oly sokan, kik
elmentek:
torzóvá töredezve, s minden nap
leverhet
egy szilánkot róluk (arcukat). Az emlék
egyre fakul bennem. Idején teremtsd
meg
képüket, míg el nem önti agyadat a Nemlét.

Valentin Beniakhoz
Nem tudom, költőm, megkapja-e
a postát
odaát, mint fehér asztalnál
kvaterkáz?
Rajong-e még a nőkért? ünnepli-e
Evicskát,
mert jólesik bársony kezétől a masszázs?
Vénülésén dohogva mogorván
kanasztáz?
Vagy ön újra ifjú? — ott fönn nincs
avittság?
Űj világot látni vezet-e arra
passzázs,
vagy a Lét még ott sem fedi föl a titkát?
Hogy néhány év alatt egyszerre öreg
lettem,
fanyar szonetteit nagyon
megszerettem.
Hiszen ugyanaz a mosolygón is borús láng
pislánkol bennem is. De váltsuk a szót
komolyra!
Csattogtassa fölöttünk zord szárnyát a Mojra:
szelíd Emberség, örök Szépség a mi
Múzsánk.

N O V A K A N D R Á S : DE MÉG NEM FÜJ A SZÉG

32

MEZEI

MÁRIA

Köszöntő
köszönet

A Z ÉRETTSÉGIZŐ DIAK

Mezei Mária, a budapesti Nemzeti Színház kiváló művésze október 16-án
lesz hetvenéves. Évek óta nem látjuk őt a színpadon: súlyos betegen, oxigénpalackhoz kötve az emlékeinek él budakeszi házában. Kecskeméten született, de
gyermekkorát, ifjúságát Szegeden töltötte, innen indult el a világot jelentő deszkákra is. Visszaemlékezéseinek
készülő kötetéből most azt a fejezetet
közöljük,
amelynek első részét a Tömörkény gimnázium ünnepségén, 1972. október 21-én
a szegedi Nemzeti Színházban mondotta el, a többit pedig ugyanannak az évnek decemberében írta, de az idén júniusban néhány — dőlten szedett — megjegyzéssel
kiegészítette.
Kedves Ünneplő Közönség!
Engedjék meg, hogy először is megmondjam, milyen boldog vagyok, hogy itt
lehetek önök között. Boldoggá tesz, hogy a Tisza-parti, szép, piros téglás gimnázium
ünnepélyén negyvennégy év után újra fölléphetek.
Hiszen nyolc éven keresztül, amíg az iskola növendéke voltam, nem lehetett
olyan ünnepély, hogy a tornaterem dobogóján meg ne jelenjek. Az a dobogó volt az
én első színpadom, vagy ha úgy tetszik, a starthelyem.
A pólya, amelyet befutottam, hosszú távú terepfutás volt, hol hegynek, hol
völgynek vezetett. Megfordultam az ország és Budapest szinte valamennyi színpadán
és sok-sok dobogóján is, de fölléptem Szabadkán, Üjvidéken, Kolozsvárott, Párizsban és Stockholmban, Kanadában és New Yorkban.
Szép és fárasztó futás volt. Szinte 40 évig tartott. Két évvel ezelőtt, átmenet nélkül, menet közben, kidőltem a sorból, és orvosi tanácsra föl kellett adnom a további
versenyt.
Most, hogy itt állok újra, régi starthelyemen, valahogy úgy érzem magam, mint
3 Tiszatáj

33

aki mégis célba ért. Ezért, ahogy illik, köszönetet mondok azoknak, akik fölkészülésemben valaha megsegítettek.
Szeged városának köszönöm legszebb emlékeimet, hiszen hároméves koromtól
huszonkét évesig itt éltem.
A gimnáziumnak köszönöm humán műveltségemet és azt, hogy csírájában fölismerték, s kihajtani segítették színészi tehetségem. És hadd köszönjem meg erről a
helyről, ahová olyan nehezen engedett fel, életem értelmét: az Igazság szeretetét,
apámnak, dr. Mezei Pálnak, az igaz embernek, aki 1913-tól 1938-ig — 25 éven át —
itt Szegeden védte az Ügyet, minden igaz ügyet, és itt is halt meg korán, egy kopott
kabátban.
Életének egyetlen eredménye vagyok.
A színészetet apám hazugságnak tartotta, nem hitte, hogy álruhában is lehet
harcolni az igazságért. Utam végén hadd valljam be, apám, igazad volt. Oly hamar
bőrömmé vált álruhám hiába tépdesem 30 éve, húsom is vele szakad már, ha néha,
mint itt ma, valódi lényemmel kívánok megszólalni...
A köszönet, a hála és a szeretet virágaiként nyújtom át annak a három költőnek — aki legközelebb áll e tájhoz és e tájból nőtt emberhez: hozzám — azt a három
versét, amely legjobban kifejezi mondanivalómat.*
Az önmagát ügyvéddé felnevelő kecskeméti mezítlábas, gatyás, napszámos kisfiú
házitanítómul Petőfi Sándort választotta.
Szegeden, az Ipar utca 16. sz. alatti magasföldszintes, négyablakos, háromszobás,
fürdőszobás „úri" lakásának ebédlőasztalát körülülő kis családjának úgy olvasta föl
esténként Petőfi verseit, ahogy másutt a biblia textusait szokták. A gázvilágítású,
gyöngyrojtos lámpaernyő alatt, mostohaanyám és nővérem kézimunkázott, én Erzsi
cselédünk ölében, apámmal szemben hosszú estéken át tátott szájjal hallgattam Az
apostol igéit. Nem sejthette szegény apám, milyen végzetes szerepet diktál színésznek született dundi kislánya lelkének fehér l a p j á r a . . .
A verset — a legkedvesebbet — amely évtizedek óta minden műsoromban, mindenütt elhangzott — először egy tomboló sikerű újszegedi szabadtéri föllépésemkor
mondtam el — boldog ráadásnak.
Hadd mondjam el itt ma, a szép szegedi színház színpadán összegező hálaadásnak s biztos búcsúzásnak.
*

Az én igazi szülőföldem: az épülő, szépülő Szeged régen lebontott Ipar utcája,
hiszen ott nőttem fel, s mert csak emlékeimben létezik, semmit nem változott. Mióta
kifulladtam, egyre többet futkározom r a j t a . . . Ágyammal szemben a régi Templom
tér fölnagyított, kiszínezett fényképe függ. Véletlenül éppen születésem évében,
1909-ben készült, s régi játszótársam, egy Templom téri gyerek, Altmann Sanyi, a
60. születésnapomra hozta ajándékba.
Mióta oxigénpalackhoz kötözött mentőcsónak a létem, néha a Templom tér gázlámpájától oldom el az ágyam, s beevezek csendesen az Ipartestület sarkán „a világ
legszebb utcájába". Hiszen a Tiszához vezet...
Az utcában mindenki régen alszik
már... De a Tiszán süt a nap! Elnyúlok csónakom fenekén, s boldogan hallgatom a
fényben fürdő halak halk
csobbanását...
Házunkhoz közel lakott Juhász Gyula az édesanyjával. Minden reggel ott futott
el az ablakunk alatt szakállasan, sápadtan, égő szemekkel. Hajszolt volt és riadt.
Gyermekkoromban féltem tőle. Ma tudom: költő volt, tehát igazsághordozó, egy igazság nélküli világban.
Juhász nénit mi, az Ipar utcai és Templom téri, örökké visítva rohanó, önfeledten játszó gyerekek, nagyon szerettük. Mindig kaptunk tőle valamit, hol zsíros ke* Műsorában Petőfi Sándor Szülőföldemen,
című versét tolmácsolta.
34

Juhász G y u l a T e s t a m e n t o m és József A t t i l a

Tél

nyeret, hol simogatást. Tökéletes anya volt, hát tudta, hogy minden, ami él, szeretetből él. Amíg felnő, abból, amit kap, azután pedig abból a szeretetből, amelyet ő
ad másoknak. De nehezen tanultam meg ezt az egyszerű, de milyen boldogító tételt.
A hivatalos tananyagban a 20-as években természetesen nem szerepelt, mint
egyetlen „nyugatos" költő sem. Mi, az akkori tizenévesek, őket tűztük a zászlónkra.
Verseiket megszereztük, másoltuk, terjesztettük. Tizenöt éves lehettem, mikor az első
Juhász Gyula-verset a tornateremben elmondtam.
Mióta megnyomorodtam,
s a Szeretet iskolájában lassan tananyaggá lettem, a
Keresztre feszített Igazgató lábánál kuporogva, a hozzám beosztott gyermekek
bizony
néha megszomoritanak.
Bizonyosan rosszul fogalmaztam
meg magam, azért vizsgáznak olyan nehezen belőlem jelesen, az időnként cserélődő legjobb tanulók is.
A Tömörkény István Gimnáziumhoz a nagy tanító, József Attila illik. Egyetlen
egyszer kezet fogtam vele. Tizenhat éves, hiú, kövér, beképzelt „irodalmár" voltam
már, de mert szegény pattanásos volt, és izzadt a keze, nem hittem el róla, hogy
igazi költő.
Ki sem nyitottam akkor megjelent versesfüzetét. Buta-buta kislány kortársa a
Csodának! Bizony, a kortársak butasága, süketsége, közönye, gyűlölete, i r i g y s é g e . . .
tehát szeretet-nélkülisége
ölte meg őt. Nekem magamnak mi mindenen kellett átmennem, míg fölismertem ezt a legárvább testvért; amíg megértettem ezt a nagy
tanítót, aki az igazságból táplálkozó emberszeretetével tanít, lázít, melegít, vigasztal,
szeret: éltet ma bennünket, s t a r t j a életben ezáltal önmagát, mindaddig, amíg igaz
szót befogadni tudó ember lesz a földön. Ez a valódi halhatatlanság.

ÜZENET
Édes, kék szemhéjú, enyhén rúzsos szájú, miniszoknyás kicsi lányom, ott a szegedi színház sivár öltözőjében, kérlek, olvasd be a mikrofonba, amelyet olyan fölszabadult riporteri könnyedséggel tartottál gátlásos magam elé, hogy csak dadogni
tudtam, ezt az üzenetféle levelet.
Három éve, mióta bezáródtam Budakeszire, mozgási területem hónapról hónapra
szűkül. Napi egyórás sétám a börtönudvaron: a Boldogságosztó Színházat körülölelő
kis erdőn, amelyet börtönőröm, 15 éves Péter kutyám felügyelete alatt végzek, lassan fél órára fogy. A színházhoz vezető árnyékos, bozontos erdei út napról napra
meredekebb. Kis lázaim sokszor napokig ágyban tartanak, mint mikor hozzátok készültem indulni. Nagyon féltem a terheléstől — a fizikai kudarctól. De nagy erő van
a szegedi levegőben s az akaratos alföldi lélekben.
Amire nem volt példa sokat utazó életemben, a föllépést megelőző este étterembe mentem, és milyen jól tettem. A Tiszában varázshalászievet ettem, mert —
fiatal lettem. Alig aludtam, mégis friss maradtam. A színpadhoz vezető kétemelet
lépcsőn könnyedén mentem, s a várakozást a túlfűtött öltözőben semmibe v e t t e m . . .
Aztán a színpadon elborított szeretetetek t a p s a . . . Nem a gyöngeségtől; az örömtől kezdtem remegni és sírni. Elzárt és kiürült akkumulátorom feltöltöttétek; azóta
is a ti erőtökből élek, s köszönöm, hogy fénylek.
Este itthon már igazgatótok köszönő távirata várt. Aztán jött ő maga, s pirospozsgás táskájából ajándékaitokat elébem rakta . . .
Ö, ez a kis szőnyeg! Pontos méretét ugyan ki súgta meg nektek? Ágyam mellett
csúnyáskodó suszterszékemet keleti szépségével eltakarja, de felidézi annak a régi,
tizenhat évesen és mellékesen apámnak szőtt kis szőnyegnek emlékét, amelyet szegény, csődbe jutott ügyvédsége segítőjéül, a 20-as évek végén kínkeservvel vásárolt
szövőszékünkön, szorgos kezű, kicsi mostohaanyám és nővérem között közönyösen,
ügy félkézzel, ajándékba csomóztam. Engedjétek, hadd lássam ezt az általatok szőttet
most már, amíg élek, bölcs apám megbocsátó szeretete jókedvű jelének.
Ámulva forgatom nyomdátok gyönyörű köntösbe öltöztetett termékeit. Hát honnan tudtátok, hogy érettségi tételem: Dugonics és a magyarosok iskolája volt? Ez az
3*

35

aranyos mini Dugonics milyen szép minicsodája az én véletlen* el nem ismerő nagynagy hitemnek. Életem első csodáját: latin érettségim történetét rég elfogyott Névjegy című könyvecskémben olvashatnátok, ha könyvemet kinyomtathatnátok. Hiszen
úgyis nektek készült, mint én magam.
De vajon, ti látjátok-e, értitek-e, s valaha meghálálni igyekeztek-e mai iskolánk
csodával határos lehetőségeit?
Ti szobrász, zenész, festő, grafikus tehetségű lányok és fiúk, fölméritek-e a tökéletes fölkészülési alkalom jelentőségét? Az egyforintos ebédtől az iskolaújságig
mennyi áldozat, pénz, figyelem, szeretet, lemondás feszül. Bizony, az egész országé!
Ugye, nem hagyjátok cserben?
Találkoztam kinn a világban szanaszét futott, hálátlan magyarokkal. Ha hazalátogatnak, hazudnak. Hozzám kinn őszinték voltak: boldogtalanok. Ha nem azok, se
nem emberek, se nem magyarok. A boldogság, kedveseim, a magunkfelejtő
szeretettől hajtott, egy nyelvet beszélő és egy elvet valló közösségért végzett sikeres
munka
öröme.
Riasztó fogalmazású tétel ez, de micsoda fénylő bizonyíték akár ez az én nálatok tett látogatásom is és eredménye: mai boldogságom. Köszönöm nektek!
*

S most tedd félre a mikrofont, miniszoknyás, mosolygó szemű kislányom. Neked
külön, halkan és dadogva megköszönöm, hogy életem legszörnyűbb bűnének terhét
lesimította rólam puha kezed, mikor a búcsúzáskor átöleltelek.
— Ne tessék sírni azért, hogy nincs gyereke, hiszen aki egyszer szavalni hallotta,
úgy is örökre a gyerekévé lett.
Világos, tiszta hangod fényes pengéje fölhasította a lelkem mélyén rejtőző iszonyú titkom mérgező gennyes k e l é s é t . . .
Annyi idős lehettem, mint te most, s már túl voltam a nyolcadikos osztályvizsgán, mikor apám tilalmát kijátszó, szédült szerelmem kábulatából s felelőtlen ostobaságomból föleszmélve, a rettegve fölkeresett orvostól megtudtam, hogy Chopin és
Schumann kis sovány álmodója, lelkiismeretlen, 22 éves joghallgató szerelmem, Tibor
könnyelműségének ajándékaként öthónapos terhes vagyok.
Nem tudhatod, hogy 1928-ban mit jelentett ez!
Halált. Nekem, vagy apámnak, vagy a gyereknek. Három hetem volt a döntésig
és az érettségi vizsgáig.
Hároméves koromtól zaklattam apámat, színésznő akarok lenni! Hallani sem
akart róla. Most szánta rá magát, mégiscsak felvisz Hevesi Sándorhoz, döntse el ő:
színésznő vagy tanárnő legyen belőlem. Bő matrózblúzomban, 65 kilósán, Ady Dalok
a labdatéren című versét mondtam, s a halálra gondoltam . . .
Hevesi villájának halljában, a félhomályban, olümposzi íróasztala mögül fölállt
s megforgatott:
— Fogyjon le tíz kilót, s ősszel jelentkezzen az akadémián.
Szép, büszke apám boldogan hajlongott, de hazafelé a vonaton értetlenül szidott,
miért nem örülök, hiszen régi nagy vágyam, úgy látszik, mégis t e l j e s ü l ? . . .
Két hétig bezárkózva a kisszobóba, anyám árva-barna ágyán heverve vagy záros
kis íróasztalának dőlve, a nyitott ablaknál a becsukott könyvekre könyökölve, a gyilkosságra készülődtem. Az ezer emlékkel benőtt, meséktől zajos nagy udvaron, az
ottfelejtett útépítő bazaltkockákból összedobált kőrakás — boldog gyermekkorom varázsos színpada — félelmesen tornyosulni kezdett, s fenyegetőn meglódult f e l é m . . .
Jeles érett lettem, s jutalmul — mert kértem — egy hónapra Kecskemétre
mentem.
Vendéglátóm — apámék barátja, a fehér szakállas, kék szemű, pasztell színű és
hangú, esténként borocskát iszogató, halkan Bachot hegedülő jogakadémiai tanár
volt. De csak felesége, a modern, okos, örökké nevető s a száz cigarettától örökké
köhögő Margit volt a cinkosom.
36

Nem talált vállalkozót Kecskeméten az életveszélyes és börtönnel fenyegető
műtétre.
özvegy édesanyján élősködő szerelmem titokban eladta nyaralójuk zongoráját, s
„biztos pesti címet" s z e r z e t t . . .
Aljas kálváriám hat napig tartott.
Reggel jókedvűen elköszöntem Sándor bácsitól, hogy megyek a széktói strandra,
és fölültem Tibor mellé a Szeged felől érkező gyorsra.
Az ismeretlen és félelmes Pesten gyalog botorkáltunk mindennap a Kőfaragó
utcáig, hiszen az orvos ezer pengőt kért a gyilkosságért. Riadtan és némán ültünk a
lefüggönyözött, sötét, jódszagú váróban, míg a szőrös, feltűrt ingujjú kar be nem
intett naponta — előkezelésre. Sötétedés előtt, mindennap, jókedvűen, ahogy illik a
strandról, haza is értem Sándor bácsiékhoz.
Az ötödik napon, kifeszítve a vizsgáló padon, iszonyú szúró fájdalom! Hallom,
ahogy vérem kopogva-csobogva csorog . . .
— így. A víz elfolyt, a magzat most elhal. Holnap pontos legyen, a műtét halaszthatatlan!
Kecskeméten apám távirata várt:
— Macsi azonnal jöjjön haza!
Reggel Margit Szegedre, én Tiborral az ölembe fojtott gyermekkel Pestre
utaztam.
A rendelő üres volt.
Leszíjazott.
— Nem érzésteleníthetem, csak a fájdalom fokozati különbségei után igazodhatom. Figyeljen és jelezzen! Nem akarok börtönbe kerülni!
Az idő megállt.
Figyeltem, jeleztem . . .
Mikor a két szőrös kar leemelt, megláttam a vödörben a véres húscsomót, cafattá
tépett kis lábakat, s egy csöpp kis kéz utánam n y ú l t . . .
— Fiú volt. Most itt a díványon pihenjen egy órát.
Tibor fiákért hozott.
A második emeletre alig tudtam felmenni. Margit nyitott ajtót. Lefektetett.
— Meglátott valaki Tiborral a pesti vonaton, mindent el kellett mondanom
apádnak. Követeli: azonnal menj feleségül Tiborhoz, s ősszel iratkozz be a bölcsészetre. Nem akar többet látni.
Szememből a könny, mellemből a tej megeredt, s elfolyt haszontalanul, mint
az életem.
Soha többet nem lehetett gyerekem.
*

Vigyázzatok! Mondd meg mindenkinek, kiáltsd mindenkinek: Vigyázzatok! Szép
szabadságotokat önkéntes fegyelemmel őrizzétek. Ne csúnyuljon szabadossággá!
A szerelmeskedés szennyes öröm.
A kíváncsiság, nyugtalanság, szánalom, ajándékozási vágy — nem
szerelem!
A szerelem egyszeri és szent Titok. Lényege a Szeretet. Ha Ö vezet, előbb-utóbb rátalálsz arra, aki k e r e s . . .
Én 22 évvel ezelőtt Alcsúton ismertem föl, és pár hét múlva Máriaremetén bíztam rá magam teljesen, s kijelölt társam szinte azonnal megtalált. Igen, ő, aki nálatok is mindig mellettem állt, a kétméteres, őszülő, kicsit már kopaszodó, enyhén
pocakosodó János — a Pásztor. Tizenhét éve apám vigyázó, szigorú szeretetével vesz
körül, és olyan jó hozzám, s pontosan annyi idős, mint a fiam volna, ha é l n e . . .
Furcsa rend van a világban, kedveseim.
Vezető nélkül eltévedünk, b ú j dósunk, bizony, el is veszhetünk.
Szeretettel ölel mindnyájatokat, ha nem is anyátok, de bizonyosan iskolatársatok, ezen a szép, ugye-ugye lassan hajnalodó fényű Földön.
37

KISS FERENC

Csoóri tanszéke
Ünnepélyesen kellene intonálnom ezt a tanulmányt, hiszen aligha kétséges, hogy
napjaink legjelentősebb magyar könyvéről beszélhetek. Olyan ügyeket von az elrendezés tiszta fényébe, amelyek évtizedeken át üszkös sebként mérgezték szellemi életünket, s olyan módszerrel, amely az ellenfeleket is megejti. Az ünnepélyes méltatásra jogom is volna, de a siker titka jobban érdekel, s azt hiszem, ennek felderítése
éppolyan fontos, mint a mű által véghezvitt győzelem becikkelyezése.
Mert van abban valami nyugtalanító, ha egy könyv gondolataitól látszatra függetlenül ejti meg olvasóit. A Németh László-irodalomban is fel-felötlik a kényszeredett vagy nagylelkű elismerés: sok mindenben téved, elképzelései légvárak, de teljesítménye kivételes. S még szerencse, ha e kivételesség néhány eleme — műveltség,
vállalkozókedv, nyelvi erő — szóba is kerül. Csoóri teljesítményét még inkább
fenyegeti ama veszély, hogy erejét stílusának, esetleg a stílusban rejlő rokonszenves
alkatnak tulajdonítva, létének értelmétől: szellemétől szakítja el a sokféle okosság.
A stílus maga is ilyen műveletre csábít. Annyira eredeti, találékony, gazdag és
életteljes. Ma nincs hozzá fogható esszéstílus irodalmunkban. Képeinél akaratlanul
is időznünk és ámulnunk kell. „Mecénása — írja Veres Péterről — nem főúr, gazdag
polgár vagy haladó szellemű kiadó volt, hanem egy jól tejelő tehén s néhány vásárra
hajtható malac. És múzsák helyett pedig csendőrök figyelmeztették — néha puskatussal is —, hogy milyen veszélyeket rejt az irodalom." (101.) Ismerős életrajzi tények, jobbára a vád pátoszával szokás beszélni róluk. Csoóri mondatában is keserűség villan, de humor is, mikor a fejőstehenet mecénássá avatja. Olyan humor, amely
a Veres Péter-i írósors képtelenségét távlatos kontraszt révén teszi érzékelhetővé,
végleteket horzsol össze, de a kontrasztból támadt derűben a maga optikájának színességét is érezteti. — A remény elvének. jól ismert magyar megnyilatkozásait,
például a Tragédia sokat vitatott problémáját így fogja tömör képletbe: „Madách
jéghideg álmát, a Tragédiát, egyetlen gyertyaszál próbálja fölolvasztani: Ember
küzdj, és bízva bízzál!" (135.) A törékeny egészséget pusztító tehetetlenség egy pálinkás éjszakáját idézve írja: „Űjabb pohár, újabb lángömlés a gyomorba! Kigyulladt
gerendavégek zuhannak le odabent. Hát egészséget!" A köszöntés és ami történik, itt
is éles kontrasztot alkot, de itt az önpusztítást szemlélő kegyetlen józanságnak ad
akusztikát, ki nem beszélt tartalmak gyötrelmét teszi sejthetővé. (192.) Rózsa Sándor
sírját keresve, a csúfos hanyagság, a kifosztottság élményéhez hangolódva a dac
ilyen szavaira talál: „Az erőszakkal kivégzett halottak azonban a legváratlanabb
pillanatokban is föltámadnak. Előlépnek egy nádszál mögül, egy besötétedő ének sűrűjéből." Ugyanebben az írásban: „Az egykori rabtemető pedig olyan, mint egy kilakoltatott koponya." Régebbi írásait rendezgetve, a sugallat nélküli, erőteljes, de
egyszintes szabatosságot: hogy amit írt, olvasható, így fejezi ki: „Egyelőre tehát
semmi émelygés a gyomor tájékán. Semmi idegesség. Még a három-, négyesztendős
szövegek se mutatnak szamárfület az idő szentivánéji bokrai mögül." (207.) Ha előbb
38

az optika színességét említettem, most már meg is kell kérdeznem: vajon ez az
élménykifejezés csupán színesebb, mint ha azt mondaná: ezek a régebbi szövegek
még ma is olvashatók? Kérdésünkre szinte magától ugrik elénk a kép többlete, melyben a mérték működésének egész kis színjátéka válik láthatóvá, s ez a játék nemcsak az idő hatalmát s a kényes ízlés szorongását vetíti elénk, az egészet intéző szellem fölényét is érzékelhetővé teszi, a találat az önszemlélet fürkésző, kissé kaján
mulatságába szelídíti a szorongást. Latin szellem, mondaná Kosztolányi, s ha a szükség úgy kívánja, Csoóri is elhírelheti magáról, hogy Jules Renard-tól tanult írni.
Hogy e próza képei nem ékítmények, ezekből az összefüggéseikből kiszakított példákból is látható, röstellem is külön hangsúlyozni, s nem is ez a legfontosabb, amit róluk elmondani szeretnék. Már kiemelésükkel is megcsonkítottam valamennyit, mert szorosan hozzájuk tartozó eseményektől, velük összeforrt gondolatoktól kellett őket elszakítani. Olyan hatóelemektől, melyek a Csoóri-esszé varázsa:
érdekessége, gazdagsága, téressége, meglepetésekkel teli fordulatossága szempontjából legalább olyan fontosak, mint a képek.
Nem szokás például észrevenni, hogy Csoóri milyen fogékony és lelkiismeretes
megfigyelő. Egy ajándékba kapott japán famadár leírásában olvasható: aki alkotta,
„Nem a fölöslegesből csinált kevesebbet, nem a vastagabból vékonyabbat, hanem a
szükségesből szükségszerűt. Mégpedig úgy, hogy a henger alakú fát borotvaéles késsel, hagymarétegszerűen föllazította, fölborzolta, fölkunkorította, s ezáltal olyan levegőt kavaró szárnyakat és farktollat göndörített a madárnak, hogy a jelentéktelen
hársfadarab köré valóságos erőtér sűrűsödött." (292.) A látványból tehát azért bontakozhat ki annak mélyebb értelme, mert aki nézi, nem a már sejtett jelentéshez
keres illusztráló mozzanatot, hanem olyan élesen és pontosan lát, hogy a jelentés
magától fénylik fel, akár Rilke tárgyias verseiből a természetükkel összeforrt, ezért
mindig ú j gondolat. — Vagy tessék megnézni az Utazás félálomban ama részleteit,
melyekben a maga fáradtságáról beszél, s aztán ahogy az utasokat, a pályaudvar
eseményeit a törvényen kívüli tudatállapot vásznaira vetíti, s közben egyik földije
hadifogoly-emlékeit felidézi. Magnó és kamera tökéletes összehangoltsága se lehetne
hitelesebb. A személyes és tétova váltások, a félálom billenéseiben pőrén kitetsző
esendőség, igazság, sérelem, s a mindent kibeszélhetés különös hangulata csak így,
a külső és belső világ élethitelű rajzai révén sűrűsödik olyan hangoltsággá, mely
egy kelet-európai léthelyzet tartalmait sűrjíti, s a konfessziót és a tiltakozást a kikerülhetetlenség fedezetével látja el.
Persze, mindez nem csupán a látás és az emlékezés erejének köszönhető. Céduláim egy másik csoportja Csoóri ámulásra indító példáira emlékeztet, hogy ezekben
is mennyire kivételes. Az a fejlődészavar, a szakadás, mely a beszélt és az irodalmi
nyelv között a nyelvújítás után támadt, régóta ismeretes, gondja ez Csoórinak is, de
példája révén a megvilágosodás, a ráeszmélés önkéntelenségével mintegy újjászületik az evidencia. A szatmárcsekei temető bálványszerű fekete fejfái és az egyik Kölcsey almanachkellemű márvány-emlékoszlopa közötti idegenség láttán bolydul fel
benne az említett szakadék egész problematikája. (418—19.) Remek a két verspélda
is, a Kölcseytől és a népköltészetből való, így aztán a- képekben felszikrázó reflexió
eredetisége már egy kiküzdött igazságot avat személyessé: „Az árnyékok egyik udvarból áthúzódtak a másikba. A tyúkok átrepültek, a kutyák átugattak. De az ösztönöket mozgató erők nem szomszédoltak." (419.) Túl azon, hogy ez a fogalmazás személyessé honosít egy igazságot, a példa és a kép egy magasabb szándékot is előkészít, az „ösztönök szomszédolásának" metaforája a kultúra és európaiság fogalmainak újjáteremtéséhez is bázis. Akár a versben, archimedesi pont itt minden elem,
tartalma végiggyűrűzik a művön, ú j hullámokkal találkozik, fölgazdagulva visszatér,
aforisztikus gondolatokban ölt kristályosabb alakot. „A remény s a rajongás csak a
butákat vagy a gyilkosokat teszi aljasabbá" — írja például Petőfiről szólva, de sok
szócséplést is hatálytalanító érvénnyel. (54.)
A verstől azonban így is határozottan elütő esszéstílus ez. A példák elbeszélő,
leíró jellege, a felidézett történetek epikája, a pálya emlékanyaga arányosan illeszkedik az értekező, tűnődő elmélkedés, s az érvelés szakaszai közé. A képek pedig
39

mindig ott jelennek meg, ahol az élmény és a gondolat személyes jellege, az érzékenység és intelligencia többlethozadékának megnevezése kívánja. Ezért nem érezzük a Csoóri-esszét költői jellege ellenére sem lírizálónak. S természetes, hogy ilyen
prózában az emlék is érvel, az érdekes történet is a magasabb szándék metaforája,
a vallomás is gondolatot, magatartást hitelesít, s a benyomás, az észrevétel is lényegről, sorsról tudósít: „Legszabadabbnak én az erdélyi magyarokat akkor éreztem, ha
munkájukról beszéltek, vagy ha énekeltek." (436.) A magasabb szándék azonban
sehol sem olyan türelmetlen, hogy a m ű f a j tágas és levegős térségének minden eseményét egyszínűvé stilizálná. Élnek itt a részletek is: szinte élvezik a gondolatvezetés nagyvonalúságát, a kétség kérdőjelei nyomán kinyíló tisztásokat. A részletek
öbleiben támadt kis forgók villódzó gondolatokat vetnek fel, a munkáját jókedvvel
végző szellem váratlan ötletekkel lep meg. A nekilendült okfejtés rejtvényfejtő kitérőkön időzik, s a visszatérés ú j meglepetés. Analógiái, párhuzamai ú j életszférákat
vonnak a vitatott kérdés tartományába, s az elegyülés nemcsak távlatot növel, friss
izgalmat is gerjeszt. A megevettek királya című esszéjének különös feszültsége például ebből támad. Egy-egy nekilendülése versszerű sodrássá fokozódik, de a terhelés
nem engedi huzamosan szárnyalni, zenévé sosem oldódik az iram, a gondolkodó
határhelyzet felé kényszeríti a vallomást, s ott meg kell állni, színt kell vallani. De
a rapszódiás áramlás is sziklákat görget, Csoórit nem lehet „srégen" olvasni, mert a
mondat minden ízében ismeretlen érték rejlik. Olykor anekdotikusan indul az írás,
mint az Apám puskája, de a családi emlékképek ártatlan kis háborúi fölött h a m a rosan felrémlik a törvényes fegyverek világa, s ennek kontrasztjában egy osztály,
egy nemzet védtelenségének jelképévé nő a címben szereplő illegális puska, „az
akkori világ egyetlen szelíd puskája". (301.) A Csoóri-esszé tágas világán belül tehát
a kedély, a súly, a hőfok olyan szintváltásait, annyi érzelmi regiszter, gondolati
meglepetés izgalmát élheti át az olvasó, amennyit szaktanulmányban bizony csak
nagyon-nagyon ritkán.
Mindez persze csak elsőrendű komponálókészség révén valósulhat meg. Kórház
után című legújabb esszéjében ugyan azt írja, hogy írni csak rögtönözve tud, „Sorról sorra haladva; méghozzá úgy, hogy fogalmam sincs soha, mi lesz a következő
mondat, a következő j e l z ő . . . " „Mert a végét még egyetlen versemnek, tanulmányomnak, sőt még egyetlen filmemnek sem láttam előre. Úgy kezdtem neki mindegyiknek, mint ismeretlen kimenetelű utazásnak." (Tiszatáj, 1979. 2. 21.) — így
szokta magát kiszolgáltatni, most a tudatosság őreinek. Egy tökéletes szerkezetű írásműben cselekszi ezt, vallomását mégis, vagy épp ezért, komolyan kell vennünk.
Tényleg másként komponál, mint akik előre föl tudják vázolni művük egész struktúráját. Életszerűbben, de csillagát követve. Csakhogy .az ő alkotómunkáját irányító
törvény mélyebben gyökerezik, ő természete egészével vesz részt cikkeiben is, sorsa
és kedélye egész radarhálózatával végzi vonzás és választás műveleteit, látszatra szeszélyesen, valójában nagyon is törvényszerűen. Nagy esszéje, a Tenger és diólevél
iskolapéldája ennek. Elképesztő, mennyi kérdés, mennyi kitérő, betét fér el kanyargós medrében, s hogy a folyamat forrásától a torkolatig mégis mennyire ugyanaz.
Persze, hiszen a pálya alkotja a medret — mondhatja akárki. De akkor azt is meg
kell mondania, miért lehet ez az életrajzkínálta meder ennyi fontos kérdés színtere,
s miért érezzük más írásokban is struktúrateremtő erőnek a dolgokkal való kapcsolatot? Ha ihletei erőszakosan hasonítanák magukhoz a világot, könnyű volna
felelnünk, de erről szó sincs, Csoórinak igazán nem kell félnie, hogy a használni
akarás szenvedélye közepett úgy magához szorítja a dolgokat, hogy azok színüket,
ízüket vesztik. (82.) Noha politikus szellem. Ez is olyan vívmány, a politikus szándék
és ez a téres, levegős változatosság, ezek egymást tápláló viszonya, amihez hasonló
ma alig akad, gyökereihez leásni talán még lesz itt módunk.
Ennek érdekében kell visszatérnünk a képekhez, mert amit az írásaiban megvalósuló szervesscg mélyebb, a költő sorsával és természetével összefüggő okairól
mondtunk, a képek felől látható a legtisztábban. Azt m á r az eddig idézett példákban
is tapasztalhattuk, hogy Csoóri számára a kép, prózájában is, a végletek drámai
összekapcsolásának eszköze. A lét, az idő, az érzések és állapotok távoli pontjait,
40

tartalmait jelen idejű élő szervezetté sűrítő alakzat. Benne szerveződik birtokunkká
a világ. Általa lehet — ráadásként — kikerülni az értekezőpróza egyre üresebb formuláit, kliséit, s lehet közvetlen viszonyt létesíteni a gondolatokkal. Igen jellemző,
hogy az emberséggyökeréről leszakadt racionalizmus iránti ellenszenvét a kritika
nyomban megrótta, holott az ellenszenv teljesen jogos, s ha a „racionalizmus" formuláját is képpel helyettesíti, mint a tartalmát, mellyel elégedetlen, művelete kikezdhetetlen. Ugyanez áll a bartóki modell fogalmára is. Amíg annak tartalmáról, a
József Attila, Nagy László, Juhász műveiben megvalósuló mintáról beszél, vitán fölül
áll, senkinek nem juthat eszébe, hogy T. S. Eliot elüt ettől a mintától, hiszen a világban elfér. De ha ismerős kategóriával jelöli költészeteszményét, nyomban akad, aki
szűkösnek találja. Az irodalomtörténész, aki folyton vitatott kategóriákkal szokott
dolgozni (realizmus, modernizmus, népiség, pártosság stb.), megszokhat ja ezt a sebezhetőséget, a költő, akinek mindenre pontos képe van, még érzékenyebben menekül saját nyelvi birodalmába. Feladataihoz méltó eszközöket úgyis csak ott találhat.
Persze, a kép végleteket összekapcsoló hatalmára Csoóri több okból is rá van utalva, s
ennek teljes mértékben tudatában is van. Többször idézi Reverdy meghatározását:
„A kép a szellem tiszta alkotása." Jól ismeri a képelemek távolságában rejlő lehetőség stilisztikai hasznát, hiszen kijárta a modernizmus iskoláit, de az ambivalenciát
is mélyebben értelmezi, a költészet lényegével hozza összefüggésbe, mikor a minden
dolgok közé való száműzöttséggel azonosítja a költő állapotát, s így a képben vagy a
műben megvalósuló összekapcsolódások voltaképpen az egyensúlyteremtés, az otthonlétesítés drámájának mozzanatai. E teória érintkezése József Attila esztétikájának
mindenségigényével első pillantásra nyilvánvaló, de autonóm jellege nyomban kitetszik, ha vonatkozásrendszerét áttekintjük.
Jeszenyinről szóló esszéjében írja: „És kicsit jeszenyini vagyok magam is, aki
jövök-megyek a világban, hazaszököm időnként a falumba bűntudattal, megnézem
arcomat a kútban, aztán újra vissza a városba filmcsillagoknak bókolni, arcomban a
lapulevél eső utáni testszagával." (319.) Juhászról ezt: „Az elsivárosodott ország, az
összezsugorodott képzelet az ő verseiben újra a végtelenséggel érintkezett. (...) Az
apák, az anyák, a behavazott harmonikák mozdulataiban a megszakított mozdulatok
folytatódtak. Virágok, csontok, temetők indultak meg s törtek át minden térségen,
minden volt-időn, hogy megmutassák magukat nekünk. Magukat? Minden emberi
és létbeli törvényt, amit a földön láttak, a föld alatt, a kutyatej fehér csillagrendszerében, a beüvegezett nádasokban." (365.) A Tenger és diólevél cím maga is századunk végleteit és roppant feszültségeit átfogó, összefogó igény és lehetőség metaforája, s maga az írás a történelmi érzékenység páratlan iskolája. „Adat, titok, fogás,
sugallat, törvény, egy egész népköltészettel felérő összegeződés" — írja Németh
László Adyról. Egy-egy Ady-vers valóban olyan különös borzongást, szédületet kelt
az emberben, mintha vonója alatt — irdatlan hangszerládaként — maga a lét zengene. Nos, ezt a jelenbe sűrjített történelmet, ennek nagy emberi esélyeit is — hiszen
a sűrjített történelem sűrjített emberség is — képes Csoóri megejtő világossággal tudatosítani. Szóban forgó esszéjében írja: „A huszadik század embere így lett a történelem folyamán első ízben egyszerre ősi és modern lény? Kortársa a hatezer, a
húszezer éves napsütésnek és halottaknak? Séta közben is meghallója az Afrika- és
Ázsia-mélyi doboknak? Hogy az idők ilyen mitológiai természetességgel összeértek,
semmi sem bizonyítja jobban — paradox módon —, mint a szakadatlan haladás eszméjét hajtogató tudomány. Mert ősinek és újnak: az élet kezdeteinek, fehérjéknek,
csillagködöknek, naprobbanásoknak s idegrendszerünk sorsának szerves összetartozásáról mi tanúskodhatna egyértelműbben, mint az, hogy a legősibb dolgokat a legkorszerűbb tudományok segítségével tárhatja föl az ember." (407.)
Bőségesen idéztem, de nem eleget, mert Csoóri könyvében még igen sokszor és
sok változatban formát ölt ez a motívum: az ősi és a modern találkozásának élménye. Ügy is, mint az elődök műveiben megvalósult csoda, úgy is, mint személyes
élmény és eszmény. A zámolyi parasztfiú találkozása a világkultúrával, a nagy elődök: Ady, Jeszenyin, Bartók, Lorca, József Attila, Nagy László, Juhász Ferenc példája, az ambivalencia, mint világátfogó esztétikai és stilisztikai lehetőség Csoóri
41

számára annyira összefüggő élménykörök, hogy ábrázolásuk síkban lehetséges sem
volna. (Talán gömbben.) S ennek jelentőségét az is érzékelni kénytelen, akitől idegen a bartóki modell, aki sosem járt a Gyimesben, nem hallotta a hészát, nem érti,
mit jelent a táncház, mert a „letűnt idő" értékét, az ősiben rejlő elemi, természeti
adottságok, a szarvasösztönök zsugorodását: a lét beszűkülését az is érzi és szenvedi.
Érzékelni kénytelen például a metaforák vitalitásában és erejében is. Mert végleteket képekben összehozni bárkinek sikerülhet, csinálják is nyakra-főre, de a végletek
érintkezéséből kipattanó szikra fényereje, a távoli pontok között létesülő erőtér feszültsége, a meglepetést követő ráismerés öröme a végletek megélésének intenzitásától függ. Petőfiről írja: „Mert ha Petőfi, mondjuk, csütörtökön a disznótorról ír verset, pénteken pedig Shakespeare teremtő isteni erejéről, nemcsak egy ifjú lélek tágasságát mérhetjük föl általa, hanem a két szélsőség közé bezúduló erőteret is."
(446.) Ez az „erőtér" a kép forrása és közege is egyben. A képre is érvényes, ami a
versre: akkor igazi, ha teljes létével, természetével vesz részt benne a költő.
A Csoóri-esszé mindenki által elismert stiláris ereje a gyökerüket jelentő sors, és az
ügyek, amelyekért íródtak, összefüggenek tehát, az utóbbiak nélkül lehetne hazárd
is, kimódolt vagy zavaros. Metaforáinak pontossága, tartalmassága az ösztönökben
feszülő és tudatosult ambivalenciából táplálkozik, s a feladataihoz felnőtt szellem
erkölcséből.
Van ebben persze szerencse is, hogy Csoóri prózája ilyen életteljessé lett. Az ősi
és a modern összetartozásának szervességében csak az hihet ennyire, akit az ősihez
erős gyökerek, a modernhez soha meg nem elégített szomjúság fűz. Csoóri így fogalmazza ezt: „Az Én legmélyebbre szorult rétegeiben, ama sokat emlegetett ős-alapban, ott parázslik a vágy, hogy a sokrétűség minden árnyalatát átélhessük." (446.)
Ettől telik meg jelentőséggel minden, amire ránéz: a történelmi értelemben vett
mohóságtól, fogékonyságtól. Műveltsége is ettől hatékony, nincsenek muzeális rétegei, minden eleme generatív. Ezért tudhat ő is többet, mint amennyit leckekönyve
tanúsíthat. Messziről jött és nyitott szemmel. Ezért kezdhet olyan vállalkozásokba,
melyeket istenkísértésnek vélne egy „módszeres" elme, s tájékozódhat csalhatatlan
biztonsággal. Ebben Adyra hasonlít. De az már nem a szerencse, hanem történelmi
arányú helyzettudat, szellemi bátorság, hűség és ezekkel összeforrt intelligencia műve,
ahogy eredendő adottságait, hajlamait Csoóri magasrendű szereppé érlelte. Kudarcokon, vereségeken edződött ez a küldetéstudat, megtanulta magát kívülről és humorral nézni, az értetlenségeket méltósággal viselni. Pedig a mindent megértők bölcsessége idegen tőle (Montaigne is, akivel Sükösd rokonítja), de óvja a derűs vívás belső
feltételeit, mert bízik igazaiban s tehetségében. J ó neki, gondolhatnók, ilyennek született. Ez azonban féligazság, s épp az hiányzik belőle, amit Csoóri szerzett, amire
saját iskolái nevelték. Mindenekelőtt a történelem.
Erről külön is kell szólnom, mert Csoórinak nemcsak történeti ösztöne és politikai tisztessége hibátlan, ahhoz is van tehetsége, hogy az előtte lezajlott szellemi
háborúk, befutott pályák tanulságait levonja, s e tudást magatartássá érlelje. Nemcsak füle hallja az idő intelmeit, szíve is befogadja. Ahogy a népköltészet mai szerepéről, a bartóki modellről, a magyarság létkérdéseiről ír, abban minden elődjénél
megnyerőbb. Pedig Németh László vagy Illyés például jelentékenyebb mű fedezetével vállalkoztak hasonló feladatokra, Veres Péter taktikusabban. Stratégiája Csoórinak is van, de nem politikai megfontolások intézik, ő az övétől elütő, de kikerülhetetlen érzékenységekre figyel, amelyektől a politika is érveket kaphat. Másképpen
szólva: ő másfajta műveltség, másfajta érzékenység közegén is átvezeti, átküzdi a
maga igazait, hogy érvényüket növelje, s hogy esetleges ellenfeleivel is megértesse,
megszerettesse azokat. Németh László megbántódott, ha igazát rosszul értették, Veres
Péter sokáig nem volt tekintettel a tőle idegen ízlés belső logikájára, s mire erre is
megérett, már balítéletek rácsa vette körül. Szépíró a maga szigetén is alkothat nagyot, Némethnek sem ártott, hogy azt, amit képviselt, „éles lapokkal" határolta el
másoktól, de „szellemi organizátor" — amivé ifjan lenni akart — nem lehetett.
Illyés mindig üzenetképes volt, őt az idő nem ajándékozta meg méltó vitafelekkel.
Csoóri idegeiben hordja mindezek tanulságait, s a mai tendenciák és érzékenységek
42

ütközőpontjain képezte magát létérdekű összefogások mesterévé. Így válhatott a mai
magyar szellemi élet centrális alakjává. Az És kritikusa, Alföldy Jenő, s a fontos
jelenségek iránt mindig fogékony Valóság szerzői: Gyurkó László, Huszár Tibor,
Orbán Ottó, Sükösd Mihály megelőztek bennünket e tény tudatosításában (1979. 8.),
de így van jól. E gesztusok tápot adhatnak ama ábrándunknak, hogy a vitákat a
jobbak is intézhetik.
Mert nézeteltérések, természetesen, léteznek. Gyurkót például annak végiggondolására szeretném felhívni, hogy lehet-e ma olyan hajszálpontos és filozófiailag motivált
fogalmakkal dolgozni, mint József Attila idejében? Tudna-e erre akár csak egyetlen jelentős példát? S ha nem tud — ami valószínű —, nem szükségképpen való-e, hogy az
igazságot megnevezni igyekvő értelem „a szellem tiszta alkotásá"-hoz, a képhez folyamodik? Az eszménykereső szándék pedig a zenei modellhez, melyet nem öveznek ideológiai falak? Már Németh László is, túl a fogalomalkotás szenvedélyein, azért fordult
Bartókhoz, hogy legjobb szándékait ki nem kezdhető jelképbe fogja. Csoóri pedig olyan
periódusban, amikor az ideológia és a költészet viszonyában az előbbi hatalma szembeszökő módon meggyöngült. Ma József Attilából sem — csalnók magunk, ha elhallgatnánk — „az adott világ varázsainak mérnöke" áll előtérben, hanem a Medáliák, a
„semmi ágán", a lét tragikumának költője. József Attila marxizmusa szemlélet volt,
de egyszersmind reveláció is, melynek élménye tüntető megnyilatkozásra is törekedett. Ma tananyag. „Társadalmunkra szabatos szavam van." Ki merne ma ilyet leírni? Hogy a két létezésmód, intenzitásfok között mi a lényegi és történeti különbség, Lukács György megírta. Pedig ő se hitte, egy percig sem, hogy a hatásfok lanyhulása megfordíthatatlan tendencia. De tessék elgondolni élő költészetünk javát, akik
még írnak, nevek és címek szerint, Illyés, Vas, Weöres, Pilinszky, Nemes Nagy Ágnes, Kormos István, Juhász, Nagy László, Ágh István műveit, aztán Orbán Ottótól
Petrin át Kiss Annáig és Utassy Józsefig ami következik! Egyben teljes az összhang
közöttük: az ideológia — természetesen költői — feloldásában. (Talán Juhász az
egyetlen, aki újabban direkt módon is hitet tesz eszméi mellett, de hogy ez a kivétel
keresztezi-e vagy erősíti a szabályt, itt és most nem dönthető el.) Ehhez képest a
Csoóri-esszé fogalmi rétege akár gazdagnak is mondható.
A „feloldás" természetesen nem azonos a feladással, az ideológiától való eloldozódás ismeretlen tartalmak napfényre hozásával gyarapítja az emberi létről való
ismereteket, az ideológia megújulását, érvényességének ú j vizsgáit készíti tehát elő.
S ebben a fázisban a bartóki zene nemcsak ideológiákon túli természetével, de mélységei és a nyelvtől sem korlátozott egyetemessége révén is szerencsés minta. S anynyira József Attilához is közel áll, a Csoóri kitapintotta pontokon bizonyosan, amenynyire az egy modelltől elvárható. Hiszen az ilyen modellek sosem lehetnek olyan
szabályszerűek, mint a manökenek, nem másolásra, hanem orientálásra valók, s
akkor jók, ha alkotójuk azzal a sajátos anyaggal is számol, ami majd hozzájuk alakul. S Csoóri sem egy kész minta ú j variációját kínálja fel, mert ehhez húzza a
szíve, hanem annak az irodalomtörténeti fejleménynek ad nevet, mely 1945 óta
líránkban végbement. Kormos István, Csanádi Imre, Juhász Ferenc, Nagy László,
Szécsi Margit, Szilágyi Domokos, Csoóri Sándor neve jelezheti, mire gondolunk. Ez
bizony hatalmas vonulat immár. A most készülő kézikönyvben „A fényes szellők
nemzedéke" címen tárgyaljuk. Könnyű belátni, hogy a „bartóki" ennél mennyivel
kifejezőbb és távlatosabb. S ha azt mondtuk, József Attilát is magába foglalja, csak
ilyen értelemben gondoltuk. Ahogy e művekben jelen van, s persze hogy nem eredeti mivoltában van jelen. Ám olyan súllyal így is és annyira tudatosan, hogy a
József Attila—népiek kettősség bízvást feloldottnak tekinthető. A Csoóri-esszében ez
kristálytisztán ki is fejeződik, s ez irodalomtörténeti érdeme. (Alföldy Jenő és Huszár
Tibor azonnal észre is vették.) Azt a roppant gondolati vagyont, melyet a magyar irodalom a két háború között vergődve is felhalmozott, s amit rossz optikák romhalomként láttattak, figyelmesen szétbontani és a jelenkor érdekei szerint újjáalkotni —
ezt a munkát kezdte el Csoóri. A Bogár utcától a Gárdonyi útig, meg vissza mendegélve, Veres Péter egyszer azzal hozott zavarba: „a ti dolgotok rendbe tenni, amit
itthagyunk". Pirultam, nemcsak a magam alkalmatlansága miatt, de most filoszhoz
43

illetlen látomás örömét érzem: valahol egy túlvilági rakodóparton olvassák a Nomád
naplót, s bólintanak.
A kontinuitás, amely így helyreállhat, túlmutat az irodalom körén. „Álmodott-e
valaha a világ a léleknek azokról a tengeralatti tájairól, az éjféli rémület és a h a j nali eszmélés vadon erejéről, az ösztönöknek arról a lidérctüzéről és riadó mámoráról, melyről Bartók költészete hozta az első hírt?" Ezt nem Csoóri, hanem Szabolcsi
Bence írta. (A modern zene mérlege. Alkotás, 1947. 1—2. 26.) És tőle való ez a kérdésünk szempontjából különösen tanulságos jellemzés is: „Csupa véglet, antinómia
és szélsőség (...) Forrpont és fagypont, a legkisebb részlet s a legnagyobb egység, a
legszélesebb diatónia s a legszűkebb kromatika, a legdiadalmasabb művészi fegyelem
s a legféktelenebb felbontóösztön, a legnyugtalanabb cikázás és a legkonokabb állandóság, s mindenek felett persze Kelet és Nyugat (...) Művészet, amely teljesen befelé fordult s az Ötödik vonósnégyes óta tervszerűen oltogatja ki maga körül a külső
világ hívságos fényeit, de ugyanakkor megszállottja mindannak, ami mozgás és mozdulat s az éjszaka és a siratózenék fekete gyásza mellett a barbár győzelmi táncok
és forradalmi bachanáliák őrjöngésében érzi magát legotthonosabbul! Művészet,
amely minden inkább, mint naiv és egyszerű, de azért a népzenétől újhódik meg;
zene, amely alapjaiban idegenkedik az énekhangtól, de a Cantata Profana K á r p á t medencei mítoszát csak szóhangok és kórus énektelen énekében tudja elmondani,
morajban és vijjogásban! öntudatlan mélység és értelmi magasság állandó p á r b a j a
folyik itt, egy pillanatonként megnyert és pillanatonként kiújuló ütközet, amilyet
csak az ökölbefogott és végsőkig feszített, állandóan éber és ugrásrakész formálóakarat tud győzelemre vinni." „Mindezt erőszakosan, csodával határos módon, valami magábanálló ősvilági döbbenettel és kozmikus éberséggel váltó tta v a l ó r a . . . "
(Két arckép. Alkotás, 1947. 5—6. 27.)
Idéznem kellett ezt a tárgyához méltóan pontos és kifejező jellemzést nemcsak
a Bartókhoz fordulást igazoló mozzanatai miatt, de azért is, mert olvastán nyomban
kitetszik az is, ami kimaradt a Csoóri által körvonalazott bartóki modellből. Kimaradt a köznapoktól elforduló magánosság, a szirtfenség; kimaradt az énekidegenség, az őrjöngésig feszített örvénylés: a démoni Bartók. Ez sem a Csoóri szeszélye
jóvoltából, a költészetünkben már megvalósult bartókiság kívánta ezt a módosulást
is, és a maga beérésének logikája. A népköltészethez való viszony alakulásában
ennek egész folyamata feltárul.
„A népköltészeti tanulmányt, bármily meghökkentően hangzik is, nem a népköltészet védelmében írtam. Sokkal inkább a rosszul értelmezett, idejétmúlt s megfeneklő tizenkilencedik századi realizmus ellen." (84.) A modernség igazolása végett
folyamodott a népköltészethez. Hogy mit értett modernségen? Ami fölzaklató, drámai, szentségtörő; ami a látvány helyett a lényeget fejezi ki, ember és világ viszonyát fogja zárt metaforába; a mítoszokban is ezt becsüli, ezért szereti a merész
absztrakciókat, a néger bálványokat jobban, mint a természetelvű szobrokat; hatékonyabbnak véli a látomás logikáját, mint az okszerűséget, a fikciót, a szürrealizmus
módszerét alkalmasabbnak a mai ember világképének egyidejű, többszólamú kifejezésére.
. A népköltészet ehhez a költészeteszményhez is kínált példát, el nem hárítható
igazolást. Ahogy ezeket Csoóri felismerte, hasznosította: érzékenysége, okossága, párhuzamainak bizonyító ereje ismeretes. (Szántottam gyöpöt, Egykor elindula
tizenkét
kőmives, Tenger és diólevél.) A költészet azonban, melynek védelmében a népköltészethez folyamodott, egy évtized alatt a maga háborúit megnyerte, létjogát fényesen
igazolta. Eközben azonban a népköltészet sem vesztegelt: példatárból alapélménnyé
honosult Csoóri világképében. Példájaként annak a m á r említett adottságnak, hogy
műveltségének minden eleme generatív: él, működik, növekszik, részt vesz a személyiség történelmében. így vált a folklór is „széptani" argumentumból, segédfogalomból (116., 361.) a jövő emberhez méltó kultúrájának mintájává, forrásává, az európaiság itt lehetséges formájának jellegadó talajává.
Ez a jelleg természetesen már jócskán elüt attól, amelyet korábban G. Corsóban
vagy Ginsbergben (271.) csodálni tudott. A kaland, a gátlástalanság társelemeként
44

létező szabadság helyett ma a mi lehetőségeinkből létesülő kultúra, az otthonosság
szabadságára vágyik. Bizonyos hajlamok kezdettől erre vonták. Érezte például, hogy
a megkésettség nemcsak hátrány, nem csonkaság, izgatta a műveltek s a nép kultúr á j a közötti távolság, vágyott az elveszített egységre, a modern kultúrából kipárolódott sajátos „sók és édességek" után. (417.) S aztán találkozott a még élő népköltészettel, közelről látta az embereket, akik teremtették, a sorsokat, melyek benne kifejeződnek. Olyan közelségbe került, amilyet hang verseny élmény csak ritkán adhat.
És rájött, hogy amit a modern irodalom oly nagy hűhóval hajszol, a népköltészet a
maga módján tökéletesen megvalósította: „Hányszor ültem vele együtt — megrendülve vagy meghatódva — egy-egy énekesnél, amikor azt éreztem: nincs érvényesebb világ az emberi szenvedésnél, a jó örömöknél, vígságnál, gyásznál; nincs korszerűbb élmény, mint amiben egy másik ember észrevétlenül osztozkodhat, mert a
többi csak díszlet meg kellék, égig építhető habostorta. Hogy tudomásul kell vennünk azt is, ami túl van az időn, túl van a történelmen. A barátját megölő széki
legény balladáját én semmivel sem éreztem távolibbnak, mint Radnóti háborús eclogáit, melyben a költőket is megölik. Így aztán mindaz, amit az előző években a modern költészet és a népköltészet párhuzamos értelmezése során elvileg leszűrtem,
Kallós oldalán minden érzékemmel megragadható személyes élményemmé vált." (438.)
A népélet és a népkultúra itt már nem egy művészi modell, hanem az emberi
létezés iskolája. Ami a reneszánsznak a görögség volt. (324.) Sőt otthonosabb annál,
mert értékei, ismeretei olyanok, mintha valamikor már a miéink lettek volna, csak
elfelejtettük. A rátalálás, a hazatalálás, az „identifikáció" örömével is szolgál tehát.
S Csoóriban megvolt az ehhez szükséges „őstapasztalat", mely osztályoz: elejt vagy
fölemel, szerelmet fakaszt vagy csak kíváncsiságot. (366.) A múltat is szomszédolásra
váró birodalomként képzelte el, ahol „ . . . századokkal kerülhetünk megejtő közelségbe . . . " (202.) Külön szerencséje volt, hogy a civilizáció világcsodáit s bizarr vásárait akkor nézhette meg közelről, mikor ezek az „őstapasztalatok" már éledni kezdtek. így volt — szellemi értelemben is — hová visszahátrálnia. A meghittség, a folyamatosság és az egészség támaszpontjára. (449.) „És mint aki nemcsak a testét szeretné lezuhanyozni, hanem a szemét, erőnek erejével olyan emlékek zuhanyát próbáltam kinyitni, amelyek legalább éjszakára kimosnak belőlem mindent. Grúzia
hegyi folyóira gondoltam, s a Kuba fölött lengő sasokra. Erdély hegyi legelőire, ahol
a medvét riasztó kutyák nyugtalan s harapós hűségében mindig magamra ismerek
mosolyogva. És zöldet akartam látni mindenáron: diófát, bodzabokrot, búzatáblát,
mint aki megszokta már, hogy az önkéntes szemfényvesztés az életrevalóság jele."
(450.)
Ismerős menekülés, ismerős nosztalgia — mondhatja, aki hírből ismeri a Nomád
naplót. Aki elolvassa, tapasztalhatja, hogy a modern emberi életforma és kultúra
egész problematikája szoros viszonyban áll ezzel a „menekülés"-sel. Hangoltsága is
drámaibb, mint a nosztalgiáké. S bartókisága is a korra vall, erdeje nem az ellentétek egyik pólusa: tündérkert, melyet „dögvész paripáz", s az ellentétek átfogására felszánt tehetség most egyszerre lehet forrásra hajló szarvas s érte reszkető, kiszárításának folyamatát szenvedő tudós. Lehet? Kénytelen lenni. Méri a maga erdejét, mint birtokát a tulajdonosa — mondhatnók József Attila után szabadon, de nem
oktalanul, mert amit lát, dermesztő, mint a „téli éjszaka", csak testközelibb, a ballada épp kulminál, cselekvésre kényszerít. A tekintet azonban tiszta, a szellem döbbenetében is európai. Az ősi és a modern sokat emlegetett végleteit most sorsa és
szelleme feszültségeiben: saját szerepe drámájában kell átélnie. Nagy László nevezetes kérdésére: „Ki feszül föl a szivárványra?" — Isten ne adja, könnyen ő lehet a
felelet. Hogy „Személyes hozzájárulásunk nélkül ma már nincs világ" — ehhez elszántan tartja magát (35.) Benne testesül meg a „gondra bátor és okos" férfi lejáratott eszménye, az értelmiségi, aki úgy teljesíti hivatását, hogy maga is szebb lesz
általa. Dicsérheti hát Sziszüfoszt, akinek a „világhoz fűződő kapcsolatát nem az ideoda guruló kő jelképezi, hanem világosan látó agya, amely fölismerte és elfogadta
sorsát egyetlen lehetőségnek". (68.)
45

Vállalkozásait végül is ez minősíti, s ez emeli a sokféle ügybuzgalom fölé: ú j
emberi minőség forr ki általuk. A kritikus szeretheti ezt az emberséget anélkül, hogy
ügyeiben osztozna. Tréfálkozhat vonzalmain, mint Orbán Ottó a táncházmozgalomra
eső hangsúly fölött. Pedig Csoóri funkcióival együtt tárgyalja ezt a jelenséget: zenei
anyanyelvként, zene és tánc magasrendű egységének példájaként, s a nemzeti tudat
forrásaként. Csoóri mindig kiadja indítékait, felfedi magasabb szempontjait, hiszen
tudja, sorsot nem lehet konspirálni. Én mégis értem Orbán Ottót. Talán egyetlen
költő, akivel hangversenyeken is lehet találkozni, és ha elképzeli, mit érthet Bachból, aki sosem hallotta, akkor vitánk elnapolásában könnyen megegyezhetünk. Hát
ha egyszer a táncházban is találkozunk! Egyet biztosan tudok: Európa színpadain
rohamosan emelkedik a folklór ázsiója. És azt is, amiről már nem Orbán Ottót kell
meggyőzni: Csoóri azért érett műalkotássá, remekművei létüket annak köszönhetik,
hogy szerzőjük a folklór mai létének gondjait is felvállalta. Mert politikum és esztétikum vonzásában mindkettőnek engedett (A pályakép zavarai, 355.), s azért alkothatta újjá magában a magyarságot is, mert megtörtént vele is, ami a magyarsággal.
Épp ezért csoda, hogy most ilyen épen, a szerencsés beérés bőségével áll olvasói
előtt. Pedig a megkésett indulás, a Nagy László, Juhász Ferenc által véghezvitt áttörés után nehéz volt magáratalálnia. Erről Orbán nagyon autentikus megfigyeléseket közöl. Olykor úgy látszott, elég a rossz akusztika, a veszteglés, a tehetetlenség
miatti türelmetlenség lázaiban. Aztán pedig, hogy megszakad a ráhárult terhek alatt.
Sziszüfosz könnyen elvadulhat, eltorzulhat, ha sziklájával nem tud meghitt, tartalmas viszonyt létesíteni. S Csoóri mindig a nagy költészet mértékével mérte a maga
dolgait. Hozzá az orfikus költészet lorcai, Nagy László-i vívmányaira figyelve, noha
benne apollóibb alkotóhajlamok rejlettek. Így lett az önromboló szigor s a folytonos
újrakezdés rekordere. Ellenfelei könnyű céltáblája.
Ennek most már bizonyára vége. Helyére érkezett, szerepe kiforrt, ennek tudata
esszéi arculatán is tükröződik. A gondolatvezetés nagyvonalúsága, a másfajta észjárással is számoló tolerancia, a kérdőjelek mögött is bizonyos hűség: a stílus, melyről beszéltünk, ennek az érettségnek a megnyilatkozása. A parádés, a hazárd magyar,
aki lehetett volna — megeresztett kantárszárral neki az erődítménynek s aztán bezúzott fejjel sirni! — építkező magyar lett a beérés során, aki szétszedi az ártalmas
romokat, elsöpri a szemetet, s kedvet ad a templomhoz, melyet mégiscsak fel kellene
épiteni. Bírálni persze lehet, de a céltáblasorból kinőtt, s ez jótékony hatással lesz
kritikusaira is. Én azért nem bírálom, mert — szemérmesen szólva — egyetértek
vele. Portréiból ugyan én is hiányolom a szigort, de a módszeres kritikát nem tőle
várom, s felismerései, remek találatai fölösen. kárpótolnak.
Mostanában egyetemi berkekben sűrűn hallható a panasz: a közösségi szellemű
költészet és gondolkodás egyre népszerűtlenebb. Ma már József Attila sem kell, Nagy
László még tartja magát, de holnap már ő is a második vonalba szorul. Weöres
Sándor és T. S. Eliot a költőeszmény, a becsvágyóbb egyetemi hallgatók Heideggert
olvassák és követőit tisztelik, tudákos módszerekben keresik lehetőségeiket, a nagy
többségét pedig nem érdekli semmi. Tudom, a keserűség torzítja ilyenre a képet, de
ha igaz volna is, inkább az oktatást és a felvételi rendszert minősíti, mint a közgondolkodást. Lám, a „Csoóri-tanszék" népszerű, noha szelleme közösségi. Nem kell
hát elsietni a harangozást. Amit a gálya és a víz viszonyáról Petőfi állított, eddig
még mindig igazolta az idő. Most Csoóri révén. — (Könyvét a Magvető adta ki,
Hegedős Mária szerkesztésében. A címadó esszé itt jelent meg először. Ezek nem
mellékes adalékok, az iméntiek szempontjából sem, hogy miért nem, máskor m a j d
előadom.)

46

T. BÍRÓ ZOLTÁN

A magyar állampolgár
Hányan, s hányszor feltették már a kérdést: ki volt Veres Péter? Szépíróként,
közíróként, népnevelőként vagy politikusként becsülhetjük-e leginkább, miben alkotott jelentőset, s mennyiben? Gyanítom, hogy az emberi-közösségi szerveződés alaptörvényeit, evidenciáit és a legújabb kori magyarság életlehetőségeit kutatva vált
íróvá, népnevelővé és politikussá is igazán, s innen nézve számára is, számunkra
is mindegy, hogy egy-egy szépírói teljesítményben, publicisztikában vagy a közvetlen cselekvésre alkalmat adó, és így a nyilvánosságot nyerő közszereplésben
jelentkezett-e lényeget kutató, s építkezésre szánt alkotó energiája. Benne természetesen okozhatott olykor konfliktusokat az írói és a politikai indíttatás, a környező
világ s az ember alakítására vonatkozó esztétikai és politikai eszközök természetes
különbözése. Ám közösségi ügyet képviselt mindvégig, s így nem ez az ő esetében
egyébként is feloldhatatlan konfliktus lett úrrá munkásságán, hanem éppen fordítva:
a vállalt ügyek iránti felelősség uralta a belső ellentmondásokat, a lelki válságokat,
s a közösségi célok az egyéni választásokat, így a kifejezési eszközöket, a cselekvési
módokat is. Ez jellemzi végig, az indulástól az utolsó pillanatokig ezt az életművet.
Akárhonnan indulva vizsgáljuk Veres Péter munkásságát, mindenképp az tárul
elénk tehát, hogy szinte biológiai-fiziológiai érdeklődéssel kutatja — az állati csoportélet alaptörvényeit is figyelembe véve — az emberi közösség életét, a közösségi
lét alapvonásait, törvényszerűségeit, rendkívül következetesen haladva mindig az
általánosabb törvények kitapintásától az „itt és most" konkrétságáig, közvetlenül a
magyarság éppen időszerű, de a jövőben fontos létkérdései felé. Filozófusi hajlandóságokkal a „tenyészetet", s a tenyészet törvényét feszegeti, de mindig a politikusra
jellemző gyakorlatiassággal, s főként a Veres Péterre különösen is jellemző sajátos
pragmatizmussal: hogyan lehet hát a közösséget jobb, megtartóbb, életképesebb közösséggé tenni, s miféle tennivalók adódnak egyáltalán? A Veres Péter-i alapeszmék
és kulcsszavak világában többek közt van két kifejezés, amely jól példázza, hogyan
lesz az ő logikájában a tenyészetfilozófiából napi cselekvésre ösztönző gyakorlatias
elmélkedés. E kettő: „a gondviselő társadalom" és a „guvernamentális gondolkodás"
ideája. Egyik sem merőben ú j gondolat, hiszen sok mozgalom, a szocializmus felé
tartó mozgalmak mindegyike hangoztatott ilyen eszméket, mégis van jelentősége, s
van külön jelentése, ha az itt és most igénye szerint mérjük meg igazságtartalmukat
és újdonságukat.
Veres Péternek szegényparasztként, pályamunkásként, az agrárszocilista mozgalom tagjaként, s egyre tudatosuló íróként egyaránt látnia kellett — s mert éles
szemű s reálisan gondolkodó, különleges tehetségű ember volt —, nemcsak látta, de
értette is, hogy a magyar társadalom a XX. században végképp beteg társadalom
lett, hogy a XIX. századi forradalmi, majd a kiegyezéshez fűződő remények teljesen
szertefoszlottak. Két világháború a vesztes oldalon, á Trianonnal páratlanul megcsonkított ország, a fogyatkozó népesség, a félfeudális társadalmi viszonyok, a megkésett
és torz polgáriasulás, fehér terrorral, anyagi és szellemi nyomorúságokkal tetézve
m á r nem egyszerűen nyomorúság lett, hanem a közösség puszta létének súlyos veszélyeztetettségét jelentette. Ezt persze sokan látták, a kérdés mindig is az volt, miben látták a választ. Az utak itt többfelé ágaztak. Veres Péter a szocialista utat
* A „Gyorsuló Idó"- sorozatban „Gondviselő társadalom" címmel jelent meg e g y kis válogatás Veres Péter írásaiból. Bata Imre válogatása természetesen nem tükrözheti a gazdag életmű
teljességét, de néhány jellemző, fontos írás kiválogatásával alkalmat teremt a Veres Péter-i
eszmerendszer, s néhány közérdekű kérdés újragondolására. Ennek a kis kötetnek az olvasása
nyomán születtek ezek a sorok is.

47

járta, tárgyilagos, olykor hűvösen tárgyilagos szemmel nézve körül, olykor messianisztikus indulatokkal és profetikus hittel is kutatva a jövő lehetőségeit. Az elétáruló kép azonban éppen a „nem gondviselő társadalom" és az egyáltalán nem
„guvernamentálisan gondolkodó" tömegek képe — mondhatjuk, később született fogalmakat visszavetítve a korábbi helyzetre. Vagyis egy mindenféle kormányzati politikával, a hatalommal szemben eleve gyanakvással, sőt gyűlölettel élő nép, az indulatokat értelmes cselekvésre váltani képes műveltség nélkül, és egy társadalom, neki
megfelelő kormányzattal, államhatalommal, amelynek nincs a népre vonatkoztatható
politikája, csak félelmei és erőszakszervei vannak. Mi ú j a t hozhat itt a szocializmus?
Sok mindent, de a legnagyobbat, vagy legalábbis az egyik legfontosabbat azzal, hogy
ezt az alapviszonyt megváltoztatja. A felszabadulás előtt az lehetett a kérdés, hogy
vajon utópia-e feltételezni Magyarországon állam és állampolgár, hatalom és nép
viszonyának ilyen sarkalatos megváltoztatását, vagy a közelgő szocializmus közvetlen előképének csakugyan realista részlete lehet-e ez az elgondolás. A felszabadulás
pillanatában a beteljesedés reménye természetesen csillant meg s bontakozott néhány esztendeig, s ugyanilyen természetesen öltött testet a haladó baloldali erők,
köztük a népi írók terveiben, programjaiban egészen a fordulat évéig. Az ötvenes
években, amikor a népre hivatkozás minden politikai mozdulás elhagyhatatlan velejárója volt, s amikor a politikai hatalom egyre nyilvánvalóbban s egyre durvább
formákban távolodott el a sokat hivatkozott néptől, ennek a viszonynak a változása
— ha történelmileg csak pillanatokra is — teljesen reménytelennek tűnhetett, felemlegetése is csak apologetikusan, az adott helyzetre tekintettel, tehát csak mélységesen hazug módon lett volna lehetséges. Még valószínűbb, hogy föl sem merülhetett, hiszen a mindennapok keserves taktikai harcai, a nyomasztó politikai légkör közepette, valószínűleg már egy cseppnyi enyhülés reménye is igen nagy dolognak látszott az értelmiség szemében. A hatvanas évek sok vonatkozásban változékony, de
mindenképpen oldott, termékenyítő, a kölcsönös politikai bizalomból táplálkozó légköre teremtette meg a feltételeit annak, hogy egyáltalán említsük, de perspektivikusabban, s általánosabban is keressük állampolgár és állam, közösség és politikai hatalom viszonylag kiegyensúlyozott együttélésének és közös felelősségének lehetőségét.
Veres Péter a magyar állampolgárt kutatta. Korábbi írásaiban a parasztban, s
mindenekelőtt a parasztban látva a meghatározó erőt a „kollektivista" társadalomhoz, később általánosabban, a paraszti eszményekből kiindulva, de m á r osztálykorlátokon átlépve kereste, s szorgalmazta egy új politikai-közéleti magatartásforma és
műveltség meghonosodását Magyarországon, s tágabban a Kárpát-medencében, amely
már nemcsak államot, de állampolgárt is feltételez.
A magyar társadalomból fájdalmasan hiányzott mindig a magyar állampolgár.
Ahol — Gombár Csaba tanulmányaiból kölcsönözve a kifejezést — az „alattvalói
tudat" munkált, vagy a nyakas „csak azért is" szembenállás, pontosan meghatározható történelmi okok következményeképpen még a XX. század közepén is, ott nyilvánvalóan nehézkesen alakulhat ki később is, más történelmi-társadalmi körülmények között az állampolgárnak megfelelő, s benne megfelelően tudatosuló államhatalom, s a demokratikus társadalmi igényeknek megfelelő, a minden demokratizmus nélkülözhetetlen alapját képező állampolgári lét és az igazi állampolgári tudat.
A Veres Péter-i logika és kifejezésmód szerint ehhez elsősorban gondviselő társadalom kell. Vagyis olyan társadalom, amely akar is, képes is gondoskodni a közösség egészéről és egyedeiről a szó biológiai értelmében, ha kell, gondoskodni tehát a
nemzet fennmaradásáról, a nyelvi-etnikai-kulturális közösség biológiai, de azontúl
szellemi, erkölcsi egyensúlyáról. „ . . . az ország, a nemzet azoké lesz — mondja Veres
Péter —, akik fenn akarják tartani, akik akarják fenntartani." S hogy fenntartható
legyen, ahhoz a gondoskodó társadalom célszerűsége, realizmusa és igazságossága
kell, vagyis olyan államhatalom, olyan kormányzat, amely képes eszközeit ennek
érdekében mozgósítani, amelynek van politikája a közösség fenntartására, s van sorrendisége, hogy meghatározza saját cselekedete,, intézkedései sorát és hangsúlyait.
Nem elsősorban szociális, hanem társadalompolitikai gondoskodásról van tehát szó.
Tudjuk, mint Veres Péter is tudta, hogy ilyen politika, ilyen társadalmi berendezke48

dés és gyakorlat nélkül egy-egy állam polgárai sohasem válnak igazán állampolgárokká. A guvernamentális gondolkodásnak — Veres Péter másik kedves eszméjének
— a megvalósulása tehát annak függvénye, hogy a közösség tagjaiban van-e valódi
közösségi tudat és érzület, s ha van, a közösség érdekei érvényesítőjének láthatják-e
a kormányzatot. Az állami létet pedig, mint a közösségi lét természetes formáját, s
az államhatalmat, mint a közösség hatalmi eszközét tekinthetik-e, vagy csupán rájuk
erőltetett, föléjük rendelt hatalmat látnak benne, amelyet tetszik nem tetszik, el kell
viselni, ki kell bírni. Ez utóbbi esetben a politikai passzivitás, a közéleti közömbösség, az állammal szembeni bizalmatlanság, a közéletben aktív személyekkel szembeni gyanakvás lesz általánossá, s állampolgárok helyett privát polgárok egyedei
teszik a közösséget — már amennyiben közösségnek mondható az egyáltalán, ilyen
körülmények között. Ez a helyzet szükségképpen hozza magával az államhatalom
labilitását, de ami ennél súlyosabb, az egész közösség túlérzékenységét, sérülékenységét, vagy éppen életképtelenségét.
A guvernamentális gondolkodás Veres Péter-i fogalma voltaképpen a társadalomban, az országban, a nemzetben való otthonosságot jelent, a társadalom, az ország,
a nemzet valamennyi dolgában való otthonosságot, tehát valódi „állampolgári" gondolkodást és mentalitást. Az állampolgárét, aki tudja, hogy beleszólása van a dolgokba, s aki azt is tudja, mire való az állam, a kormányzat, s alkalomadtán számon
is kéri, hogy betölti-e közösség által rendelt hivatását. A guvernamentális gondolkodás tehát öntudatot is jelent, a XX. századi modern ember öntudatát, aki egészséges
birtokon belüliséggel, s felkészültséggel használja eszközeként a létrehozott demokratikus intézményeket és közösségi létesítményeket, s ha kell, kiköveteli a hiányzókat. A jogait, s a közösség iránti kötelezettségeit ismerő, értő, s eszerint cselekvő
állampolgár eszménye ez, ám egyúttal olyan társadalomé is, amely ezt életrehívni, s
életben tartani is képes. „A szocialista társadalmak már nem osztálytársadalmak —
í r j a Veres Péter —, hanem néptársadalmak lesznek, és ezekben valóságos, eleven,
mindenütt jelenlevő és mindig hatékony állampolgári felelősségérzetre volna szükség. De ha felelősségre, akkor tájékozottságra, hozzáértésre és demokratikus közösségi életre is, mert kollektivista néptársadalom nem alakulhat ki elemi demokratizmus nélkül." Minden bizonnyal vitathatatlan e szavák bizonyos aktualitása. Különösen, ha hozzátesszük, hogy Veres Péter e tárgyban írt sorai között mindig ott vannak azok a sorok is, amelyek a nehézségeket, esetleg váratlan nehézségeket elviselni
tudó közösség, illetve állampolgár (közösségi ember) fontosságára figyelmeztetnek.
Emlékezzünk csak arra, hogy az ötvenes évek politikájának a kudarcát nem a nehézségek, s nem a viszonylagos anyagi jólét hiánya okozták, hanem az elemi demokrácia
hiánya, s a hatvanas évek politikájának sikereit sem csupán az életszínvonal emelkedése, hanem legalább ilyen súllyal a törvényesség, az oldódó-demokratizálódó légkör, az emberi lehetőségek szélesedése, a szellemi élet pezsdülése. A nehezebb korszakokban próbára tett politikai-morális tűrőképesség is függ az állampolgári lehetőségek szintjétől, a guvernamentális gondolkodás meglététől, s az esetleges összeroppanások, rossz, kapkodó reakciók sem maguktól a nehézségektől következnek be,
hanem a felkészültség és az átlátható, a közösség számóra elfogadható társadalompolitikai program, a perspektíva hiányától.
A „gondviselő társadalom" és a „guvernamentális gondolkodás", vagyis a kollektivista állam és a magyar állampolgár eszméje mint a bármiféle értelemben vett
tágabb közösség elemi érdeke jelenik meg Veres Péternél. A nyelvi-etnikai értelemben
vett közösség számára létérdek ezeknek az eszményeknek a megvalósulása minél magasabb fokon, mert puszta biológiai léte követeli, de a közösség biológiai, szellemi,
erkölcsi egészsége is függ ettől. Hiszen a társadalmi gyakorlat minősége és az állampolgári mentalitás minősége úgy függ össze, hogy az végső soron az etnikai közösség
fennmaradásához szükséges népszaporulatot, a közösség együtt-tartásának lehetőségét,
lelki épségének (lásd az öngyilkosok, az alkoholisták, az idegbetegek statisztikai adatait) fenntartását határozza még. A politikai-gazdasági értelemben vett közösség számára természetesen épp ennyire létérdek, hiszen az emberi élet minőségét, a termelést, a fogyasztást, a művelődést, a közélet színvonalát és a kulturált kormányzás
4 Tiszatáj

49

lehetőségeit egyaránt létrehozó-fejlesztő tényezők ezek. Veres Péter gondolkodásában
az etnikai közösségi és a politikai-gazdasági közösségi szempont így fonódik egybe
természetes egységgé, az etnikai felelősség nála így társul teljesen mindennapi módon a társadalompolitikai progresszió szolgálatával, mint ahogy sajnos korántsem
társul ma még e kettő ilyen természetesen a közgondolkodásban. Éppen ez a d j a
Veres Péter hasonló tárgyú írásainak bizonyos értelemben szomorú időszerűségét.
A két igazodási pont, az etnikai tudatosodás, és a progresszív politikai-állampolgári
attitűd részleges elkülönülése jórészt csak a humán értelmiségi gondolkodásra jellemző. Az általánosabb, a közgondolkodás egészére érvényes probléma inkább az,
hogy még ma is komoly gondjaink vannak mind a nemzeti, mind a vele összefüggő
állampolgári tudat, illetve öntudat állapotával, színvonalával, korszerűségével kapcsolatban. A probléma mindkét oldalának eredője visszanyúlik az ötvenes évekre,
amikor sem az egyik, sem a másik nem volt szalonképes, pontosabban nem volt
megélhető és kimunkálható. Valószínűleg jelentős mértékben hátráltatta a változásokat az ötvenes évek doktrinér, frázisos történelemszemléletére válaszul érkező,
úgynevezett deheroizáló hullám is később, majd azt követően az a technicista-ökonomista szemlélet, amely mind az oktatásban, mind a közművelődés, a tömegkommunikáció egyes ágazataiban kezdett eluralkodni, s kezdte háttérbe szorítani azokat
a humán diszciplínákat, amelyek nélkül pedig sem reális nemzeti önszemlélet, sem
állampolgári tudatosság, s így sem történelmi, sem szociológiai műveltség nem alakulhat ki. Ez részben ismeretanyag, részben beállítódás dolga. Ami az ismeretanyagot illeti, az megfelelő válogatással, jó súlypontozással átadható az iskolai oktatás és
az ismeretterjesztés keretében, a beállítódás kérdése azonban bonyolultabb, mert
az már a közmorál, a közszellem, s a konkrét társadalmi viszonyok függvénye.
Ez utóbbi tekintetben bármennyi is a megnyugtató jel mai közéletünkben, feltehetően sokkal hosszabb folyamat hozhat valamelyes eredményt, mint amennyi idő elegendő volt arra, hogy az egészséges és nélkülözhetetlen nemzeti-állampolgári tudat
kialakulását egy rossz irányú politikai gyakorlat megakadályozza vagy meglevő, máikialakult elemeit roncsolja.
Az idősebb, sok vihart élt generációk tudati-érzelmi beállítódása természetesen
már nehezen változtatható. Ezért kap Veres Péternél is oly nagy hangsúlyt mindig
a nevelés, pontosabban az ifjúság nevelésének a dolga. Nevel persze mindenekelőtt a
társadalom azzal, hogy olyan, amilyen. Nagy és számunkra különösen szemléletes
példára gondolva írja Veres Péter: „A Habsburgoknak, mint már említettem, »-gutgesinnt« emberek kellettek. Ezekre viszont az jellemző, hogy nem túlságosan intelligensek — zsenialitásról nem is szólva — mert a konformizmussal ez nem is fér
össze. Így húzódik le a kontraszelekciós gyakorlat a falusi jegyzőig és csendőr őrmesterig és egyáltalán, minden magastól a legalacsonyabbig. És így lép a kormányzati bölcsesség helyére az adminisztratív huncutság, érvényesítvén belőle ki-ki a
maga részét, a miniszter is, az alispán is, a szolgabíró is, s ha ők is, akkor a falusi
jegyző is. És így lesz a kormányzás mind-mind alpáribb, korlátoltabb, ész és tudás
híján zsarnokibb... de ugyanakkor impotensebb i s . . . " Ennek pedig természetes
folyamánya — folytatva Veres Péter gondolatmenetét — hogy a zsarnoki rendszer,
s az általa előhívott szociológiai-lélektani folyamatok lehetetlenné teszik a guvernamentális gondolkodás kialakulását, s a fiatalokat olyan magatartásformákba szorítják — mint az elvtelen alkalmazkodás, a szélsőséges, differenciálatlan szembenállás,
vagy a teljes politikai közöny — amelyek aztán megváltozott történelmi-társadalmi
körülmények között is nehezen oldódnak, s hosszasan tovább rontják a közgondolkodást. Persze nemcsak a zsarnoki, de a liberális és a demokratikus politikai rendszereknek is érvényesül a maguk spontán nevelőhatása, s a rendszer minden erénye
és minden hibája, hiányossága így jelen lesz főként az ifjúság kialakuló magatartásformáiban, reflexióiban. A társadalom azonban nemcsak spontán nevelő tényezőként
jelenik meg, hanem mindenkor fellép úgy is, mint tudatos, módszeres nevelő. A modern társadalom, még inkább a szocialista társadalom pedig különösképpen. Mindenféle tudatos nevelés alapvető kérdése — és ez közhely — hogy tud-e eszményeket
állítani, illetve a legfontosabb eszményeket képes-e vonzóvá tenni az ifjúság előtt.
50

Mivel ősrégi tapasztalat, hogy az ifjúság nem élhet eszmények nélkül, könnyű kikövetkeztetni, hogy ha nem mi, akkor mások, ha nem a társadalom, akkor a társadalmon kívüliek teremtenek számukra éppen vonzó eszményeket, vagy olyan rétegek, akik ugyan a társadalmon belül vannak, de „eszménykínálatuk" az emberi teljességhez képest enyhén szólva is sekélyes. Az eszmények egyúttal kötőanyagai
mindenféle oktatásnak, nevelésnek és szervezésnek, s rendező elvét adják a közgondolkodásnak és közcselekvésnek. Hiányuk — Veres Péter szavaival élve — emocionalizmust, nihilizmust, neurózist, elbizonytalanodást szül, s megint ott vagyunk, hogy
a guvernamentális gondolkodást is lehetetlenné teszi, hiszen annak is kötődnie kell
valamihez, s ahhoz a kormányzat, az állam egymagában kevés. Pedagógiánk nagy
erőpróbájának ígérkezik az elkövetkezőkben, hogy képes lesz-e ilyen vonzerőt gyűjteni és szétsugározni. Nagyon valószínű, hogy a magyar állampolgár eszményét kellene itt kimunkálni és vonzóvá tenni úgy, hogy ahhoz 16—18 évesen, de 30 évesen is
kapcsolódni lehessen. Ehhez pedig ú j r a végig kellene gondolni a már-már elavultnak
mondott eszmények mai érvényességét, a családét, a nemzetét, a munkáét, az értelmes emberi cselekvését és a demokráciáét. Az pedig már nem pedagógiai és nem
közművelődési, hanem társadalompolitikai feladat, hogy olyan demokratikus intézmény- és szervezetrendszer jöjjön itt létre, amelyben senki sem érezheti magát másodrendű vagy harmadrendű állampolgárnak csak azért, mert a társadalmi munkamegosztásban ilyen vagy olyan helyet foglal el, s amely naponta képes igazolni az
állampolgári lét értelmét, pontosabban igazolni, hogy egyáltalán van értelme az állampolgári minőségnek, s vele együtt a közcselekvésnek. Ellenkező esetben az eszmények frázisokká, az intézmények antiintézményekké válnak. Van arra történelmi
tapasztalat, hogy még a legfiatalabb korosztályok is kényszerűen magukkal hurcolják, magukban viselik mindazon társadalmi-közösségi betegségeknek a nyomait,
mindazon csalódásoknak, megrázkódtatásoknak a következményeit, amelyeket el kellett szenvednie s át kellett élnie ennek a népnek ebben a században. Erre mutatnak
azok a rossz jelenségek, megnyilvánulások, amelyeket sokat emlegetünk, s amelyek
nem magyarázhatók sem együtt, sem külön-külön csupán egyetlen jelenvaló társadalmi problémával. Ha ehhez hozzátesszük az általánosan, szinte minden országra
kiterjedő úgynevezett világproblémákat, civilizációs bajokat, s a még várható nehézségeket, akkor azt kell mondjuk: nincs sok késlekedni valónk. Múltat, jelent, jövendőt nemcsak bevallani kell, hanem sürgősen megteremteni azokat az emberi-közösségi fogódzókat, amelyek szükségesek a nemzet, a szocialista társadalom egészségéhez, egészséges gyarapodásához. Azt kell megnéznünk tehát — legalább az elmúlt
néhány évtizedre visszamenően —, hogy mi hiányzott legjobban, s legtartósabban a
mi magyar társadalmi létünkből, s ebből következtetve próbáljunk előregondolkodva
cselekedni. Veres Péternek és sok más közírónknak igaza volt abban, hogy a közösségi kohézió, az állampolgári tudat bizonyossága, az érett állampolgári lét adta
magabiztosság hiányzott e században legjobban. Talán nem túlzás azt mondani, ez
lett a magyar társadalom hiánybetegsége. így torzultak olykor még jobb szándékok
is közösségellenessé ebben az országban, itt kell tehát, ezen pontokon kell koncentrálni a társadalmi gondoskodás különféle lehetőségeit. Ez látszik Veres Péter egyik
legfontosabb igazságának.
Az első mondatokban én is — mint már annyian — azt a kérdést tettem fel: ki
volt Veres Péter voltaképpen? Szememben ő volt „a magyar állampolgár", aki az
országban mindenütt s minden dologban otthon volt, aki tudta, hogy nemcsak joga
van beleszólni, de bele is kell szólnia minden közérdekű ügybe, mert felelős is a
következményekért, nemcsak elviselnie kell azokat. Kérdés, a mai középgeneráció és
a náluk fiatalabbak, akiknek már ma, de méginkább holnap kikerülhetetlenül felelősséget kell vállalniuk a közösség sorsáért, így gondolkodnak-e. Mert születtek ebben az országban mindig zseniális vagy legalábbis kiemelkedő tehetségű művészek,
tudósok, sőt politikusok is, de a legritkább pillanatokban volt mögöttük tömegmozgalom, mert hiányzott a reagálni képes és együttműködni kész közszellem.

4*

51

ALFÖLDY JENŐ

Benjámin László: Két évtized
Megtömött szatyraiddal szálltál vonatra tegnap.
Szaladgálsz dolgainkban, távol egy éjjel, egy nap.
Rendet csinálsz a házban, vesződöl
pénzügyekkel;
ébren talál az éjfél, talpon a kora reggel.
Várnak, mint máskor is, kicsinyes napi harcok,
leszid goromba árus, morózus
hivatalnok.
Vár a teknő, a tűzhely, varrógép — s még mi minden!
Ügyetlen választottál, látod, amikor engem;
lélek kalandosát, örökkön tépelődőt,
kapkodót, megviselt idegzetű elődök
nyugtalan ivadékát; költőt, kinek nem ízlett
a testi munka malma, se hivatal, sem üzlet;
ki volna bárhol is, sosincs egészen ottan;
búsong csak a világ bajával
megrakottan.
Láttam én, megjegyeztem, még könnyebb léptű, táncos
idődben mennyi szívet, szemet vonzott
magához
szép lábad, kedves arcod, hegyes, rugalmas emlőd.
Kérleltek derekabbak, hogy választ adj, igenlőt
— mégis hozzám szegődtél. így lett minden napod
tizennyolc óra munka, huszonnégy óra gond.
Talpon csak, egyre résen: bajban voltál a higgadt,
tudtál bármely keservben álarcot venni, vígat —
voltál hozzám igaz, ha kellett:
színleléssel,
nyugtató szép szavakkal, szerelmes öleléssel.
Ö, asszonyi karok, lábak, ti kulcsolódók,
összefogók a férfit, mint abroncsok a hordót!
Lágy voltál és megedzett, fonódtál rám tűzessen,
magad hajlítva hozzám, tartottál: szét ne essem!
S mivel tölt meg a kor? szerelmed mire őriz?
Nemes bor lesz-e éltem, vagy poshadó esővíz?
— mit gondoltál te azzal! lelkedben élt olyan hit —
De jó is volna hinni magamban
tizedannyit...
Becsapódott mögöttünk immár két évtized
két nehéz kapuszárnya — mit bír el még szíved,
mit látsz kecsegtetőt, háttal az ifjúságnak?
Csuklóid fájlalod, eres, dagadt a lábad;
be vagy kerítve végképp: egy férfi, négy gyerek,
ragadozó fogakkal faljuk fel életed.
Lázadtál volna fel! — ne mondd, hogy nincs okod rá:
hisz éppen gyöngeségem, csöndem tett
zsarnokoddá.
Te mégse lázadoztál — voltál, hogy én lehessek;
adtál oly egyszerűen, mint fényt az égitestek.
S én mindent elfogadtam, magától
értetődőn,
szelídségnek hazudván alantas férfigőgöm,
s adtam nevet neki: Sors, Hivatás,
Költészet!
Futnék el már előle, dobnám el az egészet,
zajostul, sikerestül, kínostul
odahagynám,
bújnék egy zugba véled, kenyéren élni, hagymán,
52

ha másképp nem találhatsz pihenőt már, nyugalmat,
hőség és fagy között még nyárvégi jó fuvalmat.
Futnék, vinnélek el... s aztán, ha mégsem így lesz —
segíts meg egyszer azzal, hogy magadon segítesz!
Nem ittam életemnek fenékig még a rosszát,
sebek várnak, kudarcok, csont-hajlitó
Canossák,
s az ördög tudja, még mik — s nem bírok szökni mégsem.
Valamit kezdtem ifjan: hát lássuk, mire végzem!
Sorsom előre lódít? korán a föld alá tesz?
Nekem e sors fonákja, a rossz is — mint a mágnes.
Töprengve, bűntudattal mindez eszembe ötlött,
miközben hánykolódó szívem jelenti jöttöd.
Késő a délután már, most szállsz fel a vonatra,
ideges vagy, rohantál, sóhajtva ülsz a padra;
hajad rendezgeted, lesimítod a szoknyát,
élénkebb ívre húzod ajkad halvány pirossát.
Most, hogy leülhetsz végre, gyereksírás se hajszol,
foglalkoznál magaddal — de ültödben elalszol.
A Két évtized Benjámin László legfontosabbnak vallott kötetében, az 1955-ös
Egyetlen életben jelent meg, a nagy visszhangot keltő Köznapi dolgok igézetével
együtt. Az utóbbit Déry Tibor így köszöntötte folyóiratbeli megjelenésekor: „Annak
a reményünknek adhatok kifejezést, hogy az élet és a művészet egymáshoz való
viszonya most visszakapja helyes arányait."
Benjámin méltatója ekkor valóban élet és művészet helyes arányainak visszaszerzéséről beszélhetett: a költő már fiatalon, a háború előtt és alatt — munkásmozgalomban fölnőtt lírikusként — létrehozta azokat a tradícióit, melyeket fölfrissítve, s
a maga mögött hagyot fél évtizednyi költészetét fölülbírálva, magasabb szinten megújulhatott.
1943-ból származik például ez a versrészlete a Szegedi útból: „Az első este. (...)
kezében menyasszonyi csokorral / bandukolt mellettem csöndben, álmosan / feleségem, karján tömött szatyorral." Két évtizeddel szerelmük kezdete után is „tömött
szatyrokkal" jeleníti meg feleségét a vers első sorában, s ez a véletlenszerű szóegyezés az életmű egészére kitekintő versolvasó szemében szinte az állandósult családi
teherviselés jelképe lesz.
A családi élet ábrázolása mindenkor hű tükre, hogyan állnak Benjámin dolgai a
külső világban. Menedéket ad a család a meghajszolt embernek, mint a felszabadulás előtt? Biztos kikötőt kínál-e, a költő egyéni „osztályrészét", mint a háborús bújdoklás „charybdisei" közül hazatérve? Sokgyermekes házanépe vonzó mintául szolgál az embereknek, a „hajadon lányok, nőtlen férfiak"-nak? Példát mutathat-e az
egész társadalomnak azzal, hogy a családon belül — mint írja a Családi
képeskönyvben — „demokráciában élünk"? A Két évtizedben az önmagát eltévelyedettnék érző
„politikai költő" a lelkiismeret kérdését teszi föl: érdemes volt meghozni érte az
asszonyi áldozatokat, amikor „Sors, Hivatás, Költészet" értelme kétségessé vált?
A Szegedi út a háborús idők és a mélypontra jutott munkásmozgalom kínzó
gondjai közepett is biztos fedezetként állította a küzdelmek hátterébe a „szerelmes,
dolgos társam" méricskélés nélküli osztozását a sorsban, s erőtadó bizalmát a társadalmi harcokhoz. A vers ennek megfelelően szinte két részből áll: külön szól az
egymásért jóban-rosszban helytálló szerelmesekről, s külön a mozgalomról.
Most, hogy Benjámin fölismerte: közösségi megbízatása egy hatalmi csoport elvárásaihoz igazodva vészesen leszűkült —, majdhogynem ő is azt a kérdést teszi föl
magának, hogy ahol zsarnokság van, ott vajon az ember akaratlanul maga is a zsarnokává lesz közvetlen környezetének? Bűntudatosságában is tisztázza: az asszonyi,
családanyai önfeláldozás magától értetődő és önkéntes, az ő megingott küldetéstudata szempontjából épp ezért példamutatóan és megszégyenítően szép. (A feleség
Benjámin számára korai versei szerint is erkölcsi példakép: „kedvesem irgalomra int
53

és türelemre oktat" — az osztályharcos indulat túláradásait az asszonyi jóság terelgeti vissza az emberiesség medrébe.) A Két évtized olvasója tudomásul veszi, hogy
a majdnem emberöltőnyi együttlétben kialakult helyzeten változtatni aligha lehet,
mert az egyéni szabadságot erősen korlátozó, kényszerű családi és társadalmi m u n k a megosztás íratlan szabályai így diktálnak — de amit fiatalon a korszak előtt járva,
költőként elkezdett, azt akkor is végig kell csinálnia, ha a kétely befurakodott hitébe. A válságot tudatosító vers á Szegedi útnál és a többi előzménynél sokkal szorosabb szerkezeti és bölcseleti egységben ábrázolja a magán- és közéletet.
Benjámin az ötvenes évek közepétől a legritkábban sem szorít versbe tételesen
megfogalmazható filozófiai általánosságokat. Mégis éppen ekkoriban, amikor az élet
változatossága felé fordítja tekintetét, versei és a marxizmus alapigazságai között
finom párhuzamok mutatkoznak. A Köznapi dolgok igézetében kifejezésre j u t t a t t a :
annyi egyoldalú politizálás után végre szeretné elmondani „megannyi búját-mézét /
az életnek, mit kuporgat öt érzék" — és a szinte szóhasználatig megegyező gondolatot megtaláljuk Marx Gazdasági-filozófiai
kézirataiban az „öt érzék kiképeződésé"ről, mely az ember társadalmiasultságának épp úgy fokmérője, mint a közvetlen
politikai cselekvés. A Két évtized ahhoz a marxi gondolathoz áll közel (ugyanabból
a forrásműből), hogy a férfi és a nő viszonya alapján meg lehet ítélni: az ember a
legegyénibb létezésében mennyire közösségi egyúttal. Más szóval: a női emancipáció
mércéjén az egész társadalom emancipáltsága megmérhető.
A versben az akkori közgondolkodáshoz képest már azért van valami eretnekség,
mert a jelent és a jövőt egyre vigasztalanabbnak mutatja. A feleség felől nézve: „be
vagy kerítve végképp: egy férfi, négy gyerek, / ragadozó fogakkal faljuk fel életed";
saját maga felől: „Nem ittam életemnek fenékig még a rosszát, / sebek várnak, k u darcok, csonthajlító Canossák, / s az ördög tudja, még m i k . . . " . Közvetve azt is
feszegeti a vers: joga van-e a jelentős társadalmi megbízatású egyénnek önmagában
kételkednie, elindítva ezzel a lavinát, mely óhatatlanul a „megbízókkal" szembeni
kétellyé növekszik?
Mielőtt kialakulna a látszat, hogy a vers hitetlen, kiábrándult és a küzdelmek
elől .meghátráló magatartást sugall, tisztázni szeretném: a Két évtizedet hivő, bizalommal teljes és a küzdelmes életet igenlő költeménynek tartom. Nem utolsósorban
„eretneksége" miatt.
Az eretnek szenvedélyesebb hivő minden dogmatikusnál és ortodoxnál, mert
hitéről személyes élményei vannak. A személyes tapasztalaton alapuló meggyőződés
pedig — annak ellenéré, hogy szükségképpen a világ jól érzékelt változatosságához,
s nem a sémához igazodik — nagyobb erejű, mint a hitetlenség dialektikus ellentéte,
a vakhit, mely fedezetnélküliségével és elriasztó példájával a hitetlenség egyik fő
kórokozójának tekinthető. Az eretnek látszólag a hitet támadja, a dogmatikus felől
nézve renegátként; valójában fölismerte, hogy a vakhit a fölcserélhetőségig összefonódott a képmutatással — most már Benjámin saját, későbbi szavait használva:
a „cinizmus" a „prédikátor"-sággal.
Itt nincs helyük azoknak az egyszeri hőstetteknek, melyekre a Hajnali
karének
utal: „Nagy mű születne, ha elmondanák / hős szíveteket, háborús anyák!" Természetesen nem a válságos percek, napok vagy hónapok alatti helytállás lebecsüléséül
szólok. A jól működő érzékenység azonban meghatározza, hogy a valódi mikor igaz.
A Hajnali karének is igaz volt a maga idején: a háború után sokáig nem kellett
ahhoz romantikusan látni a világot, hogy a Budapest ostromában önfeláldozó anyaként viselkedő asszonyokat „hősnek" nevezze a költő. A Két évtizedben sem történt
úgynevezett hőstelenítés, csak másképpen szóltak az ú j idők dalai: a mindennapok
terheit viselő asszonyt most már az élet hosszán tanúsított hétköznapok hőseként
ábrázolja Benjámin. Ezért az asszonynak csupa olyan cselekedetéről beszél, amely
életformaként állandósult.
*

Micsoda poétikai kulturáltság, arányérzék, zeneiség és főképp szerkeszteni tudás
kellett ahhoz, hogy a vers ilyen egyszerűnek és természetesnek hasson! Bravúrosabb
54

és „rafináltabb" verset vajmi ritkán olvashatunk. Rafinált — a szó eredeti jelentésében: kifinomult, választékos. A második jelentéstől se féljünk. Ahogy Benjámin
egyik értő kritikusa, Almási Miklós írta, itt is „az egyszerűség csele" érvényesül.
Hogyan jelzi mindjárt az első sor a vershelyzetet: milyen alkalomból, kihez és
hogyan beszél a költő? „Megtömött szatyraiddal szálltál vonatra tegnap" — ilyet
aligha mondunk valakinek a valóságban, mert az illető tudhatja legjobban, mi történt vele a közeli múltban. Rövidesen megértjük, magános férfi beszél képzeletben a
feleségéhez, aki talán nyaralásból utazott haza egy napra az otthoni teendőkért; a
férfi elképzeli, mit csinálhat a távollevő. Szeretteinkre gondolunk így. Megérezzük
azt is, hogy már akkor is hiányzik neki a felesége, ha csupán egyetlen napra kell
nélkülöznie. S ez máris vallomás, szeretetről, összetartozásról.
A vers érzelemnyilvánítása az első sortól az utolsóig nem veszít érzelmi fűtöttségéből, hanem ú j és ú j impulzusokkal fokozódik. A költemény közepe felé felhangzó, asszonyokhoz szóló ódai vallomásnál is nagyobb hőfokra emelkedik a vers,
amikor ismét a feleséget jeleníti meg. A „hánykolódó szívem jelenti jöttöd" a fiatalságból megőrzött, legtisztább indulati kapocs jelzése. De igazában a jól ismert mozdulatok szinte becézgető lepergetése képzeletben — ez az ékesszólástól és közvetlen
érzelemkifejezéstől mentes, majdnem epikaian tárgyilagos leírás lesz a vallomás
telje: „hajad rendezgeted, lesimítod a szoknyát, / élénkebb ívre húzod ajkad halvány
pirossát". Hasonlóan értékelhetjük a vers drámaibb rétegeiből nehezebben kiragadható részleteket: az egykori fiatal lány fölidézett szépségének és a sokgyermekes
családanya megviseltségének testi megjelenítését. Ebből a szembeállításból láthatjuk
legjobban a vers költői realizmusának erejét: azt bizonyítja, hogy nem az a szép,
amit a költő megszépít — a dolgok szépsége emberi viszonylataikban rejlik. A f á j ó
csuklójú, lábú asszony ábrázolása legalább olyan „szép", mint a könnyebb léptű,
táncos, vonzó, húsz évvel fiatalabb lányé, mert a szépséget személyiségében, s nem
csak testi jegyeiben őrzi.
A Két évtized egyetlen, férfihangra írott monológ. Gondolati költemény, a szó
mindkét értelmében:, „intellektuális" (az élettapasztalatokat általánosító) vers — és
„elgondolt", vagyis a költő által „magában mondott" szöveg; erről a befejező rész
tanúskodik: „mindez eszembe ötlött". így sokkal többet elárulhat érzelmeiből, mintha olyan vershelyzetet teremtett volna, melyben „közvetlenül" beszél a másikhoz.
A szerkezet voltaképp egy csonkítatlan miniatűr keretén belül viszi végig a húsz
évnyi mélységből feltörő monológot. Ha egybeolvassuk az első hét és az utolsó hat
sort, hibátlan, tizenhárom sornyi életképet kapunk a családanya egyetlen hétköznapjáról. „Keretes szerkezet" vagy „visszatérő szerkezet" néven tartjuk számon az effélét; a Két évtized keret játéka annyiban tér el a leghíresebb változatok közül a Himnusz, a Szózat vagy a Családi kör szerkezetétől, hogy míg azokban az utolsó versszak kisebb vagy nagyobb eltéréssel az első versszak variánsa, itt a befejezés folytatja a vers elején elkezdett életképet, s annak hangulati zárásával („ültödben elalszol") az egész gondolati drámát eszményien teljesíti ki ez a kép, mert fáradtságot,
kiúttalanságot, ugyanakkor lelki megbékélést és szeretetet egyaránt kifejez.
Csupa rejtett megfeleltetés, párhuzam, drámái arányosság és ellentét feszül ebben a férfimonológban, mely ugyanúgy önarckép, ahogy az asszony portréja — és
több, mint ezek összege, mert húsz éve kialakult kölcsönösségükben mutatkoznak
mindketten. Kísérletképpen három oszlopba írhatnánk azokat a verssorokat, amelyek
a férfiról, az asszonyról és amelyek — középre helyezve — szétbonthatatlan együttesükről szólnak. „Kéthegyű" nyilak jelezhetnék látványosan a szinte tükörképként
egymásnak megfelelő személyiség- és sorsábrázolatokat.
Az aranymetszés, a szimmetria nem számtani kimértséggel és merevséggel valósul meg. Apróbb-nagyobb arányeltolódások mutatkoznak, hasonlóan, mint az emberi
testben a kissé bal oldali állású szív, a jobb kezüket gyakrabban használók válla vagy
az arc féltekéi. Ezért szerkezetében nem a kánonhoz igazodó klasszicizmus, hanem a
realizmus hagyományaihoz áll közelebb a vers. Huszonhárom sor ábrázolja az aszszonyt, húsz a férfit, és huszonhárom — például a „mégis hozzám szegődtél" módján
55

— mindkettőjüket. A költemény külső, írásbeli képe sem olyan szabályos, mint az
egyenlő szakaszokra tagolódó versek. A prózából kölcsönözve a szót — de nem a
prózában gondolkodva — a vers „bekezdésekre" osztódik, melyek csak hasonló, de
nem azonos terjedelműek: a legrövidebb hat, a leghosszabb tíz sor. A tagolás nem
formális, hanem logikai. A bekezdések közül az egyik határozottabb „szünetet" éreztet, a hatvanhat soros vers harminckettedik sora után, vagyis megközelítőleg a költemény szimmetriatengelyében; ezt a nagyobb lélegzetvételnyi megállást három
ponttal jelzi a költő.
A szimmetriatengelytől innen elhelyezkedő másfél sorban — „lelkedben élt olyan
hit — / De jó is volna hinni magamban tizedannyit..." — fogalmazódik meg a vers
egyik legfontosabb erkölcsi és — közvetve — politikai gondolata: a testi munkában
felőrlődő életű asszony zúgolódás nélkül, a családjáért hozott s ellenszolgáltatást
nem váró áldozatok fontosságában percig sem kételkedve teszi a dolgát, a költő
azonban „tizedannyit" sem hisz már tetteinek társadalmi hasznosságában, mint
amennyire felesége hisz önmagában is, az ő költészetében is. Azt is elárulja viszont,
hogy szeretne ismét hinni magában — a vers tehát a kiábrándultságban is a hit
fontosságát hirdeti. Az értelmiségiek, művészek időnként jelentkező fölöslegességtudata egyébként gyakran fogalmazódik meg a szellemi és a fizikai munka összehasonlításában — természetesen az utóbbi javára. (Elég, ha nemzeti líránkból most
csak Illyés híres versére, a Nem menekülhetszre
gondolunk.)
A kétféle sors egymás ellentétes minőségeinek váltakozásából bontakozik ki. Az
asszony mozgalmas cselekvéssorozatával kissé önironikusan eltúlozott férfipasszivitás
áll szemben. Míg az asszony megjelenítését szolgáló igék élénkek — „szaladgálsz",
„vesződöl" stb. —, a határozók állandóságot éreztetnek — „távol egy éjjel, egy nap";
„ébren talál az éjfél, talpon a kora reggel" stb. —, a névszók pedig a végeérhetetlen
munka tárgyait jelölik — „a teknő, a tűzhely, varrógép — s még mi minden!" —
addig a férfi passzívabb létformáját ilyen jelzők fejezik ki: „lélek kalandosa"; „örökkön tépelődő"; megviselt idegzetű elődök nyugtalan ivadéka" — és így tovább.
Végeredményben úgy érezzük, mintha az asszonyról lényegesen többet beszélt
volna a költő, mint önmagáról, pedig, mint a vers számszerű adataiból kiderült már,
mindössze hárommal több sor szól feleségéről, mint önmagáról. Ez annál is érdekesebb, mert a korábbi versekben, ha feleségéről szólt, hol „kedvesem"-nek, hol „drága
asszony"-nak, hol „szerelmes, dolgos társam"-nak szólította; itt a vallomás és bűntudatos őszinteség legfelső fokán sehogy sem nevezi meg; kizárólag cselekvéseinek,
döntéseinek végiggondolása által s testi valójában idézi föl alakját, fiatalságában és
az évektől törődötten. Korántsem dicsérő jelzők, behízelgő megszólítások vagy hasonlók miatt érezzük úgy, hogy a vers elsősorban az asszonyról szól. Főleg azért, mert
az összehasonlítás kettőjük között mindig az asszonynak kedvez, mert amaz mindig
ad, emez mindig csak elfogad. Ahogy a vers egyik legszebb sorában mondja: „Adtál
oly egyszerűen, mint fényt az égitestek". S ebben kimondatlanul az is benne foglaltatik: jó a másikkal együtt élni két évtizede — miként az a vallomás is benne lappang a költeményben, hogy egyetlen napnyi távollétében már hiányzik a másik. Még
egy csipetnyi elkényeztetett önzés is el van hintve ebben a felszólításban: „segíts
meg egyszer azzal, hogy magadon segítesz!" A férfi még azt a gondot is átruházná
a feleségére, hogyan segítsen önmagán. Hiszen minden teher amannak vállára nehezedik a család életében, s a megszokás nagy hatalom. De ez a fajta önzés egyúttal
függőséget, ráutaltságot jelez.
Ez a politikai és hivatásbeli válságot kiéneklő költemény úgy vetíti rá a költő
lelkiismeret-furdalását a házastársi kapcsolatra, hogy a vers akkor is a magyar líra
egyik legszebb szerelmi költeménye maradhat, ha politikai vonatkozásai rég feledésbe merültek. (Vajon a jövő században hányan tudják majd, mit jelentettek az
ötvenes évek első felében, a kötelező „önbírálatok" idején a „csonthajlító Canossák"?) A hála, az asszonyok ódai ünneplése és a bűntudat megvallása, a szép fiatalságra emlékező sorok mellett még sok finomság avatja szerelmi költeménnyé a Két
évtizedet. Olyan apróságok például, mint az asszony nőiességének ilyen pontos személyiségismeretről árulkodó érzékeltetése: „tudtál bármely keservben álarcot venni,
56

vígat — / voltál hozzám igaz, ha kellett: színleléssel, / nyugtató szép szavakkal, szerelmes öleléssel". Micsoda vallomás az is, hogy egy nagy sikerű költő tüntetően hátat
fordítva hivatásának, a „bújnék egy zugba véled" szinte kamaszosan romantikus
képzelődésének adja át önmagát! Meg ahogy az „abroncs"-hasonlatban személyiségösszetartónak nevezi a feleségét!
Igaza van Kiss Ferencnek: a Két évtized Szabó Lőrinc Semmiért epészenjének
(és házasságverseinek, pl. Rossz férj panasza, Házasság) „szocialista ellenpéldája"ként is felfogható. De ezt én úgy fogom fel, hogy míg Szabó Lőrinc az önzést, a
férfizsarnokságot apologetikusan mondja ki megrendítő költői őszinteséggel, addig
Benjámin egy lényegesen gazdagabb érzelmi fedezetű férfi—nő kapcsolatot tár föl
előttünk, s versének az a különleges kockázata, hogy úgy meri kimondani kettőjük
sorsának aránytalanságait, szinte igazságtalanságait, hogy közben bevallja: változtatásra nincs lehetőség. S ha Szabó Lőrinc verse azért nem nevezhető cinikusnak,
mert maga a beszélő is szenved bevallott és változhatatlannak hirdetett zsarnokságától —, akkor Benjáminé azért, mert minden szavából szeretet és szerelem szól.
És ezzel meg is cáfolja szavait, mert aki szeretni tud, az nemcsak kapni, elfogadni,
hanem adni is tud: már azzal ad, hogy szeret.
A férfimonológ tépelődő kérdései, fohászkodó felkiáltásai, képzeletbeli felszólításai valósággal egy gondolati monodráma szenvedélyes hullámzásaként váltogatják
egymást, de ezek a bekezdésről bekezdésre ú j impulzusokban felbukkanó érzelmek
mégsem csaponganak rapszodikus szeszéllyel: a vers biztos mederben hömpölyög,
végeredményben harmonikus összhatást keltve. A konfliktus kizárólag a költő tudatában zajlik le, az élet —• hétköznapi tragikumaival — zökkenőmentesen halad tovább emberöltőn keresztül kitaposott útján.
Fontos szerepe van ebben a verselésnek. A ritmus „képlete" megegyezik Radnóti
Erőltetett menetével, melyben a tizennégy vagy tizenhárom szótagos, jambizált alexandrin — a sorok közepén, a hetedik szótagnál beékelt s a lejtést lelassító szünetekkel — tartást és méltóságot ad a rogyadozó léptű raboknak. A Két évtized hasonlóan ünnepélyes, lassú hanglejtése művészien ellenpontozza a versben ábrázolt aszszony hajszás élettempóját, a férfi lelkiismereti zaklatottságát, önvádait és nem
utolsósorban önkéntelenül feltáruló gyöngeségeit.
A „köznapi dolgok"-ból itt inkább az élet „búját" mondja el, mint a „mézét" —
nem „holdfény, madárfütty", hanem „kenyérharc, becsület" uralkodik benne. „Minden élet: szolgálat. Ez becses még" — a Köznapi dolgok igézetének ezt az igazságát
ragadja meg a Két évtized is. És hű is marad a költői szolgálat kötelmeihez, mert a
vers hősnőjének példáján eltöprengve végül ráébred: „nem bírok szökni mégsem";
»Valamit kezdtem ifjan: hát lássuk, mire végzem!" És „Nekem e sors fonákja, a
rossz is — mint a mágnes".
A Két évtized a szerkezeti fölépítéstől a frissen és biztosan csengő rímekig a
dialektikus összefüggések rendkívül gazdag rendszere; példamutatóan tudatos műalkotás. Költőisége főleg a vers egészében szemlélhető, mert részleteit ennek rendelte
alá a szerző. Simon István jegyezte föl Benjáminról: „ . . . sajátossá, egyénivé épp az
teszi egész stílusát, hogy a mondanivalójához alkalmazkodik a forma is, a nyelv is,
s
egyáltalán mindaz, amit a vers habitusának mondhatnánk". Ezen belül is, micsoda
érzékletes és jelképi erejű képei, metaforái vannak! Ám a hordót összetartó tüzes
abroncsok képsora, a két évtized becsapódott két kapuszárnya, az égitesthasonlat
hangsúlyozott egyszerűsége, a rosszával is mágnesként vonzó költősors belső kényszert kifejező megjelenítése, vagy a mondatszerkezet finom archaizmusa — mindaúnd hivalkodástól mentesen szolgálja az egyenletes és mély lélegzetvételű, valóban
férfihangra írott költemény célját: hogy összetetten, sokrétűen, mégis egyszerűen
szóljon az élet legbonyolultabb dolgairól, s a költészetben alighanem a végső egyszerűség, az „eszköztelenség" igényli legjobban az eszközök észrevétlenül működő
sokaságát.

57

LENGYELORSZÁG
SPIRÓ GYÖRGY

Wyspianski fordítása közben

Ezt a drámát nem lehet lefordítani.
Az első nap kilencórás erőfeszítésének eredménye: az első oldal, vagyis a szintén
rímes versekben írt szerzői utasítás. Van benne három tisztázandó sor, két biztos
melléfordítás, amit később, talán hónapok múlva, valahogy ki kell javítanom. Egy
oldal megvan, az sem egészen, hátravan 197 oldal. Vissza kellene adnom, ha nem
lenne kínos, hogy én javasoltam a Nemzeti Színháznak Wyspianskit is, meg a Novemberi éjt is a Menyegző és a Felszabadulás elé helyezve mind művészi, mind fordíthatósági szempontból. Azt hittem, le lehet fordítani, hiszen nincsenek benne
nyelvjárási szövegek, mint a Menyegzőben, és nem kötődik annyira a korabeli krakkói politikai helyzethez, mint a Felszabadulás cselekménye. Görög istenek tömege
avatkozik bele az 1830-as lengyel felkelésbe, de irodalmi lengyel nyelven, tehát elvileg átültethetően. Gondoltam én. És most a szerzői utasítás is milyen nehezen ment.
Mi lesz már az első jelenettel, ahol hosszú oldalakon keresztül hergeli forradalomba
a lengyeleket Pallas Athéné, a különböző Nikék és más istenek tömege rímes, olykor
üresen pufogó klapanciákban ?
És ha lefordítom, kinek kell? Eddig is megvoltunk Wyspianski nélkül, elvégre
1907-ben már meghalt, és azóta senki sem akadt nálunk, akinek fontos lett volna.
Bonyolult, nehéz darab, és ha nem adják elő, és kiadónak se k e l l . . . ?
2.

Egy hete piszmogok, az első jelenetet nagy nehezen befejeztem, persze majd
többször át kell írnom, talán hét-nyolc sor ha végleges. Shakespeare-t biztosan könynyebb fordítani: csak néha rímel; a blank verse magyarul már ki van dolgozva, a
shakespeare-i vershangulatot még a reformkorban kidolgozták. De ez a Wyspianskiféle elképesztő egyveleg, ez a szimbolista-naturalista-expresszionista-szecessziós keverék, ennek nincs magyar megfelelője, ez nem Ady súlyos, biblikus nyelve, nem
Kosztolányi könnyedsége, nem Babits keserves műgondja, a századfordulónk hangulatába nem illeszthetem, mai szöveget sem faraghatok belőle. Nagyon nagy a felelősség: ez lesz az első magyar Wyspianski, én ütöm meg a hangot, és hiába biztatom
magam, hogy félrefordítás talán nem lesz benne, a lényeget visszaadni talán nem
vagyok elég felkészült.
Hogyan fordítsam például a gyönge sorokat? Homérosz és Shakespeare is szundikál olykor-olykor, de Wyspianskit a hév oldalakon át elragadja, pufognak ezek a
kínosan tiszta rímek, konganak a tirádák. Ha dilettáns lesz néhol a magyar szöveg,
ki hiszi el nekem, hogy nem a fordító tehetségtelen, hanem éppenséggel az eredetit
adja vissza? Ha a gyönge sorokat költőivé emelem, meghamisítom a darabot.
Érdekes, eddig nem tűntek föl az üresjáratok, pedig láttam kétszer, olvastam
58

háromszor. Hogy olvasok én szöveget? Az ember idegen nyelven óhatatlanul lassabban, tehát alaposabban olvas, mint magyarul, a részletek tehát jobban rögződnek
benne, mégsem olvastam elég lelkiismeretesen. Persze az is igaz, hogy az ember idegen nyelvű költészetbe többet beleérez, mint a magyarba, a képzelet kitölti a szöveg
hézagait és erőtlenségeit. De vajon csodálhatom-e ezentúl, hogy az én saját, Wyspianskinál jóval kevésbé, de a magyar átlagnál jóval inkább bonyolult darabjaimat
nem képesek megérteni, minthogy felületesen futják át őket?
3.
Elképesztő, mit meg nem mer csinálni.
A Varsóban székelő orosz Nagyherceg és a görög származású tábornok, a Nagyherceg adjutánsa, Kuruta beszélget.
NAGYHERCEG
Te marha.
KURUTA
Én csak ember.
Kicsivel később:
KURUTA
Hű vagyok.
NAGYHERCEG
Hülye.
KURUTA
Bölcs is vagyok,

parancsra.

Ki mer ma így jellemezni?
Másik példa, Makrót, a zseniális besúgó. Vezetik a Nagyherceg elé. Makrót
csűri-csavarja a dolgot, húzza az időt, nem akarja elmondani, mit szaglászott ki a
városban, előbb a pénzt, csak aztán a híreket. Fecseg, de közben elképesztő dolgokat
közöl egy forradalmi hangulatról, minden szavának íze-bűze van:
KURUTA
Mi újság odakint?
MAKRÓT
Szavak — gesztusok — árnyak.
KURUTA
Ki fejti meg a titkukat, he?
MAKRÓT
A
lelkifurdalásuk.
Aki fél, annak egyetlen gesztus elég,
megérti — aki érti — kitalálja
félszavakból is — ha bárki a néma éjszakába
lelkébe zárt titokkal lép, a titka
rémmé növekszik benne, s e szörnyűség
vérét mérgezi, belsejét
nyomorítja
s a méreg beszivárog, befurakszik a pulzusába —
mérgezi, gyötri a lelket — mellét nyomasztja,
nyomja,
míg végleg az éjbe emészti.
Nagyon erős, expresszív szöveg, amely egyszerre rengeteg drámai feladatot teljesít. Makrót időt húz, fecseg; pszichológiailag hű képet fest mind önmagáról, mind
az összeesküvőkről; a titkos, rémes éjszaka képe a felkelés szükségszerűségéről vall;
és közben Wyspianski szerzői utasítást rejt el a szövegben a világítást illetően, mint
több más helyen is (ezt majd külön meg kell magyaráznom az adódó rendezőnek):
vesszőparipája a fény-árnyék szimbolikája, tehát a „végleg az éjbe emészti" nem
csak (kicsit zavaros) költői kép, hanem a szcenikai megoldás visszacsengetése szavakban.
Ez Makrót legkevésbé hatásos szövege!
59

Visszamenőleg nem igaz mindaz, amit korábban Wyspianski üresjáratairól gondoltam. Az a sok üres hazapufogtatás, amit az első jelenetben a görög istenek szavalnak, és az a rengeteg általánosság, amit Piotr Wysocki, a felkelés vezére mond
lelkesítésül a fiatal lengyel kadétoknak, mindez szándékosan üres és bombasztikus.
Wyspianski elképesztően tudatos, nála minden ki van dekázva akkor is, ha látszólag
ellenőrizetlen hévvel ír rímet rím alá. A görög istenek bombasztjaival belehelyez
minket a forradalmi hangulatba; ugyanakkor pokoli iróniával adja tudtunkra, hogy
a hevülésen túl a felkelőknek nincs határozott koncepciójuk, csak indulatuk döngeti
a falakat. Az egész első jelenet azért pufog üresen, de hatalmas erővel, hogy megértsük: indulatokról, nem pedig racionális belátásról van szó. Ez nem politikai dráma, az első jelenet nem valamilyen sematikus cselekmény kezdete. (Cselekményről
úgysincs szó, drámai jelenetek laza füzére, amelyeket csupán az tart össze, hogy
minden a felkelés első éjjelén játszódik.) Indulat ráció helyett: végül is az emberi
gondolkodás tragikus alapkérdését exponálja, és később valóban ezt fejti ki.
És én még azt hittem, Wyspianski időnként szundikál.
Mit fog hinni, aki a darabot idegenkedve veszi kézbe? Aki nem t u d j a eleve,
hogy Wyspianski zseni? A legjobb szándékú szakember is azt fogja mondani: na
igen, igen, egy szerencsétlen, jobb sorsra érdemes kelet-európai tehetség.
4.
Ez a Nagyherceg páratlan a drámairodalomban.
A Nagyherceg az orosz cár bátyja, másfél évtizede ül Varsóban, lemondott a cári
trónról a lengyel tartományért cserébe, lengyel nőt vett feleségül, s bár ellene tör
ki a felkelés, ő valójában az impériummal és öccsével, a cárral szemben a lengyel
felkelés sikerének szurkol. Ez önmagában is nagy drámai lehetőség. Wyspianski tovább megy: a Nagyherceg jelleme csupa ellentmondás. Cinikus bölcs és szentimentális gyerek, okos politikus és szerelmes férj, embergyűlölő, vérengző vadállat, megveti
a cári rendszert és tulajdon talpnyalóit, lelkének legmélyéről időnként infernális
lelkifurdalással ősemberi babonák buknak elő. Elképesztően nagy, csak Dosztojevszkij alakjaihoz hasonlítható szerep.
Azt mondja feleségének, a lengyelség különös megtestesítőjének:
NAGYHERCEG

Kevély,
rátarti lélek — mi vagy te? — hitvány edény,
szikrázol elérhetetlen kéjvágyad
színeiben,
a fellegekbe tűnsz pompásan,
szivárványosan,
holott szellő is elfúj — eltemet;
törékeny virágszál, te — nincs lengyel gyökered —
lengyel bájad lehervadt — szépséged oda van —
hát széttörlek
egészen.

Pontosan leírja egy bábként használt nő helyzetét, képzeletvilágának fülledtségét, s közben bosszút áll a volt szépségen, amelyet végül is ő hervasztott el, gyilkos,
állati ösztön tör fel belőle a szexualitással együtt, ridegen jellemez, szerelme gyűlölettel keveredik — és ez a rész megint csak a sápadtabbak közül való.
Hol az a magyar színész, aki ennyi mélységet tudna előhozni magából? Ha élne
még Latinovits... Wajda krakkói rendezésében Nowicki zseniálisan játszotta.,
Ki fogja megérteni a Nagyherceg alakját nálunk, ahol szalonképesen simának és
felszínesnek lenni a fennkölt, klasszicizáló művészet alapkövetelménye?
5.
Nem szoktunk hozzá, hogy jellemezni tömören is lehet.
A tazienki-parkban, a felkelés kitörésének színhelyén III. Sobieski János szobra
60

alatt tizenhat diák várakozik, nekik kell majd elfogniuk a Nagyherceget. (Később
kiderül, hogy nem sikerül, a diákok dilettánsok az ilyesmihez.) Örák óta várnak,
fogalmuk sincs, elkezdődött-e már a felkelés. Wyspianski igazságos és ironikus.
GOSZCZYNSKI
A fákból szinte hárfa szól,
a kert lidércektol
jajong.
Egy széplélek érzékeli így a hangulatot. Pontos megfigyelés: Goszczynski költő,
romantikus, lágy lélek.
I. HANG
És ha a Herceg felébred?
II. HANG
S ha végül mégse jönnek?
GOSZCZYNSKI
Keblünk tüzel az izgalomtól,
vért szív a Hárpia-harag.
Az esküvés, mint puszta szó, kong,
meddő talajra hullt a mag.
Az önjellemzés megint pontos, Goszczynski képzeletvilága, a görög mitológia a
kor költészetének közhelyeiből táplálkozik. Megfigyelhető, hogy a kételkedés első
jeleire Goszczynski lelkesedése azonnal lelohad, és mindössze rövid várakozását romantikus nagyzolással azonnal túláltalánosítja: meddő talajra hullt a mag.
I. HANG
Jönnek.
GOSZCZYNSKI
Hallom.
Ez is a romantikus lélek reagálása, amit hallani szeretne, hallja is.
III. HANG
Fák zaja csak.
I. HANG
Nem jönnek.
GOSZCZYNSKI
Kísértet vajon?
Ez is a túlajzott lélek romantikus képzelgése.
I. HANG
Bezúzunk minden
koponyát,
ütünk ellenséget, barátot.
A várakozás közben növekvő feszültség céltalan agresszivitásba csap át. Ez a pár
percnyi feszült színpadi várakozás évek folyamatát ismétli meg kicsiben. Goszczynski
kísértetekről és lidércekről beszélve azt a szférát képzeli el, amely a drámában a
görög istenek alakjában kivetítve jelenik meg. Wyspianski itt is, máshol is gondosan
ügyéi, hogy ezeket a lidérceket visszahorgonyozza a szereplők lelkébe és képzeletvilágába.
A jelenet egyre növekvő feszültsége odavezet, hogy a diákok a felettük álló
szobrot már mozogni látják:
GOSZCZYNSKI
Hiszen ő — arra mutat.
NABIELAK
Mutat a Belweder felé.
Vagyis arrafelé, ahol a Nagyherceg lakik, ahonnét a diákoknak el kell rabolniuk.
61

GOSZCZYNSKI
Szól hozzánk? Tán parancsot
NABIELAK
Amit mi érzünk,
ő is érzi, tudja.
GOSZCZYNSKI
Nézd — remeg a karja.

ad?

A feszültség a tetőfokán, noha még mindig nem történt semmi. És ekkor Wyspianski elköveti azt a merészséget, hogy megdermeszti a jelenetet, és behozza a színpadra a mitológiából ismert Démétért és Korét, az örök halál és örök feltámadás, az
örök tél és örök tavasz allegóriáját (mellesleg a felkelés elbukásának és újjáéledésének szimbólumát). A hosszú, lírai duett végeztével tér csak vissza a dermedten
várakozó diákokhoz, akik végre hírt kapnak és cselekedhetnek. Mielőtt rohannának
elfogni a Nagyherceget, Goszczynski még a fehér, behavazott királyszobor felé fordul:
GOSZCZYNSKI
A fehér királyé

tisztelgésem.

Majd kirohannak.
A kísérteties hangulatot a nézőben a Démétér—Koré duett annyira természetessé
tette, hogy Goszczynski sem visszakozhat már a feszültség kiváltotta vízió hatása
alól, a számára most már a fehér király él — és később ezt, a nézőben is rögződött
hangulatot felhasználva Wyspianski a király szobrát a Nagyherceg számára is élővé
teheti.
Hány percet beszél Goszczynski összesen? Egyet, másfelet? Nem szükséges ismernünk a történelmi személy életrajzát, nem kell tudnunk, hogy ismert, másodvonalbeli romantikus költő, előttünk áll egy összetéveszthetetlen, emlékezetes alak.
Holott nála izgalmasabb jellemek tömege van a drámában.
Erre a szerepre is jó színész kell. És elmélyült, hosszú, elemző próbák. És figyelmes szemű rendező, aki a diákok várakozását nem tekinti könnyen elintézhető,
lényegtelen jelenetnek. Aki minden szót, minden hangsúlyt értelmezni képes, és egyegy szerep jelentőségét nem a szerep hosszán méri.
6.

Wyspianski előbb látja a színpadot, a szereplők elhelyezkedését, mozgását, előbb
érzékeli színüket, talán szagukat is, és csak aztán í r j a le a szövegüket. Úgy fogalmaz színpadra, ahogyan Csontváry festette a képeit: a látvány előre készen volt, a
fehér vásznat úgy kellett csak kipingálnia, mint egy kifestőkönyvet. •
Wyspiaúski pokoli látványokban fogalmaz.
A színen egy shakespeare-i, hatalmas, kavargó, gyötrelmes tömegjelenet végén
három hulla fekszik. Jönnek a mitológiai Kérek, és szívni kezdik a holtak vérét.
Nem valami artisztikus látvány. Wyspianski szereti a borzalmasat, a triviálisát, a
giccsel határosat, mert valóban színpadi, tehát durva hatásokra épít, mint minden
igazi színházi ember. Megjelenik ekkor egy epizódfigura, csak olvasva tudjuk meg a
nevét — Czartoryski herceg, történelmi személy, Lengyelországban annyira ismert,
mint nálunk mondjuk Széchenyi, hiszen benne volt a forradalmi kormányban, m a j d
a párizsi emigrációban haláláig a lengyel trón várományosát látták benne —, színpadon látva fogalmunk sincs róla, kicsoda, hiszen eddig nem láttuk és többé nem
bukkan elő. Előóvatoskodik és egy-két szavából annyi derül ki, hogy a koronáról
ábrándozik. Kicsit előre lép az árnyékból a fénybe (ez is Wyspianski már említett
világítási megoldása), áll, gondolkodik, hallgat, a három Kér figyeli.
CZARTORYSKI
Az én lelkembe
tehát...
62

nem

hatolnak,

Elindul kifelé, ekkor azonban megszólal az egyik Kér:
KÉR
Hallanak.
Czartoryski meghallja a földöntúli hangot, megáll, fülel, és azt kérdezi:
CZARTORYSKI
Kik?
Ekkor a Kér feláll, felénk fordul, látjuk, hogy szájából csorog a vér, és közli:
KÉR
A

holtak!

Iszonyatos látvány ez a véres száj, de igazságos, amit mond, a szenvedők, a holtak igazát képviseli a koronáról álmodó, tehát a hullákon élősködő élővel szemben.
És ebben a pillanatban válik lényegtelenné, hogy a hullák közül az egyik ártatlan
fiatalember, a másik egy habozó lengyel tábornok, a harmadik pedig a besúgó Makrót. A lényeg az, hogy meghaltak. Wyspianski csak ábrázolta, de nem gyűlöli őket.
Akár a halálban, úgy válnak egyenlővé Wyspianski lelkében is.
Szörnyű látvány és igazságos ítélkezés. Nem értelmünkre, nem civilizált lelkünkre, hanem a zsigereinkre hat. Pokoli ereje van.
7.
Már Shakespeare-rel kapcsolatban elképesztett, hogy az irodalmárok csaknem
egyöntetűen lekezelően bánnak a zsenivel, talán mert belőle élnek és ezt kompenzálják, talán mert képtelenek követni a nagyságot, talán mert pár évszázaddal később
születtek, és mintha az azóta eltelt idő történelmi tapasztalatai a korábbi tapasztalatok nagy összegzője fölé emelné őket. Hülye gyerekként kezelik, nem is gondolják,
hogy egy-egy „szabálytalan" megoldás mögött átgondolt koncepció rejtőzhet. Következetlenséget látnak rafinált fogásokban és hibát a nagyvonalúságban.
Nagyon könnyű ezt a hibát elkövetni, most látom csak, mennyire. Én sem tételeztem föl korábban az abszolút tudatosságot Wyspianskiról, akit pedig régóta szejretek, akit régóta érteni véltem. Utálom a stíluskategóriákat, elvetem a korszakba
és filozófiai, esztétikai sémákba való gyömöszölést, úgy látszik, mégis hatottak rám
a tartalmatlan kategóriák, úgy látszik, mégiscsak besoroltam valahová Wyspianskit is.
Most már nem győzök csodálkozni magamon és — bocsássák meg nekem a lengyelek — a lengyel elemzőkön. Mindenfélét összeírtak Wyspianskiról, töviről hegyire
leírták magánéletét, betegségeit, buta anekdotákat naivitásáról, köteteket egy-egy
szimbólumáról, de szinte senkiben sem volt annyi tisztelet iránta, hogy alaposan átgondolja, mit is csinált voltaképpen Wyspianski, a művész. Nem a „negyedik" vátesz (minthogy csak negyedik lehetett váteszként Mickiewicz, Slowacki és Krasinski
után), hanem az alkotó.
Azt persze leírták, hogy egyfelől naturalisztikus hűséggel ábrázolja a felkelés
első éjszakájának történelmi eseményeit és történelmi szereplőit, másfelől szimbolikus-romantikus-pszichoanalitikus módon szólnak bele a történelembe a görög istenek, akik szoborként valóban ott állnak a varsói tazienki-parkban, ahol a felkelés
kitört. De az ötlet leírásán túl, úgy látszik, nem jutott senki.
Azt senki sem jegyezte még meg, hogy Wyspianski a drámai végzetet fogalmazza újra úgy, hogy a külső végzet pokolian erős ugyan, de teljesen kiszámíthatatlan, nem determinált: a görög istenek egymással is hadakoznak, és semmit sem
lehet előre tudni. Nincs eleve elrendelés, semmilyen formában sincs.
Csakhogy ez az újítás is eltörpül ahhoz a formai újításhoz képest, ami ezzel
összefügg ugyan, de nélküle is megáll a lábán. Wyspianski valamennyi szereplőjét
ellentmondásosságában ragadja meg, méghozzá úgy, hogy nem egy, hanem több megoldhatatlan konfliktussal küzdenek egyszerre, és sosem lehet tudni, hogy határhely63

zetben énük melyik része kerül pillanatnyi uralomra. Nemcsak a Nagyherceg van
szélsőséges végletek tömegéből összerakva, hanem mindenki. Soroljam föl? Talán
nem kell, talán eljátsszák egyszer, talán akad rá kiadó. Minden szereplőben annyira
összezavarodtak az erkölcsi fogalmak és a külső — társadalmi — parancsok, értékrendek, hogy teljesen magukra vannak hagyatva, összevissza, véletlenszerűen cselekszenek. Akár az életben. Azt hiszem, ilyesfajta drámaisággal még senki sem alkotott
drámai jellemeket, Shakespeare sem. Kleistnél és Büchnernél van valami hasonló
törekvés, Kleist azonban csak egyetlen skizofréniára összpontosít, az állam és az
egyén dialektikájára, tehát képlete egyszerűbb; Büchner pedig megérezte ugyan a
lényeget, de rövid élete alatt nem hajthatta végre a radikális reformot.
Csehov ugyanabban a korban, hasonló társadalomban hasonló, vagy éppen azonos dramaturgiai kérdést old meg, mint Wyspianski, homlokegyenest ellenkező módszerrel: szétoldja a jellemet, a tragikus feszültséget a cselekmény alá, a szövegalattiba (és talán kicsit a tudatalattiba) nyomva szomorú, az abszurdba hajló hangulati
egységet, tehát harmóniát hoz létre. Wyspianski hősei nem oldódnak szét, ők szétszakadnak, szétrobbannak. Wyspianski harcosan harmóniaellenes álláspontot képvisel, plebejusnak mondható a művész Csehovval összevetve. Wyspianski sohasem
lirizál, élesebben veti föl és élesebben hagyja megoldatlanul a konfliktusokat, mint a
szintén utópiahiányban szenvedő Csehov. Arra kérdez, amire Csehov, de még a kortársai által cinikusnak és istentelennek tartott Csehovnál is kevésbé ad választ a
kérdésekre.
Mármint ideológiai értelemben. Mert művészileg tökéletesen egyenértékű a csehovi módszer, a naturalizmust szétoldó, a személyiséget megszüntető drámaiságellenesség, és Wyspianski harsogó, szemet-fület-érzékeket bántóan ingerlő, a lelki
tartalmakat szellemekbe kivetítő, többszörös feszültségeket ütköztető módszere, amely
ugyanúgy a személyiség fölött mondja ki a halálos ítéletet.
Wyspianski született drámaíró: mindenütt és mindenben, hitben, politikában,
ideológiában, emberi lélekben, mindennapi létben megoldhatatlan konfliktust lát.
Dramaturgiájának óriási érdeme, hogy belefér mindaz, ami törvényszerűen kívülreked mind a romantika, mind a naturalizmus lehetőségein. A romantikából átveszi
az egész világot bekebelező látásmódot, eget és földet, létezőt és képzeletbelit vonultat föl a színpadon. A naturalizmustól átveszi az időszemléletet, a csaknem a meiningeniekre emlékeztető konkrétságot, a helyszín kiemelt szerepét. A létrejövő forma
páratlan. Megvan benne a romantikából hiányzó konkrétság és a naturalizmusból
hiányzó nagyság, a világegész érzékeltetése. A mindennapoknak a naturalizmusban
kizárólagos szféráját tágabb összefüggésrendszerbe helyezi, és valóban a helyére
teszi; nincs szüksége arra, hogy ezeket az összefüggéseket a szöveg, alatt, lappangó
hangulatok révén érzékeltesse velünk.
Különös, hogy ezzel milyen magányosan áll a XX. században, legalábbis a d r á m a
műfajában.
Erre a mai drámaírók nem is törekednek. Elkeseredett színházművészek szeretnék létrehozni ugyanezt a formát az utóbbi évtizedben (Bob Wilson, Brook, Peter
Stein, Strehler, Ljubimov), nem teljes sikerrel.
Fellini megcsinálta filmen.
Andrzej Wajda joggal nevezte Wyspianskit filmírónak, ha arra gondolt, hogy a
filmnek minden más műfajt magába olvasztó, wagneri összművészetnek kell lennie.
Ezt egyszer alaposan elemeznem kell. Wyspianskit, a fiatal Krlezát és Fellinit
valami lényegi jegy kapcsolja össze. Erre egy disszertáció terjedelme sem lesz elég.
8.

Elemzés nélkül is szembetűnő a drámából áradó, érett emberi gazdagság, aminek párját csak Fellini kései filmjeiben találni.
Egyetlen példa. Kuruta tábornok fél, és arra kéri a Nagyherceget, adjon parancsot a katonáknak, hogy ne féljenek semmitől. A Nagyherceg elképed, nem érti.
Kuruta megmagyarázza: „Ha parancsba adva hallom, szűnik a félelem." Többször
64

átsiklottam a mondat fölött, szerencsére fordítás közben ezt nem tehettem. Elképesztő mondat. A dráma cselekményétől, a szituációtól és mindentől függetlenül,
csupáncsak mert emberi dolgokat akar közölni velünk, megfogalmazta a manipuláció
pszichikai alapját. Velünk is ez történik: tudunk valamit, joggal félünk valamitől, de
ha „parancsba adva halljuk", hogy félelemre nincs okunk, valóban hajlamosak vagyunk megnyugodni. Életösztön? Jótékony vagy kártékony érzelmi vakság? Végül is
ez a vallásos gondolkodásmód alapja.
Ezeket a látszólag odavetett félmondatokat ki fogja lelkiismeretesen elolvasni?
9.
Milyen lesz a magyar Wyspianski?
Már csak egy-két apróságot kell javítanom. Feleségem azt mondja, a szöveget
olvasva visszahallja a csodálatos krakkói előadást és maga előtt látja a jeleneteket.
Más véleményt nem fogadhatok el: egyetlen magyar színházi szakember sem akadt,
aki egy nagy Wajda-rendezés hírére átugrott volna Krakkóba. Pedig nincs messze.
Az utóbbi évtizedek egyik legnagyobb színházi előadása a világon. Ezt nyugodtan
állíthatom, egy-két kivételtől eltekintve láttam a nagyokat, Brookot, Peter Steint,
Bessont, Ljubimovot. De hát ez nem volt fesztiváldarab, nem volt kötelező írni róla,
végül is csak a legnagyobb kelet-európai rendező állította színpadra a legnagyobb
kelet-európai drámaíró egyik legnagyobb drámáját, az egyik legjobb európai színházban.
Biztosan nem is hallottak róla. Egyetlen híradás jelent meg az előadásról,
1974-ben jelent meg a Tiszatájban, én írtam.
Talán a ritmus, az sikerült. A rímelését vegytisztán úgysem lehetett visszaadni,
bár betartottam a bonyolult rímképletet, de a ritmus döng, nehézkesen, súlyosan
gördül, meg-megugrik, ez közel van az eredetihez. Fel vagyok készülve, hogy a szakmabeliek kifogásolni fogják, minthogy fogalmuk sincs az eredetiről. A jambus —
vagy éppen a magyaros verselés — megrontását fogják a fejemre olvasni. Majd
hiába hivatkozom Radnótira, aki megírta, hogy egy goethei hexameter nem fordítható latinos könnyedséggel. (Mit szólt volna Wyspianski verseléséhez? Azt hiszem,
kilelte volna a hideg.)
Most már itt van előttem, kétszáz oldal, megírtam hozzá másfél ív jegyzetet és
egy ív utószót is, időben és energiában annyit pocsékoltam, hogy másfél saját drámát írhattam volna belőle, rosszabbat ugyan, mint a Novemberi éj, de mégiscsak
saját művet. Az biztos, hogy remekművet többé nem fordítok. Ügyis csak alulmaradni lehet.
Kimerítő pepecselés volt. Nem baj, most már van magyar Wyspianski, most már
mindenki beláthatja, hogy a mai lengyel dráma mennyivel gyatrább, holott a mai
magyar drámához képest az is nagyon magasan áll. Az lehetetlen, hogy aki elolvassa
ezt a remekművet, az ne tanuljon valamit Wyspianskitól — ha mást nem is, de a
lényeget igen, a bátorságot.
Csak nehogy a fiókomban maradjon ez is.

5 Tiszatáj

65

Lengyel katonák Európa csataterein
Lengyelország első felosztása (1772) után, de különösen a XVIII. század végétől
— az ország harmadik felosztása után — az állami függetlenség kivívása nemzeti
feladattá vált. A függetlenség utáni vágy a politikai életen kívül az irodalomban, a N
zenében és a művészeti területeken állandóan jelen levő kérdés, a haladás próbaköve
lett. E bukásokkal, megaláztatásokkal és ideiglenes felemelkedésekkel terhes időszakról szól Marian Brandys: Napóleon és a lengyelek (Kozietulski i inni) című könyve,
melyet az Európa Könyvkiadó jelentetett meg. Egy másik lengyel sikerkönyv a Kossuth Könyvkiadó gondozásában látott napvilágot. Melchior Wankowicz: A Monté
Cassinó-i csata (Szkice spod Monté Cassino) munkája ugyancsak Lengyelország függetlenségéért harcolók, az 1944. első felében Olaszországban tevékenykedő 2. lengyel
hadtest katonáinak állít örök emléket. Talán nem túlzás leírni: mindkét könyv a
Lengyelországtól távol, de az ország függetlenségéért küzdő katonák harcairól, a haza
érdekében vállalt megpróbáltatásokról szóló hősköltemény.
*

A lengyelek a történelem folyamán gyakran kényszerültek arra, hogy idegen
földön, igazi, vagy annak vélt szövetségesek oldalán próbálják visszaszerezni az elrabolt szabadságot. 1772-től 1918-ig terjedő korszak a lengyel'nemzeti függetlenségi
harcok, felkelések és véres megtorlások időszaka.
A Napóleon és a lengyelek című könyv — tudós tanulmánynak is beillő — előszavában Kovács István súlyos kérdéseket feszeget. Érdemes volt-e a lengyeleknek
kiállni a napóleoni érdekek mellett? Érdemes volt-e vérüket ontani a császárért?
Szabad volt-e a lengyel függetlenséget, az ország területi egységének visszaállítását
a császártól remélni? Igaza van Kovács Istvánnak „...a hit, hogy az áldozat nem
volt hiábavaló, hogy a halottaknak ásott sírgödör a »lélek épületeinek«, a jövőnek a
pilléreit is tarthatja." Lengyelország esetében ez mindenképpen helytálló megállapításnak bizonyul.
Marian Brandys, a lengyel szabadságküzdelmek kiváló ismerője, Jan Kozietulskinak, a napóleoni gárda könnyűlovasezred tisztjének, majd parancsnokának életén
keresztül eleveníti fel a századforduló lengyel nemességének problémáit, a Napóleon
mellé állás előzményeit, a Lengyelország újjászületéséhez vezető út állomásainak
hitt napóleoni hadjáratokat.
A korszak viszonyait ismerve szinte természetes, hogy a lengyel nemesség, a
Rzeczpospolita tartópillére a franciáktól remélte a függetlenség visszaadását. Poroszország, Oroszország és Ausztria — az országot felosztók — ellenében akkor valóban
Franciaországra lehetett támaszkodni. A lengyelek sok ezer katonát adtak a köztársasági, majd a császári Franciaországnak. Gondoljunk csak a Jaroslaw
Dabrowski
tábornok — több mint 15 ezer főt számláló — légiójára, m a j d Napóleon kelet-európai hadjárataiban harcoló lengyelek tízezreire s azokra a lengyel egységekre, melyek
a császárért Spanyolországban (vagy a tengerentúlon) hullatták vérüket.
A lengyelek — legalábbis egy ideig — őszintén hittek abban, hogy Napóleon
visszaállítja Lengyelország területi egységét. Mickiewicz a Pan Tadeuszban érzékeltette a korhangulatot „ . . . forr a legények vére, tüstént fegyvert fognak, győzelmük
tünde képe már szemük elé tűnt: »Napóleonnal Isten — Napóleon vélünk«". Brandys
a könyv főhősének, Jan Kozietulski életén keresztül azt sugallja az olvasónak: a
lengyelek harca nem volt hiábavaló. A napóleoni idő hatással volt a lengyel közigazgatás, a lengyel hadsereg, a kultúra későbbi fejlődésére. Ahogy Kovács István is
írja, a franciák oldalán létrehozott egységek „ . . . iskolái voltak az igazi hazafiságnak,
bölcsői a demokráciának. Soraikban ezrével küzdöttek jobbágyrekruták, akik előtt
először nyílt meg a művelődés és felemelkedés lehetősége."
*

66

Melchior Wankowicz hős katonái közel ott harcoltak, ahol egykor a lengyel
légiók a franciák oldalán véreztek. Kozietulski hányattatásai után mintegy 150 évvel a lengyelek százezrei újra a nemzeti függetlenségért harcoltak. A német megszállók ellen — otthon, Lengyelországban — harcoltak a honi hadsereg, a parasztzászlóaljak, a népi gárda katonái. A franciaországi lengyel emigráns kormány szövetséges területeken megszervezte a Lengyel Fegyveres Erőket. A lengyel egységek
Európa legkülönbözőbb részein súlyos harcokat vívtak a németek ellen. Lengyel katonák harcoltak a franciaországi frontokon, Narvik védelmében, a lengyel pilótákat
ott találjuk az „angliai csata" hadműveleteiben, lengyel katonák harcoltak Tobruknál. A Szicíliában partraszállt szövetséges hadsereg állományában a 2. lengyel hadtest katonái Monté Cassino bevételében szereztek elévülhetetlen érdemeket. (Meg
kell említeni természetesen azt, hogy a Szovjetunió területén is létesültek lengyel
egységek.)
A lengyel egységek olaszországi hadi tevékenységének legismertebb színtere a
Monté Cassinó-i magaslat, ahol legendás lengyel győzelem született. Melchior Wankowicz haditudósítóként átélte a Monté Cassinó-i napokat, ott volt az elfcő vonalban.
A stratégiai fontosságú Monté Cassinó-i magaslaton levő bencés kolostort elsőként az 5. amerikai hadsereg katonái 1944. január 2-án rohamozták meg. A támadásban részt vevő egységek — tüzérségi előkészítés ellenére — két nap alatt 48 tisztet és 1002 katonát vesztettek. Február 15-én a szövetségesek 255 repülője 351 tonna
bombát dobott a kolostorra. A második támadáskor az angol hadsereg indiai lövészezrede szinte teljesen megsemmisült. Március 15-én 578 löveg és 514 bombázó három
és fél óráig lőtte, bombázta Cassino környékét, ennek ellenére újabb kudarc. A 4.
indiai hadosztály 3 ezer embert veszített, az új-zélandi hadosztályt veszteségei miatt
feloszlatták.
1944. március 21-én Leese tábornok a 8. hadsereg parancsnokának javaslatára a
döntést, Monté Cassino bevételét a 2. lengyel hadtest katonáira bízták. A cassinói
magaslat és a közeli német állások fontosságával a németek nagyon is tisztában voltak. Kesselring tábornok így figyelmeztette katonáit: „Döntő csata előtt álltok. Kezetekben tartjátok az Olaszországban levő hadosztályok sorsát." Nem kétséges, a harc
is ennek megfelelően bontakozott ki.
A 2. lengyel hadtest egységei is szörnyű veszteségeket szenvedtek. Két támadás
után a lengyel veszteséglistán 248 tiszt és mintegy ezer tiszthelyettes, egy hadosztályparancsnok, két dandárparancsnok, öt zászlóaljparancsnok nevét jegyezték fel. A 4.
zászlóalj 19 tisztiéből 10 elesett, négy megsebesült, a 17. zászlóalj 1. századának öt
tisztet és 80 katonát számláló csoportjából — az egyik roham után — egy tiszt és
26 katona maradt életben. Századok maradtak katonák nélkül. A kárpáti hadosztályhoz tartozó egyik egység (az I. dandár 2. zászlóalj) veterán katonái adták talán a
legtöbbet. A 2. zászlóalj parancsnoka jelentette: „ . . . öt emberrel visszavonultam. (...)
Az alezredes ajka csendesen megremegett: — A zászlóalj
elesett..."
A Monté Cassinó-i csata — néhány óra híján — 14 napig tartott. A híres bencés kolostorban őrzött 12 ezer pótolhatatlan kézirat és 40 ezer krónika, sok ezer
könyv megsemmisült. A kolostor, mely 25 pápát adott Rómának „ . . . por és hamu
lett."
A Monté Cassinó-i magaslat lábánál létesített lengyel katonai temetőben cassinói
mészkőbe faragott hatszor hétméteres sas vigyázza a hősök álmát. A nem mindennapi temetőben hatalmas felirat hirdeti mindenkinek, az élőknek: „VÁNDOR, VIDD
HÍRÜL A LENGYEL TÁJAKNAK, HOGY MEGCSELEKEDTÜK, AMIT MEGKÖVETELT A HAZA — PRZECHODNIU POWIEDZ POLSCE 2ESMY POLEGLI WIERNI
W J E J StUZBIE."
*

Két fontos könyvvel lettünk gazdagabbak, megjelenésüket régóta vártuk. A lengyel történelem két sorsdöntő korszakáról tudunk többet. Mindkét könyvet — talán
nem is véletlenül — a kiváló fordítói talentummal is rendelkező, jeles polonista,
Kovács István ültette át magyar nyelvre. Nagyszerű munkát végzett.
LAGZI ISTVÁN
5*

67

A z esszéíró Babits
BABITS MIHÁLY: ESSZÉK, TANULMÁNYOK I — II.
Gyermekkorában minden falevelet megkóstolt, hogy valamennyi ízét megismerje,
írta róla Dienes Valéria. De ahogy Babitsnak a költészetet az élmény megismerő
megjelenítése jelentette, szelleme az élményformák megvalósult változatainak megismerésére is éhezett, s ez éltette kritikai, esszéírói tevékenységét.
Irodalomtudományi szemléletére maradandóan hatott Taine elmélete. Kritikai
hiedelmünkben a „faj", a „miliő" és a „pillanat" taine-i hármassága szófejtő értelemben él, holott angol irodalomtörténete kimondja, az elsőn a nemzeti művelődés
sajátosságait és törzsfejlődését, a másodikon az irodalomtörténeti előzményeket, s e
két állandó ható elemmel szemben a harmadikon a fejlődéstörténeti változót, az
irodalmi élet időszerű sugallatait érti. A századforduló Magyarországán Taine elmélete nem számított újdonságnak. Már Riedl Frigyes a korviszonyok, az irodalmi hatások és az egyéniség megértésének taine-i elveiből alakított programját alkalmazta,
sőt, ahogy a De l'Idéal dans l'Art a hármas eszmét a portré rendszertani indítékául
az uralkodó jellemvonásba (faculté maîtresse) sűrítette, amit épp Babits majd a lelki
élet egységével magyaráz, Arany-könyvének is irányító szempontja lett a lélek színeinek kutatása, csak ellentétben francia mesterével, az érzelmi élet fontosabb neki
az intellektuálisnál. Barátja, Péterfy, még korábban többször is írt Taine-ről, de
módszertani fenntartásokkal, saját kritikai gyakorlatában pedig a műveket és életművekét az ösztönélet tükreként szemlélte.
Babits Taine hármas elvét erős módosítással vallotta magáénak: a másik két
szempont, úgymond, csak a „miliő" változata, tehát az író nemcsak az előzmények
gyermeke, hanem apáit is önmagában teljesíti ki. Első esszékötetének főként korábbi
tanulmányai szerint hatott rá Diltheynek a költészetet a valóságos Én tapasztalataival azonosító elmélete is. A műformához izgató példát talált az angolszászoknál:
Emerson és Carlyle ösztönözte, hogy modellje belső életét a sajátjával szembesítse,
s mivel tárgya leginkább a költészet volt, ő maga pedig költő, átélten előadott nézeteit a művekre vetítse. Dilthey nézetét Simmel ellenvetésével csakhamar úgy árnyalta, hogy a valóságos Ént elválasztotta a költői Éntől. így formálódott a sajátos
Babits-esszé, a probléma lüktető, de mindig világos kifejtése, olyan „gondolkodás,
mely voltaképpen akció is" (Kerecsényi Dezső), már-már irodalomelméleti, -történeti dráma. Tanulmányaiban, kiváltképpen az Irodalmi problémák (1917) írásainak
zömében tárgya saját ars poeticájának lappangó nézeteivel telítődik. Király György
finom megjegyzése szerint Babits egy „eszmékben csüggedt és életideálokban fáradt"
korszakban mintegy maga teremtette meg önmagának elvi írásaival a szükséges szellemi légkört.
Már egyetemista korában írt filozófiai ismertetései egyéni gondjaira adott válaszok is, például a sötétségtől való félelemről (nyctophobia) és Az álmok
pszichológiájáról írt beszámolói A gólyakalifa szerzőjére, A feltámadás keresztény
tanának
cikkismertetése viszont a Golgotai csárda témájára vallanak. Esszéista érdeklődését
fiatal tanárként kidolgozott stilisztikai programtanulmánya eszméi szerint a gondol68

kodás és a beszéd kettős hátása határozza meg. „A szó az ember, senki sem titkolhatja el önmagát, nem adhat mást, mint ami benne van." (Irodalmi nevelés.) Ez a
jelige nemcsak szenzualista filozófiai kiindulópontját árulja el, hanem kritikusi irányát a képzetfűzés és szókapcsolás kitüntetett elemzésében sejteti.
Esszéinek dialógushelyzetéből, a költői egyéniséget és a művek nyelvi fantáziáját
fürkésző szemléletéből következik, hogy fiatalkori portréinak legihletőbb modelljét
Vörösmartyban találja meg. Az ifjú, illetve a férfi Vörösmartyról festett arcképében
valósítja meg a „faculté maîtresse" elvének átmintázását a probléma elemzésébe; ez
a kifejtés azután az akcióesszé természetének megfelelően a romantika klasszikusa
és saját poétikája rugóit mintegy egymásban tükrözi. A kortárs kritika a két tanulmány érdemeinek elismerése mellett megrótta a szerzőt, mert Gyulait „indokolatlanul hibáztatta". De Babits csakugyan azokat az összefüggéseket és indítékokat világította meg, melyek kiváló kritikatörténeti elődének könyvéből hiányoztak, Vörösmarty lényegét, a teremtő képzelet árapályának és a történeti, irodalmi s életrajzi
feltételek nyomása alatt változó személyiség költői Énjének interferencia-jelenségeit,
így bontakoztatta ki az „eleven munka" nemzeti klasszicista lantosából a „kiáradt"
lélek fantáziájának művészalakját „hősképei"-ben („az ősi idő voltaképp csak Vörösmarty lelkének időtlen ideje", mondja), majd az Aurora-kör befolyására visszatérését „börtönébe". A férfi Vörösmarty aztán a Csongor és Tündében az otthonára lelt
képzelet világteremtésének végül harmóniát sugárzó jeleneteit ecseteli, utóbb a harmónia bomlását jelzi az alkalmi költészet megtisztelő súlya alatt, és' végszóul a szabadságharc bukása nyomán a fantázia személyiségpusztítását, egyszersmind a költői
logika határainak meghaladását fedi föl műveiben. Korát megelőző módszertani
érzékenységről tanúskodik, anélkül, hogy rendszertani merev egyenruhába bújnék, a
Csongor és Tündének műelemző bemutatása. De több észrevételében visszafénylik
saját költészetének önszemlélete is. így például, akárcsak a romantika Shakespeare-t,
a Laodameia szerzője a Csongor és Tündét elsősorban életfilozófiának, s nem drámának fogja föl, „mindenben gyönyörködő világszem"-nek nevezi Vörösmartyt, és
amikor azt írja, „minden egyes képből a végtelenbe nyílik kilátás", a vonások az ő
költői arcára hasonlítanak: „Amit Gellért Oszkár egy szegény mai költőről írt, az
fokozottabb mértékben illik Vörösmartyra : ez ad filozófiai zamatot legegyszerűbb
képeinek." Babits esztétikai kontrasztokat egyesítő mikrokozmosznak jellemezte ekkori, világirodalmi eszményképe életművét (Shakespeare egyénisége), s Vörösmartyról is ezért hirdeti: „Tarka s tarkább lőn tapasztalása."
A poétikai hitvédelem és problémalátás kettős forrása ismerhető föl Az irodalom
halottjai három portréjában, akik eredetijének tragédiáját mind valami törés okozta:
Komjáthyét intellektuális, Péterfyét a nagy ingalengésű kedély következményeként
esztétikai, és a melléjük emelt Dömötör Jánosét a morális lelkiismeret magánya.
Ezek „uralkodó jellemvonások", Babits azonban „hőseit" alkotásaik tükrében a
„benső életírás" művészetével állítja elénk, s főként Komjáthyt, de még inkább Vörösmartyt úgy, ahogy Arany születésének évfordulóján, 1917-ben irodalmi arcképfestő eljárását visszaemlékezve nevezte. így lesz Komjáthyról mindmáig pörölhetetlen megállapítása, hogy „áradozó" géniusz, „egész költészete egy költemény", mégpedig „tárgytalan", himnikus poézis, minthogy „érzéseiben keresi a természetet", továbbá „képzelete szegény és egyoldalú, de viszont ragyogó" és erőssége a zene:
„izzó, nem elképzeltető, de éreztető". Portréi mégsem hagyományos irodalmi arcmások, mert stílusa villódzó: tárgyára rá-rákérdez, eszmefűzése fordulatos és csak
módjával képszerű, párhuzamot von, ellentéteket is megcsillant, de mindig a lényegre
tapintva világos, akár Macaulay. A gondolkodás drámai szervezetét is érzékeljük,
akárcsak a „születőben levő vers" költeménytípusaiban, mint amilyen a Levél Tomiból vagy a Haza a Telepre. Mivel megörökítésre ingerlő tárgya már a költői Én, »
észrevételei hivalkodás nélkül is olykor a költészettudományt érintik, elvi értékűek,
mint ahogy például a benyomás vagy az érzés ihletének megjelenési módját a képben, illetve a dikcióban különbözteti meg.
Babits esszéit méltatva lehetetlen véleményt nem nyilvánítanunk sok szelet kavart Petőfi és Aranyáról. Arany s kiváltképpen 1877 második felének költője Babits
69

/

ideálképe volt, s ezt már szakdolgozat-kísérlete, az Arany,' mint arisztokrata, melyet
Belia szerkesztői éleslátással iktatott e gyűjteményes kiadványba, bizonyította. Ezek
után érthető, hogy a kettős portréból a második sikerült igazán, lévén m á r csak
esszéi módszeréből következően is félig-meddig közvetett poétikai program. Petőfiképe egyoldalú és fogyatékosabb. A kettős portré azonban megint kritikából nőtt
esszévé, és nevezetes paradoxona — „Petőfi nyárspolgár a zseni álarcában, Arany
zseni a nyárspolgár álarcában" — Hartmann János, a Napkelet későbbi szerkesztője
itt bírált Petőfi-könyvének gondolatát sarkosítja csupán. Nem olvasható a tanulmány
álcázott Ady elleni támadásnak sem, különben a Nyugat nem adta volna közre;
egyik szerkesztője, Fenyő Miksa a megjelenés után így írt Babitsnak: „Az Arany—
Petőfi tanulmány pompás volt, mindenki elragadtatással olvasta." Babits csak Ady
„túlzóbb követőit", illetve az „Ady-iskolát" emlegeti, s vajon nem ők ingerelték-e
világra A duk-duk affért? De ha valamely zord ítész Babits kitételeit taktikus körülírásnak vélné, ennél sebzőbb személyes élt találhatna a Petőfi nem
alkuszikban.
Először is elgondolkoztató, hogy kettejük Petőfi-képe egyben-másban, például erkölcsi nyíltságának vagy Szendrey Júliának megítélésében mennyire egyezik, de Ady
kimondatlanul is „nyárspolgári" vonást lát benne, mondván, átka „kívánni a hasonlóságot a nyugodt, pocakos lények életéhez", sőt „gyermek"-nek nevezi, ami egybevágna a kárhoztatott „naiv" jelzővel, ám Babits ezt részben a schilléri „naiv" költészet analógiájára, részben a kiteljesedett, nietzschei apollói látásmód elválaszthatatlan értékmérőjéül írta le. Ady ugyanakkor Petőfinek Danténál fontosabb művelődéstörténeti jelentőségét hangsúlyozza, és azt, „még a filozófiának is természetesen
és tornyosán fölötte áll". A Petőfi nem alkuszik épp úgy költői hitvédelem, mint
Babits írása, ezért nem követjük el a Petőfi és Arany elmarasztalóinak hibáját, hogy
Dante fordítója, a filozofikus költő elleni fulánkos polémiának olvassuk.
Babitsot az esszé lappangó dialógusának nyílt párbeszéddé alakítására W. S.
Landor Képzelt párbeszédei bátorították: „Formájára nézve költészet ez, s ha nem is
vers, de dráma" — írja irodalomtörténetében. A századforduló Bécsében ugyancsak
hódított a párbeszédesített esszé, s itthon Balázs Béla és Lukács szintén alkalmazta
ezt a műformát. Babits elméleti kérdéseket elevenített meg vele. A Tudomány
és
művészet ben a Tudat és az Élet a művészi megismerés kérdésének kissé nehézkes
megszemélyesítése, viszont a Játékfilozófia a művészi alkotásnak, mint a tudati kifejezés törvényeinek a tárgy szemléletével egybevágó, kétszólamú föltárása. Eredeti
címe — „Mese a nagyvilágról" — az alkotásban végessé váló végtelen természet
dilemmájára céloz, az. ú j cím viszont mintegy tiszteletadás az esszét rejtve ösztönző
Schiller nézetének, aki szerint a művészi látszat megteremtése azonos a játékösztönnel, emez pedig átlépést jelent a szükségszerűségből a szabadság tartományába. Babits tanulmányainak szemlélettörténetéből következik, hogy Ma, holnap és irodalom
címen Kassákkal folytatott vitájában az avantgard verset épp olyan jelentésrendszernek tekinti, mint a Nyugat bármely költeményének a tudatban leképezett kontrasztok útján a természettel fölérő analogonját, s ezért az ú j formaépítést a család
ifjabb rokonának minősíti.
N
A taine-i elvek közül az uralkodó jellemvonást az egyéniségről a nemzeti irodalomra kiterjesztve rajzolja meg a Magyar irodalom jellemképét. Turóczi-Trostler a
műnek, mint szintézisnek elődeit Erdélyinél (Pályák és pálmák) és Riedl A magyar
irodalom fő irányaiban jelöli meg, de közelebbi rokona Fülep Lajos Európai
művészet és magyar művészetének célkitűzése, problémalátása. Mindkét írásban a nemzeti
és az egyetemes történetfilozófiai dialektikája a lokális és az általános pólusai közti
legtágabb érvényű formateremtésként jelenik meg. Babits tárgyszerűbb kifejtésének
maradandó eredménye például (ahogy már Horváth János jelezte) irodalmunk reto* rikus magatartásformái morális gyökereinek, de a magyar nyelv természetéből eredő
„látásbeli, kép- és metaforagazdagság" fölfedése is, viszont tipológiáját kikezdhetővé
teszi Ruskin kérészéletű tájszín-elméletének hatása.
Attól kezdve, hogy Babits a Nyugat egyik vezető költője lett, esszéi mindinkább
közeledtek a „stíltanulmány"-hoz, ahogy műfordításait elkeresztelte. Főként angol
költők portréiban bukkant a költői Én formatanának önigazoló műhelyproblémáira.
70

Swinburne himnikus alkatának személyiségjegyeit a tengerzúgással asszociált, lezáratlan mondatfűzésében ragadta meg, s ezzel saját dikciójának lényeges sajátságáról
szólt közvetve. Browning-képe a drámai monológ művészetéből bábszereplők átfogó
kompozíciójának kibontakozását ünnepli; hasonló összefüggést ismerünk föl lírájában
(Aliscum éjhajú lánya, Gáláns ünnepség). Műfaji áttörést képviselnek a fordításról,
kiváltképpen Dante tolmácsolásáról írt műhelymunkái. A szó és jelentése, hangalakja és ritmikai teste ilyen vizsgálatára irodalmunkban Arany óta nem akadt
példa, nyelvi interferenciák jelenségeiként előadva pedig az irodalomtörténeti, kritikai tevékenység kiaknázatlan tárgykörét mutatta meg.
Híres Bergson-tanulmánya még csak a filozófus tanítói gesztussal kommentált,
lényegi kivonata, a stílust és embert együtt tükröző műforma kritikai magaslatára
Ágoston-tanulmányával jut el. „Az élmény nyelvén" megszólaló lelkiismeretvizsgálat
kérdését az etika és lételmélet nagyságrendjéig gazdagítja.
Mikor háborúellenes versei miatt üldözni kezdik, az irodalmi probléma elemzését a világnézeti polémia műfaji szintjére emeli. A Leibniz mint hazafiban a kardcsörtető nacionalizmus óráján „a filozofikus közjó hazafiságá"-t, A veszedelmes
világnézetben az irracionalizmus lírikus indulattal eltúlzott pusztító hatását az emberiség sorskérdéseként tárgyalja. A „probléma" egyre inkább az etikáé, így a szellemi
fejlődése szempontjából fontos, az őszirózsás forradalom lelkesítette Az igazi hazában is a világnézet legalább annyira erkölcsi kérdés, mint politikum, s ebben Kant
hatása közrejátszik.
Ahogy a változott társadalmi feltételek a Nyugat hasábjain ú j küldetéstudatot
ojtottak belé, és házassága lelki életét kiegyensúlyozta, elvi írásai az irodalom élete
és az irodalmi élet számadásává alakultak. 1920-as Ady-tanulmánya ugyan elsősorban a szimbólumalkotás költői világkép-formálását nyomozta, dé az elvesztett bajtárs szobrát már példaembernek mintázta meg. Jellegzetes műfaji megnyilatkozása
a Nyugatban 1923—24-ben kezdett, majd 1933 és 1939 közt rendszeresen vezetett olvasónaplója, a Könyvről könyvre, irodalmi „portyázások" a frissen megjelent művek
közt, sőt pillanatképek szellemi izgalmairól s persze műhelygondjairól. Kezdetben
átható tekintetű bírálatokat ad, így Szabó Lőrinc első kötetében észreveszi, tudatosság és ösztönélet belső vitája mennyire meghatározza szerzőjét, a műfordító Tóth
Árpádban fölfedi a mozaikrakó szépségittas révületet, a rovaton kívül majd az „angyali" költő, Sárközi verseiben nem kerüli el figyelmét, „szív" helyett is homlokot
mond, mert 1926-ban még „nála a valóság egyszerűen nem létezik".
A feladat átszabja magatartását. Hangja, gondolatmenete a dialógusból átcsap a
felelős társalgásba; a művekben mindinkább a jelenség törvényeit kutatja, megszólal
közéleti szerepben a Nyugat nevében, de föltör belőle a hagyományőrző reformkori
öröksége: a közügy javáért kimondott szónak a személyes és eleven közlés hitelével
ad nyomatékot. Az XJj klasszicizmus felé a naturalizmus elsekélyesedése és az ízlés
eltompulása közt pillant meg összefüggést, és szónokias frazeológiáján is átüt a formateremtő művész kissé életidegen általánosítása. Berzeviczy Albertnek adott válaszát (A kettészakadt irodalom) a baloldal irodalmi sajtója támadta. Mai távlatból,
történeti szemlélettel szemünkbe ötlik, a párbeszédhez szükséges, diplomatikus udvariasságnál mennyire nagyobb teret kap benne Ady költői és emberi becsületének
okosan harcos védelme, noha eszméi közt jelen van az egységes magyar irodalomnak a múlt század példájából merített, időszerűtlen ábrándja is, „az - igazi haza"
álma egy fegyveren tartott kézzel éber korban. Az Írástudók árulása, ez a Julién
Benda könyvének ismertetéséhez fűzött képzetsor nem kevésbé hangos visszhangot
váltott ki — Ignotusból is a Nyugatban: nem vitatta ugyan, de fölösleges riadalomnak tartotta. Az esszé A veszedelmes világnézet pozíciójából a racionalizmus és az
egyetemes erkölcsi törvények szószólójaként tör pálcát a kortárs tollforgatók partikuláris elfogultságokat szolgáló tevékenysége fölött. Helytálló a már korabeli ellenvetés: okfejtése csakugyan eljut odáig, hogy a politikai baloldalban is a csoportérdek
szűkösségét lássa. De ezek a kitételei egy hosszú gondolatmenetnek mintegy utóhangját jelentik várható észrevételekre, és maga a polémia, akárcsak Benda a francia jobboldali nacionalizmusok, ugyanúgy emel szót még szélesebb kör: mind az
71

elhatalmasodó parancsuralmi rendszerek, mind a lefegyverző kultúrfilozófiák ellen.
A „könyv és puska szimbólumát" ő maga kurziválta Mussolini fasizmusát kipellengérezve, közéleti érzékenységgel kárhoztatta a Der Wille zur Macht-ot, tehát azt a
Nietzschét, akit a nácizmus elődéül sajátított ki, és általános kiindulópontul „a nemzeti és faji ösztönök" eszményítését, mint a gondolkodás fő kórokozóját hibáztatta,
de az „apokaliptikus" kultúrfilozófiák történeti pesszimizmusa ellen lázongva például
a „Napnyugat alkonya" Spenglerét is vádolta. A parancsuralmi ideológiák csillagának emelkedése idején Az Írástudók árulása első renden ellenzéki kiállás. Hasonlóan
felemás megítélésre jutott két másik esszéje 1930-ban. Az Ezüstkor az „elefántcsonttorony" elégikus visszasóhajtása, de ma is meglep jós tisztánlátása, kik ellen szólt:
„Barbár erők feszülnek k ö r ü l ö t t ü n k . . . ki tagadja, hogy gyilkos gázok füstölögnek a
laboratóriumokban s gyilkos ideológiák a lelkekben?... A f a j sáfárszelleme az Elefántcsonttornyot is számonkérhetné..." A Baloldal és Nyugatosság az ellenzékiséget
visszavetítve is idő fölötti és utópisztikus állásfoglalásnak értelmezi, például ahogy
szerinte Petőfi és Arany népnemzeti fölfogásában a közösség „mint minden osztályok
anyja s mint a nemzeti szellem ősforrása" tölti be tisztét. A létező kasztok és erős
szellemük korszakában azonban „baloldali"-nak vallani magát mégis az ellentmondás igéjét jelentette. Mint a Nyugat főszerkesztőjét, helyzete erősebben elkötelezte,
mint kötötte.
Az alkotói forma közvetlenül függ a szemlélettől. Babits „problémá"-ja történetfilozófiává érett, a párbeszéd emberéből is őrszem lett. A világháború előestéjén erkölcsi gondolkodásának politikai tartalma az ellenállás értelmében viszonylagosan
radikalizálódott. Támadja a nácik könyvégetését, háborúellenes ankétot szervez folyóiratában, A madridi levélben kiütközik ugyan az esztéta élményéhsége, de részvéte az ostromlottak iránt nem hagy kétséget afelől, rokonszenve melyik irányba
hajlik. A tömeg és nemzet keletkezésének megvan a filológiai története, s bár morális általánosítása kiállásának élét veszi, lényegét a kirekesztő faji törvények elleni
tiltakozásban mégis megnevezhetjük. 1939-ben A magyar jellemről pedig a „kis nép"
jogállandóságának hangot adva, a fenyegetett nemzeti értékek őrzőjének szerepét
vállalja. Az irodalmi életre vetítve azonban hűsége az eszményhez szükségszerűen
szembefordítja a föltörő évjáratok újabb „ízlésformáival", az életközelséget keveslő
Németh Lászlóval, és Halász Gábor historikusabb, eszmetörténetibb fejlődésszemléletével; az ellentétek személyi rugóinak megítélése ezúttal nem feladatunk.
Babitsnak mégsem annyira központi szenvedélye a politika, mint Adyé volt, és
lírájának naplószerű bensőségessé egyszerűsödésével összefüggésben, de ezt megelőzően tanulmányainak hangneme fokozatosan alanyi vallomássá alakul át. A magatartásváltozás kitágítja a műfaj lehetőségeit, de ítéleteit nem egyszer le is szűkíti.
Az Esti Kornélt „hatalmas költői atletiká"-nak dicséri, és nem veszi észre benne a
szokványos prózai műfajok meghaladásának újdonságát, a személyiség szabadságkeresésének belső formaképzését. Kosztolányi-nekrológja csak a halál filozófiájával
vívódó költőnek ad irodalmi bocsánatot, ezzel szemben kivételes kritikai fogékonysága villog, amikor Tamási Áron epikumát népmesei természetűnek jellemzi, de még
egy profetikus lábjegyzete is, mellyel Weöres pályáját előre látja, kiemeli őt Halász
Gábor madártávlati nemzedékképéből. A szakirodalom sokszor emlegette, a népi írók
mellett igen korán lándzsát tört.
Mégis, a kései Babits-esszé legmegragadóbb változatai a Keresztül-kasul
az életemen (1939) karakterét kirajzoló meghitt számadásai, a kötetlen gondolatvezetésű és
nosztalgikus emlékképekkel a béklyóit feszegető, jövőbe áhítozó „Sturm und Drang"jának két tablója (Fogaras, Szekszárdi kadarka), az ifjúkora mélabús önvizsgálatnak
beillő számvetése indulásának személyi és társadalmi feltételeivel (Curriculum
vitae),
és a végzetes kórral szembenézve az elmúlás környezetéről, a múlandó önszemléletéről, a beteg országról és a világ sebeiről vázolt rajza (Gondolatok az ólomgömb alatt).
Több kitűnő, hasznos Babits-kiadvány után az esszék és tanulmányoknak ezt az
eleddig legteljesebb gyűjteményét is Belia György nagy tárgyismeretre valló és bőséges válogatásának s gondozásának köszönhetjük. Babits kritikai fejlődésének hű
számadójaként olyan cikkekkel, bírálatokkal is gazdagította az összképet, melyeknek
72

valami személyes vagy elvi érdekességük van. Az önarcképszámba menő, korai filozófiai ismertetéseken kívül közli a tárgyas ragozásról írt szakdolgozatot, a szegedi
színi bírálatokat, Babitsnak a Baumgarten-díjak kiosztásakor elmondott beszédeit,
melyek kis példányszámú kötetecskéje már megjelenésekor szinte hozzáférhetetlen
volt, továbbá folyóiratokból, újságból szórvány publikációkat, ha fényt vetnek az
íróra és az emberre, mint amilyen 1940-ből a Blondin vagy az öregedés. Babitsnak
úgyszólván minden számottevő írását, ami csakugyan esszé vagy tanulmány, megtaláljuk a kiadványban. Nem hiányoljuk az Aurórában megjelent Filozófia és társadalom című tanulmányt, mert lényegében. A veszedelmes világnézet elvi általánosítása, noha a Zsoltár férfihangra együttes közlésével korántsem érdektelen dokumentum. Nem volt szükségszerű Babits olvasmányélményeiről Kőhalmi Béla két
könyvébe írt vallomásának fölvétele sem, bár az első (Könyvek
könyve, 1918)
nincs a fejlődésrajzot érintő összefüggések híján. De talán az Arany életéből (Nyugat, 1917) nemcsak Babits ideálképéről alkotott képzeteire, hanem, mivel irodalomtörténeti eljárásairól szót ejt benne, esszéista módszerére is még több fényt vethetett volna.
Belia szöveggondozása példaadó. Egy-két kihagyást, melyet realitásnak kell tekintenünk, becsületesen kipontoz. A kiadvány érdemét öregbíti Babits egyetemi előadásainak közlése, ezé az alighanem máig legjobb magyar, sőt nemzetközi értékű
irodalomelméleté, mely külön méltatást érdemelne. Belia a korábbi szövegközlések
közül a leghívebbet és legteljesebbet, József Farkasét választotta. Még a gyorsírás
eredeti föloldásából öröklődött egy kis hiba: nem Browning „arab vezér"-éről, hanem arab fizikusáról esik szó. A kiadvány fontos anyaga a kéziratos hagyatékból
publikált Arany, mint arisztokrata; a kritikai kiadásra vár a poétikaibb jellegű első
fogalmazvány közlése, ahol Babits például a festői poszt-impresszionizmus analógiájára úgynevezett ütköztetéses vers- és szójelentéstani elméletét fölvázolja. Egyébként
Belia a szövegvariánsok közül mindig átgondoltan és vitathatatlanul válogat. A Magyar költő kilencszáztizenkilencben
végleges szövegét adja közre, mert a pillanat befolyásától mentes, vállalt szemléletet ad. A legrészletesebb Browning-tanulmányt iktatja gyűjteményébe, de ennek lelőhelye nem a jelzett Nyugat, hanem a Gondolkodás és írás kötet, a Tennyson-tanulmánynak az Irodalmi miniatűrök-beli
megjelenési
éve pedig 1923. Ami a szöveggondozás elhanyagolhatatlan érdeme, Babits saját kiegészítéseiből és magyarázataiból, az első közlés vagy éppen a kötetbeli megjelenés
kommentárjaiból, viták esetében viszonválaszokból, posztumusz megvilágításokból,
valamint az idegen kifejezések és idézetek tudákosság nélküli, gáncstalan föloldásából álló jegyzetanyag valósággal egy másik kiadvány örömét szerzi az olvasónak.
(Szépirodalmi Könyvkiadó, 1978)
RÁBA GYÖRGY

Sík Csaba: A Parthenon lovain innen és túl
Ha van hiábavalóbb foglalkozás a recenzensénél, úgy nyilvánvalóan a lektoré az.
A recenzens munkája azonban legalább könnyen meghatározható. Mert mit csinál a
recenzens? ö n k é n t vagy megrendelésre megírja (vagy elhallgatja) véleményét egy
könyvről, amit rajta kívül valószínűleg elolvasnak még néhányan, az ő írását azonban a (kezét) tördelő szerkesztőn kívül csak a recenzeált szerző olvassa el, aki rendszerint megsértődik. Recenzens felveszi a (változatlanul alacsony) honoráriumot.
Ezzel az ügy az irodalmi lovagiasság szabályai szerint elintéződött. Mit csinál ellenben a lektor? Nem tudjuk, nem tudható. Az ő foglalkozása nemcsak hiábavaló, ti tok 73

zatos is. Sok évtizedekkel ezelőtt egy réges-régi kiállításon függött Csernus Tibor
nagy föltűnést keltő képe három lektorról (már akkor' mindhárom irodalmi életünk
ígéretes személyisége volt). Lehetett volna a kép címe, mondjuk „A Parthenon lovain
innen", de nem az volt. Még titokzatosabb volt: „Három lektor". Ott ült egy kicsi
asztal körül a három talányos fiatal férfi, okosan néztek maguk elé a semmibe, és
orruk hegyén látszott, hogy országos horderejű döntések forrnak magosan ívelő, szép '
homlokuk-mögött. A kép rendkívüli színkultúráról tanúskodott, és az akkori — enyhén szólva — merev kánonokhoz képest föltűnően modernül értelmezte a realizmust.
Biztosan a három lektor is; tudni azonban csak annyit lehetett róluk, hogy enigmatikusan ülnek és nem csinálnak semmit. Ezt azonban rendkívüli színkultúrával és
— a körülményekhez képest — modernül. Azóta Csernus Tibort Nyugatra, a három
lektort a honi szellemi elit csúcsaira vezette tehetségük és a történelem szele; így
hát sohasem fogjuk megtudni, mi rejlett enigmatikus semmittevésük mögött. Sík
Csaba könyve Egy lektor naplójából közölt részletekkel szó szerint egy ismeretlen
kontinensről szállít tehát első híreket. Mégpedig hosszú, személyes tapasztalat alapján.
Sík Csaba egy találó (többszörösen találó) képzőművészeti példával kezdi a lektori foglalkozás megértetését. Megmaradtak Van Gogh rajzai, amiket Sibert, a rajztanár korrigált, miközben „megpróbálta beleverni az akadémiai módszert" a művészbe. Van Gogh azonban nem állt kötélnek, „mert meggyőződött akadémiai próbálkozása során, hogy a művésznek egyszerűen el kell kezdenie a munkát, aztán
majdcsak rátalál a maga útjára; míg az akadémia legfeljebb eggyel szaporítaná a
profik amúgy is fölös számát." „Amszterdamban — folytatja Sík Csaba — az ú j
Van Gogh múzeumban, egymás mellett látva a magának csinált s a mesterek korrigálta rajzait, kétségtelenné válik a néző számára a művész igaza. Brutális kezenyomát eltakarta a mester tenyere, s a tanulmányból nem lett igazi Van Gogh. Valóban elég, ha csak elkezdi az ember, ha az ő rendíthetetlen hitével és szenvedélyével képes folytatni is. Rajzait a szent dolgok közé sorolta, mert úgy gondolta, segít
velük a reménytelenül küszködő szegényeken, sorsüldözötteken; ha bolond volt, a
hitvallók módjára volt bolond. (Rossz lektor az, aki Sibert kezével nyúl egy kézirathoz, aki az érdesnél fontosabbnak tartja a simát, az igaznál a szabályosat.)"
A zárójel világosan megmondani látszik, mit nem szabad tenni valamirevaló lektornak; ámde a kéziratok között ritka a Van Gogh erejű tehetség, s mit tegyen a
lektor a többivel? Adódna egy természetes megoldás: a helyesírási hibák kijavításán
kívül a lektor ne nyúljon a kézirathoz. Bízzuk a többit a kritikára. Csakhogy .—
érvel nagyon találóan Sík Csaba — „mióta irodalmunk könyv- és nem folyóiratirodalom, a lektor szerepének jelentősége megnőtt", s neki kell átvennie a régi nagy
szerkesztők, sőt a kritika feladatát is, részben legalább. Hogyan jár el? Beérkezik
mondjuk egy ismeretlen szerző, B. írása, melynek olvastán a lektor azt a ritka örömet érzi, hogy író kézirata van a kezében. „Mesteri expozíció, zárt kör, amelyből
csak egy irányba lehet kitörni." Az ismeretlen azonban nem ebben az irányban tört
ki, a regény nem az expozíció szellemében fejeződött be. „(De nem így jelent meg,
hanem a befejezést az expozíció logikájához igazítva; B. tehetséges lévén, rögtön
megértette, hol rontotta el kéziratát.)" Ne azt tekintsük most, hogy a lektornak bizonyosan igaza volt, mikor a mondott korrekciót — megnőtt szerepkörét tekintve hivatásszerűen — javasolta. Tekintsük azt, hogy a lektoroknak nem szükségképpeni sajátossága az esztétikai csalhatatlanság, akadnak közöttük Sibertek is jócskán, s akkor
ez a zárójel szükségképpen az előbbi ellentétét állítja. S máris előttünk áll a lektor
csapdája, vagy finomabban szólva paradoxona. Nem hiába ült Csernus képén oly
gondterhelten az a három szép lektor.
Sík Csaba látja jól és be is vallja a paradoxont, legalábbis egyik változatát.
A napló egyik feljegyzése sétáját meséli el Remenyik Zsigmonddal, aki az írók —
önmagát is beleértve — „kóklerré-válására" panaszkodott, s ebben a lektorokat is
elmarasztalta. A lektor, hogy kirángassa önmarcangoló komorságából, mulatságos
históriát mesélt el, hogyan hasznosította egy nagy művészről elejtett néhány szavát
nagyképűen és tökéletes hozzá nem értéssel egyik ú j regényében egyik híres író
barátja. Remenyik szigorúan ránézett: „— De azért kiadtátok — mondta szemre74

hányóan, aztán elbúcsúzott, s megállt egy gombáskofa asztala előtt. Ha rágondolok,
mindig Bartók Béla jut eszembe, aki kivándorlása előtt adott utolsó hangversenyének szünetében azzal búcsúzott látogatóitól: »-Legyenek becsületesek.«" De mi a becsület, lektori gyakorlatra lebontva? Az ismeretlen B. kéziratát hozzá lehet igazítani
a lektor elképzeléséhez, a híres író regényéből nem lehet kihúzni a nyilvánvaló hülyeséget? Akkor a lektor egy Mikes Lajos, egy Osvát Ernő méltatlan bár, de hivatalos örökéber^ érezvén magát, jó lélekkel korrigál, ekkor ellenben, tán kicsit restelkedve, meghajlik a tekintély előtt? Majd kiigazítja a kritika, gondolja? Csakhogy
Sík Csaba, gyakorló kritikus lévén, nagyon tisztán látja, hogy az irodalom és a kritika kapcsolata sem egészen hibátlan. Mélységes és rokonszenves nosztalgiával írja
le, s mestere, Bóka László nyomán remek példával illusztrálja, hogy a Nyugat korában hogyan figyelték s mennyire becsülték az írók a kritikákat, az elmarasztalókat
is, s hogyan „»-hordozták a nemzedékek tagjai szívükben és ajkukon egy jó szándékú kritika szavait«". De ha nyilvánvalóan nem jó volt a szándék? Mert akad
példa erre is, elég a Petőfi Mezőberényben szerzőjét a magyar irodalomból kitudni
kívánó bírálatra emlékezni, amit történetesen Bóka László írt. Mélységesen igaz Sík
Csaba konklúziója: „Az irodalomnak szüksége van a kritikára, a kritikának pedig
az irodalomra, s e kettős függésben egyiknek sem érdeke, hogy kapcsolatuk kutya
és bolha kapcsolata legyen"; de ha már az, legyen legalább a kutya is, a bolha is
becsületes: a bolha ne játssza meg magát orvosnak, a kutya meg ne tetesse, hogy
köszöni a csípést, s ne vakaródzon fájdalmas képpel, mikor senki se csípte meg. De
hol a lektor helye, az író vagy a kritika oldalán? Sík Csaba válasza világos: egyikén sem, a kéziratén. Ha már nem lehet minden lektor Mikes Lajos vagy Osvát,
szeresse legalább a munkáját úgy, mint ők. Szeresse annyira, hogy észrevegye a
kézirat kvalitásait akkor is, ha netán nyers külsőben jelentkeznek, sőt akkor leginkább. Megnyerő és látszatra nagyon egyszerű válasz, de valójában csapdát rejt ez is.
Aligha akad ugyanis a mai magyar műkritikában történetet s modern alkotásokat egyaránt tekintve biztosabb szemű s tárgyát tisztább szenvedéllyel szerető ítész
Sík Csabánál; ezt napjaink honi művészetéért vívott szenvedélyes és bátor küzdelme
csakúgy bizonyítja, mint két, szakértelemről s tárgyszeretetről tanúskodó pompás
kötete, a Rend és kaland s a Mindenkori mesterek. Ez a kötete is jobbnál jobb
elemzéseket és megállapításokat tartalmaz művészetről és művészekről, mozgalmakról és múzeumokról, képekről és szobrokról, a műalkotásokat rejtő, érlelő, létrehozó
és befogadó idők és közegek természetéről. Aligha akad például párja — s nemcsak
a honi irodalomban — ahogyan az „Izmus vagy forradalom ?"-ban mindössze huszonegynéhány oldalon két kép, a Bonjour Monsieur Courbet és Bonjour M. Gauguin keletkezéstörténetének — vagyis dehogy: inkább kultúratörténetének! — párhuzamából
kiindulva megérteti, illetve értelmezi a modern művészet — az eddig általában áttekinthetetlenül bonyolultként kezelt modern művészet — egész szellemi klímáját, s
anélkül, hogy egy jottányit is letagadna vagy akár elhallgatna a bonyolultságból. Mi
a titka? Tán az, hogy fölébe tud — és mer! — emelkedni irdatlan tudásanyagának,
s így aztán nem nyomasztja, hanem emeli gondosan formált mondatait a tudás?
Mert mindazt tudja, amit a legjobb művészettörténészek, de valahogy másfelől nézi
az egészet. Gyakorlatban, minden mondatával demonstrálja a Gauguinről írt példát:
„A művészettörténészek élvezettel bizonygatják, hogy a Csendes-óceán partján rituális ünnepélyességgel vonuló lovasaihoz a Parthenon talán legismertebb fríze szolgált
mintául. így van, 1902-ben azonban már nem európai szemmel nézte a görög arányokat és modellálást." És éppen ezért tudott éppen ő leginkább, az egész kontinens,
sőt az egész Föld jövőjét formálóan európai maradni. Mert fölfedezte s főleg merte
vallani, hogy „bármily szép legyen is a görög művészet, mégiscsak nagy tévedés",
önmaga tévedésén túllépve kellett fölismernie, hogy „a festmény alakjai többek is,
kevesebbek is önmaguknál: jelképek, ugyanúgy a világegyetem alkotóelemei, mint a
fák, a dombok, a színek — a kép is azt mondja, mint kortársaihoz intézett, a művészet jövőjét befolyásolja üzenete: »Túl, túl, a Parthenon lovain is túl, egészen
gyermekkorom falováig...«" Túlról azután megint a régi szépségükben tündökölhetnek a régi lovak, s nemcsak a Parthenon frízeié; a modern művészet nyitányának
75

forradalmi sűrűsödéseként a kubizmus „glóbusz méretűre tágította a hagyományt".
De nem valami eleve kifundált elmélet segítségével; a kubizmust „elmélet segítségével próbálni megérteni, nem könnyebb, mint őzgerincet sütni A speciális és általános
relativitás elméletével a kézben". S csakugyan, akkor és ott remekek Sík Csaba
elemzései és helyzetjelentései, amikor jó vadászként, elegánsan és szellemesen süti
az őzgerincet, láthatóan élvezve — ha tán izzad is közben — a pecsenyétől várható
ízeket s élvezetet. Ez a — látszólag! — könnyed remekelés persze nem z á r j a ki a
felelősségérzést, ellenkezőleg; senki múzeumaink helyzetéről, kiállításpolitikánkról,
legjobb művészeink küzdelmeiről annyit s akkora felelősséggel mint ő, ebben a kötetben is, még nem írt. Ám tudás, ízlés, kivételes érzékenység, felelősség mind nem
elegendő, hogy ugyanakkor egy Császár Elemér értetlenségéhez és érzéstelenségéhez
fogható írást ne közöljön Csontváryról. Agyondicsértük az utóbbi időben, ideje ellentmondani? De ugyanez a helyzet például Vajda Lajos esetében is, s itt mégsem
homályosítja el a szerző éleslátását a szakszerűtlen és kritikátlan hódolat. Miért hát
Csontvárynál? Hogyan lehet festészetét „csak kuriózum"-nak nevezni, legföljebb
„zseniális kuriózum"-nak, még ha igaz lenne is (bár Fülep Lajos meggyőzően bizonyította az ellenkezőjét), hogy „festészete nemzeti értéke ellenére sem tartozik bele
a magyar festészet fő irányába, melyet ez idő tájt a Nyolcak és az aktivisták képviseltek". Hogyan lehet a Zrínyi kirohanását (a Benczúron át Fesztyig züllő) historizáló piktúránk szívvidámító ellensúlyát „mulatságos giccs"-nek nevezni? És miért
nem érvényes Csontváryra is, amit Van Goghról megállapít: „ha bolond volt, a hitvallók módjára volt bolond"? Hát Csontváry nem a sorsüldözötteken akart piktúrájával segíteni? Miért volt ő mégis egyszerűen Pertorini patográfiája szerint bolond?
Ekkora szakértelem mellett ekkora értetlenség aligha magyarázható másként, mint a
szeretet teljes hiányával. Amint hasonlóan elutasító Csontváry-esszéjében Bernáth
Aurél egykor többé-kevésbé be is vallotta. A lektornak természetesen nem kötelessége mindenkit szeretnie; a munkáját kell szeretnie, de a m u n k á j a képekben és
kéziratokban realizálódik, s ha ezek egyszer történetesen a szegény Kosztka Tivadar
iglói gyógyszerészsegédéhez hasonlítanának? Kit vagy mit képvisel tehát a lektor?
Sík Csaba könyvéből, azt hiszem, erre a kérdésre az a válasz olvasható ki, hogy egy
határozott és többé-kevésbé körvonalazható kultúraképet. Mégpedig minél jobban
szereti a munkáját, annál határozottabban. Az a kultúra, amit Sík Csaba szenvedéllyel és szépen képvisel, jelen kötetében leginkább a képzőművészeti írásokban, a
tanítványi tudással súlyozott Kassák-tanulmányban, a szerető szigorral megírt Gelléri-esszében, a megható hűséggel mintázott Bóka-maszkban körvonalazódik. S a
kérdéseket és frappáns találatokat sűrítő Bráncu?i-esszé mutatja tán legszebben,
hogy milyen tágasak ennek a kultúraképnek a keretei, belefér Maiastra, a román
népmesék csodálatos madara is, és az agg mester utolsó évtizedének fenséges zavartsága, nem mint patográfia, hanem mint kozmikus patriotizmus: „A halála előtt csak
románul beszélt", s mikor barátai kórházba akarták szállítani, „tiltakozott: «-A műteremben várom meg az istent-«". Kell-e mondani, hogy a példában az igény a fontos: ha népe értékeihez nyúl valaki, tegye Bráncuiji szintjén!
És ebben egyetérthetünk. Mert összegezésként elmondható, hogy általában az
igény, az igényesség ennek a kötetnek nagy és ritka értéke. Ezt szolgálja kritikai
életünkben egyedülállóan elegáns szellemessége, üdítő iróniája, s következetes kétfrontos küzdelme a vasárnapi amatőrség és a profi sterilitás (egymáshoz sokban oly
hasonló) jelenségei és — ami sokkal több bátorságot követel — jelenléte ellen.
S végtére nem éppen ez a lektori munka értelme s keresett garanciája? Nem tudom,
nem tudható. Nekünk mindenesetre, akik valamiképpen írással foglalkozunk, meg
kell küzdenünk kiadókkal és lektorokkal, s olykor keserűen. És a legtöbb, amit kívánhatunk hozzá, a becsületes és igényes lektor. Mint tán az a három volt ama szép
régi képen, akik közé immáron ezzel a kötetével s okosan villogó szemüvegével odaült Sík Csaba is. S arcukon lassan elmosódnak az egyéni vonások, néz a négy léktor
szigorúan, kicsit szomorkásán, egyre talányosabban, valahová messzire; de Sík Csaba
szép könyvéből most már legalább azt sejtjük, hogy hová: a Parthenon lovain innen
és túl. (Szépirodalmi, 1979.)
VEKERDI LÁSZLÓ
76

Aczél György: A kor, amelyben élünk
Ha a kor jellemzésére, amelyben élünk, kulcsmondatokat keresnénk, többek között ezeket találnánk a könyvben: „A recept szerinti élet talán egyszerűbb lenne,
csakhogy arra vagyunk ítélve, hogy a megoldásokat magunk találjuk meg, végigkínlódva esetleg zsákutcákat, hogy a szó marxista—leninista értelmében legyünk »teremtői történelmünknek«, hétköznapjainkban is"; vagy másutt: „ . . . a szocializmus
az egészséges elégedetlenség társadalma".
Az a nyolc írás, ami Aczél György ú j könyvében található, jellegében és műfajában eltérő: tanulmány, interjú, felszólalás váltakozik benne. Van, amikor a konkrét tartalmat és a formai keretet a belső elhatározás szabja meg, máskor viszont a
külső körülmények írják ezt elő. Az alkalom természetesen sok mindent meghatároz
(például felszólalás az MPLA kongresszusán Angolában, vagy a francia és indiai
újságíró kérdéseire adott válaszoknál), s nem lenne érdektelen azt sem elemezni,
hogy Aczél György milyen felkészülten és a konkrét helyzethez igazodva szól ilyenkor. De még ennél is tanulságosabb nyomon követni, hogy akár a saját indíttatású,
akár az alkalom szülte írásokban a lényeget tekintve ugyanarról és ugyanúgy van
szó: a mi társadalmunknak, mostani életünknek azokról az érdemi jegyeiről s tennivalóiról, amelyeket az előbbi idézetek már jeleztek.
A könyv csaknem minden írásának az a középponti gondolata, hogy a most már
tartósan kiegyensúlyozott, nyugodt építő munka, a zajos és látványos belső konfliktusok nélküli fejlődés, a mindennapok forradalmisága nem adhat menlevelet sem a
„minden megy itt magától" önelégültségének, sem az egyik napról a másikra mindent megváltó nagy tettek hiányában az „úgysem lehet itt tenni semmit" lefegyverző
tehetetlenségérzetének. Aczél György könyvének alapgondolata az, hogy e belső megrázkódtatások nélküli — történelmünkben páratlan — időszak egyáltalán nem a szellemi és fizikai megnyugvás, s még kevésbé a mindenbe beletörődés és a tétlen szemlélődés ideje. Ellenkezőleg: ez a kor az anyagi és a szellemi erők különleges mozgósítását kívánja meg.
„És ne csak veszélyben légy serény, a béke vészesebb!" — idézi Aczél Vörösmartyt, majd így folytatja: „A békében nem szabad elkényelmesedni, ellenkezőleg,
növelni kell az igényességet. Szellemi hősiességgel kell szembenézni azzal; hogy egyre
nehezebb, egyre bonyolultabb, de egyre emberhez méltóbb feladatok megoldása vár
ránk. Könnyebb volt, amikor azt hittük, hogy az összes megoldandó kérdést egy-egy
rohammal elintézhetjük. Ma már tudjuk — és jó, hogy tudjuk —, nincsen így."
Dante az általános emberi tulajdonságok és magatartásmódok közül a közömbösséget tartotta a legmegvetendőbbnek, az „örök emberi" mércéjével mérve is azokat
minősítette a legsilányabbaknak, „kik közönyösen éltek". Még arra sem érdemesítette
őket, hogy a pokolban szenvedhessenek: „Az ég elűzte s itten kóborolnak, / mert
őket a pokol is szégyenelte: / nem kellettek sem égnek, sem pokolnak." Aczél György
könyve lépten-nyomon azt a meggyőződést erősíti, hogy ha a közönyösség mindenkor
felelőtlenség és vétek az emberiség és a haladás számára, akkor itt és most, a hetvenes évek Magyarországában még nagyobb bűn, ahol a társadalom egyenesen igényli,
mert nem nélkülözheti a teremtő életet s tőle elválaszthatatlanul az egészséges elégedetlenséget. Akik langyos állóvíznek és menetrendszerű unalomnak, szürkeségnek
látják a mindennapok forradalmiságát s a nagy, nyíltszíni hőstettek korlátozott lehetőségeit kárhoztatják, éppen a lényeget nem veszik észre: a kor, amelyben élünk,
semmivel sem kívánja kevésbé a hősiességet, mint a régebbi idők. De ez a heroizmus szükségképpen másféle, mint a barikádharcoké. Aczél György nagyon találó kifejezésével élve „intellektuális heroizmus" ez, amely az újszerű, sokasodó és nehezen
megfejthető kérdésekben megtalálja az eligazodást: „A munkásra, parasztra, értelmiségire, mindenkire vonatkozik az intellektuális heroizmus igénye, amivel szembenézünk a valósággal, amivel nem azt látjuk bele, amit szeretnénk már valóságnak
77

tudni, amivel meghódítjuk a valóságot." Nem könnyebb és nem kevesebb feladat ez,
mint az egyetlen rohammal kivívható eredmény: „ . . . a teremtő élet, amit ma a
szocialista átalakulás ú j korszaka kíván, nehezebb, felnőttebb hozzáállást, keményebb vállalkozó kedvet igényel tőlünk".
Lukács György Üj magyar líra című, még 1909-ben írt cikkében idézi az egyik
korabeli verseskötet mottóját (Kemény Simonét, akit a köztudat ma már csak Karinthy paródiáiból ismer), mint egy jellegzetes életérzés és életvitel frappáns megfogalmazását: „Miért dolgozzam, mikor kritizálhatok? Miért kritizáljak, mikor hallgathatok? És miért ne hallgassak?" Nos, Aczél György hallgatólagosan éppen ezzel
az életfelfogással polemizál, a könnyebbik út ilyenfajta keresésével vitatkozik, s az
efféle langyossággal és kicsinyes ügyeskedéssel szemben a felelős megszólalás és cselekvés ideálját — Ady elvét: „De vallani mindent: volt életem dolga", s az „Én nem
fogom be pörös számat. / A tudásnak teszek panaszt" József Attila-i magatartását
— eszményíti.
A felelős megszólalás (és cselekvés) ideálját — mondtuk, ahol a hangsúly egyformán ott van mindkét szón. Kell a megszólalás, mert „a némák marxizmusa
—
nem marxizmus" — írja aforizmatikus tömörséggel Aczél György. S ráadásul felelős
és építő szó kell, „mert a helyes marxista megoldásokat mindig ú j r a meg ú j r a kell
kiküzdeni, hiszen nem vagyunk birtokában a bölcsek kövének, és senki sem gondolhatja, hogy álláspontja a tudás utolsó szava".
A recept nélküli kor parancsa hatványozottan írja elő az állandó önkontroll
szükségességét. Mindenekelőtt a párton belül, de többé-kevésbé mindenki számára,
aki teremtő életet akar élni. Aczél György könyvének gondolatmenete számos helyen
azt a Marx Károlyt juttatja eszünkbe, akinek egyik fő életelve, a „semmi sem idegen tőlem, ami emberi" mellett mindjárt ott volt ez a másik is: „Mindenben kételkedni kell." S itt még a sorrend is fontos: az emberi után, annak érdekében jön a
kételkedés. De ez az utóbbi is elmulaszthatatlan; a korszerű forradalmiságnak az
állandó önkontroll, az előforduló hibáinkkal való szembenézés és a javítás, az önkorrekció képessége, a folytonos megújulási készség éppolyan szerves ismérve, mint
az emberit, a minél emberibbet célzó meggyőződés, hit és munkálkodás. Ezt a korszerű — és ma különlegesen időszerű — forradalmiságot, ennek lényegét fogalmazza
meg nagyon találóan Aczél György előbb már idézett formulája is: „ . . . a szocializmus az egészséges elégedetlenség társadalma".
Aczél György gondolatmenetéből magától értetődően következik, hogy itt nem
csupán szemléleti kérdésről, hanem ennek gyakorlati megvalósulásáról is szó van.
Ezt tételesen is kimondja, amikor azt hangsúlyozza, hogy „egyre inkább kell a felelős szocialista társadalmi öntevékenység". Vezetőknél és vezetetteknél egyaránt.
Azóta, tehát már könyvének megjelenése után tartott előadásában (A szabadság
rendjéért. Kossuth, 1979) a felelősség kérdését egy újabb fontos gondolattal toldotta
meg: a döntések elmulasztásáért vagy elhalasztásáért tartozó felelősséggel: „A felelősség meghatározásakor ma még gyakori, hogy csak a tettekkel és nem a tettnélküliséggel elkövetett hibákra figyelünk oda. Ez a középszerűségnek kedvez, azoknak,
akik nem nyugtalanok, akik nem kockáztatnak, s így nem is követnek el hibákat
sem." Az intellektuális heroizmus és vele együtt a marxi értelemben vett meggyőződés-kételkedés joga és kötelessége ezért mindenkire érvényes, általános korparancs,
nélküle a középszerűség uralkodik el a mindennapokban és a művészetben is.
Ez azt jelenti, hogy a művészetben is eljött a minőség következetes számon kérésének és érvényesítésének ideje. A kör, amelyben élünk, a művészektől is fokozott
intellektuális heroizmust igényel; itt is „a magasabb minőségi igények ideje érkezett
el, amely nagyobb felelősséget követel mindenkitől". A középszer, netán a tehetségtelenség önnön értékén felüli — egyáltalán nem ritka — érvényesülése nagyon ízlésromboló lehet, azért írja nyomatékkal, többször is visszatérve erre a témára Aczél
György, hogy „nem törődhetünk bele abba, hogy olyanok készítsenek szellemi táplálékot, művészeti alkotást, fogalmazzanak meg tudományos igazságokat, akiknek
ehhez sem tehetségük, sem képzettségük, olykor még szorgalmuk sincs. Az irántuk
tanúsított tapintat elvtelenség. Az eredmény pedig az, hogy összemosódnak a remek78

művek a közepesekkel, a közepesek a gyengékkel és a közölhetetlen szerzeményekkel. Ez a tapintat a gyenge »alkotók« iránt — tapintatlanság, visszaélés a közönséggel, a befogadókkal."
Ez a minőségi kívánalom természetesen nem öncélú igény. Mint ahogy az anyagi
javak gyarapítására való törekvés sem lehet önmagáért való cél. A marxi értelemben vett emberi gazdagsághoz, az emberi kiteljesedéshez mind a kettő elválaszthatatlanul hozzátartozik, mert „a szocialista társadalomban az anyagi javak gyarapítása
nem egyetlen cél, nem önmagáért való cél, hanem eszköze a nép kulturális felemelkedésének, egyben az emberhez méltóbb, tartalmasabb, gazdagabb élet megteremtésének és a személyiség egyre sokoldalúbb kifejlesztésének".
Kétségtelen, hogy ehhez az igazi gazdagsághoz még hosszú út vezet — de végül
elvezet! —, és megnyugtató, hogy egy vezető politikus a célt is, és a hozzá vivő
utak, néha ösvények kanyarulatait is ilyen őszintén mondta el, mint ebben a könyvében Aczél György. Már említett legújabb előadásában az ú j gazdasági fejlemények
alapján ismét felveti az emberi gazdagság két összefonódott tényezőjének, az anyaginak és a szelleminek a viszonyát, s a következőképpen foglal állást: „Hogyan
értelmezzük a gazdasági-társadalmi alap és a kultúra viszonyát most, amikor a korábbinál lassúbb gazdasági növekedéssel, a nemzeti jövedelemnek az elmúlt években
megszokottnál kisebb ütemű emelkedésével kell számolnunk? Ha ma a gazdasági
munka áll a közélet tengelyében, hogyan hat ez a kulturális életre? Nem vezet-e a
kulturális tudatot, életet formáló ideológiai munka szerepének csökkenéséhez, a kultúrafejlesztés lehetőségeinek szűküléséhez?" Aczél György ezekre az égető kérdésekre
alapjában véve optimista választ ad. Bár neki lenne igaza! (Kossuth, 1979.)
VÖRÖS LÁSZLÓ

Kemény G. Gábor: Kapcsolatok vonzásában
Kemény G. Gábornak, a nemzetiségtörténet sokoldalú kutatójának a közös
könyvkiadás keretében megjelentetett kis kötete elsősorban a cseh—szlovák—magyar
kapcsolatokról, közös múltunkról szóló tanulmányait adja közre.
A kötet első, s egyben legterjedelmesebb tanulmánya (A tárnák ébredése. —
Esszé az 1525—1526. évi besztercebányai sztrájkról) történelmünk egyik legfordulatosabb, legtragikusabb időszakát idézi, s az esszé műfaji eszközeivel élve a történelmi alakok és események olyan eleven, képszerű megjelenítésével, hogy az egész
téma úgy, ahogy van, egyenesen filmre kívánkozik. Mohács évfordulója kapcsán
ezekkel az évekkel a felszabadulás óta éppen napjainkban foglalkoztak a legtöbbet,
de éppen mert annyi minden felidézésre és újraátgondolásra érdemest rejteget ez a
kor, az alapkérdések: az uralkodó osztályok országveszejtő politikájának, az 1514-es
parasztháború, majd az egész ország tragikus elbukása okainak elemzése mellett
homályban maradt a korabeli magyarországi bányáknak és proletariátusának ugyancsak ez időben zajló, s szintén tragikus végkimenetelű harca. Pedig a magyar királynék regáliáit képező alsó- és felső-magyarországi bányáknak rendkívül izgalmas a
története. Ezzel összefüggésben a kor főszereplőit kevésbé ismert szerepkörükben is
megismerhetjük, Werbőczyt például nemcsak mint a hatálomra törő köznemesi párt
vezetőjét, de mint az 1525-ben kitört bányászsztrájk kegyetlen vérbetipróját is. Sok
szó esik e kor egymással marakodó osztályainak felelősségéről, a feudális anarchiáról, kevesebb arról, amit e tanulmányból megtudhatunk, hogy hogyan rabolják és
csempészik ki Európa első igazi nagytőkései, a magyarországi Thurzókkal szövetke79

zett délbajor Fuggerok az ország természeti kincseit, bányáinak nemesérceit. „A mohácsi táborból a bányavidékiek is hiányoztak..." — írja tanulmánya befejezéseképpen a szerző, s hozzátehetjük, hogy nyilvánvalóan a kilopott értékek is, amivel
az ország harci erejét esetleg növelni lehetett volna.
Kemény G. Gábor, mint kutató, a felszabadulást követően az elsők közt fordul
a marxista történelemszemlélet normáiból kiindulva a nemzetiségi kérdés témái felé.
Tanulmányai és dokumentumgyűjteményei (a legfontosabbak: A magyar nemzetiségi kérdés története [1790—1918], Iratok a nemzetiségi kérdés történetéhez...,
A szomszéd népekkel való kapcsolataink történetéből) e téren alapműveknek számítanak. Nagy előnye, hogy érdeklődése és szaktudása minden kelet-európai néppel
való kapcsolatainkra kiterjed. Most megjelent kötetében azon tanulmányait közli,
amelyekben a nemzeti egyenjogúság és a szociális demokratizmus érvényesítéséért, a
cseh—szlovák—magyar kapcsolatok elmélyítéséért, a kulturális értékek kölcsönös
cseréjéért a legnehezebb körülmények közt is következetesen és elfogulatlanul küzdő
előharcosok tevékenységét ismerteti. Bessenyei, Kazinczy, Széchenyi, Skorpík, Kuzmány, Pauliny-Tóth, Sárosi, Teleki, Böszörményi, Bobula, Sládkovic, Gáspár, a XX.
századból Ady, Hviezdosláv, Móricz Zsigmond, József Attila, Hora és mások kapcsolatkeresési és együttműködési törekvéseinek bemutatása mellett a kötet főszereplői
Mocsáry Lajos, Riedl Szende és Anton Straka, akik szinte egész életüket e m u n k a
szolgálatába állították.
A Mocsáry-kutatás a szerző eddigi tudományos tevékenységének egyik centrális
területe; kiadás alá rendezte műveit, s számos kisebb és nagyobb tanulmányt írt
róla. Itt a nemzetiségek egyenjogúsításáért élete végéig harcoló Mocsáry teljes életművének bemutatása helyett az „önkéntes száműzetés" időszakáról, az élete alkonyán
az aktív politikai közéletből éppen elvei miatt visszavonulni kényszerülő politikusról
kapunk képet, s egy másik tanulmányrészlet pedig a különböző értékelésekkel vitázva megkísérli meghatározni Mocsáry helyét, történelmi jelentőségét a kiegyezést
követő nemzetiségjogi harcokban betöltött szerepe alapján.
Közvetlenül az 1848/49-es forradalmakat követő időszakban a közép-európai népek történetében talán legtanulságosabb az a kapcsolat — Kovács Endre ír erről
részletesen —, amely a börtönökben a közös sorsú forradalmárok közt jött létre. De
hogy teljesen más utakról indulva is el lehetett jutni az azonos feladatok felismeréséhez, azt szemléletesen példázza Riedl Szendének az önkényuralom idején Prágában betöltött, majd azt követően az itthoni szellemi életben vállalt szerepe. Riedl
Szendéről több tanulmányt ismer a szakirodalom. Kemény G. Gáborét az emeli a
többi fölé, hogy a viszonylag rövid életű tudós itthoni harcát összefüggésbe t u d j a
hozni a prágai szellemi életben szerzett tapasztalataival. Az 1854-ben a Károly Egyetemre induló Riedlről a korabeli magyar közvélemény föltételezte, hogy ottani feladata majd a Magyarország nyakára küldendő cseh hivatalnokok idomításában fog
kimerülni. Ehelyett a fiatal tudós a magyar irodalmat közvetítő műfordítókat nevelt,
fordított, cikkeket, tanulmányokat, tankönyveket és egy magyar lapot jelentetett meg
a magyar irodalom népszerűsítése érdekében, és szervezte a cseh és magyar irodalmi
újdonságok kölcsönös ismertetését és tolmácsolását. Hazatérve, az önkényuralom alól
éppen szabaduló szellemi közéletben olyan célkitűzésekkel kezdi közszereplését, mint
hogy a magyar irodalmat ki kell szabadítani nemzeti elszigeteltségéből, európai látókört követel, a tudományos, realista kritika, egy demokratizált közművelődési rendszer, a korszerű közoktatás megteremtéséért küzd. Céljai miatt nagy ellenállással
találta szemben magát, küzdelmeiben felőrlődött, s 42 éves korában meghalt.
A cseh—szlovák—magyar közeledés huszadik századi apostola, akiről a másik
terjedelmesebb portré készült, Anton Straka. A legendás péntek esti költőtalálkozók
az egykori budapesti kultúrattasé lakásán, az azok nyomán született műfordítások és
az azok alapján megjelent Cseh és szlovák írók antológiája már közismertebb tényei
kapcsolattörténetünknek, de Kemény G. Gábor tanulmánya a téma eddigi legalaposabb földolgozása.
80

A „Nemzetiségi és kelet-európai motívumok a régi Korunk publicisztikájában és
műfordítás-irodalmában" című tanulmány alcíme szerint a csehszlovákiai Sarló-mozgalom fiataljainak a „négyországi folyóirat"-ban megjelent publikációinak földolgozását ígéri. Természetszerűleg következik ez abból a tényből, hogy a kelet-európai
népek együttélésének kérdéseiben csaknem mindig a sarlósok a vitakezdők, a közvetítésre és közelítésre készek. A tanulmány azonban ismerteti a Korunk csaknem
minden idevágó történeti, elméleti és politikai közleményét, s azon túl a cseh, szlovák és az ukrán műfordításokat. Vázlatszerűségével e tanulmány arra figyelmeztet,
hogy e téren még igen sok a napjainkban is aktuális, történelmi feldolgozásra és
értékelésre váró téma. (Madách—Gondolat, 1977.)
VARGA RÓZSA

NOVAK ANDRÁS: MINT A VILLÁMCSAPÁS
6 Tiszatáj

81

MŰTEREMLÁTOGATÁS

Nóvák
Andrásnál

1969 augusztusa. Egy padon ül. A Széchenyi tér vízköpő halait nézi. Ösztövér és
kicsit monomániás; azt magyarázza:
„Enni kell, a legfontosabb, hogy egyék az ember!"
Akkoriban jött Szegedre. A legszűkebb nadrág is lötyögött a fenekén, olyan sovány volt, hogy olyat én addig csak moziban láttam.
— Mindig babot evett — emlékszik Zombori László —, babot, konzervdobozból.
— És beszélt. A legrövidebb mondata húsz percig tartott — mondom.
— Hozzá mész?
— Aha.
Zombori széttárja a karját:
— Nem tudom, találod-e, szokása szerint száguld. Szóval, ha nincs a műteremben, akkor próbálkozz először a szabadtérin, aztán a főiskolán. Ha egyik helyen sem
találod, akkor hívdf fel a jutagyárat, ha ez sem megy, érdeklődj a tanácsnál, lehet,
hogy ott intéz valamit valakinek . : .
Másnap megtalálom.
— Jöttem — mondom.
— Akkor mesélj!
— Én? Most neked kell mesélned!
Konstatálom: összezavarodtunk. Ilyen még nem volt. Nóvák András műtermébe,
ha megérkezik az ember, felszólítják, hogy meséljen. Mindegy miről, bármiről, magáról, kap egy kávét, s beszélnie kell. Nóvák tesz-vesz közben, bort hoz, de nem szól.
A vendégé az elsőség.
— Még tegnap a babról beszélgettünk a Zomborival.
— Szeretem — csillan fel a szeme —, jó sok füstölt hússal.
— Én nemcsak erre gondoltam...
— Tudom, hogy mire, de minek emlékezni arra. Az egészből az a lényeg, hogy
mindenhez erő kell, lelki erő, meg fizikai erő. A lelki erőt a barátok adják, a környezet; a fizikait meg a kaja. Nekem tíz éve erőre, nagyon sok erőre volt szükségem.
82

A festőállványra téved a tekintetem. Tíz esztendeje személyes holmijain kívül
ez volt minden poggyásza, amivel Szegedre jött, még ágya sem volt, maga fabrikált
egy priccsfélét lécekből meg laticelből.
És festett, festett monomániásan. Egyáltalán abban az időben mindent monomániásan csinált.
— Az első itt készült képednek ez volt a címe: Tehetetlenség.
— Mert a tehetetlenség ellen küzdöttem, a magamé ellen i s . . . Sok minden volt
annak előtte, válás, Pertorini-szanatórium, zűrzavar, vaksötét is, összezavarodtam.
— Ezt magánügynek tekinted, vagy leírhatom?
— Magánügynek, de leírhatod. Ez az igazság.
— Egyik kiállításod katalógusának előszavában is ezt írod: „Kutatok, az igazat
szeretném tudni!"
— Az igazság mindennél fontosabb, annál csak egy fontosabb dolog van: a
tisztesség.
— Három város közül is választhattál, miért éppen Szegedre jöttél?
— Mert már éltem itt azelőtt is, a főiskolára jártam, meg másért is. Talán. De
ezt most már egész pontosan nem tudom.
Az egyik legszegedibb szegedi író dörmögte el pár éve hivatali szobájában (a
hivatali szoba ablakából egy másik legszegedibb szegedi író szobrára látni): ez a
város feldajkálja a tehetségeit, de aztán nem sokat törődik velük. Ezért aztán Szegedre nem szoktak művészek jönni, innen elmenni szokás.
— Szegedről elmenni s z o k t a k . . .
— Én meg jöttem. De ha már itt tartunk, apám, azt feltétlenül írd meg, hogy
én itt otthont találtam; befogadtak és elfogadtak.
— A kollégák?
— Először ők, később mások is.
— Nem mondanád el képszerűbben?
— Elmondom. Ismered például a Beck dokit. Először csak körzeti orvosunk volt,
most már barátunk. Jön, vet rám vagy Ibolyára egy gyógypillantást, s ha valamit
nem talál rendben, máris intézkedik, gyógyszert ír, meg ilyesmi. Aztán otthon vagyok például a jutagyárban is, ha kimegyek, nem úgy néznek rám, mint valami
csodabogárra, és rettentő aranyosak velem.
— Szocialista szerződésed van a gyárral. Mit adnak ők, mit kapnak cserébe érte?
— ösztöndíjat adnak. Cserébe engem k a p n a k . . .
— Talányos vagy!
— Talán nem is vagyok annyira talányos. Ott vagyok közöttük, beszélgetek velük, vázlatokat csinálok, képeket festek a munkájukról, meghívok brigádokat ide a
műterembe, megyek a jutásokkal a tárlatokra.
— Előadások? •
— Te, apám, én az elsővel annyira befaragtam, hogy arra nincs kifejezés. Vittem egy csomó diát, s megpróbáltam elmesélni egy délután a képzőművészet eddigi
történetét nekik.
— És?
— Egy óra múlva ürülni kezdett az ebédlő. Mentek a buszok, még azok a buszok is elindultak, amiknek csak egy óra múlva kellett volna.
— Te?
— Le voltam törve, néhány nap múlva aztán rájöttem, hogy ezt így nem lehet.
Ez nem munkásművelés, apám, ez blabla.
— Hogy kell akkor?
— Értelmesen: nem pódiumról, asztal, diavetítő mögül, hanem szemtől szembe,
körbe kell ülni az asztalt, beszélgetni kell. És mondok neked még valamit, én adtam
a gyárnak egy csomó képet, meg a pártbizottságra készült pannóm összes vázlatát,
ott vannak közöttük, látják, és tudom, hogy sokan szeretik is a képeket, s ha már
szeretik, a k k o r . . .
— Szóval, te tudod?
— Egy frászkarikát tudom, csak csinálni akarom, és szerintem így kell .csinálni.
6»

(.•
' • A
_ \

/83
-

— Nehezebbet kérdezek akkor.
— Ennél?
— Érdemes?
— Ide figyelj, én erre csak annyit mondok, hogy éppen a pannóhoz kerestem
vásznat, amikor a jutások ezt megtudták, addig spekuláltak, amíg meg nem szőtték
a megfelelőt. Érted már, apám?
— Értem.
Lebaktatunk az ötödik emeletről; ennyi idő után megszomjazik az ember. Az utcán Cs. Velem akar beszélni. Elmondja. Látom, mindkét k a r j a sínben.
— Ki volt ez? — kérdezi Nóvák.
— Brigádvezető volt, most osztályvezető.
— Ha az embert kiemelik a természetes közegéből, esik, kel, törékennyé válik.
— Ez az ember csak focizott — mondom.
— Az mindegy.
Nóvák sejtelmesen mosolyog, leveszi a szemüvegét, hogy lássam: a szeme is nevet.
— A rögeszméd, a közegről meg a benne való közlekedésről... Ezek szerint
tart még.
— Közlekedni muszáj, szerinted nem?
— Persze, és most mindjárt elmondod még, hogy a legfontosabb, hogy rend
legyen az ember körül.
— Tudod mit, apám, most nem mondom el, előbb iszunk egy sört.
A bisztró. András egy időben több képet is festett a könyöklőknél álló emberekről. Mondom neki.
— Tudod miért?
— Nem.
— Figyeld meg, milyen pozitúrában állnak az emberek a könyöklőknél, ezt megfogni: feladat. Megpróbáltam.
A bisztró ablakából a hétemeletes ház falára látni. Rajta Nóvák mozaikja, a
Páva.
— Megengedték, hogy felszereljük — sóhajtja.
— Mit?
— Ezt a Pávát ugyanis senki sem rendelte tőlem. Megcsináltam, de tudod, a
mozaik az nem arra való, hogy porosodjon a műterem sarkában, annak utcán, téren
a helye.
— Fizetség?
— Ne hülyéskedj, apám, az a fizetség, hogy látják, hogy nem olyan istentelen
ronda az a fal, mert van valami díszítés rajta.
— Apropó, falak. A hetvenes évek elején, amikor a tanácsnál dolgoztál, dédelgettetek ott egy tervet az építészekkel a lakótelepek szépítésére. Mi lett belőle?
— Abból semmi. Tarján ma is olyan, amilyen. De azért mégsem. A nyáron
összefogtam egy csomó gyereket, aztán kivonultunk a Csillag térre, és két tízemeletes
ház lábazatát a srácok befestették. Te, hogy az milyen baromi aranyos d o l o g . . .
Láttad?
— Láttam. Hallottam viszont, hogy volt aki h ő b ö r g ö t t . . .
— Persze. Lecsörtetett valami pasi, és üvöltött ott egy sort, hogy van-e ehhez
engedélyünk. Volt.
— Te, már egy órája dumálunk, és én még a legfontosabbat meg sem kérdeztem,
jól vagy, öreg?
— Mostanában már igen. Tudod jól, hogy volt idő, egy-két év is, amikor nem
voltam jól, nem ment a munka, összezavarodtam.
— Térkép?
Nóvák bólint.
A térképnek története van. Hozzáfogott vagy nyolc éve egy nagyobb méretű
táblaképhez, hogy pontosan miről adott volna hírt a mű, igazából nem tudtam megfejteni. Summa summarum: volt a vásznon egy légifelvételhez hasonló kép, utak,
84.

gabonatáblák meg effélék. Bandi évekig dolgozott rajta. A kép nem készült el. Ami
nekünk, barátoknak, ismerősöknek, látogatóknak tanulság volt az el nem készült térkép történetéből: a küzdelem.
— Tényleg nincs semmi bajod?
— Nincs, de valamit azért el kell mondanom neked. Hét esztendeje, igen, körülbelül a n n y i . . . Szóval, én akkor kitöltöttem a szokásos kérdőívet, mert kértem a
felvételemet a szövetségbe, aztán nem is válaszoltak. Ez így ment egészen tavalyig.
Én írtam, ők nem válaszoltak. Tavaly aztán írtak, s küldtek egy kérdőívet, egy ú j fajtát, hogy írjam le ki vagyok, hol születtem, mit festettem eddig, voltak-e, s ha
igen, hol voltak kiállításaim . . .
— Nem tudják?
— Mit tudom én, tudják-e, tudniuk kellene, de a lényeg az, apám, hogy én nem
küldtem el azt a kérdőívet.
— Bosszúsnak látszol.
— Te is az lennél. Én azért szerettem volna szövetségi tag lenni, hogy ott is
elmondhassam, hogy mi a fene bajaink vannak nekünk.
— Másra nem jó a tagság?
— De. Aki szövetségi tag, annak nagyobb esélye van arra, hogy megbízást kapjon komolyabb melóra. Persze.
— Hozok még egy sört, aztán beszéljünk inkább kellemesebb témáról, a nőkről, jó?
Nóvák kortyol a sörből, beletúr a hajába.
— Szerinted mik lennénk mi nők nélkül, a nők tartják rendben az embert, mik
lennénk a pátyolásuk nélkül?
Nem vár választ, különben is mit válaszolhatnék neki. Az életében mindig fontos szerepet játszottak a nők. Azt hiszem, hogy azért szeretik, mert van benne valami kisfiús, nyílt és csodálkozó szemekkel jár a nők között, csodálja őket, s ami
még ennél is fontosabb, soha nem mulasztja el valami furcsa, más halandó számára
érthetetlen metakommunikációval tudtukra is adnia ezt.
— Sűrűn festesz aktokat — mondom.
— Hiba?
Röhögünk.
— Te, én tulajdonképpen komolyan mondom.
— Én is mondhatom komolyan — mondja —, emlékezetből festem őket.
— Modell nélkül? Hol van itt a piktorság titokzatos, bársonyzakós, propellernyakkendős, barettes romantikája, még modell s i n c s . . .
— Az aktfestés, apám, két dologból van, anatómiából meg költészetből.
Eltöprengek. Igaza van. Nóvák tényleg költői alkat. Álmodozik, szorong, magára
veszi a világ bűneit, mint Isten báránya, aztán tovább álmodik és tovább szorong,
de ez nem személyes jellegű álmodozás, nem köldöknéző szorongás. Nóvák András
költő, a költő pedig még akkor sem magára gondol, amikor azt mondja: én.
— Tanácstaggá választottak — mondom.
— Régen, miért mondod?
— Mert arra gondoltam, hogy beszélgethetnénk erről.
— Nézd, sok mindennek örültem eddig Szegeden, örültem, amikor rájöttem:
hazajöttem, aztán örültem a Juhász Gyula-díjnak, annak, hogy pannót festhettem
itt, hogy megtaláltam Ibolyát, hogy, hogy, hogy sorolhatnám, sőt fontossági sorrendbe is rakhatnám, amit eddig felsoroltam, de hidd el, eddig az volt az egyik legnagyobb örömöm: megválasztottak.
— Hiszel benne?
— Hiszek.
— Miért?
— Mert mindig csinálni kell valamit, tenni kell. Ezért hiszek a tanácstagságban.
— És mit tudsz elintézni?
— Nem sokat, de amit el lehet, már úgy értem pénz is van rá, meg reális dolog
is, azt biztosan el tudom intézni.
85

— Sok munka, fáradság. Megéri? Már meg ne haragudj, öreg, de azért kérdezem, mert hallottam olyat egyik kollégádtól, hogy jobban tennéd, h a festenél
ehelyett...
— Ez hülyeség. A munkára mindig kell maradjon idő.
— Marad is?
Nóvák összeráncolja a homlokát. Ezt olyankor szokta csinálni, amikor rengeteg
mondandóját egy tőmondatba akarja sűríteni. Várakozom a tőmondatára.
— Hülye vagy!
Ez tényleg tőmondat. El kell gondolkodnom. Teszem is. Éppen az ő példájából
tudom — így fest egy nyári napja: fél ötkor felkel, kora délutánig dolgozik a szabadtéri díszletfestő műhelyében, ebédel, koraestig a műtermében teszi a dolgát, aztán
még marad ideje, hogy játsszék a gyerekekkel, levelet írjon Pestre, tévét nézzen,
olvasson, a barátaival vitatkozzék Rembrandtról, vagy a gyalulás helyes technikájáról —, hogy idő mindenre van. Legfeljebb energia nincs, de ez alól a megállapítás
alól Nóvák András kivétel. Három embernek való energia szorult belé.
— Fel bírod még emelni a malomkereket?
— Fel — mondja —, csak az a baj, hogy utána néhány percig nem tudok megmozdulni. Hekszensussz.
— Az nem létezik, neked nem lehet olyan!
— Van, de nem komoly azért, nehogy megijedj, csak néha már észre kell vennem, hogy nem szabad mindennek nekirohanni, mindent arrébb tenni akarni.
— Érthetem ezt képletesen is?
— Ügy is úgy érted, ahogy akarod. Én ennyit mondtam. Csak.
— Szóval a lelki hekszensusszt kihagyhatom, dolgozol. Min dolgozol?
A hajdani egyetlen poggyász szerepét betöltő festőállványon ott a vászon, a vásznon egy építkezés körvonalai. Nézem.
— Szóval, ismét és ú j r a építkezel?
— Aki mindenben hülye szimbólumokat keres, egyéb gonoszságokra is képes —
egyébként tényleg építkezem.
Valami ilyesmit mondott azon a tavaszon is. Úgy volt, hogy megoldódzott a
bocskorom. Vitt a vonat Szegedről, s vittem magammal egy sportszatyornyi fehérneműt, az írógépemet meg egy festményt.
A főbérlőm — tanárember volt, afféle régimódi — sokszor bejött a szobámba.
Leült az egyetlen, még a békeidőkből származó tonettszékre, és nézte Nóvák Bandi
képét.
— Sokáig kell nézni — állapította meg.
— Ezek ugyebár egy élet emlékei — mondta.
— Tulajdonképpen ez énrólam is szól — vélte.
— Nézze, tanár úr — mondtam neki egyszer —, én ezt a képet hoztam el Szegedről ide, mert ezt tartottam fontosnak elhozni, én többet nem tudok, meg nem is
akarok mondani róla.
— Kár — mondta a tonettszéken ülve a tanár —, engem mindig érdekelt, hogy
mit visznek el az emberek Robinson szigetére, ha tudják, hogy Robinson szigetére
mennek.
A tanár úr megértett valamit Nóvák András művészetének lényegéből. Vagy
csak arra érzett rá, hogyha valaki küzdve a világgal és küzdve önmagával elmond
valami fontosat, az poggyász lehet Robinson szigetére? Nem tudom. Az viszont mindenképpen figyelemreméltó, amit a tanár úr akkor mondott, amikor búcsúzkodtunk:
— Tudja, rájöttem valamire. Ez a kép olyan, hogy bele lehet gyalogolni, el lehet
indulni benne. Az ember odaérhet önmagához. Kár, hogy elviszi ezt a képet.
Vajon odaért-e Nóvák András önmagához életének ötödik évtizedében?
Rákoskeresztúron született 1936-ban. Élt Kalocsa környéki falvakban, Pest környékén, hordókat cipelt Kőbányán. Kmetty János, Hiricz Gyula és Domanovszky
Endre voltak a főiskolán a mesterei. 1967 óta rendszeresen kiállít. Murális munkái
vannak Mohácson, Sályban és Szegeden. Tanácstag, tanársegéd a szegedi főiskolán,
a Szeged étteremben ebédelget a saját képmása alatt, jelekről beszél, barátai vannak
86

és jelentős művei, sokszor összezavarodik, Rembrandtot emlegeti meg Melocco Miklóst. Jön, megy, itt van közöttünk. Néha meg lehet találni, néha nem. Birkózik,
mosolyog. Azt mondja: hazaérkezett.
Megérkezett-e valójában Szegedre? Szegedi lett-e? Van-e egyáltalán szegediség?
Tudom róla, hogy ifjúkorában evezett. Sőt, evezős versenyző volt. Az edzője roppant módon megrémült, amikor kiderült, Bandi évek óta hajókázik a Duna közepén,
de nem tud úszni.
Nóvák Andrásnak van egy érdekes képessége. Kitalálja, hogy mit akarnak kérdezni tőle. Most leveszi a szemüvegét, és azt mondja:
— Nem úszni kell tudni, apám, hanem hajózni. Hajózni muszáj.
PETRI FERENC

novAk andrAs munkAja

87

Jegyzetek két tárlatról
Véletlen-e, hogy az „alföldi festészet" címkével ellátott törekvések — mely jószerével a vásárhelyi piktúrára redukálható — vitáink kereszttüzébe kerültek a jubileumi őszi tárlat kapcsán is csakúgy, mint az utóbbi évek soros kiállításain. A fölparázsló , viták középpontjában leggyakrabban a hagyomány és korszerűség ellentmondásoktól sem mentes, feszültségeket hordozó kérdése áll. Negyedszázada sorakozik föl minden évben a vásárhelyi és a köréje csoportosuló képzőművészet „parasztPárizsban". Huszonöt esztendő egy kiállítássorozat történetében jelentős időszak,
ezért is volt öröm, hogy a Műcsarnok lehetőséget adott a negyedszázad alatt bemutatott több mint ötezer mű javának fölsorakoztatására a Hódmezővásárhelyi öszi
Tárlatok negyedszázados jubileuma alkalmából rendezett retrospektív kiállításon. Biztos vagyok benne, ez a nagyszabású tárlat vízválasztó Hódmezővásárhely eddigi és
jövőbeli képzőművészete között. Kétségtelen, hogy ez a „tégelyszerep", képzőművészeti törekvés, iskola, műhely vagy szellemi kisugárzás a szocialista Magyarország
talajából sarjadt még akkor is, ha eredetét Tornyaitól, Rudnaytól, Nagy Istvántól
szoktuk gyökereztetni. Ez a vásárhelyi központú képzőművészet a hatvanas években
teljesedett ki. Akkor találta meg az optimális kapcsolatot, a szerencsés azonosulást,
a tápláló együttműködést a társadalmi változásokkal, akkor került azonos hullámhosszra a társadalmi, gazdasági, politikai, emberi mozgásokkal. Akkor ápolta és f e j lesztette legmagasabb szintre sokszor hangoztatott és fölvállalt hagyományait legkorszerűbben.
A retrospektív tárlat szinte erőn felüli óriási vállalkozás volt, úgy tűnt, hogy a
mindenáron való bizonyítás, az oly sokszor hangoztatott törekvések igazolásának makacs kényszere a mennyiségi szemlélet felé billentette a szervezőket, rendezőket, az
elemző felmérés, az értékelő keresztmetszet elkészítése helyett. A Műcsarnok középső
termeiben szinte életműveket sorakoztattak fel — a legjelentősebb alkotók szinte
minden pályát meghatározó alkotása ott szerepelt: Kohán Györgyé, Szurcsik Jánosé,
Németh Józsefé, Szalay Ferencé, Fejér Csabáé, Samu Katié, Kurucz D. Istváné, P a tay Lászlóé, Vecsési Sándoré. Mellettük pedig válogatás nélkül sorakoztak azok a
művészek, akik akár rendszeresen, akár egy-egy alkalommal kiállítottak Vásárhelyen. így kerülhetett egymás mellé Medgyessy Ferenc és Z. Gács György, Kondor
Béla és Almási Gyula Béla, Kajári Gyula és Szemethy Imré.
A retrospektív tárlat összképe a témavilágnál szűkült le. A keresztmetszet-kiállítás termeit végigjárva elsősorban t á j ábrázolásokat láthattunk. Az Alföld végtelen
síkjának, a folyóknak és vízpartoknak, a fáknak megannyi változatát áz évszakok
forgóajtajának fénytöréseiben. Azután láthattunk faluszéleket, tócsákat és tanyaképeket, paraszti munkaábrázolást, ahol a krumpliszedők és kaszálók mellett megjelent a traktor és a kombájn, a jelképivé növesztett szerszám, a kimerevített pillanat mellett szimbólummá formált kompozíció. Aztán előfordult néhány anekdotikus
életkép, precíz szociográfia, naturalista portré, illusztratív ábrázolás, szerkezetességre
törekvés és széthulló mozaik. A tudatos, következetes és eredményes útkeresésre
kevés a példa.
A retrospektív kiállítás természetesen nem egyenlő az őszi tárlatok összességével. Színvonala is más, így a megítélés sem lehet azonos az egyes tárlatok kritikai
összegzésével. A legjobb műveket igyekeztek válogatni, csakhogy a már említett fő
hangsúlyok mellett túl színesek, tarkák és esetlegesek voltak a mellékhangok. Relatív egység mutatkozott, kötéseit, kifejezésmódjait, formai variációit, műfajait tekintve
egyaránt. A hagyomány húzóereje és az újítás elodázhatatlan feladata, az élettel
együtt mozgó realizmus eszméi egyszerre vibráltak a kiállítótermekben. A legtöbb
ellentmondással és feszítő gonddal a festményanyag küszködött. A grafika lépéselőnye, mobilitása vitathatatlan, a plasztika pedig lavíroz és helyét keresi a lehetőségek széles spektrumán. Mivel Vásárhelyen még mindig a festészeté a főszerep, a
90

nagy kérdés az, hogy a romtanya, az elárvult szekér, az alföldi sík vagy a pocsolyák
tükörcserepei megtölthetők-e életünk mai tartalmaival, vagy ehhez ú j motívumokat,
ú j kifejezésmódokat kell keresni. S bár igaz, hogy a humánum sosem lehet korszerűtlen, az is tény, hogy ezt éppen elkötelezettséggel, az emberek legbensőbb világával, az életmód és -forma változásainak regisztrálásával, az élettel való kapcsolattal,
a kis és nagy közösségek boldogulásával lehet elérni — folytonos megújulással, korszerűségre törekvéssel. Hódmezővásárhely képzőművészetének minden adottsága és
lehetősége megvan erre.
A kiállítás bizonyítja, hogy itt nemcsak korszakos művek születtek, de egész
életművek — a felszabadulás utáni magyar művészet kiemelkedő teljesítményei.
Hogy csak néhányat emeljünk ki: Németh József, Szalay Ferenc, Fejér Csaba, Kurucz D. István, Hézső Ferenc, Samu Katalin, Végvári Gyula, Kaj ári G y u l a . . . Az
utóbbi években pedig fiatalok serege jelentkezik az őszi tárlatokon, így többek között
a festő Zoltánfy István, Nagy Gábor, Kiss György, Szikora Tamás, Kárpáti Tamás;
a szobrász Szathmáry Gyöngyi, Kligl Sándor, Tóth Valéria, Körösényi Tamás, Máté
István, Lantos Györgyi, Varga Éva, Albert Ildikó; a grafikus Almásy Aladár, Püspöky István, Sáros András Miklós, Szemethy Imre, Decsi Ilona, Szunyoghy András . . .
(A felszabadulás utáni magyar képzőművészet egyik legeredetibb tehetsége, legnagyobb formátumú egyénisége a tragikus sorsú Kohán György volt. Bejárva fél
Európát, Hódmezővásárhelyen,
majd Gyulán kötött ki. Magába olvasztotta a század
minden fontos, korszerű művészeti törekvését úgy, hogy mindig saját maga tudott
maradni, mindig önnön törvényei szerint tudott építkezni, minden egyes alkotása,
legyen az festmény, grafika, vallomás erejű és értékű. A közelmúltban avatták fel
Gyulán, a volt művelődési házban a reprezentatív Kohán Múzeumot. A nagy értékű
hagyaték a művész végső akarata szerint került szülővárosába, s a leltárkönyv
mintegy hatezer nagyméretű olaj- illetve viasztempera-technikával
készült festményt és
közel háromezer grafikát jegyez. A legreprezentatívabb
darabjai kerülnek
bemutatásra a múzeumban. Hogy miért fontos erről éppen most és éppen itt szólni? Azért,
mert Kohán György míg élt, részt vett minden Vásárhelyi Öszi, és minden Szegedi
Nyári Tárlaton, nem is akármilyen munkákkal. Egyszerre érezte magáénak az őszi
tárlatok határozottabb elképzelések szülte törekvéseit és a szegedi nyári tárlatok oldottabb, nyitottabb seregszemléjét.
Nem véletlenül. A Kohán Múzeum
termeiben
járva az elénk táruló kép sok kérdésre ad magyarázatot: egy korlátokat nem ismerő,
egyetemes érdeklődésű, mélyen elkötelezett eredeti tehetség vallomása
valamennyi
mű, legyen az a konstruktivisták
érett, építkező fegyelmével megalkotott, de mély
érzelmeivel hatalmas hőfokra izzított tanyakép, alföldi motívumoktól fűtött expreszszív látomás, legyen kubista eszközökkel kifaragott monumentális
jelképfigura,
síkokra bontott felkiáltójel-festmény,
vagy kalligrafikusan virtuóz tusrajz. Épp ez a
sokoldalúság, a kifejezésmódok
sokfélesége, a csoportokhoz nem köthető
szuverén
alkotói látásmód, az öntörvényű művészi világ az, ami Kohán Györgyöt a felszabadulás utáni magyar képzőművészet
kimagasló alakjává emelte.)
*

A huszadszor megrendezett Szegedi Nyári Tárlatnak immár fejlődéstörténete
van. 1960-tól, amikor első ízben társultak a nyári képzőművészeti rendezvények a
szabadtéri játékok előadásaihoz, a mostani, huszadik kiállításig izgalmas utat tett
meg a tárlatsorozat. Hullámzásaival szinte hőmérőzni lehet képzőművészeti életünk
változásait. A kezdetekkor a szocialista eszmeiség és tartalom kifejezésének ú j művészi eszközeit kérték számon, később a szegedi képzőművészet országos versenypályája lett. A Szegedi Nyári Tárlat meggyökeresedése után mindjárt vállalta a sokszínűséget, a nyitottságot. Már 1965-ben megfogalmazódott az igény: hasznos volna a
Szegedi Nyári Tárlatok jellegét úgy alakítani, hogy azok a művészi vállalkozásokról,
alkotói kísérletekről rendszeresen és bátran adjanak számot. Természetesen megpróbáltak karaktert is adni a kiállításnak— vállalva az időpontot, a helyszínt, a közönséget, azt, hogy a szegedi nyár kulturális forgatagában rangos, országos keresztmet89

szet-kiállítást rendeznek három műfaj, a festészet, a szobrászat és a grafika felsorakozásával, elősegítve a vizuális kultúra terjesztését, közművelődési céljaink megvalósítását. A fölkérőlevelekben a művészek évről évre megkapták a fölhívást, hogy a
rendezőség különösen szívesen látja a színház, a zene, a tánc és irodalom ihlette
műalkotásokat. Természetesen nem illusztratív munkákat vagy olcsó interpretációkat
kértek, hanem arra számítottak, hogy erőteljesebb lesz a drámai fogalmazás, nagyobb hangsúlyt kap az asszociáció, fontosabb szerepet a kompozíció ritmusa, szerkezete. Az eredmény csak nyomaiban lelhető föl, de nem is biztos, hogy ennek erőltetése haszonnal járna.
Az idei Szegedi Nyári Tárlat mindenképpen gazdagabb, tartalmasabb és értékesebb az előző évekénél. Kár, hogy néha nem egy, szinte már „törzskiállítónak" számító művész távol maradt a mostani szerepléstől, köztük néhány szegedi is. Az előrelépés — kivételesen — a festményanyagban látszik legpregnánsabban. (Talán azért,
mert a szobrászok műtermét kiürítette az ugyanebben az időben Pécsett megrendezett VI. kisplasztikái és a soproni érembiennálé, a grafikai anyag jó részét pedig láthattuk a Magyar Nemzeti Galériában a nagy országos seregszemlén.)
Figyelemre méltó néhány szegedi művész jelentkezése. Vinkler László nem véletlenül nyerte el az egyik fődíjat. Két képével szinte láthatatlan szálakkal kötődik a
szabadtéri idei programjában szereplő görög drámához, olyan oldott és kulturált
festőiséggel, virtuóz vonaljátékkal, a görög kultúrának-mitológiának olyan mély ismeretével, e jelképek olyan asszociatív erejével és művészi interpretálásával, amely
ritka képzőművészetünkben. (Mintha ez a drámai fogalmazást igénylő rendezői szándék kezdene beérni: ebben a szellemben festette meg szép képét Markó Erzsébet,
Pataki Ferenc, helyezte kulisszák közé lecsontozott figuráit El Kazovszkij, formálta
tömbösre agyaggalamb-lövőit Galambos Tamás, festette meg Játékszín című képét
Kádár János Miklós, fertőrákosi színpadát Kiss György.) Pintér József ú j f a j t a világ
birtokbavételével kísérletezik, filmkockák egymásutánját és egymásra hatását próbálja átmenteni a festészet birodalmába. (Hasonló filmes eszközökkel festette meg
triptichonját Somogyi Soma László.) Fontos Sándor Védett terület című t e m p e r á j á nak fényei Dorogi Imre utolsó vásznainak ragyogását idézik, Zombori László Halász
című képén ismét megjelenik az ember, rég nem látott festői erényeket csillogtatva,
Benes József és Gerle Margit szitanyomatai ú j színt jelentenek a szegedi grafika
palettáján, és Papp György metszet-népmeséi is gazdagodtak tartalmilag.
Ha a XX. Szegedi Nyári Tárlat legfontosabb műveit kellene kiemelni, mindenképpen élre kívánkozna Fábián Gyöngyvér öregek című képe, az idős Pirk János
belső tűztől ragyogó, kemény kontúrokkal kordában tartott két festménye. Bálás
Eszter Álom című kisplasztikáján az álmodás megszépítő lebegésének és a valóság
szürkeségének, a hétköznapok egyhangúságának ellentétét képes megragadni. Lóránt
Zsuzsa esetlen-bájos festett faszobra nemcsak nagyszerű mesterségbeli felkészültségről, de mély emberi tartalmakról is tanúskodik. Maracskó Gabriella ideges tusrajzain
szinte vibrál a levegő. S itt vannak Kovács Péter állapottérképének ráncos-gyűrött,
rejtekező marionetfigurái, Kárpáti Tamás gyöngyházfényű színek mögé rejtett történelmi látomásai, Samu Géza prehistorikus kultúrák szakrális emlékeit újraélesztő
fétisalakjai, Lapis András ízig-vérig mai kisplasztikája, Tóth Valéria harmonikusszép szobrai, Körösényi Tamás ötletgazdag éremsorozata, Balla Margit barokkosan
gazdag Sárkányeregető című grafikája, Bálványos Huba költői gazdagságú litográfiái,
Banga Ferenc gyerekfirkákat idéző kócos lapjai, Szemethy Imre abszurdokat megjelenítő bravúros víziói. Lóránt János akvarelljei.
(Mit fejez ki egy tárlat karaktere? A szándékot, a tematikát, stílusegységet,
szellemi közösségvállalást? S ki határozza meg a kiállítás összképét, arculatát? A szervezők, rendezők, művészettörténészek,
akik egy kiötölt séma szerint címezik a meghívóleveleket, vagy az alkotók, akik vagy jobbnál jobb alkotásokkal tisztelik meg a
kiállítást és közönségét, vagy alkalmazkodva a kiírás skatulyáihoz,
külön
festenek
képet az őszi tárlatra, s külön a szegedi nyárira? A karakter, a szellemi
arculat
összetett dolog. Meghatározzák a hagyományok éppúgy, mint a hely szelleme, a szer90

vezök-rendezők
csakúgy, mint a törzskiállitók tábora. Régi, sokat hallott megfogalmazás, hogy az őszi tárlatok karaktere a progresszív realizmusban, az alföldi iskola
vállalásában, a hagyományőrzésben,
a parasztsággal vállalt sorsközösségben rejlik; a
nyáriról meg, hogy karaktere a sokszínűség, a nyitottság, az egymással
ellentétes
kísérletek és tendenciák őszinte felsorakoztatása. Csakhogy...
Végigböngészve a jubileumi retrospektív tárlat bőséges katalógusanyagát és a nyári tárlatok
kiadványait,
elgondolkodtató tapasztalatokra jutunk. A két kiállítás döntő többségét azonos alkotók művei jellemzik. Ha csak az elmúlt év őszi, és az idei nyári tárlat kiállítóinak
névsorát hasonlítom, közel félszáz azonos névre bukkanhatok. Ez a szám megháromszorozódik, ha öt év távlatában vizsgálom az itt is, ott is szereplő neveket. Ha tehát
azonos alkotók adnak szűken vett realista karaktert az őszi tárlatnak, ugyanők jelentik a sokszínűséget a nyári tárlaton, akkor hol a sajátos arculat, hol a megkülönböztető jel? Mindenesetre
érdemes ezen elgondolkodni
még akkor is, ha tisztában vagyunk azzal, hogy az őszi tárlatokra néhány kiemelkedő
művész —
Németh József, Szalay Ferenc, Fejér Csaba, Vecsési Sándor — külön készül, a szegedin viszont szinte csak jelzésként szerepel. S akkor is, ha azt is figyelembe
veszszük, hogy a szegedi kiállítók létszáma közel kétszerese a vásárhelyinek. Egy másik
gondolat is meg kell hogy forduljon a fejünkben. Tény, hogy az őszi tárlatok az
utolsó néhány esztendőben nyitottabbá váltak, s a friss léghuzatban föltűntek olyan
nevek, elsősorban grafikusok, akik nemigen köthetők a szűken értelmezett
vásárhelyiséghez. S ők azok, akik a szegedi nyitottságot és sokszínűséget képviselik a több
kiállításon szerepelt Kokas Ignác, Bálint Endre, Berki Viola, Illés Árpád, Melocco
Miklós, Kovács Péter és társaik mellett. A kérdés, a jelenség akkor válik majd feszítővé, ha az őszi tárlat még szélesebbre tárja ablakait, s a nyári tárlat megmarad a
jelen keretek között. Ekkor, ha nem is mosódik teljesen egybe a két tárlat, mindenképpen feltűnő lesz a hasonlatosság, az átfedés. Érdemes ezen már most felelősen és
közösen elgondolkodni. Ezt kívánja mindannyiunktól
a magyar képzőművészet,
a
kultúrpolitika, a két város és a művészek érdeke is. Hisz mindkét tárlat sajátos színkép kell hogy legyen a magyar képzőművészetben.
A feladatok sürgetők, hiszen a
mostani jubileumi kiállítások mindkét esetben vízválasztók. A továbblépés, a magasabb szintű folytatás mindannyiunk
érdeke.)
TANDI LAJOS

NOVAK ANDRAS:

SZlNHAZ

91

SZEGEDI SZABADTÉRI JÁTÉKOK, 1979

Újdonságok a dómszínpadon
A harmadik évtized küszöbét átlépve, kemény vitában fárasztották egymást, akiket közvetett vagy közvetlen szálak fűznek a Szegedi Szabadtéri Játékokhoz, miként
tervezzék a fesztivál holnapját. Fordítsák-e, s merre, műsorpolitikájának megállapodóban-leragadóban látszó szekerét? Rakománya nem jelentéktelen: méreteit tekintve
az ország legnagyobb nyári színháza, csupán a felújítástól eltelt húsz évadjában hatvanegy színpadi alkotást mutatott be (16 hazait), átlagosan tehát három újdonságot
nyaranta, ami a hasonló hídszezonok alkalmi természetét tekintve nem csekélység,
sőt első rálátásra még változatosnak, virgoncnak is tetsző műsorajánlat. Hogy róla
mégis unalmat, közönyt szellőztet jó ideje az országos kritika, arról az úgynevezett
könnyű m ű f a j és a dráma elhúzódó apálya tehet inkább, semmint az operai repertoár — persze az is igaz, a szegedi játékok bemutatói szándékosan és tendenciózusan
fölvállalják a színpadi műfajoknak szinte valamennyiét, így hát drámában, operában, operettben, balettben és folklórban egyszerre és mindiglen újdonsággal szolgálni
keserves gond, még a tízhónapos kőszínházaknak is, nemhogy az önálló művészeti
kollektívák nélküli, próbalehetőségeiben erősen korlátozott egyhónapos idényszínháznak. Ahol a speciális adottságok okán a mit játsszunk? kérdése úgy tolakszik elő
visszatérően, hogy mi lenne alkalmas?, tehát erősebb szelekciónak kénytelenek alávetni a klasszikus és kortárs irodalmat, olyan szempontok szerint, mint tömegszerűség, közérthetőség, monumentalitás és látványosság, a templom jelenléte stb. A mit
játsszunk? mellé ugyanakkor változatlanul érvényes kérdőjelként mered a hogyan,
kikkel, milyen áron? — az anyagi ráfordítás hozama szabadtérin úgyszólván egyenes
arányban áll a produkció sikerével, illetve sokkalta inkább úgy, mint a kísérletezés
kockázatában hivatásszerűen is edzett kőszínházaknál, ahol a minőségi kívánalmak
nem feltétlenül fogyasztanak pénzt, paripát, fegyvert, alkalomadtán bármelyikből is
elég lehet. A szegedi szabadtérin (is) az anyagi megajánlás volumene tehát végső
fokon az, ami mondjuk egy operabemutató minőségét alapvetően befolyásolhatja, s a
pénz ilyenkor valutát (is) jelent, márpedig dollárokban régóta nem dúskálnak a
házigazdák. Tudom persze, közművelődési intézménynél (mint a szegedi játékok)
nem szokás előhozakodni a szennyes anyagiakkal, mentegetőzni, takarózni vele (legfeljebb szóban, egymás közt a bennfenteseknek), ámbátor e valutaszegénységet hosszú
ideje tudomásul vesszük, és akkor hivatkozunk rá, ha végképpen elfogytak az érvek,
tehát egyebek hiányában. Holott. Nincs abban semmi szégyenkeznivaló, ha szegény
ember vízzel főz; mindössze tanácsos lesz fölhagyni a veronai, salzburgi, bayreuthi
és más citátumokkal (nota bene, a margitszigetivel azért ne), s a realitások t a l a j á n
szemrevételezni a szegedi nyár művészeti eseményeit. Minderről tán furcsán hangzik
szót ejteni most, hogy az idei előadásokon derült ki, lehet nyugati sztárok és dollárok nélkül is színvonalas operaelőadást összehozni. Ellenkezőleg. Meggyőződésünk,
ilyenkor érdemes beszélni róla, hiszen nem érhet vád, hogy savanyú a szőlő —
ugyanakkor éppen A végzet hatalmának előadásai emlékeztetnek rá, elodázhatatlanná válik az alapos, körültekintő piackutatás a környező szocialista országokban,
ahonnét eddig sem akármilyen haszonnal profitáltak a szegedi játékok.
A VÉGZET HATALMA

Az idei mérleg: öt bemutatóból négy eredeti, eddig nem látott — tetszetős az
arány. Még ha hozzá is vesszük, a néptáncfesztivál gálája rendre friss anyagot hoz
(most a Vásárt), s balettben sem elsődlegesen a műsort tervezik, hanem a kiszemelt
társulat ajánlatából választják (ezúttal a szófiai balett „hazait" nyújtott át, A szép92

ség forrását), vagyis a táncpremierek esetlegesek. Ami az operát illeti, több alternatíva is fölmerült, merre nyissanak. Az Erkellel fémjelzett nemzeti repertoár mellett
ugyanis többnyíre Verdi a klasszikus (Aida, Trubadur, Don Carlos, Nabucco, Otelló).
Nyitni tehát a barokk és a bécsi klasszika felé (Gluckról, illetve Mozartról esett szó),
vagy próbálkozni tovább az orosz romantikával (a Borisz Godunov sikere jó ajánlólevelet ígér, mondjuk a Hovanscsinának),
esetleg merész fordulattal Wagnerrel
(Tannhauser)? Mindazonáltal távolról sem látszik még kimerülni a
Puccini-oeuvre
(csak a Turandotot játszották, igaz, elég gyakran, már a 30-as években is, ám miért
ne lenne kedvező esélye például a Nyugat lányának, a Triptichonnak, sőt elvileg a
Pillangókisasszonynak,
persze eredeti, a mesterséges teret és a természeti környezetet
áthidaló díszletmegoldással), de a Verdi-kör sem. Ez utóbbi mellett döntöttek. Verdit
„ragozták tovább", A végzet hatalmával, ama egyszerű megfontolásból, hogy a darab
eredendő misztikája, tömeg-, illetve .kórusigénye éltető közegre lel a templomtérben.
A mű problematikája közismert. Maga Verdi is túlzottnak érezte a tragikumnak
azt ^ f é k t e l e n áradását, amit Angel Saavedra drámájából Piave librettója a néző elé
enged —^csészéntpétervári bemutató után, a hét évvel későbbi milanóihoz, Ghislanzoni mérsékelte a nyilvános öldökléseket: Don Alvarónak megkegyelmezett, s színfalak mögé vittfe^ Don Carlos halálát, sőt Leonóra megsebzését is, minek következtében némileg más .befejezést kapott a zenedráma. S persze a mester is kicserélt néhány számot. Az üllőkor aztán további dramaturgiai húzásokkal enyhített a képtelenségeken, így a szegledi előadáson sincs két párbaj Alvaro és Carlos között, csupán
csak egy, ám az i s „hozza az eredményt". Nem volt mit kezdeni viszont a dráma
méhével, ahol a vakvéletlenek (avagy a végzet hatalmai) olyan torz magzatot táplálnak, melyből csak',a Verdi-muzsika zsenialitása hordhatott, ki egészséges gyermeket.
Figurái ugyanis, qhintha ki lenne számítva, pontosan akkor érkeznek oda, abban a
pillanatban kerülnjek abba a helyzetbe, amikor és ott mindenkire inkább van szükség, mint rájuk. Aflvaro azon a kísérteties éji órán indul szökni Leonórával a Calatrava házból, ami,kor a gróf visszatér; csőre töltött pisztolyát (!) úgy dobja el, hogy
szíven találja
lány atyját; Leonóra merő véletlenségből ugyanabban a fogadóban
keres szállást^ ahol a bosszúszomjas testvérbátyja téblábol, a spanyol-olasz csapatok
oldalán''harcoló Alvaro ki más életét menthetné meg, mint éppen Carlosét, majd
maga is sebtől vérezve, természetesen friss bárátjára bízza élete titkát, vagyis a
lehető legrosszabb megoldást választja. A szükségszerűségek ilyen fatálisan szükségtelen találkozásainak láncolatában már azon sincs csodálkoznivaló, ha Carlos és Alvaro párbaja a topográfiailag legalkalmatlanabb helyen, Leonóra remetelakának küszöbén ér véget, hogy a haláltusáját vívó Carlosnak maradjon ereje elégtételre, legalább húgával szemben, magyarán: leszúrhassa. Mit tehet ennyi tömény borzalommal, logikai bukfenccel a rendező? Az kevés, ha Verdire hivatkozik, a muzsikáért a
karmester felel. Amit viszont hitelesen el tud adni, az éppen a zene erős szárnyaira
vett zsánerképek színes forgataga, kavalkádja, mihez hálás terepet kínál a széles
dómszínpad. (Forray Gábor nagyvonalú díszletkonstrukciója mindenesetre statikusan
bedeszkázza, holmi koporsó foglalatából képletesen megzendítve a vak sors könyörtelenségét, a darab vezérmotívumát.) Mikó András a zsánerképek eufórikus látványába fojtja a véletleneket. Következtében viszont a fogadó enteriőrje inkább tábori
csendéletre emlékeztet, csata előtt, katonák és civilek jönnek-mennek benne, zsongzsibong a cicomás sokadalom, hogy az így kitágított világban elfogadhatóbbá váljék,
ha a színpad két sarkán Leonóra és Carlos találkozik anélkül, hogy Carlos fölismerné húgát. És amit tehetett még Mikó, szintén a térbeliség régi receptje szerint:
néhány poétikus pillanattal, artisztikusan kirajzolt tömegjelenettel, a karakterekre
fordított aprólékosabb műgonddal, crescendáló mozgásokkal a zenéhez emelte a látványt (Leonóra befogadása a szerzetesek sorfala között, gyertyák fényénél; vagy a
levesosztás extatikussá növesztett morajlása; a Rataplan harci készülete az ágyútalpra glorifikált markotányosnővel, Preziosillával stb.).
Pál Tamás zenei vezetése engedi föllobogni Verdi tüzes ritmusait, varázsos melódiáinak pazar gazdagságát. Nem fogja hámba, inkább tobzódni hagyja a realisztikusan megfestett életképeket, hogy annál érzékenyebb kontrasztként fogja vissza
93

(hellyel-közzel túlságosan is vissza) a lírai pillanatokat, Leonóra áriáit, Carlos—
Alvaro második duettjét, vagy az előadás fináléját. Elképzeléseit jó eséllyel valósíthatja meg (főleg a második és a harmadik játéknapon, amikorra a szabadtérin m á r
megszokottan minimális próbák termése beérik), hiszen olyan előadói gárdát kapott,
ahol a lényeges szerepekben nincs mélypont. Igaz, világsztárok sincsenek, ám ezúttal
ki bánja, ha jó színvonalú, többnyire kellő vivőerejű hangok zeneileg kimunkált,
egészséges és muzikális társasága vonul föl. Hála a technika jótékony segedelmének,
a mikrofonok és az erősítők úgy terítik szét a vokálisokat, hogy azok intenzitásának
eredendő különbségei elmosódnak, tehát a hangok volumene, ami természetes szabadtéri környezetben döntő tényezője a hatásnak, nagyrészt kiegyenlítődik. Gyaníthatóan Tokody Ilona melegfényű, hamvasan tiszta, ápolt, ám érezhetően még tinédzser karcsúságú szopránja nyert általa legtöbbet, hiszen az erősen lírikus színezetű
matériája olyan drámai hőfokokra képes fölizzani, ami mögül imitt-amott hiányzik
a figura tartós alkati-kondicionális fedezete. Persze fölfogás kérdése, ki milyen faj-^. •
súlyos szerepre transzponálja Leonórát; szólamának karaktere omlékonyabb hapfgra,
de sűrűbbre, áthatóbbra is elképzelhető (lemezfelvételeken inkább az utóbhií) — Tokody viszont saját egyéniségéből sző hiteles portrét róla, így Leonórájáéba szerelem
reménytelenségének áldozata, nem utolsósorban a társadalmi konvenciók passzív elszenvedője, tehát Verdi szerint való. Ilosfalvy Róbert hosszabb idő -után Kölnből tért
vissza a dómszínpadra, bár Alvarójáról tudtuk, még a budapesti TVégzet-fölújításról,
milyen eminens alakítás. Ilosfalvy az évek múltával is megőrizte/tenorjának fényét,
intaktságát, s ha néhol láthatóan többet kell tennie annak érvényesítéséért, a különböző frázisai már nem is fiatalosan eszményi ruganyossággal szánnyalnak föl, azért
nagy és nem hivalkodó rutinnal győzi a szerep legkényesebb állásait, ideálisan délszaki dallamformálásai stílusosak — és fáradhatatlan. Alvarója egészében véve jeles
képzelőerővel megáldott, ízig-vérig Verdi-hős. Igen jó benyomást keltett a fiatal
szovjet Szergej Lejferkusz (Don Carlos) bemutatkozása is. Mondhatni, problémátlan,
minden regiszterben azonos intenzitású, nemes zengésű, masszív baritonja úgy veszi
birtokba a teret, mintha egyeduralomra törne. A tulajdonnak ez a Büszke tékozlása
már-már vétekszámba megy, néhány pianomenet meg is sínyli, ámbátor pillanatig
sem tűnt öncélúnak, az volt a hallgató érzése, nem akart spórolni, ami, köztünk
szólván, meglehetősen ritka jelenség külföldi vendégművészeknél. Talán a bolgúr
Nelly Boskova teltkarcsú mezzóiból hiányzott a színesebb, árnyaltabb dallamvezetés.
Preziosillája beérte a pontos intonációval, a szólamától megkövetelt feszes ritmikával
— mentségére szolgál viszont (nemcsak neki), hogy a szegedi dómszínpad mikrofontölcséreinek holdudvarába gyakorta kusza szüremények jutnak föl a zenekari árokból, így az énekes kevesebbet törődhet saját magával, figyelmét erősen leköti zenei
helyzetének minduntalani ellenőrzése, betájolása. E nemzetközi mezőny egyenrangú
részesei voltak a szegedi énekesek, szám szerint heten. S ha pusztán a tényt regisztráljuk, alig mondtunk valamit. Hiszen Gyimesi Kálmán Melitonéja patakzó humorával, énekben-játékban brilliáns ékítménye az előadásnak. Gregor József Guardian
pátere maga a megtestesült béke és megnyugvás, ami ily zaklatott sorsú földi halandóknak hit szerinti vigasza lehet, s kisebb szerepeiben helyén van Vághelyi
Gábor,
Kenesey Gábor, Réti Csaba és Bajtay Horváth Ágota is, csupán Juhász József Orvosa téved kényszerpályára, nem jószántából: a szerep basszus fekvésű, Juhász meg
tenorista. Kitűnő viszont a Szlovák Filharmónia Kórusa (karigazgató Lubomir
Matl):
élettel töltik meg, veretes zenei freskóval vonják be A végzet hatalmának szabadtéri
színpadát, ahol a mű dramaturgiai döccenői miatt hangsúlyosabbá emelt zsánerképeket nemcsak fegyelmezett játékukkal, hanem tartalmasan zengő, hatásos és pontos
kórushangzásukkal teszik a szólisták egyenrangú partnerévé. (Az előadások olasz
nyelven hangzottak el.)
ANTIGONÉ

Már Arisztotelész észrevette, hogy a drámai hősök rendkívüli emberek ugyan,
de hozzánk is hasonlatosak, tehát nem szeplőtlenek, nem hibátlanok. Tévedni em94

beri dolog, ám tévedésünkhöz makacsul ragaszkodni, azt hivatalunknál fogva törvénybe iktatni, pallosjoggal fölruházni, nem köznapi botlás; árán életekkel sáfárkodni a hatalom legfőbb őrének, a királynak sincs joga, mert „nem állam az, mely
egy ember tulajdona". Erről is szól Szophoklész Antigonéja. A szegedi szabadtérin
látott előadása inkább csak erről. Tehát Kreónról. Antigoné erkölcsi fölénye mögött
ugyanis lehetetlen észre nem venni — ami voltaképpen bőszíti Kreónt —, hogy nyilvánosan komprommittálja a király (a férfi!) törvénykezési jogát. Nem kér tőle kihallgatást, nem nyújt be kérvényt, másolattal, több példányban, ahogy királyhoz
illenék, pedig neki, a legkedvesebb rokonnak, jó esélye kínálkoznék rá, hiszen később kiderül, a király hajlítható. A Kreón szemében szálkának tetsző dölyf akkor is
hibája Antigonénak, ha tettének erkölcsfedezete ezt elhomályosítja. Szólni felőle, ürügyet a szabadtéri előadás szolgáltat, ahol Antigoné egyértelműen áldozat, Kreón
pedig zsarnok. Holott a dráma ennél árnyaltabb. Igaz, nem Szophoklész ellenére, de
következetesen mellőzték azokat a gyengéd érveket, mögöttes összefüggéseket, szempontokat, melyek a szemközti erők számára kölcsönösen méltánylandóak. Elszegényítve így a mű konfliktusrendszerét, hiszen rejtve maradt Antigoné „vétke", noha
kétségtelenül nem ettől kibékíthetetlenek az ellentmondások. Hanem Kreón csökönyössége, megfellebbezhetetlensége, a törvény kisajátítása okán. A közerkölcsökkel
nem számoló paragrafussal szemben Antigoné merhet kockáztatni, hiszen halott testvéréről van szó, vagyis nem az élő pártütővel köt cinkos szövetséget, csupán csak
testvéri kötelességét teljesíti. Az erkölcsi győztes tehát ő, a vesztes pedig Kreón,
akinek szintén bűnhődnie kell: szeretteinek halála, vesszőfutása Antigonénak kései
elégtétel, a nézőnek pedig a katarzis megnyugvása. Nem szabad azonban elhallgatni,
hogy a jog mégiscsak Kreón mellett szól, hogy eredendően jó államférfiú hírében
állt, s mivel Théba védelmét korábban megszenvedte — másik fia, Megareusz adta
életét a vásorsért —, most a magánemberben lobban ellenszenv, érthető, a Thébára
támadt Oidipusz-sarj, Polüneikész iránt.
Nem merőben ú j fölismerés Szinetár Miklós rendezése, hogy végletekre sarkítja
a darab konfliktusrendszerét. Sőt, ez a fajta leegyszerűsítés (ami nem fullad azért el
Antigoné és Kreón szélsőséges jellemjegyein, hiszen a „köztes figurák" gondoskodnak motivációról, nem beszélve a kórusban képviselt nép passzivitásáról, ahogyan
tudomásul veszik a királyi verdiktet) egyenesen fölkínálkozik a darab szabadtéri kivitelezéséhez. Elkölcsönözte tehát Szinetár, a tér kötelező rekvizitumaihoz, a klaszszikus görög előadásoknak Arisztotelész dramaturgiájából kiolvasható építőkockáit.
Vajda János zenéje szól magnóról, élőben, sőt a skandáló kórustagok ajkán, táncosok lepik el időnként a színpadot (persze nem a kórus „vedlik át"), hogy oldják a
feszültséget. A gyászhír vétele előtt Szophoklész vidám táncot iktatott be a kórusnak, reményt táplálva a nézőben, hogy a végzet elkerülhető — így adóznak az előadásnak pontosan ezen a helyén Bacchus istennek Barkóczy Sándor balettesei is.
Nem vet horgonyt a lépcsősorokon, hullámzó, képlékeny mozgásokkal különböző
alakzatokban megy át az oratorikusan fölrakott kórus, a látvány képzőművészeti hatását hosszabbítva meg Fehér Miklós frontvárosképének szimmetrikusan fölmagasodó, járatokkal megtöredezett díszleteiről. Az Antigoné tablója tehát összművészeti
nosztalgia, dómszínpadi Gesamtkunst. Pángörög sóhajokba oldott revü: mindazonáltal statikus előadás marad.
Statikus művet (ahol nem a játék, de a költészet uralja a teret) statikus színpadkörnyezet (mint a szegedi dómé) fölerősíthet, megemelhet, mint miséző pap a szent
kelyhet — de könnyen ki is olthat, közömbösíthet. Görög tragédiát bármiféle görögtüzes látvány infúziója önmagában aligha kelt életre, hiszen a szemléletességet, az
eseményt, nem a játék akcióláncolata, hanem a képes beszéd, az eleven dikció hordozza. (Mi sem jellemzőbb az Antigoné szemérmes cselekménybonyolítására, egyetlen véres tett le nem zajlik a nyílt színen, még a casus belliről, Polüneikész elhantolásáról, majd Antigoné elfogatásáról is csak az ö r monológjából szerzünk tudomást; Antigoné és Haimon haláláról hírnök szól, ugyanő fedezi föl Eurüdiké katasztrófáját. Arisztotelész tehát nem véletlenül ismerte föl éppen a szóban a dráma
95

legfőbb elemét.) Helyesen gondolta — nyilatkozta — Szinetár Miklós, hogy a szép
tiszta beszédtől reméli a sikert, hogy az Antigoné ürügyén végre visszaadhatja rangját a nemes dikciónak, az értelmes és érthető szövegmondásnak, mely egykoron ékes
dísze volt színjátszásunknak, hasonlóképpen a szegedi játékok bemutatóinak. Csakhogy a szép beszéd, még ha mikrofonok is támogatják, önmagában életképtelen
ekkora térben a hang kellő intenzitása, átható sugárzása nélkül. A játék szervezése,
meg nem utolsósorban Mészöly Dezső költői fordítása (honnan csak az emberi teremtmény csodálatosságáról szóló híres monológ dob kesztyűt bántón a megszokásnak) nem hasztalan célozza, hogy a mű költészete bármi áron eljusson a nézőtérre.
És kellő hangulattal, amit Schaffer Juditnak történeti és stíluskorokat jeles képzelőerővel ötvöző, mai igényű jelmezei is garantálnak. Mégis itt bicsaklik meg az előadás, itt is inkább csak egy ponton, Kreónnál. Akire rendeztetett. Szabó Sándor
indulataival, kiállásával érdekes módon fölkelti a központi figura illúzióját, robusztus, tagbaszakadt tyrannus, de amit mond, olykor alig érthető, meg aztán a szerepjátékán sem akar csorbítani, minek következtében gyakran kerül távol a mikrofontól, ilyenkor egyáltalán nem hallani. Kellemes meglepetés viszont Hámori
Ildikó
Antigonéja, mivel praktikusan célszerű színészi eszközökkel él — és szépen, tagoltan, dinamikailag is árnyaltan beszél. A tér kötelmeinek tesz eleget maradéktalanul
Bessenyei Ferenc gyönyörűséges tónusú, izzóan szenvedélyes, nagy pátoszú Teiresziásza, Hegedűs D. Géza fiúi alázatot és értelemre apelláló lázadást egyszerre fölfakasztani képes Haimónja, meg a két karvezető. Gelley Kornél és Kovács János
kételyekbe burkolt lojalitása ideüzen a tragédia konfliktusrendszerének mélyebb rétegeiből. Vajda László csámpásra vett őre, bárgyú clown figurája avantgard jelenség ezen a színpadon, mintha Shakespeare csöppentette volna ide. Önálló számot ad
elő (nem rosszul persze), s hasonló ambíciójú partnere, is akadna később, Lukács
Sándor intrikusra föstött Hírmondója — ám kettejük szerepértelmezésének nincs
„stiláris meghosszabbítása", így elszigetelt. Érzékeny, finom lírával átszőtt Jani
Ildikó Iszménéje, a sorscsapás alatt is fejedelmi tartású Eurüdiké marad Martin
Márta, a kar pedig (a Zenebarátok dalosaiból, színházi kórusból, egyetemi színpadosokból) olyan pregnánsan beszélő, fegyelmezett tömeg, amire drámaszínpadon errefelé alig volt még példa.
NIKOLÉNYI ISTVÁN

A jugoszláviai Kanizsán rendszeresen megrendezett írótáborban idén
Czine Mihály irodalomtörténész, egyetemi tanár és Annus József, lapunk
főszerkesztő-helyettese
képviselte
a
Magyar Írók Szövetségét.

96

Goda Judit, aki hosszú időn át volt
lapunknak
megbecsült
munkatársa,
megvált szerkesztőségünktől.
Űj munkahelyén — a szegedi
Somogyi-könyvtárban — kívánunk
neki további
eredményes
munkát!

10.— Ft

I

