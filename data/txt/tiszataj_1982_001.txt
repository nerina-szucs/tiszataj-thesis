t

iszataj

m

^

w/ v. '

M

my n

•82. JAN. * 36. ÉVF.

íajcsyZsilinszky
emlékezete:
T. Bíró Zoltán, Lagzi István,
Vígh Károly tanulmánya;
Marosi Gyula novellája;
Czine Mihály írása
Nagy
Imréről,
Erdély
festőjéről

tiszatáj

I R O D A L M I ÉS K U L T U R Á L I S

FOLYÓIRAT

Megjelenik havonként

Főszerkesztő: VÖRÖS LÁSZLÓ
Főszerkesztő-helyettes: ANNUS JÓZSEF

Kiadja a Csongrád megyei Lapkiadó Vállalat. Felelős kiadó: Kovács László
81-4898 — Szegedi Nyomda — Felelős vezető: Dobó József igazgató
Szerkesztőség: Szeged, Tanácsköztársaság útja 10. — Táviratcím: Tiszatáj, Szeged,
Sajtóház. Telefon: 12-670. Postafiók: 153. Terjeszti a Magyar Posta. Előfizethető a
hírlapkézbesítő postahivataloknál, a kézbesítőknél, a posta hírlapüzleteiben és a Posta
Központi Hírlap Irodánál (KHI Budapest, József nádor tér 1. sz. — 1900) közvetlenül
vagy postautalványon, valamint átutalással a KHI 215-96 162 pénzforgalmi jelzőszámra. Egyes szám ára 12 forint. Előfizetési díj: negyedévre 36, fél évre, 72, egy
évre 144 forint. Kéziratot nem őrzünk meg és nem adunk vissza. Indexszám: 25 916.
ISSN 0133 1167
A szerkesztőség tagjai: Csatári Dániel, Mocsár Gábor, Olasz Sándor, Tóth Béla

\

Tartalom
X X X V I . ÉVFOLYAM, 1. S Z Á M
1982. J A N U Á R

DÖBRENTEI KORNÉL: Sorsvágta (vers)
KONCSOL LÁSZLÖ: Anyám felé (vers)
PINTÉR LAJOS versei: A virradat kertje, Éneklő szobor, A kölyke-dajkálta anya
MAROSI GYULA: „Szegény Édesanyám!" (novella) ...
KERESZTURY DEZSŐ: Képek, vonatablakból (vers)
TAKÁCS IMRE versei: Élni és gondolkodni, Szerelmes
vers
ACZÉL GÉZA: Andrej Tarhanov vogul költővel és
Taiszja Szeburova osztják újságírónővel beszélgetünk a fehér asztalnál s rágjuk a pirított cirbolyafenyő magot
KISS DÉNES versei: Sehova néző, Temetőben
Bajcsy-Zsilinszky

Endre

3
4
6
9
18
20

22
23

emlékezete

ILLYÉS GYULA: Zsilinszky emléke (vers; hasonmás)
VÍGH KÁROLY: Zsilinszky helye nemzeti történelmünkben
T. BlRÓ ZOLTÁN: A Zsilinszky-dráma
LAGZI ISTVÁN: Harc a germán óriáskígyó ellen
(Bajcsy-Zsilinszky Endre Lengyelországgal
kapcsolatos nézetei az 1930-as években)
BARCS SÁNDOR Bajcsy-Zsilinszky Endréről (A
beszélgetést Vígh Károly készítette)

24
25
39
54
60

H A Z A I TÜKÖR
TÓTH BÉLA: Tiszajárás (25.)

72

TANULMÁNY
IMRE LÁSZLÓ: „Amilyen lehetnél..." (Jegyzetek Marosi Gyuláról)

77
1

KRITIKA
ANNUS JÓZSEF: András ama tiszta i n g b e n . . . (Üj
Sütő-könyv: Évek — hazajáró lelkek)
POMOGÁTS BÉLA: Horváth István: Kipergetett magvak
KÓSA LÁSZLÓ: Bálint Sándor: A hagyomány szolgálatában (Összegyűjtött dolgozatok)
CSETRI LAJOS: Kosáry Domokos: Művelődés a XVIII.
századi Magyarországon
GERGELY ANDRÁS: Kosáry Domokos: Széchenyi
Döblingben

82
84
86
88
94

MŰVÉSZET
CZINE MIHÁLY: Kép és írás (Emlékek Nagy Imréről)
Szerkesztői asztal

97
112

ILLUSZTRÁCIÓ
Nagy Imre rajzai a 8., 59., 71., 76., 81., 96. és a 112.
oldalon (Hernádi Oszkár reprodukciói)

DÖBRENTEI

KORNÉL

Sorsvágta
„Vak ügetését h a l l a n i . . . "

(Ady Endre)

A halál fókuszában összegyűlt a hold.
Lova éjbenyúló nyakára bukva röpül
apám a brjanszki erdőn át, körötte
hó, s a hóban kéken alvó
mennykövek.
Felhőlépő csizmáiból
föllidérclik
árvasága, s hintál
himnusz-súlyosán
a végzet kengyel-mérlegén
—
fölvonyít
valahol egy magányos löveg, s vissza rá
falkában a katyusák
...
a félelem
mögöttes tartomány, őrült
sorsvágta
dobog a brjanszki erdőn át, neki
a sírdombhátú
végtelennek,
apám
szitává sarkantyúzza
önszívét,
s a lyukak vérszeplős űrén át
kihullnák a becsavart zászlók, hite
fagytól fekélylő rügyei, de kihullik
ábrándkoloncaival
a száműzött Isten is,
kinek anyám méhe megbújni
menedékhely,
ki rajtam ott szájat hasít, formálná
tedeumi odúvá, de benne
aranypenészt
ereszt a majdani fohász, mert anyám
szíve alatt komoran döngetem
burkomat,
mintha gyászdobot és átkozódva szüleiek meg —
A hálál fókuszában összegyűlt a hold.
Lova éjbenyúló nyákára
bukva
röpül apám a brjanszki erdőn át,
a teremtés részvét nélküli
csöndjét
fölveri, világba kilökött
létemet
mindhalálig betölti a patazaj.

3

KONCSOL

LÁSZLÓ

Anyám felé
Mire nagybátyám (a bátyja) odaért,
már üres volt a sírgödör,
s csontjai messze jártak.
Csak a gödör meg az a szikkadó
földkupac...
A két öreg már szalonnázott vagy kortyolt,
nem emlékszem,
csak arra, hogy
megkérdezték:
— Kije volt ez az asszony az úrnak?
— A húgom — mondta ő.
— Törött volt hátul a koponyája.
— Kizuhant, hanyatt a villamosból. —
A két öreg némán bólogatott. Igen, látták ők,
megfordult ez is a fejükben: ezt árulta el a mozdulatuk.
— Mohó ám ez a farkasréti föld — magyarázták —, egykettőre
felzabál mindent, a csontokat is kikezdi. Sok itt a sav. Vagy a lúg ...?
— Kár, hogy elkéstem — szólt nyugtalan elméjű nagybátyám. —
Láttam
volna szegényt, legalább így ... Ki tudja, találkozunk-e majd ...
— Gondoltuk, hogy ezért akar itt lenni az úr, míg kihantoljuk.
Eltettük, lám, egyik kisujja csontjait.
Kikezdte már a föld, de amúgy ép, egész.
Itt van ebben az üvegcsében. Tessék, az úré. —
S a két öreg átnyújtotta az orvosságos fiolát,
benne a pálcikányi csonttal.
A váz többi része már úton volt a hamvasztóba.
Kétszer temettük hát el fiatalon pusztult
mert kellett a sírja.
Előbb a föld marta szét,
majd a tűz.
Miután újra eltemettük,
álltam a sírja fölött magam is,
és mellbevágott, milyen sekély gödörben
alig volt föld a koporsóján.
Kikaparhattam volna őt,
akár a tíz körmömmel is.
Álltam a sírja fölött egyedül,
gondoltam, itt pihent hát annyi évig,
ez a föld itta föl a testét,
ezt táplálta nedveivel, mint annakelőtte
En benne, majd ő a föld alatt.
4

anyámat,

porladt,

engem.

Vérem hát ez a föld,
húgom és anyám,
bármily különösen mítoszi,
oidipúszi ez az eszme.
Meg azt gondoltam,
hogy testem az ő teste,
bennem félig még elevenen jár-kél,
de enyészetével félig halott vagyok már magam is.
Amikor elment, tíz se voltam,
egy évvel azelőtt zúgtak át rajtunk a jelenések,
de jött még számos külön jelenés,
közöttük fél-halálom:
halála.
Ha láttam később álmaimban,
mindig úgy, hogy föltámadt,
s megérkezett.
Egyszer, úgy öt-hat éve
elébe igyekeztem az állomásra,
rég elhagyott
falunkban,
de késtem,
s jött a néptelen úton,
szelíden félrehajtott
fejjel,
mosolyogva.
Görcsösen öleltük egymást.
Csak sápadt színe árulta el, hogy merre járt.
„Édesanyám", mondtam, „meg se látszik az a sok-sok lenti év,
talán csak ez az arcszín...
Hát lehet ez?"
De ő csak mosolygott, s nézett.
„Majd sétálunk jó sokat", biztattam még,
de a boldogságtól
fölriadtam.
Dübörgött, döngött a szívem,
alig volt levegőm,
azt hittem, megöl ez az őrült öröm,
s még percek múlva is mosolyogtam.
Betelt, elnehezült a temető,
helyben forog,
s a forgás kiszórja a korábban elhullottak

csontjait.

Nagybátyám nekem adta akkor a fiolát,
vigyem haza, úgymond, vigyem át a határon,
s ássam majd apám sírjába.
Félénken forgattam a csontocskát,
nem, nem vettem ki,
alig volt vastagabb egy vaskos
gyufaszálnál.
Tudom, vékony ujjai voltak
anyámnak,
az ő alkatát
örököltem,
s persze, a föld is megtette már a
magáét...
Mindenféléket gondoltam akkor,
de főleg azt, hogy ez leszek én is,
5

s hogy lám, mennyire kézbe fogható a halálom.
A csont véletlenül nagybátyám íróasztalában
maradt.
Véletlenül?
Azt hiszem, még mindig nagyon akartam élni,
nem pedig szüntelen farkasszemet nézve a pusztulással.
Gondolom, mélytudatom kormányozott
úgy,
hogy ott feledjem a pici csontot.
Ma már vállalnám,
de szegény nagybátyám is elment azóta,
a csont pedig bújócskázik valahol.
Eldobta volna? Nem hiszem.
Biztosan újra eltemette,
de nem tudom, hova.
Csak azt tudom, hogy anyám nemcsak az álmaimban,
hanem jly különösmód, ily tapintható
misztériumban,
testben is eljött hozzám,
a sírból kézről kézre vándorolva
megtalált,
kisujját szelíden fölkínálta,
s talán még intett, sürgetett is, hogy menjek már.
elkeveredni újra.
Mikor még élt szegény,
tisztán szólt hozzám tiszta hangja,
s még nem vétettem Isten ellen,
csak ellenem vétett az ég.
Ma ismét tisztulok,
és mind tisztábban hallom tiszta hangját,
de azt hiszem, újra bántani kezd az Isten.
Közeledem

anyámhoz.

PINTÉR LAJOS

A virradat kertje
Állnak a
legszebb
szobraink:
6

virradatban
köztéri
a fák.

Éneklő szobor
Szeretlek. Ez még nem az. Várj,
nem mosakodtam reggel óta.
Nézd, nézd a rianó:
kettéreped a lepedő.
Szeretlek. Te is szeress,
fehér lófej-csont a hold.
Elfuthat velünk a szél.
Hajszálgyökér:
hajad szálába
kapaszkodó kezem:
gyökér.

A kölyke-dajkálta anya
Átvonul rajtunk a zápor,
menetrendszerűen,
mint egy

hadosztály.

Átfut képzeletünk
kövén,
meztelenül, mint egy
kamaszlány.
Vihar utáni
— vagy újabb vihar előtti?
a Csend.

—

Cselleng egy kicsi, ázott csirke a kertben.
Lábnyoma: földi csillag. Ahova lép,
összefut ott a víz,
meg-megcsillan.
Nézem, ahogy a zöld madár,
megrezzenti szárnyát a fenyőfa,
elszáll.
Szállna ő is,
de fönnakad a rácson, futkos a rózsa,
földrehullatott
sziromja piros köpés.
Az udvarra kilép
s elcsúszik, térdére bukik anyám.
Nézem távolról, ölel
valamit,
úgy tűnik: pulikutyát. Közelről
nézem:
amit ölel,
fekete föld az, a sár.
Birkózik a zápor
fekete kutyájával,

a sárral,
7

s ott birkózik velünk is,

motyogván:

csak egy kölyköt akartam,
csak jövőjét akarta kihordani általam a világ,
s szültem költőt, szültem világ szélére görgetett
követ, két tonna katonát.
Ott birkózik fekete
kutyájával, a sárral,
s ott birkózik velünk is,

motyogván:

szarvassá változott fiak,
szarrá, vassá ne váljatok.
Odafutsz
Dúdolod:
dajkálod,
dúdolod:

anyádhoz. Fölemeled.
csíja, csicsijja,
elmúlás újszülöttjét,
csíja, csicsijja.

1981. Koraősz. Koraest. Cselleng
egy kicsi, ázott csirke a kertben.
Lábnyoma: csillag. Ahova lépsz,
összefut ott is a víz, megcsillan.

MAROSI

GYULA

Szegény Édesanyám!"
„Édesanyám nem félt a haláltól. N e m . . . micsoda undorító mondat! Istenem . .. hát mit tudhatom én? Mit tudhatok én ennyire biztosan, akár saját
anyámról is? Mitől vagyok én ilyen pofátlanul magabiztos? Az emberek nagy
része persze ilyen, gátlástalanul szórják a rizsát, nemcsak szegény anyjuk, de
nemzetek, az egész emberiség nevében, áh! Tudod, hogy mennyire utálom az
ilyeneket. Mint a szart, te aztán igazán tudod. Amikor néha rajtakapom magam az ilyen .. . nem is tudom, hogy n e v e z z e m . . . azt hiszem, van bennem
valami, talán aljasság, vagy valami hasonló, egészen alantas dolog, valami
olyasmi, mint azokban az emberiség nevében prédikáló pofákban... amit egészen egyszerűen nem tudok kiirtani magamból... igen, kiirtani, mert hatalmassá, grandiózus pofátlansággá talán tudtam volna növeszteni, mint azok a
jelentős pasasok, akiknek az emberiségről folytatott fecsegéseiket be is veszi
ez a szerencsétlen, hülye emberiség, de én mindig kiirtani akartam magamból .. . érted ezt? Nem felpumpálni, mint az ökröt látott árokparti béka, hanem kiirtani, de valahogy sohasem sikerült. Pedig próbáltam. Úristen, mit meg
nem próbáltam! Te aztán tudod. De ez a dolog valahogy úgy van bennem,
mint a sejtjeim, ami csak velem együtt irtható k i . . . te ezt biztosan érted.
Ezt is megtehetem persze, és ne hidd, hogy nem gondoltam rá, vagy ha gondoltam is, megtenni nem merem, de, de igen, végül is nem nagy dolog, csak
van bennem egy rettenetes adag kíváncsiság... hogy mi lesz ebből a szaros
világból, mondjuk tíz, meg tizenöt év múlva, érted?"
Szemembe néz, hosszan, kitartóan. Állom a tekintetét, meg se rezdülök.
Elmúltam negyvenéves, ebben az életkorban már tudnia kell az embernek
fegyelmeznie magát, annyira mindenképp, hogy faarccal hallgasson végig
bármily badarságot, rezzenéstelen pillái mögött megőrizze gondolatait a körülötte elhangzó, akár nyilvánvaló hazudozások közepette is, és ha kell, akár
kicsit butának tettetve magát, térjen ki a baráti szemek szólásra biztató hunyorításai e l ő l . . . ha érdeke úgy kívánja. Különösen akkor, ha véletlenül
magyarnak születik. Meglehet, magatartásom ellenszenves, az erények luxusában élők számára alattomos is; szemben ülök egy emberrel, akit barátomnak, de mindenképpen számomra jelentős személynek mondok, és képes vagyok mégis álarc mögül figyelni küszködését, nem adom meg neki, amit a
világon már csak egyedül én adhatok. Ha most meghátrálok, felveszem ezt az
önpocskondiázást, ellentmondok vagy egyetértek, de ha csak érdeklődést mutatok is, a továbbiakban menthetetlenül lelkének sötét rejtelmeibe fogunk
kimerítő tanulmányi kirándulást tenni . . .
„Szóval.. . úgy hiszem, édesanyám nem rettegett a haláltól. Ritkán is
beszélt róla. Akkor is csak úgy, mint azokról a természetesen elkövetkezendő
időkről, melyekben ő már nem lesz jelen. Furcsa volt. Természetes és mégis
9

elfogadhatatlan, eszemmel felfogtam, hogy bölcs és emberi beszéd, de valahogy mégis azt éreztem, hogy eszméletlenül kegyetlen és önző."
. . . mely tanulmányi kirándulás nem kecsegtet sem meglepetéssel, sem
újabb tanulsággal. Úgy három évvel ezelőtt sikerült utoljára elcsalogatnia,
őszintén szólva már akkor is csak szánalomból engedtem magam karon ragadni, és így, szoros testközelben vonszolódtunk hajnalig kocsmákon, zenés
presszókon, gyanús kinézetű szállodai bárokon át hajdan volt, még karnyújtásnyira lévő, de egyre veszettebb gyorsasággal távolodó ifjúságunk színtereire.
Öh, boldog ifjúság! Oly sablonos a kép, hogy lejegyezni is röstellni való:
reménytelenül üres zsebbel, legtöbbször még jóllakva sem, vitatkoztunk hajnalokig, álmokat szőttünk és rendíthetetlenül hittünk megvalósulásukban. Életünk díszletei szinte klasszikusak voltak, lásd a világirodalom e témakörben
megjelent könyvtári könyvét, bár kissé használtabb, nyűttebbek, mindegyik játszott már színrelépésünk előtti tragédiákban, bohózatokban, ötfelvonásos operákban és könnyű, tingli-tangli dalművekben. Akikkel akkoriban
barátkoztam, túl voltak már az első, s talán a leginkább sorsdöntő elhatározáson; telifirkálva jó néhány iskolai, majd külön e célra vásárolt más füzeteket is, éppen hogy még használható írógépek után vetettük magunkat, takarítani jártunk, vagont raktunk ki, vérünket adtuk a Vöröskeresztnek, jobbmódú,
bánatos özvegyeket vigasztaltunk egy szörnyeteg kinézetű Remingtonért, túl
voltunk azon, hogy néhány tucatnyi letisztázott papírral a kezünkben ki merjük jelenteni, hogy költők, írók szeretnénk lenni, s volt merszünk mindenféle
irodalmi lapok szerkesztőségébe oldalogni. Sokan voltunk, én legalább százat
ismertem közülük. A mindenféle irodalmi lapok szerkesztőségeiben akkoriban
azt mondták, várjunk, van még időnk, hisz annyira fiatalok vagyunk, és
különben sincs rólunk még határozat, így hát elegendő volt a társaságba kerülni akár egy kósza félmondattal is: „Nekem már fél éve van X. szerkesztő
fiókjában..." Jó korszaka ez életemnek mégis: annyi barátom soha nem volt,
mint akkor. Volt közöttük néhány nagypofájú, néhány nyilvánvalóan dilis,
de a többség eszes, fantáziával és minden bizonnyal tehetséggel is rendelkező
ember volt, de számomra mégis te voltál a legkülönb, és esküdni mertem
volna, ha senki másnak, de neked sikerülni fog.
Te voltál közöttünk a legérettebb, a legférfiasabb. A kispolgáriasult proletáriátus iránti megvetésedet jelképező enyhén koszos, férfiszagú pulóverjeid
alatt birkózóizmok feszültek, csodálatra méltó nagyokat tudtál zabálni és
ötünk helyett álltad az italt. Sötét, enyhén hullámos hajad a homlokodba hullott, szemed, mibe most farkasként nézek, ezek a meleg, sárgásbarna íriszek,
az élénk, bogárcsillanású pupillák rettenetes, pusztító szenvedélyekről, a gyermeteg lelkek számára megérthetetlen bánatokról, már nem is evilági bizonyosságokról beszélt, igen, határozottan volt benned valamennyi halvány,
Adyra emlékeztető vonás. Emlékszem, mindig milyen lassan beszéltél, nyomatékosan, minden szavad visszavonhatatlan volt, és milyen — Úristen, most
majdnem elmosolyogtam magam — szenvedélyes és súlyos szavakkal bélyegezted meg az ország vezető politikusait. Valóban bátor voltál és sugárzott
belőled az erő, a vibráló intellektus mögött rusztikus életerő, a bátrak és
erősek magabiztossága, és én, a vékonycsontú, könnyen zavarba hozható, hangulati végletek közt csapongó, az italtól hamar kipiruló és ilyenkor gyermekesen vihorászó akkori valómban csendesen és kitartóan csodáltalak, és te
tudtad ezt.
„Nagy ünnepekkor ugyan elment a templomba, de buzgó vallásos nem
volt. Hogy hitt-e Istenben, nem tudom neked megmondani, sose beszélt róla.
Talán hitt. De éppúgy sohasem beszélt róla, mint a szerelmi életéről. Ezeket
a dolgokat megtartotta magának, mint olyanokat, mik nem tartoznak senki
másra. I g e n . . . az ő nemzedékében még volt tartás. Komolyan vették magu10

kat. Ösztönösen védték az úgynevezett szuverenitásukat, nem úgy, mint mi,
modern emberek, akik már lassan olyan okosak vagyunk, hogy majd szétveti
koponyánkat az ész, mégis egyre silányabbak, egyre értéktelenebbek vagyunk . . . egyre inkább csak élősködünk az Anyatermészet nyakán, s lassan
már nem hogy nem gyakoroljuk, de már meg sem értjük törvényeit... hát
bizony, kedves ö r e g e m . . . mi már csak afféle koszlott mosogatórongyok vagyunk a régi öregekhez k é p e s t . . . "
Emlékszel? Egyszer elvittél magaddal... talán ez a történet jellemzi legjobban akkori kapcsolatunkat. Egy nagy bandázás után, éjfél körül, mikor
zárórakor kitessékeltek bennünket az utcára, azt mondtad, hogy kár ilyenkor
még hazamenni, úgyse tudsz még aludni, s hogy buzgón bólogattam, hogy bizony én sem, — reggel hétre jártam dolgozni, és azt hiszem, három napot
egyfolytában átaludtam volna —, karon ragadtál, hogy kujtorogjunk még egy
kicsit. Villamosra szálltunk, a végállomásnál egy hosszú, hűvös éjszakai várakozás után egy másikra. Valamelyik földszintes külvárosban szálltunk le,
gyalogoltunk még egy jó darabot, emlékszem, a járda hiányos volt, töredezett,
sáros, alig volt közvilágítás, és úgy csaholtak körülöttünk a kutyák, mintha
egy faluba érkeztünk volna. Éjfél után kettő felé járhatott, amikor megérkeztünk és bezörgettél egy ablakon. Nem tudtam, ki lakik abban a házban, játékszabályaink szerint nem is lett volna komoly emberhez méltó megkérdezni,
de úgy éreztem, bárki, még ha az ég türelmes és jóságos angyala is, lesz néhány keresetlen szava hozzánk, de lehet, hogy szó nélkül ránk uszítja a kutyát. És amilyen gorombán zörgettél! Filmeken láttam: a félfasiszta Horthyrendőrség zörgetett így. Fény gyúlt a ház kis parasztablaka mögött, talán a
függöny is fellibbent, aztán egy csupasz izzó a tornácon, kapukulcs csörgött,
én mindenesetre félvállal behúzódtam egy sötétben maradt mályvabokorba. A
kapuból egy szőke nő ugrott a nyakadba, és szájon csókolt. Azt mondtad, itt
a barátom is, előráncigáltál a mályvabokorból, és akkor a szőke nő engem is
átölelt és megcsókolt. Virágmintás pongyoláját csak sebtében kaphatta magára, a heves mozdulatoktól szétnyílt elöl, vékony hálóingén átsötétlettek mellbimbói, és ahogy kissé lábujjhegyre állva átölelte a nyakam, magamon éreztem szinte pőrén testének puha ágymelegét, s mivel azt hittem, barátnőd, szeretőd, szerelmed, vagy valami ilyesféle ez a nő neked, irántad való hűségemben csak elszenvedni mertem ezt a páratlan fogadtatást.
Benn a szobában, mely a városi lakásokhoz szokott szememnek meglepően
tágas, sőt nagyméretű volt, egy másik nő épp a kétszemélyes hitvesi ágyat
takarta le egy rikító, műszálas takaróval, ő is csak ingben, glóriában, s bár
nyakunkba nem ugrott, nem csókolt meg, csak a kezét nyújtotta — erős, férfias volt a szorítása —, ugyanúgy örülni látszott jöttünknek, mint a szőke.
Harminc körüliek, úgy hat-nyolc évvel idősebbek lehettek nálunk, ugye? A
harminc körüli nők akkor még, már kissé idősnek tűntek nekem, mindenesetre egy más, a felnőttek korosztályához tartozóknak, tehát már elveszett alakoknak, akiknek egy előre mondott, udvariasságot mímelő köszönés jár, legfeljebb, ezen kívül semmi közünk nincs és nem is lehet egymáshoz, de akkor,
ott, a heves fogadtatás, a lenge öltözékek, mik nemcsak hirtelen betoppanásunk miatt, de a továbbiakban is lengék maradtak, de elsősorban jelenléted
felbátorított, és sejteni kezdtem, miért jöttünk mi ide. Ugye mondhatom azt,
hogy csinosak voltak? Nem világszépek, de jó alakúak és ápoltak, olyanok,
mint amilyeneket egy valamirevaló vállalat adminisztrációjából választhat az
ember. Asztalhoz ültettek bennünket, kaptunk egy bontatlan, illatos kenyeret,
ilyen kenyerek már csak faluhelyen vannak, hiába, egy tábla érett, húscsíkos
füstölt szalonnát, gyékényből fonott kosárkában paradicsomot, ugye a kertben maguk termelték? Ez több volt, mint vendéglátás, ez nemes emberi gesztus, jótétemény, karitatív tevékenység, délben ettem utoljára, üzemi közmoslékot, és már a kiskocsmában, bandázásunk színterén, az ételek illata csaknem
11

megőrjített, alig bírtam megállni, hogy ne rendeljek valamit, aztán bánom
én, jöhet rendőr, bíró, ítéletvégrehajtó. Míg zabáltunk, a két nő az ágy szélére
kuporodva egyre csak beszélt. Az elmúlt héten megjelent irodalmi folyóiratokban található versekről, gyorsan, hadarva, egymás szavába vágva, mintha
vizsgáztatnád őket, készültek-e mára tisztességesen. Azon a hivatalos és hivatásos kritikusi nyelven beszéltek, amit még ma sem értek teljesen, de akkor még szent tisztelettel töltött el. Ahogy haladtunk előre az időben és a
szalonnában, egyre nyilvánvalóbbá vált, hogy mi nem azért jöttünk ide, de
hogy legalább ehettem, igazán nem bántam. Tényleg, kik voltak ezek a nők?
Volt egy negyed óra, amikor azt hittem, amolyan fura házaspár, akikről kamaszkoromban olvastam suttyomban orvosi könyvekből, de miután bezabáltunk, egy darabka maradt a kenyérből, emlékszel? te nyújtóztál egyet, böffentettél egy testeset, és azt mondtad; ez jól esett, na de nekem mennem kell,
majd ugyanezen a hangon, leheletnyit sem „félre": de ha meg akarod dugni
őket, te maradhatsz. Nem, nem, válaszoltam azonnal, nyilván el is vörösödtem, és ettől a perctől kezdve nem emlékszem semmire.
Ki volt ez a két nő? Médiumaid, nyilvánvalóan. Ha maradtam volna, teljesítik parancsodat, lassacskán öregedve verhetem is a fejem a falba, hogy nem
maradtam, de nem voltam-e én is médium? Nem tudtad-e halálos biztonsággal, hogy én azonnal nemmel fogok válaszolni? Akkor nem tettem fel ezeket
a kérdéseket, játékszabályaink szerint nem lett volna komoly emberhez méltó,
és ma már meg sem kérdezhetem. Most már sohasem fogom megtudni. Most
már úgyis hazudnál.
„No de visszatérve édesanyámra: egyszerű lélek volt. Egyszerű és egészséges. Nem tudom, megfigyelted-e, a bonyolult lelkek legtöbbször
gyávák.
Hm? Azt azonban nyugodtan mondhatom, megbékélt, derűs öregsége volt. Egy
valami azonban... egy valódi iszonyat, elkísérte egész életében. Igen, egész
életében, hisz kislánykora ó t a . . . Amikor megtudtam, engem is kivert a hideg
veríték, pedig általában röhögni szoktam az ilyeneken, komolyan mondom,
a hátamon csorgott a hideg veríték. Édesanyám falusi gyerek volt, egy meglehetősen eldugott helyen született és nőtt is fel, csak tizennégy vagy tizenöt
éves korában került el onnan, egyenesen Pestre.. . Te, egy regény az élete.
Egy igazi, kész regény. Ilyenek ma már meg se esnek. Kész regény, csak meg
kéne írni. Egyszer komolyan neki is f o g t a m . . . anyagot gyűjtöttem, leutaztam
a helyszínre... volt is vagy hat ívnyi anyagom, de a z t á n . . . Talán csak az a
baj velem, hogy lusta vagyok, rohadtul lusta, pontosabban, hiányzik belőlem
a módszeresség, a kitartás, vagy csak a bizonyosság, hogy amit csinálok, az
fontos dolog, életveszélyesen
fontos . . . É s . . . azután az élet szorításai... Rohadt életem volt, te aztán igazán tudod, mennyire r o h a d t . . . "
Állni fogom a tekinteted. Szemem se rezdül. Nem fogsz lelked rejtelmeibe
csalogatni. Ügy három évvel ezelőtt sikerült utoljára, meg kell mondanom,
már akkor is csak azért, mert megsajnáltalak. Olyan volt a szemed, mint egy
korty rumért esdeklő alkoholistának. És ahogy bejártuk lelked rejtelmeit, meg
kellett állapítanom, hogy nem változott semmi, nem nőttek a fák, nem keletkeztek újabb vadcsapások, nem csuszamlott meg a föld, a horhosok alján most
is csak annyi csapadékvíz gyűlt össze, amennyi a bokáig érő sárhoz éppen
elegendő. A bonyolult lelkek legtöbbször gyávák: azt hiszed, nem tudom azóta,
hogy valamelyik francia aranyköpőtől loptad? Valéry? Rey? Fél órámba telne,
hogy utánanézzek. T u d o d . . . húsz éve ez a táj még rettenetesen izgalmas, félelmetes és csábító volt, az első idegen terület, ahová eljuthattam. Felfedezéseket tehettem, összehasonlíthattam a magaméval. Mindig szívesen jöttem,
hiszen emlékszel. De húsz év óta itt minden halott. Három éve még sok helyen megtaláltam húsz évvel ezelőtti lábam nyomát, olyan élesen, tisztán őrizte meg a parti agyag, mintha csak tegnap ejtettem volna, ugyanazon a megdőlt fűcsapáson szelhettem át a tisztásokat, és a rönk, melyen elszívtunk egy
12

cigarettát, még akkor is Őrizte testünk melegét; nem tagadom, időnként mindez megható volt, de végül is, az egész, még napok múltán is nyomasztó. Nem
akarok múmiaerdődbe menni többé.
És talán az volt a legnyomasztóbb: az enyémen kívül nem találtam újabb,
idegen nyomokat. Nem járt azóta senki arra? Nem engedtél be senkit, senki
nem volt kíváncsi rá? Miért? Miért?
Arra még pontosan emlékszem, hogy beadtál valamelyik kiadónak egy
verseskötetet, és azt visszautasították. Ez mit sem jelentett, mert akkoriban
még mindenkit visszautasítottak közülünk, majd talán két év múlva törik meg
a jég, törik, amennyire törik, sőt, a bandában még növelte is tekintélyedet.
Látszólag benned sem változott semmi, de én, aki ismertelek, éreztem, elkedvetlenedtél. Elkedvetlenedtél és eltűntél. Írtam is neked, nem válaszoltál. Hallottam felőled, azt mondták, egy baloldali csoporthoz csatlakoztál. Ez engem
is elkedvetlenített: mi ketten szabadabbak voltunk bármilyen csoportnál, és
én se kerestelek többé. Aztán nem is hallottam felőled. Azt hittem, elmerülsz
lassan a névtelenek, emlékezetemben lassan arcukat veszítők között, kik ifjúkori bohó kalandjaik után most más társaságokban boldogok, boldogtalanok,
ahogy illik.
Jó tíz év múlva találkoztunk ismét, valahol a Hungária környékén. A
vállamra csaptál, mint régen, azt mondtad, na mi van, tökös, iszunk egyet?
Azóta is ez volt az egyetlen igazi, régi pillanatunk.
Megnősültem. Én is. Van egy lányom. Nekem fiam. Az jó, majd összeeresztjük őket. Aha. Laktok? Űgy-ahogy. Mi is. A m ú g y . . . mit csinálsz? Építésztechnikus vagyok egy vállalatnál. Milyen? Szar. De keresel. Mondjuk, azt
igen. Az is valami. Valami, de nagyon kicsinálják az embert azért a rohadt
pénzért. Mindenütt kicsinálják. Ki. Írtam ám neked levelet. Nekem? A h a . . .
még a Kantár utcába. Igen, i g e n . . . Kétszer is. I g e n . . . az egyiket megkaptam,
de aztán elköltöztem onnan. Aha. Veled mi van? Megvagyok. Olvastam ám a
dolgaidat. Aha. Azt hiszem, minden dolgodat olvastam. Tetszettek? Persze. De
komolyan. Tetszettek, de azért a régi dolgaid jobban tetszettek. Aha. Az akkoriak, amik még nem jelentek meg. Aha. De ezek a mostaniak biztosan jobbak, ha egyszer megjelennek. Aha. Csak nekem a régebbiek jobban tetszettek.
P e d i g . . . aha. Van ez így. Van. Lett belőled valaki. Ugyan. Ne szerénykedj,
legalább belőled lett valaki. Ugyan. Én például büszke vagyok rád. Hülye
vagy. Lehet, de én mégis büszke vagyok.
Szerencsére, mire idáig jutottunk, már két üres borosüveg is állt közöttünk az asztalon, és a harmadikat is megrendelve, megkezdhettük az utazást,
a régi szép időkbe, miket tettünk, mondtunk, hittünk akkor, aztán belefáradva, valamilyen hosszú, bonyolult és zavaros históriát kezdtél mesélni.
„Olyan négy-öt éves lehetett, amikor egy téli estén összejöttek, a család
meg a szomszédok, kukoricafosztás volt vagy valami ilyesmi, ahogy az akkoriban faluhelyen még lenni szokott. És akkor ott valaki mesélt egy történetet.
Egy asszonyról, aki meghalt. Szépen felravatalozták, megsiratták, eltemették,
ahogy illik. Harmadnapra a csősz, egy olyan kicsit ütődöttforma ember, furcsa hangokra figyelt föl a mezőn, a temető melletti legelőn. Nem tudott rájönni mi az, nem hallott olyat még sohase, se állattól, se embertől. Figyelt, de
rá nem tudott jönni, mi lehet az a halk, mégis sikoltásszerű hang. Ahogy ott
állt és figyelt, egyszercsak egy jéghideg kéz simította végig a homlokát s ettől
aztán úgy megijedt, hogy futásnak eredt és meg se állt a kocsmáig. Ott aztán
halálra váltan elmondotta, mik történtek vele, de kinevették. Mondták, hogy
biztosan részeg volt már akkor is. De a csősz csak erősködött, esküdözött mindenre. Na, éppen ott volt a kocsmában néhány fenelegény, azt mondták, na,
majd megtapasztaljuk mi aztat, de ha nem találunk semmit, megnézheti magát, öreg. Hát nekiindultak a legények. Mire aztán kiértek a temető melletti
mezőre, lassan kezdett esteledni. Füleltek, de előbb még nem hallottak sem13

mit, már éppen azon voltak, hogy jól elagyabugyálják az ütődött csőszt, amikor az egyik tényleg hallott valamilyen sikoltásszerű hangot, de olyan halkat,
mintha csak a füle mellett sóhajtott volna valaki. Aztán ahogy mentek egyre
közelebb ahhoz a titokzatos hanghoz, egyszercsak épp a temetőben találták
magukat. Onnan aztán semerre tovább, ottan pedig élő lélek nem akadt, hacsak épp a föld alól nem kiáltozik valaki. Mikor erre rájöttek, éppen abban
a szempillantásban, hirtelen teljesen besötétedett, olyan sötét lett, hogy az orrukig nem láttak, úgyhogy aztán, mikor futottak vissza a kocsmába, mindegyik jól összetörte magát. Ott aztán megtanakodták a dolgot és elmentek a
paphoz. Úgy ugratták ki gatyában. A tiszteletes úr meg azt mondta: hozzanak lámpást, ásót, kötelet. Ment ám az egész falu, elöl a pap a füstölővel.
Ahogy aztán ásni kezdik a harmadnapja temetett asszony sírját, egyre jobban
hallották a sikoltozást, aztán már a nyöszörgéseket is. Hát bizony az a szegény
asszony életre kelt a koporsóban. Amikor aztán kiemelték, felfeszítették a
koporsó fedelét, felült, mind a két keze csontig volt rágva, a haja teljesen megőszült, s szemei pedig úgy világítottak, mint a töklámpásé. Mikor aztán a pap
megszórta szenteltvízzel, sikoltott egy akkorát, hogy még a harmadik faluban
is meghallották, visszahanyatlott a koporsóba és meghalt igazából.
Szörnyű egy história, nem? Iszonyatos. De nem elképzelhetetlen, hogy valahol valóban megesett ilyesmi. Édesanyám négy-öt éves lehetett, amikor ezt
a történetet hallotta, és képzeld még hozzá, mindez télen, valami sötét hodályban, csak a mestergerendára akasztott petróleumlámpa gyenge, imbolygó fénye világít, a szél huhog a kéménykürtőben, egerek motoszkálnak a padláson . . . és képzelj el egy zseniális színészt, egy zseniális mesélőt, egy analfabéta Dosztojevszkijt,
aki kísérteties átéléssel, megjelenítve a legapróbb részleteket i s . . . "
A kocsma túlvégében, összetolt asztalok mellett söröző férfitársaságban
történik valami; üveg csörömpöl, többen kiabálni kezdenek, két pincér is
odarohan. Ez rendkívüli helyzetnek minősül, odanézhetek. Kicsit oldalra dőlök,
válla fölött elnézve magára hagyom. Szemem, mintha üvegből lenne, mintha
beledermedt volna a kétarasznyi távolságba, pislognom kell, hogy élesre álljon
a kocsma túlvége. Barátom felsóhajt. Hosszan szívja tüdejébe a levegőt, mintha időt adna magának ezzel, hogy kitörni készülő szemrehányásait magába
fojtsa, ami szemrehányások nemcsak nekem, de ennek az egész, tökéletlenül
berendezett, ostoba és zagyva világnak is szólnának. A kilégzéssel együtt végre
ő is félrefordítja a fejét.
A túlvégen semmi baj. Kicsit eleresztették a hangjukat, eltörött egy söröskorsó, kifizetik, szent a béke, semmi baj.
Szerencsés időben jött ez a közjáték. Lehet, hogy szemem se rezdült, de
fejembe tódult a vér, ott lüktetett a dobhártyámon, és meglehet, a következő
pillanatban én kezdek el törni és ordítani. Ahogy kimondta az analfabéta Dosztojevszkijt, abban a pillanatban öntötte el fejemet a vér. De ez, ahogy mondani szokás, csak az utolsó csepp volt a pohárban. Ha nincs ez a közjáték, talán épp most üvölteném: tetű alak! Tűnj el és sose lássalak többé ebben a
büdös életben!
Amikor jó tíz évnyi szünet után először találkoztunk, valahol a Hungária
környékén és leültünk beszélgetni, már azon első alkalommal feldühített. Valami olyasmit motyogott, hogy legalább belőlem nagy ember lett, ami eléggé
ostoba beszéd, de ami igazán bosszantott, úgy viselkedett, ahogy efféle nagy
emberekkel viselkedni illik. Ahogy viselkedni illik, amikor az igazgató lemegy
a műhelybe, amikor a művésznő találkozik aranyos közönségével, amikor a
főorvos úr három nappal meghosszabbítja a betegállományt, amikor a nőimitátor discoénekest felismerik a fehérneműboltban.
Akkor és azonnal tiltakoznom kellett volna. Nem tettem: annyira örültem
a váratlan találkozásnak, hogy nem akartam elrontani. Arra sem gondoltam,
14

hogy barátságunk megújhodik, még ilyen fura, laza, már talán barátságnak
sem igen nevezhető módon sem, s hogy azután félévenként, évenként megkeressük egymást, beülünk egy füst- és húgyszagú kocsmába, mert ilyen furán,
lazán, mégiscsak szükségünk lesz egymásra. De a legfőbb ok, amit még most
is csak mindeme körülményeskedés után merek bevallani: nekem akkor ez a
helyzet tetszett. Akkor én elégtételt vettem magamnak. Akkor én megbosszultam jó tíz évvel ezelőtti méltatlan alárendeltségemet. Akkor mindketten nagyot hibáztunk.
No tessék, mit csinál most is! Pénzt számol az asztal lapja alatt. Gyűrött
húszasokat, a pénztárca titkos rekeszéből előkerült ötvenest, fém tízeseket.
Szeretne inni még egy üveg bort, és számolja, kifutja-e még a pénzből. Bátran rendelhetne, hiszen én természetesen állnám a számla felét, de ő, újkori
találkozásaink alkalmával sohase engedett fizetni. Szinte gorombán utasított
vissza. Mint akit önérzetében akarnék megsérteni. Elfogadtam ezt is. Igaz,
annak idején én fizettem, majdnem mindig én, ha ő az asztalra dobott egy
tízest, azt úgy tette, mint aki nagyvonalúan kisegít egy szerencsétlen, tehetetlen alakot. Ha most pénzért nyúlnék, csak egy szerencsétlen, tehetetlen alakot segítenék ki. Szörnyű. Miért van ez így, barátom?
Int a pincérnek, még egy üveggel. Űgy látszik, telik neki még egy üvegre,
szerencsére. Látom az arcán a megkönnyebbült mosolyt. Visszavigyorgok:
iszonyatosan kínos helyzet.
Most már meg kell mondanom neki: fejezzük be. Ez volt az utolsó találkozásunk. Nekünk semmi közünk egymáshoz. Valójában nem is ismerjük egymást. Mi mindig valamilyen szerepet játszottunk a másiknak, pontosan felépített, becsülettel végigjátszott szerepeket. Szép volt. De be kell fejeznünk,
nem játszhatjuk tovább, se a régit, se ezt a mostanit, és új szerepeket más már
nem fogunk kitalálni. Csak az játszhat, aki előtt még mérhetetlen idők állnak.
Alólunk lassan kicsúszik az idő. Nekünk már sorsunk van. Ha továbbra is
szerepeket játszunk, az lesz a sorsunk. Mi már ha játszunk, a sorsunkkal játszunk.
Fejezzük be.
Játéknak mindez jó volt, de sorsnak méltatlan és kevés.
Ne találkozzunk többé. Gondoljunk külön-külön a másikra, meséld el,
hogy volt valaha egy nagyon jó barátod, egy zavart, félénk, álmodozó fiú,
aki úgy kapaszkodott beléd, mint egy gyerek az erős felnőttbe, aki úgy követett mindenhová, mint egy kutya, aki csodált téged és fizetett neked, akinek
egyszer akartál szerezni egy jó napot, amikor elvitted a barátnőidhez, de
azzal sem tudott mit kezdeni, aztán egyszercsak eltűnt szegény, nem is hallottál többet felőle, lehet, hogy meg is halt. Kár érte, mert értelmes és lelkiismeretes fiú volt, talán túlzottan is az, jó lett volna, ha egy életen át tarthatott volna a barátság. Talán később megnősült volna ő is, eljárogattunk
volna egymáshoz, elmarháskodtunk volna a gyerekekkel, de valahogy alkalmatlan volt minderre, még azt a szar építésztechnikusi oklevelet sem tudta
megszerezni.
Megérkezik a pincér, barátom türelmetlenül tölt, nagyokat nyeldekelve
felhajt egy teli pohár bort. Csettint utána, mint akinek jól esett, de látom,
fejét leszegve összeborzad, öreg, nem bírod te már úgy az italt, mint régen.
Nem tüzel már téged a bor: szemed véreres, egyre fátyolosabb, hangod egyre
magasabb, egyre lamentálóbb, hajad kopott, nem buknak már a homlokodba
lágy hullámok, s ahogy az előbb hátra fordultál a ricsajozó sörözők felé,
láttam, csinos kis tonzurád van. Meg kell próbálnunk viszonyunkat átalakítani két egyenrangú férfi barátságává. Belőled építésztechnikus lett, belőlem
író, miért emelne ez gátat közénk? Hiszen csak sorsunkat vállaltuk, ennyi
az egész. Ne mondd azt, hogy nagy ember lett belőlem, hiszen te tudod, nem
vagy naiv kívülálló, hogy kiadók, szerkesztők, ha kedvük tartja, éppúgy
15

packázhatnak velem, mint húsz éve, hogy bármely ifjú kritikustitán leírhat
rólam olyan szavakat, miket te akkor se kapsz az építőknél, ha nem ér össze
a híd két vége. Te felveheted másodikán megérdemelt fizetésedet, káromkodhatsz, hogy keveset adtak, de nekem világosan megmondták, könyveimet
dotálni kell, kész ráfizetés vagyok. Te tudod, munkádra szükség van, a világ
minden részében ugyanúgy keverik a betont, de engem eltartanak a szorgosan dolgozó tömegek, talán csak megszokásból. A te szavadra mégiscsak oda
kell figyelni, mert a figyelők kedvelik ám a luxuslakásokat, büszke irodaházakat, míg én dísztárgy vagyok, csecsebecse, mint az engem eltartó serény
dolgozók lakásában lévő fogfájós kutyus, és értésemre adták, világosan, dolgom az, hogy gazdag érzelmeket váltsak ki szenvedő pofámmal, de ugatni ne
kezdjek, mert kivágnak a szemétre. Hát miféle nagy ember lettem én?
És ne traktálj engem kitalált történeteiddel. Azokkal nem tudok én mit
kezdeni. Ne hagyományozd rám meg nem írt regényeidet, én azokat meg nem
írhatom. Ne akaszd nyakamba ezt a terhet, elég nekem nap mint nap szembenézni a magam fantomjaival, ezzel a rohadt, közönyös papírral, elég nap
mint nap kétségbeesni, mily hitvány, színtelen vázlatát tudtam rögzíteni
gondolataimnak. És ne mondd többé, főleg olyan bicskanyitogatóan jelentőségteljes hangsúllyal ne, hogy „analfabéta Dosztojevszkij", mert te is pontosan jól tudod, micsoda képtelenség ez. Hiszen akárhogy is, de megtapasztaltad, még a betűvetés tudományát sem adják ingyen, és később egyre nagyobb az ár, és tudod, hogy Fjodor Mihajlovics megfizetett mindenért. Most
már tudnod kell, a puszta lehetőség semmi: ha visszanézel eljátszott, elkoptatott lehetőségeinkre, nem láthatsz mást ott, mint a nagy Semmit.
És ne alázkodj meg! Úristen, miért kell ilyen alázatoskodóan viselkedned ?~/
„Édesanyám a kórházban mesélte el nekem ezt a régi történetet. Hatvankét éves volt akkor, elcsúszott az utcán, eltört a combcsontja .. . műtötték,
mifene, tüdőgyulladást k a p o t t . . . nagyon elesett volt szegény. Ott a kórházban mesélte el nekem. Ültem az ágya szélén, fogtam kis csontos kezét, és
ahogy lassan, iszonyúan nehezen beszélt, komolyan mondom, kivert a hideg
veríték. Édesanyám egész életén át attól rettegett, hogy netán őt is élve fogják eltemetni. Ezt az egyetlen, iszonyú félelmet soha nem tudta egy pillanatra
sem elfelejteni. Gondold el, ezzel az iszonyú félelemmel hordott engem is a
szíve alatt. Talán ez az oka . . . talán sok mindennek ez az oka . . . Akkor,
ott a kórházban megesketett, hogy ha meghal, megfizetek egy orvost, boncmestert vagy valakit, hogy egy hosszú tűvel szúrja át a szívét."
Hirtelen képek kezdenek peregni bennem egy nem régi, véletlen találkozásunkról. Tavaly ősszel t ö r t é n t . . . ködös, csípős idő volt, vasárnap, vagy
valamilyen ünnepnap, délidőben. A Népköztársaság útján, a Liget f e l é . . .
persze! Ünnepnap volt, november hetedike. Egy nő sétált velem szemközt,
egy feltűnően szép nő. Szabályos, kerek arc, két vidám, biztató gödröcskével,
a gödröcskék fölött, a tejfehér bőrön, a hűvösség csípte két piros folt, szája
kicsi, de ajkai érzékien duzzadok, finoman ívelt szemöldökei alatt világoskék, n e m . . . acélszürke, élénk szemek. Acélszürkék: mélységükben éppúgy
el lehet veszni, mint a tengerkékben, de hidegen, metsző hidegen is tudnak
nézni. Kucsmát viselt, alóla lenszőke haj simult a vállára. Nyúlszőr kucsmát
és nyúlszőr bundát: míg megbámultam, mert nem lehetett közönyösen végigsiklani rajta, az jutott eszembe, annyira azért még nincs hideg, hogy
bundát kelljen felvenni, de ha egyszer van n e k i . . . És ami még emlékezetesebbé tette a képet; két kislányt vezetett, jobbjában egy alig három, balljában egy hat év körüli kislányt, és a két gyerek úgy hasonlított hozzá,
mintha nem is a lányai, de ő maga lenne, kisebb és mégkisebb korában. A
lányokon is nyúlbunda: hohó! hisz ti vagytok Matrjuskák, ünnepi díszkivonuláson! Bizonyosan megvan az egész készlet, csak a többiek otthon marad16

tak, a tízéves vigyáz a pólyás Matrjuskára, ä tizennégy éves káposztalevest
főz, természetesen ők is nyúlbundában.
És barátom ott jött mögöttük. Talán másfél lépésnyi, amolyan „ha akarom velük vagyok, ha akarom nem" távolságban. Télikabátja végig nyitva
volt elöl, a sál összetekeredett a nyakában, kezét hanyagul zsebre vágta, kamaszos szemtelenséggel mustrálta a szembejövő nőket. Hajadonfőtt volt, mint
mindig, és a Matrjuskák eleganciájához képest maga volt a bohémség.
Észre se vett volna, de megszólítottam. Meglepődött. Sietve azt mondta
a feleségének: menj csak előre, mindjárt megyek én is. Hogy vagy? Jól.
Délelőtt nézték a tévében a díszszemlét... Rámnézett, kivárt, mintha nekem
erre feltétlenül valami mondanivalóm lett volna. Most aztán ebéd e l ő t t . . .
kihoztam a csajokat kicsit levegőzni.
Néhány percig beszéltünk még, nem is tudom, mikről, én lopott, titkos
pillantásokkal a feleségét figyeltem. Tíz, tizenkét lépésnyire állt tőlünk, jóinevelten belebámult egy kirakatba, mosolygott, mint találkozásunk előtt,
azzal az ünnepi családi kivonuláshoz illő szerény, de büszke mosollyal, nem
látszott megbántottnak. Irigylésre méltóan kedves látványt nyújtottak, mégis, olyan képtelennek tűnt, hogy barátomnak bármi köze lenne hozzájuk,
öreg, ezek a csajok valahogy elsinkófálták a génjeidet, akartam mondani,
de meggondoltam magam. Ügy éreztem valamiért, ez otrombább lett volna
ahhoz, hogy vicc lehessen.
Egy pillanatra összeakadt az asszonnyal a tekintetünk. Mosolygott akkor
is, de formás, húsos alsó ajkát beharapta, szeme olyan hideg és metsző volt,
mint az acél. Gyűlölet és félelem volt a tekintetében. Tudtam, megérezte, ki
vagyok. Gyűlölt, mert tudta, hatalmam van a barátom felett, s neki ott kell
állnia tehetetlenül és kiszolgáltatottan két gyerekkel és nyúlbundában egy
tizenkét lépésnyi távolságban levő kirakat előtt, és csupán pillanatnyi szeszélyemtől függ, kimondom-e azt a mondatot, miután barátom sarkon fordul, velem jön, otthagyja őket a kirakat előtt, levegőzzenek csak, ameddig
akarnak. Ha úgy tartja kedvem, egy mondattal kivetkőztethetem őket a családi boldogságból és a nyúlbundáikból.
Fenét vannak nekem érdemeim. Csak én lettem az Ifjúkori Álom. Körém rakódtak véletlenül a csalóka ifjúság csalóka meséi. És én vagyok az
erősebb. Erősebb Matrjuskánál, mindenkinél erősebb. Ha személyem úgy
kívánja, csak intek, és barátom otthagy mindent, a nehezen maguk alá kotort minden valóságkacatot, az emberszabásúvá regulázott mindennapokat,
a kéznyújtásnyira levő biztos jövőt, és követni fog, mint egy kutya. „Te
kutya, gyere, mi most elballagunk szépen a Semmibe." Követni fog.
„Megtetted?"
„Nem volt rá szükség. Édesanyám nagynehezen felépült, bottal járt, de
amúgy ... Két évvel később egy motorkerékpáros s u h a n c . . . megtaszította a
zebra szélén . . . egyenesen egy robogó villamos alá. Ügy átment rajta, hogy
a második kocsi alól szedték ki a tűzoltók... már ami megmaradt... én akkor érkeztem, csomagolópapírral már le volt takarva a teste, húsz méterrel
odébb az egyik l á b a . . . Nem, nem volt rá szükség, hogy átszúrassam a szívét egy hosszú tűvel. Nem is kellett volna olyan hosszú tű, akkora volt a
mellkasa, mint egy tízéves gyereké. Nem volt rá s z ü k s é g . . . biztos lehettem
benne, hogy nem fog felébredni a koporsóban. Szegény Édesanyám! Még
az sem biztos, hogy az Utolsó Ítéletnél fel tud majd támadni."

2 Tiszatáj

17

KERESZTURY

DEZSŐ

Képek, vonatablakból
ESŐ
Feketezöld
erdők
szegte
réteken
szétporlik a felhők
leve idelenn;
egy lélek se látszik;
dermedt fák sora: —
mintha az a másik
lét
sóhajtana;
itt-ott, szinte
csattan,
repcetábla
jő,
mossa a patakban
omló hűs eső.
HÁRMAS TAGOLÁSBAN
Az előtérben kis falu
szürke pajtái, roskatag házai
zsenge lombú fák
üde
szirom-környezetében:
akár egy
Dürer-ákvarell.
A háttérben
középmagas
sziklatömb,
szinte
függőlegesen;
a roppant bencéskolostor
barokk
kupolája súlyosodik a
túlméretezett,
narancsszín
homlokzat
fölé.
Közbül valami épülő
üzem? vizmű? gát?
silótelep?
A darúk, földgyaluk
kibelezett
agyag sarában
pihennek;
a fölvonulási épületek
előtt
a szélben lobogva száradó
alsónemű.
GYORS VÁLTÁS
Sziklaorom:
meredő
folt,
szaggatott szélű
kulissza;
18

s lám a habszivacs
égbolt
máris
magábaissza,
s marad, mi örökké
volt:
rétség, rajt bölcs
tehenek
tépik a hars-zöld
gyepet.
RINGATÓZVA
Kinyíló völgyek,
frissremosdott
erdők,
a lejtőkön végigsuhint
a Nap,
a tarka csorda lágy fűbe
harap,
a táj int: egyszerre gyermeki s felnőtt;
a ragyogó tisztaság
elragad:
csak áldás érzik, semmi
áldozat,
a havas tenyerén
hordja a felhőt,
a vonat szinte zajtalan
halad,
félálomban,
sugárzó menny
alatt,
mintha teendőink se magunk
tennők,
s ringatnának,
békés
halottakat,
kiknek az álmodozás szárnyat
ad,
erős, bőkeblű, jó
anyaistennők.
KISKERTEK
A strekk mellett, a város
peremén,
ahol kihagyta a Vasút,
néhány kiskert van, alig pár
tenyér,
s mégis egy világgal
felér
annak, ki birtokába
jut;
épít, ás, vet,
kapálgat,
ha eljön a vasárnap;
a szomszédok
egész falut
helyettesíthetnek,
ha jut
sör, kártyaparti
egy-egy
kis
lugasban:
hétvégi édenkerti
pillanat
van,
lágy békeünnep;
—
s már
tovatűnnek,
akár a szivárványos
szappanbuborék. —
Aztán újra az ónos, lomha ég.
KOPOTT INDÓHÁZ
Vén, elhagyatott
határállomás
a K. u. K.
időkből;
kiszáradt meder homokjába ás
a szél: fúj s
visszahőköl.

Itt volt az Óperenciás tenger
hatara:
magyar bakák legendás
mese-földje;
birodalmi hely, de ezt ki tudja már ma:
a történelem elhagyta
örökre.
Vasoszlopok,
nyitott peron, miként
egy
elsüllyedt
kontinens
darabja:
déltengerre
sodort magányos
jéghegy;
nem olvadt el, bemállik az avarba.
ÚTKÖZBEN
Kirándulás,
kaland,
elutazás:
de jó, mig indulsz, mégy,
megérkezel
Mit kíváncsiságod
összehalász,
mint gomolyfelhőt
nyárég nyeli el.
Csak semmi izgalom, csak semmi láz!
az idő párahabként vesztegel;
—
s kisér, vigyáz rád a SZÍVÓS
kaszás,
nélküle nincs utad, se le, se fel.

TAKÁCS IMRE

Élni és gondolkodni
Maga az ördög vagyok, ha angyalok
nem vesznek körül, ha egy angyal
nem vesz magára, mint égő
bálványt,
ha nem oltják kiolthatatlan
tüzemet,
ha minden odacélzott, de ki nem lőtt
nyilamat el nem szedik a légi
kisasszonyok,
ha a bagót ki nem ütik a számból, a pici
poklot,
ha a poharat el nem veszik a volt
kezemből,
valamikor ügyes kezemből, jótékony
tenyeremből,
ha az üveg érintését el nem feledtetik
az ujjam
bögyeiröl...
Álmodok a fertőzetlen
krumpliföldekről,
a tücskös legelőkről.
20

Ördögben angyal vagyok, fájom gonosz
indulataimat és
tetteimet.
Kegyes lesz a világ, ha nem leszek,
most méltó simogatás ez a világ!
Hát ne legyek bujdokló láng ártatlan
létezés-formák
között.
Állócsillag
ne fegyelmezzen
bolygókat, őrizze
sajátjait
a láthatatlanokat és
kedveseket,
mert az élet esélye
várakozik
atomban és molekulában,
ködben és
csillag-tűzben.
Nem könnyű az őrület-mesgyén
élni és gondolkodni.

járva

Szerelmes vers
Az elvetemültség
segít
engem, hogy
becsülettel
hagyjam abba, amit csináltam.
Kezem csak
emlékezik,
de testem többet tudó
tapintással tapasztal
kedvességet.
Örömöt — bosszúból is.
Tépj engem
önmagadba,
veszendő lelket éltess
melegedben!
Anyagtalan
gyümölcse
gyönyörű
életemnek
hulljon beléd —
emészd meg foghatatlan
óriás-molekula-gondolatom!
Hogy ne legyek halált okozó
egy anyanyelv szívében —
oldj föl engem!

vérrög

Az önzés, a mindent veszteni
tudás
vízválasztóján
szólj utánam!
— Szakíts föl egy virágot!
— Várj a tenyeredre egy
esőcseppet!
21

— öleld a messzebben
élő női testet!
— Hallgasd az öntudatlan
csimota-csivitelést!
Elvetemültség
— áldozat!
Szabaddá tettek engem
vereségek.
Szolgálatot
keresek
nálad,
szerencse végett
kockáztatok.

ACZÉL

GÉZA

Andrej Tarhanov vogul költővel és Taiszja Szeburova
osztják újságírónővel beszélgetünk a fehér asztalnál
s rágjuk a pirított cirbolyafenyő magot
belátható ily hosszú cím után nehéz kiröpíteni a verset
már pedig aki a röpítéshez nem ért s nem tudja a kiszabadult szót mikor s mely pontján az ívnek kapják fel
légáramok s hogyan karmol az érzékeny idegekbe a földúsított jelentés mely még szikkadt korunkban is kivált
némi szellemi izgalmat s annyi fáradtságot
mindenképp
érdemel hogy megíródjon a mű gyalogoljon új dimenziókba
a gondolat hisz helyette ugyan mit csinálhatna a költő
legfeljebb ha sétálna kutyákat etetne várná haza a nőt
és olvasgatná a nála is laposabb elmék testes
firkálmányait
fogjon csak hozzá az alakítgatáshoz s induljon el
a közelmúlt történelmi hisztériáinak kásahegyén túlra
túl a nagyokosok trianonján pocakosok
kiegyezésén
elidegenedéssel még unalmukban sem kacérkodó
kurucokon
török és tatár meséken mindenféle mongol nyilakon
egy cirbolyafenyő alá melyről most közelebbit ne is
említsünk nehogy kiderüljön tudatlanságunk s csorbuljon
általa tovább a vers mert sokakkal ellentétben a butaság
nem esztétikum s külön kezelendő az ős és a tehetség
üljünk hát le a vogul költővel és az osztják
újságírónővel
a képzeletbeli fa alá vegyük sajgó szemfogainkhoz a kukoricaszem nagyságú magot s roppantsuk meg vékonyuló
hegyénél
mert izgatóan édes az a mag mely immár in konkréto
fekszik itt a fehér asztalon tapasztalhatóan mint a fény
és hihetően mint a kettős honfoglalás hogy voltunk
s vagyunk s legalább egy estére nagyot merengünk a múlton
jó hogy izgága őseink kilovagoltak a tundrás hazából
jó megfontolt őseinknek hogy a szarvasok földjén
maradtak
22

KISS

DÉNES

Sehova néző
Babitsné Szegeden készült felvételén:
Babits, Kosztolányi
s középen Juhász
Gyula

A képen éppen középen
épen ám mégse
szépen
Szépen s jaj mégse épen
Másféleképpen
szédült
eszmélésben
bánatos
ferdeségben
Már nem is kérdem
ép-e a két szem?
Csak nézem nézem
megérzem és értem
Megértem!
Csontomban is érzem
miért félig hunyt

az a két szem
s ő ott
tehetetlenül
lehetetlenül
középen
Félszeg
részegségben
védtelen
józan-ébren
a képen éppen
középen
Közeli
messziségben
halálos
képtelenségben
Tovább már
nem is képzem
képtelen
képzelgésem
Csöndben magammá
nézem:
a képen éppen
középen
sehová néző két szem

Temetőben
Sírjaink is bástyák!
Ne feledd
Életed
vigyázzák
ütegek
Legenda-erődök
föld alól
sajdulnak
erődhöz
múltakból
Nyelvet népet hazát
védenek
Sírjaink is bástyák
Ne feledd!

23

BajcsyZsilinszky
Endre
emlékezete

2L P i ^

y

/ t i

•

U

t

^

J

íu-ut
e

^

j

L

M

^

l

r

^

n

I

f * * * ! .

—^ *
c t ü A j L . f c x t

k ^ E f ^ t a .

V Z I W I L .

VÍGH KÁROLY

Zsilinszky helye nemzeti történelmünkben
„Benne van nemzeti történelmünkben, de — mindnyájan érezzük — még nem
a helyén", írja Illyés Gyula Bajcsy-Zsilinszky Endréről a kortársak vallomásait tartalmazó kötetben. A hatvanas évek végén született miniatűr remeklésben a
nagy író valósághűen jellemzi a korabeli helyzetet a mártírpolitikus akkori értékeléséről.
Halálának és születésének kerek évfordulóin megjelentek ugyan az emlékező
cikkek és méltatások Zsilinszkyről, de ezek az írások felnagyítva eszmei-politikai
korlátait, csak ritkán és nagyon szűkkeblűen láttatták a független és demokratikus
Magyarországért cselekvő, küzdő Zsilinszkyt. Könyvkiadásunk is elzárkózott attól,
hogy születésének 80. évfordulója alkalmából, 1966-ban, történész tollából jelentesse meg róla az első életrajzi portrét, és az özvegy tiltakozása ellenére annak a
publicistának a munkáját részesítették előnyben, akivel az ellenzéki politikus —
a magyar kormány németbarát politikáját dicsőítő glosszái miatt — életében nem
is állt szóba. Hiába írta az özvegy tiltakozó levelében: „Szellemi halottgyalázásnak
tekintem, ha a férjemről szóló könyv megírására D. K. L. kap megbízást."
Egyébként a hatvanas években a magyar marxista történetírás igyekezett megszabadulni a szektás-dogmatikus szemléletmód béklyóitól, és az úgynevezett Molnárvita, valamint néhány figyelemreméltó értékes alkotás jelezte az örvendetes fordulat kezdeteit. A „régi" és az „új" történetszemlélet vitája azonban még hosszú
évekig gyűrűzött, és ezért gyors szemléletváltozásra, a régi szellemi korlátoktól
mentes új művekre még sokáig kellett várni.
Zsilinszky politikai pályájának a mérlegre helyezése különösen alakalmasnak
bizonyult arra, hogy polarizálja a történészeket, és a harc megvívása az igazi
Bajcsy-Zsilinszky-kép felmutatásáért immár másfél évtizede tart a történettudomány és a publicisztika területén egyaránt. Érdemes volna egyszer erről az eszmei
harcról is szót ejteni. Most csupán elég, ha arra utalok, ami még 1973-ban is
megtörténhetett a Bajcsy-Zsilinszky Endre külpolitikai koncepciójáról szóló kandidátusi vita alkalmával. A Tudományos Minősítő Bizottság az eredetileg szabályszerűen, nyilvánosan meghirdetett vitát zárttá nyilvánította, és a szűk körű meghívottakon kívül arra senki nem nyerhetett bebocsátást — talán a vita során elhangzott, Zsilinszky történelmi érdemeit lekicsinylő, sőt kétségbevonó vélemények
m i a t t . . . A jelöltnek végül is még éveket kellett várnia ahhoz, hogy disszertációjának legalább rövidített változatát megjelentethesse, és újabb éveket, mire tudományos erőfeszítéseit a kandidátusi fokozat odaítélésével honorálták.
A vita Zsilinszkyről a folyóiratok hasábjain is folyt. Talpassy Tibor memoárkötete, Lázár Vilmos torzóban maradt emlékezései, az Áchim-centenárium és más
alkalmak adtak lehetőségeket az egymással szemben álló nézetek megütközésének. Különösen a Zsilinszkyről szóló visszaemlékezés-gyűjtemény váltott ki parázs
vitákat. A kritika ugyan általában elismeréssel fogadta a Kortársak
Bajcsy-Zsilinszky Endréről című, 1969-ben megjelent memoárkötetet, amelyben barátai és
kortársai vallottak a mártírpolitikusról, de akadtak bántóan disszonáns, a régi szektás
nézeteket tükröző hangok is. Az Üj Írás recenzense is ezek közé tartozott, aki a
bevezető tanulmánnyal vitába szállva, azt állította Zsilinszkyről, hogy „az 1919-es
szegedi ellenforradalmi szervezkedés vezető a l a k j a . . . " , és későbbi politikai pályáján „a nemzeti függetlenség gondolatát nem kapcsolta a társadalmi forradalom
szükségességéhez", valamint „nem kínált eszmei, ideológiai szövetséget az illegális
kommunista párttal", Zsilinszky ellenforradalmi szerepének a valóságtól eltérő fel25

nagyításával, majd későbbi, polgári demokratikus politikai tevékenységének szektás leszűkítésével a hetvenes évek első felében még egyes történészeknél is találkozhatunk. Bajcsy-Zsilinszkynek ezek a szigorú kritikusai nem vették figyelembe
azt a körülményt, hogy a harmincas évek végén és a második világháború alatt
nem a társadalmi forradalomért, hanem a független és demokratikus Magyarországért kellett küzdenie a magyar progressziónak — beleértve a kommunistákat is.
Voltak, akik a harcról szólva kétségbe vonták Zsilinszky vezető szerepét, és bírálták őt, mert későn szakított Horthyval. Akik ilyen módon lekicsinyelték BajcsyZsilinszky szerepét, azoknak a történelmi tények fényében Illyés Gyula szép sorait
ajánlom a figyelmükbe: „Volt pillanat, nem is egy, amikor Zsilinszky volt a m a gyarság, úgy jelképileg, hogy mégis valóságosan."
Annak a Zsilinszkynek vonták kétségbe vezető szerepét a háború alatti antifasiszta küzdelemben, aki a Népszava 1941. évi híres karácsonyi számában a
kossuthi külpolitikáról írt félreérthetetlenül időszerű sorokat, majd 1942. március
15-én a Történelmi Emlékbizottság vezérkarában a Petőfi-szobor előtti tüntetés
során a magyar parasztság koszorúját helyezte el, hogy azután — mint a Független
Kisgazdapárt külpolitikai vezérszónoka — megvívja bátor harcát a magyar p a r lamentben a háborúba való belépés ellen, és az újvidéki „hideg napok"-ért felelősök
szigorú megbüntetéséért. Vajon tett-e nálánál többet valaki az üldözött kommunisták, szociáldemokraták, szerbek, lengyelek, zsidók védelmében, és nem volt-e szimbolikus 1944. március 19-én a Bajcsy-Zsilinszky revolveréből leadott tűz a német
megszállókra? Gondolhatja-e valaki, hogy a Szálasi-puccs után Bajcsy-Zsilinszky
Endrét érdemtelenül választották meg a Magyar Front pártjai — köztük a kommunistáké — a Magyar Nemzeti Felkelés Felszabadító Bizottságának elnökévé?
Akik még a hatvanas évek végén és a hetvenes évek elején kétségbe vonták
Zsilinszkynek a demokratikus tábor vezetésében betöltött szerepét, azok vagy hallgatnak azóta, vagy pedig változtattak korábbi merev, szektás szemléletmódjukon.
Nem tekinthetjük véletlennek, hogy éppen az elmúlt években csitultak el az „ellentmondásos" Zsilinszky valóságos történelmi-politikai szerepét és érdemeit kétségbe vonó nézetek. Tanúi lehettünk ugyanis olyan művek és tanulmányok megjelenésének, amelyek arra engednek következtetni, hogy a magyar történetírás végleg kilábolt a szektás-dogmatikus szemléletmódból, és a legújabb kor kérdéseit is
képes valósághűen ábrázolni. Ennek az egész diszciplínára kiható örvendetes fejlődésnek az eredménye nemzetközi téren is megmutatkozik. A magyar historikusok
éppen a közelmúlt években tettek szert olyan tekintélyre, hogy a nemzetközi történészkonferenciákon — a legutóbb a bukaresti kongresszuson — nyugaton és keleten egyaránt komoly elismerésben részesítették a magyar delegátusok felszólalásait.
Berend T. Ivánnak, Ránki Györgynek az egész közép-kelet-európai régiót átfogó
tanulmányai, Juhász Gyula és Diószegi István diplomácia- és külpolitika-történeti
művei és esszéi, Balogh Sándornak a háború utáni kérdésekkel foglalkozó munkái,
Arató Endre posztumusz tanulmánykötete a szlovákiai magyar kisebbség történetéről, Lackó Miklós eszmetörténeti munkássága — hogy csak néhány példát ragadjak ki a sok közül — már mérföldkövet jeleznek történetírásunk fejlődésének útján.
Ha mindehhez hozzá tesszük, hogy a nemzeti kérdésről, valamint a nemzettudatról a történészeken túllépő és elsősorban íróinkat, valamint szinte egész társadalomtudományunkat, sőt a publicisztikát is megmozgató viták éppen az elmúlt
években zajlottak le, s máig sem kerültek le a napirendről, akkor érzékelhetjük
csak igazán az eszmei fronton bekövetkezett örvendetes változást.
Mindebből azt a következtetést szeretném levonni, hogy a Bajcsy-Zsilinszkyproblematikát is ú j módon, nagyobb összefüggések horizontján kell felvetnünk.
Egyes írók, művészek — Hernádi, Jancsó — ráéreztek arra, hogy ha a huszadik
század, mindenekelőtt a Horthy-korszak kérdéseire kell válaszolnunk, akkor célravezető a Zsilinszky-életmű köré csoportosítani a magyar legújabb kor sorsproblémáit. Hernádi Zsilinszky-drámája és a Jancsóval közösen megalkotott „Vitám et
sanguinem" ugyan csak művészi kísérletnek tekinthető, de a művek eszmei-kon26

cepcionális gyengéi ellenére is érdeme a szerzőpárosnak, hogy felismerték: BajcsyZsilinszky életpályája a legfőbb csomópontokon egybeesett huszadik századi történelmünk nagy pillanataival.
A művészi „ráérzés" és előreszaladás természetesen nem pótolhatta a történész
munkáját. Ha számos fontos tanulmány és cikk, valamint memoárkötet, s egy sok
hibával terhelt publicisztikai életrajz meg is jelent Zsilinszkyről, egy tudományos
igényű biográfia megírása egyre kiáltóbb hiánya történetírásunknak.
*

Ha az egész rendkívüli pályaív még részleteiben és folyamatában nem is áll
előttünk, a címben jelzett ama kérdés megválaszolására: hogy vajon hol a helye
Bajcsy-Zsilinszky Endrének nemzeti történelmünkben — bízvást kísérletet tehetünk.
Zsilinszky egész eszmerendszere, a politikai pályájának alakulását meghatározó motívumok a huszadik század magyar problémavilágát hordozzák. Ö a maga
személyében annak a magyar középrétegnek a gondolkodását és nemzettudatát
képviseli, amely még a nagy Osztrák—Magyar Monarchia, a millenniumi Magyarország bűvöletében nőtt fel, hogy azután az első világháborúban a szerb fronton, a
végtelen orosz harcmezőkön, vagy Doberdo és Isonzo poklában „védje az ezeréves
hazát".
Anyja: Bajcsy Mária, nemesi származású, és Zsilinszky geneológiai kutatásai
szerint a Bajcsyak már Bulcsu vezér korában vitézkedtek. Apai részről hajdúsorba
került jobbágyősök ivadéka. Nagyatyja még mezítlábas parasztgyerek volt, de atyja
már tanárember, aki később otthagyta a pedagógiai pályát, és európai hírű barátjával, Treitz Péter agrogeológussal együtt szikes talajon folytatott kísérleteket,
hogy e célra egy parcellázás révén szerzett 2000 hold földjét elveszítse. Nagybátyja: Zsilinszky Mihály, nem csupán neves történésze korának, hanem a kultuszállamtitkárságig vitte. A fiatal Zsilinszky Endre romantikus történetszemléletével
magyarázható, hogy nemesi és paraszti származása sokat foglalkoztatta. Publicisztikájában, valamint parlamenti beszédei során gyakran visszatérő motívumként
jelentkezett, és későbbi politikai cselekedeteiben tudatosító tényező volt származástudata.
Ha arra gondolunk, hogy az eddig százezres példányszámban megjelent Unger—
Szabolcs-féle Magyarország történetében Zsilinszkyt „egyszerűen" a magyar nagybirtokos osztály tagjának minősítik, akkor — úgy gondolom — nem árt a származásáról, osztályhelyzetéről ezt a néhány sort leírni.
Történetszemléletének, politikai gondolkodásának kialakulásában szerepet játszott a szülői ház. Édesapja dolgozószobájának asztala felett Kossuth Lajos képe
függött, de vele szemben Ferenc József rézkarca volt látható. Gyermekkori emlékei
közé tartozik, hogy édesanyja szívesen játszotta a Kossuth-nótát zongoráján. Még
nincs nyolcéves, amikor Kossuth meghal, s a második elemista kisdiák — életében
először — elejétől végig elolvassa a Pesti Hírlap gyászkeretes számát. A szülői házból mégis inkább Széchenyi- és Deák-kultusz, sőt Tisza Kálmán és Tisza István
eleven tiszteletével — mint Szekfű Gyulához intézett híres levelében írja — „szellemi tarisznyájával" indult Kolozsvárra, az egyetemre. Tanulmányait — két németországi szemesztert leszámítva — ott végzi. Kolozsvári leveleiből kiderül, hogy főleg
a társadalmi és nemzetgazdasági kérdések érdeklik. Ilyen tárgyú cikkekkel, sőt
novellával jelentkezik a helybeli lapokban, és Rákosi Jenő Budapesti Hírlapja is
megnyitja hasábjait a fiatal jogász előtt. Sok hasznos élményt és gazdag tapasztalatokat hozott számára a németországi és a dániai tanulmányút, amikor két félévet
Németországban tölt. A már említett Szekfűhöz írt levélben úgy összegzi az ott
látottak és tapasztaltak hatását, hogy jórészt azok az élmények ébresztették fel
benne a gazdasági és a szociális kérdések iránti érdeklődését.
öccsével együtt még önkéntesi szolgálatát tölti, amikor Békéscsabán lejátszódik
az Áchim-dráma. Felvázolva Bajcsy-Zsilinszky Endre pályáját, és elhelyezve őt
nemzeti történelmünkben, elkerülhetetlen, hogy ne szóljunk erről a tragédiáról,
27

amelyet történetírásunkban és publicisztikánkban sokszor olybá „egyszerűsítenek",
hogy egyenesen Zsilinszky Endre volt Áchim gyilkosa, és az öccséről, Gáborról
hallgat a krónika. Ezzel az igaztalan váddal kapcsolatban nem csupán a tények
felsorolására kell szorítkoznom, hanem — legalább röviden — érintenem szükséges
a helyi, békéscsabai állapotokat, valamint Áchim közéleti tevékenységét, és ezzel
összefüggésben rá kell mutatnom a parasztvezérnek Kristóffyhoz, Ferenc Ferdinánd
bizalmasához fűződő, meghatározó jelentőségű kapcsolataira, és végül a politikai
piramis csúcsán álló, a „marionetf'-figurákat kézben tartó trónörökös szerepére.
Még az Áchim iránt oly elfogult szerzők, mint Domokos József is azt í r j a
könyvében a parasztvezérről, hogy „robusztus, mindenkor feszülő energiáktól robbanásra kész, parancsoláshoz értő, zsarnoki hajlamoktól sem ment", aki „ . . . nem
tudott és nem is akart uralkodni indulatain". „Ha indulatai elragadták — és ez
gyakran történt meg — községi közgyűléseken, megyegyűléseken, nem cicázott,
mindent néven nevezett. Könnyűszerrel mondta ellenfelei állításait aljas hazugságoknak és nyomban legazemberezte őket."
Áchim fékezhetetlen indulatairól nem csupán az őt egyébként idealizáló békéscsabai Domokos József ír, hanem számos kortársa is, akik közül egyik-másik szenvedő alanya volt brutalitásának. Szeberényi Lajos evangélikus esperest egy alka-.
lommal leüti és összerugdossa, az idősebb Zsilinszky Endrét — aki kezdetben
hívéül szegődik és reá szavaz a képviselőválasztás alkalmával (!) — berugatja,
majd legényeivel az istállójában jászol elé köti; egyik lelkes hívét egy tivornya
után holtrészeg állapotban, hevenyészett fakoporsóban haza küldi a feleségéhez, és
sorolhatnánk még a hasonló durva „tréfákat" . . .
Áchim dúvadszerű magatartásáról a történeti szakirodalom és publicisztika
mélységesen hallgat, vagy jobb esetben bagatellizálja ennek hatását, holott Áchim
negatív tulajdonságai döntő szerepet játszottak a tragédia előidézésében.
A több mint 220 katasztrális hold saját földön és legalább ezer hold bérleten
gazdálkodó parasztpolitikus és hívei a helyi hatalomért folyó harcban és szubjektív
okokból szembe kerültek a parasztpolgárság jobbmódú rétegeivel. A városi képviselőtestületi tagsági pozíciókért és az egyház világi vezető szerveinek tisztségeiért
folytatott harc során a szemben álló két tábor között a különböző fórumokon —
beleértve különösen a sajtót — éles, személyeskedő, sőt durva hangú polémia folyt.
A helyzetet bonyolította, hogy időnként Áchim némely híve is szembe fordult vezérével. Az Áchim személyét támadó sajtókampányban részt vett idősb Zsilinszky
Endre is, aki főleg a parasztvezér összeférhetetlen természete, az őt ért inzultus és
a vele szemben használt becsületsértő hangnem miatt fordult el tőle. Áchim a
sajtó támadásra egy cikksorozattal felelt, amelynek első közleményében Zsilinszky
Endrére zúdította rágalmait.
Az éppen Békéscsabán, szabadságon tartózkodó Endre, öccsével, Gáborral együtt
elhatározták, hogy elégtételt kérnek Áchimtól. A hatalmas erejű parasztvezér azonban rátámadt a lakásába a fenti céllal érkező Zsilinszky fivérek közül az őt felelősségre vonó Endrére, és maga alá gyűrve őt, fojtogatni kezdte. Miután Gábor
ama felszólítására, hogy „engedje el a bátyámat, mert lövök", sem hagyta abba
Endre fojtogatását, Gábor két lövést adott le Áchimra. A tragikus esetre 1911.
május 14-én került sor, és az egyik lövés, amely lágy részeket ért, vérmérgezést
okozott. Áchim L. Andráson a műtéti beavatkozás sem segített, aminek következtében másnap, május 15-én meghalt.
Ezekről a rideg tényekről a már említett Unger—Szabolcs-féle Magyarország
történetében ezt olvashatjuk: „ . . . a szangvinikus egyéniségű Achimot 1911-ben a
gyűlölködő tiszántúli nagybirtokos Zsilinszky család két fia büntetlenül meggyilkolhatta." (256. 1.)
A tragédiáért Zsilinszky Endrét csak annyiban terheli felelősség, hogy számítania kellett arra: a fellépés Áchim házában kiválthatja a parasztvezér nem kívánatos, esetleg véres drámába torkolló reagálását. Mégis Zsilinszky Endrét sújtotta
a legnagyobb bűnhődés: Áchim árnyéka végigkísérte pályáján. A halálos lövést
28

leadó Gábor a Horthy-korszak negyedszázada alatt kényelmes és jól jövedelmező
gazdasági vezető állásokra (a Stádium Lapkiadó Vállalat, a Magyar Bauxit, a Péti
Nitrogénművek igazgatói széke) tett szert, és végig az ellenforradalmi rendszer
haszonélvezője maradt. Ugyanakkor Endrét — későbbi baloldali, demokratikus politikai magatartása miatt — a szélsőjobboldali, nyilas tábor nemegyszer az Áchimgyilkosság vádjával akarta a képviselőházban elhallgattatni. Majd miután Sopronkőhidán mártírhalált halt, a nyugati „gyepük" nyilas sajtója kárörvendve írta róla:
megbűnhődött az Áchim-gyilkosságért...
Barátai előtt Bajcsy-Zsilinszky Endre részletesen elmondta az Áchim-ügy történetét. Számos kortársi visszaemlékezés is tartalmazza ezeket a közléseket. Még
ennél is hitelesebb a Németh Imréhez 1937-ben intézett hosszú levele, amelyben —
az eset leírása után — mélységesen fájlalja a „nagyszerű embertorzó", Áchim „tragikus halálát", de hozzá teszi: Áchimra ebben az időben már egyre inkább jellemző volt, „hogy az egyéni erőszakosság és terrorista cselekmények módszere az
elvi küzdelem és a nagyvonalú fölszabadítás útjáról való letérést jelentette, s
valóban ki lehetett számítani, hogy ha nem a harmincadik erőszakosság, könnyű és
súlyos testi sértés után, de az ötvenedik, vagy a századik után egyszer akad védekező is".
Végül hadd emlékeztessünk arra a vádra is, amit egyes marxista történészek
és közírók is megfogalmaztak Zsilinszkyvel szemben. E szerint Zsilinszky Endre és
öccse az uralkodó osztály ítéletét hajtották végre Áchimon. Bajcsy-Zsilinszky
Endre a Németh Imréhez írt levelében erre is megadja a választ: „Elmondtam
neki (Féjának, V. K.) nem egyszer, hogy a köztünk és közte (Áchimról van szó,
V. K.) kirobbant ellentétben egy szemernyi politikum nem volt, én abban az időben egyáltalában nem politizáltam, undorodtam a magyar politikától, éppen egyoldalú közjogászkodása miatt".
Az Áchim—Zsilinszky affér mögött azonban nem csupán a békéscsabai és
Békés megyei helyszínt kell megvizsgálnunk, hanem a szélesebb, nagyobb hátteret: a nagypolitikai összefüggések szálait is ki kell bogoznunk, ha a teljes Áchimportrét meg akarjuk rajzolni. Ugyanis mindeddig az idealizált Áchim-képből kimaradtak azok a kapcsolatok, amelyek a parasztvezért Kristóffy volt „darabont"
belügyminiszterhez, Ferenc Ferdinánd bizalmasához fűzték. Erről szólva, Tibori
János kollégám hozzájárulásával azokra az Áchimot leleplező politikai iratokra
hivatkozhatom, amelyek részben a bécsi Haus-, Hof- und Staatsarchiv Ferenc Ferdinánd fondjából kerültek elő, részben Áchim egykori híveinek családi köréből szerezte meg a szerző a Békés megyei parasztmozgalmakról szóló kandidátusi disszertációjának a megírása közben.
E perdöntő dokumentumokból kirajzolódnak előttünk Áchim felső kapcsolatai.
A szélsőségesen agresszív és militarista Ferenc Ferdinándról eddig is tudtuk, hogy
politikai törekvéseinek a végrehajtására maga köré csoportosította a nemzetiségi
politikusok számos vezetőjét: a román Maniut és Vajda-Voevod Sándort, a szlovák
Hodzsa Milánt, de a köréhez tartozott a világháborúban hírhedt nevet szerzett
Conrad von Hötzendorf vezérkari főnök, a későbbi külügyminiszter Ottokár Czernin, valamint a magyar Kristóffy József is. Ferenc Ferdinánd ama politikai célkitűzéseinek a megvalósításához kellettek a nemzetiségi politikusok és Kristóffy,
hogy a nemzetiségi és a parasztmozgalmak szításával megtörje a magyar uralkodó
elit hatalmát és háttérbe szorítsa Magyarországot a monarchián belül. Kristóffy —
mint a trónörökös bizalmasa — hűen hajtotta végre gazdája akaratát, és egyik
marionett-figurája Áchim L. András volt, aki egy személyben képviselte a parasztmozgalmat és a szlovák nemzetiségi érdekeket. Csak jellemzésül említjük meg,
hogy szobájának falán fügött a szlovák Hlinka András képe, aki — mint ismeretes
— a két világháború között döntő mértékben hozzájárult Csehszlovákia felbomlasztásához, mint a szlovák fasiszta néppárt vezére.
Áchimnak az udvarhoz — és nem csupán Ferenc Ferdinándhoz — fűződő kapcsolataira jellemző az a távirat, amelyet a parasztvezér pártjának kongresszusa
29

alkalmából, 1908 pünkösd vasárnapján Ferenc Józsefhez intéz. Az alábbi sürgönyszöveg egyáltalában nem egy népvezérhez méltó, akit még Ady is ú j Dózsának
hitt. Áchim L. András a 48-as Magyarországot eltipró, a szabadságharc tábornokait
kivégeztető uralkodót így üdvözli:
A Békéscsabán gyülekező magyarországi parasztpárti kongresszus hódolattal
üdvözli a népállam alapját képező általános, egyenlő és titkos választójog fejedelmét, a megalkotandó igazi alkotmány atyját, I. Ferenc Józsefet, Magyarország dicsőséges királyát. Felséged hűséges alattvalói nevében:
Áchim L. András
elnök
Nagyon leleplezőek Kristóffy levelei is, amelyeket Áchimhoz intézett. Kristóffy
az Áchimhoz írt bizalmas közléseket tartalmazó, tegeződő leveleit — óvatosság céljából — nem egyszer e szavakkal zárta: „E sorokat égesd el!" Ez a befejezés olvasható annak az 1906. szeptember 19-én kelt levelének a végén is, amelyben utasítást
ad Áchimnak, hogy milyen magatartást tanúsítson a Kúria döntése után, amikor
is megsemmisítették képviselői mandátumát.
Kristóffy közvetítette Áchim felé Ferenc Ferdinánd intencióit és elérte nála
1906-ban, hogy Áchim jó pénzért — 26 ezer koronáért — mandátumát másnak
adja át. A képviselői mandátumát áruba bocsátó Áchim más téren is követte megbízói utasításait, amelyekről a közvélemény sem akkor, sem azóta nem szerzett
tudomást. Tibori János érdeme, hogy egy pro-Áchim könyv megírása után tudományos lelkiismerete nem hagyta nyugodni, és az általa feltárt ú j források segítségével a valóságos parasztvezért mutatja be előttünk az Akadémiai Kiadónál
remélhetőleg minél előbb megjelenő művében. Kezdetben azt a politikust láthatjuk, akinek kiváló szellemi képességei s népvezéri adottságai voltak ahhoz, hogy
felrázza és öntudatosítsa a csabai és a Békés megyei parasztság szociális-politikai
elnyomásban élő rétegeit. Az 1900-as évek elején jórészt sikerrel is j á r t Áchim
fáradozása, és sokezres tábort gyűjtött maga köré polgári demokratikus reformokat
követelő politikájával. A háttérben meghatározó jelentőségű politikai kapcsolatai
Ferenc Ferdinánd irodájával azonban arra az útra terelték a parasztvezért, hogy
alárendelje pártja és saját érdekeit a trónörökös nagypolitikai sakkhúzásainak.
Végül is tragédiáját az okozta, hogy a brutális erőszakot és terrort politikájának
harci módszerei közé iktatta, és így szinte törvényszerűen el kellett buknia a maga
választotta harcmezőn.
*

Zsilinszky Endre politikai pályája valójában 1918 őszén kezdődik, amikor a
fiatal huszártiszt a háború végén egy borongós novemberi napon Odesszából hazatér. A tömegeket átfogó pacifista mámor nem keríti hatalmába, és szinte m a g a t a r tása jelképeként megtagadja sapkarózsájának levételét. Nem hisz Károlyiék wilsonista illúzióiban, és hasonlóan gondolkodó tiszttársaival — akiknek az élén ott
láthatjuk Gömbös Gyulát — részt vesz a MOVE (Magyar Országos Véderő Egyesület) megszervezésében. Rölplapjain és plakátjain a MOVE ugyan a népköztársaság
hívének vallja magát, de valójában az ellenforradalom egyik potenciális osztagának
tekinthető. Amikor Károlyi megbukik és átadja a hatalmat „Magyarország proletariátusának", Zsilinszky nyíltan szembe fordul a Tanácsköztársasággal, amiért letartóztatják. Dunántúli szabadulását egy Kiss János nevű őrnagynak köszönheti, aki
lehetővé teszi neki, hogy Nyugat-Magyarországon át Bécsbe szökjön. (Különös véletlene a sorsnak, hogy a kommunista uralom ellen forduló Zsilinszky Endre és Kiss
János — a későbbi altábornagy — egy negyedszázad múlva a kommunistákkal
szövetségben a hitlerista—nyilas uralom ellen vívott harc kiemelkedő politikaikatonai vezetőivé és mártírjaivá válnak.) Zsilinszky rövid ausztriai tartózkodása
után Zágrábon és Szabadkán keresztül Szegedre érkezik, mert arról értesül, hogy
ott már javában szervezkedik az ellenforradalom.
Szegedi indulásakor harminchárom éves, és ott ismét találkozik azokkal a tiszttársaival, akikkel együtt szervezte a MOVE-t. A jórészt középbirtokos osztályból
30

származó volt tartalékos tisztek táborában Gömbös Gyula, Eckhardt Tibor, Kozma
Miklós és Ulain Ferenc a legismertebbek. Ez a politikai karrierre vágyó csoport
alkotja környezetét, és kezdetben a kormánypárt keretei között, később radikalizálódva, a szélsőjobboldali Fajvédő Párt (Magyar Nemzeti Függetlenségi Párt) lobogója alatt vetik magukat a politikai küzdelembe. Zsilinszky már ekkor, jobboldali
korszakában is kitűnt osztályos társai közül abban, hogy mélységesen hitt a szélsőségesen nacionalista párt politikai eszméiben, és a fajvédők szociális programját
nem üres kortesfogásnak tekintette. Nem véletlen, hogy a pártprogramnak éppen
a szocáilis kérdésekkel foglalkozó fejezetét ő fogalmazta meg. Móricz Zsigmondnak
már 1920-ban feltűnt Zsilinszky korai munkájában („Nemzeti újjászületés és sajtó")
a szociális problémák nyílt és szenvedélyes hangú felvetése. Kritikai észrevételeit
sem elhallgatva, megállapítja a brosúráról, hogy az első emberséges hang az ellenforradalom hatalomra kerülése óta és meglepően őszinte tükre Zsilinszky „gazdag
és mély nemzeti szemléletének".
Zsilinszky Szegeden csak éppen hogy elkezdi közalkalmazotti pályáját a külügyminisztérium sajtóosztályán, amelynek Eckhardt Tibor lett a vezetője. A kormányhivatalok felkerülésével kilép a minisztériumból, és Budapesten Ulain Ferenccel
együtt megindítja a Szózat című napilapot. A szélsőjobboldalnak ez a sajtóorgánuma abban különbözött a többi kurzuslaptól, hogy a színházi és irodalmi rovat
élén Schöpflin Aladár állt, a hangverseny-beszámolókat a zenei rovatban Ady
barátja, a nyugatos Papp Viktor írta, az operai tudósításokat az Operaház későbbi
kitűnő igazgatója, Badnai Miklós szerkesztette, s a képzőművészeti rovat élén a
szintén nyugatos kiváló esztéta, Farkas Zoltán állt.
A húszas évek elején Zsilinszky politikai nézete, társadalomszemlélete még
nem alakult ki teljesen, és az ország helyzetének megítélésében sokszor a túlzó
nacionalizmus és antiszemitizmus befolyásolta. A Szózat hasábjain, majd 1922-től,
a nemzetgyűlésbe kerülésétől kezdve, mint a derecskei, paraszti jellegű választókerület képviselője, követelte a habsburgi és a hatvanhetes politika teljes felszámolását, a „gyökeres földreform" megvalósítását, a monopoltőkés rendszer „lebontását" és általában a néptömegek szociális helyzetének megjavítását. Habár 1922ben Derecskén még kormánypárti listán indult, de már egy év múlva szembe fordította paraszti választóit a Bethlen-kormánnyal, és a Gömbös-csoporttal együtt
1923-ban megalakította a Fajvédő Pártot. A Bethlen-kormány jobbról gyakorolt
bírálatában Zsilinszky még néhány évig együtt haladt Gömbösékkel, de csakhamar
rájött arra, hogy a fajvédők üres demagógiája zsákutcába vezet, és szakítva barátaival, 1927-ben kilépett a Fajvédő Pártból, hogy elinduljon magányos politikai
útján.
Életének egyik jelentős fordulópontja az Előőrs megindítása 1928-ban. E címváltozással is jelezni akarta, hogy ú j politikai ösvényre lépett és — mint írta — híveivel
együtt előőrse kíván lenni a magyar nép politikai újjászületésének. Az Előőrs-korszakot (1928—1932), Zsilinszky pályájának ezt a döntő fordulatát történettudományunk eddig nem méltatta kellő figyelemre.
A magányos útkeresést folytató Zsilinszky ezekben az években bontja ki Tarpán a Nemzeti Radikális Párt zászlóját, és fogalmazza meg társadalompolitikai
programját. Különösen a radikális földreform és a titkos választójog követelésének
a meghirdetésével nyerte meg Beregben, Szabolcsban, Szatmárban, Hajdú-Biharban, Borsodban és másutt fellelhető híveinek rokonszenvét. Nemzeti radikalizmusának számos alaptételéhez élete végéig hű maradt és — bizonyos kiegészítésekkel — ezt kívánta volna a háború után is a demokratikus újjászületés alapelveivé tenni.
A húszas évek végén talál rá Zsilinszky tarpai híveire, hogy azután a Tiszahát
népéhez még mártírhalálán túl is hű maradjon. (Ismeretes, hogy utolsó kívánsága
értelmében Bajcsy-Zsilinszky Endre hamvait a felszabadulás után a tarpai református temetőben helyezték el örök nyugovóra, ahol a kuruc ősök ivadékainak
csontjai is porladnak.)
31

Politikai pályájának fordulatát elősegíti az a lehangoló valóságélménye, amelyre
a Tiszahát falvaiban szert tesz. Míg Derecskén jobbára a kis- és középparasztok
alkották derékhadát, a tarpai választókerületben megismerkedik a hárommillió koldus Magyarországának a népével. Már 1929-ben harcba száll a tarpai mandátumért,
de a kormánypárt minden tisztátalan eszközt és hatósági terrort igénybe vesz ellene
és saját jelöltje megválasztása érdekében. Zsilinszkynek ezért el kell buknia. A
Horthy-rendszer nyílt szavazásos módszereire és légkörére világít rá Bajcsy-Zsilinszky tarpai beszámolója: „Hivatott író megelevenítő erejére volna méltó a látszólag összefüggéstelen, mégis szakadatlan roham, melyet e hetekben érzékszerveink ellen intézett a tömegnyomor, mondhatatlan elhagyatottság, kiuzsorázottság,
a durva közigazgatási mulasztások és visszaélések, zaklatások, kortesvesztegetések
látása és hallása, bor- és pálinkagőzbe és jegyzői terrorba fojtása a magyar szegénység amaz utolsó és egyetlen jogának, hogy azt küldhesse az Országházba, akiben bízni tud. Mint egy titokzatos mélységekből szakadt, gazdátlan, végevárhatatlanul hosszú, tompán dübörgő jajkiáltás visszhangzik azóta lelkemben: Tarpa."
A választásnak volt egy rendkívüli utójátéka, amikor Bajcsy-Zsilinszky a választási csalások miatt készülő petíció ügyében leutazott Tarpára. Ott a lelkes sokaság először a Kossuth-nótát, majd a Szózatot énekelte, hogy azután a téren az ég
felé szálljanak a Himnusz dallamai. A tömeg még be sem fejezte az éneklést,
amikor 8—10 csendőrszurony villant meg és egy csendőr tiszthelyettes durva hangon
ráripakodott Zsilinszkyre: „Azonnal oszlassa fel ezt a csőcseléket!" Amikor BajcsyZsilinszky Endre a védelmére kelt a tarpai népnek és felháborodottan utasította
vissza a csendőr tiszthelyettes minősíthetetlen hangját, az kiadta a parancsot csendőreinek az ellenzéki politikus megbilincselésére és elhurcolására. Miután a csendőrök kezében mozdult a puska, csattant a závárzat, jelezve, hogy a golyó a csőbe
ugrott, Zsilinszky az érte harcrakész tömegtől övezve hagyta, hogy megbilincseljék
és letartóztassák. Pedig csak intenie kellett volna és a tömeg ráveti magát a
csendőrökre. Nem akarta, hogy ártatlan emberek vére folyjon Tarpán, ha a
csendőrök kilövik golyóikat.
Szabó Pál „Himnusz és puskatus" címmel írt irodalmi szárnyalású cikket az
esetről az Előőrsben, amely úgy végződött, hogy végül is a főszolgabíró személyesen
intézkedett Bajcsy-Zsilinszky szabadonbocsátása érdekében. A tarpai nép képviselője az ügy mélyebb és egyben szélesebb politikai összefüggéseit feltáró nyílt levélben fordult Bethlen István miniszterelnökhöz: „Nem a választási kortézia horizontjából nézem a magyar életet: a magam életét pedig nem a személyes érvényesülés
szemszögéből. De Tarpát nem engedem személyes sérelemmé, egy-két jegyző, községi bírók és kisbírók, fizetett kortesek és egy nekivadult csendőraltiszt kisebbnagyobb visszaéléseinek és erőszakoskodásainak köznapi szimbólumává zsugorítani.
Tarpa nagy és súlyos országos betegség szimptómája, mely beszél és vádol, f á j és
kérdez, jajgat és üvölt. Tarpára igenis felelni kell! És csak ö n felelhet, Miniszterelnök Ür!"
A tarpai epizód részleteit azért kellett ide iktatnom, hogy kellően érzékeltessem Bajcsy-Zsilinszky egyéniségét és helyzetét a tarpai mandátumért és a beregi
falvak szegény népének védelméért folytatott harcában. A tarpai közjáték egyben
tükörképe a bethleni konszolidáció utolsó éveinek is. Mint cseppben a tenger, úgy
tükröződik benne az egész népellenes ellenforradalmi rendszer. Mindezt azért is
kell hangsúlyoznom, mert Zsilinszky tarpai fellépésével és pártalapításával kapcsolatban egyes történészek — Kozma Miklósra hivatkozva — kételkednek pártvezéri
képességeiben, és túl szigorú mércét alkalmaznak pártprogramjával szemben. Bajcsy-Zsilinszky nemzeti radikalizmusa — írják eme bírálói — egy nacionalista jellegű „harmadikutas" koncepción nyugodott. Lehet, hogy Zsilinszkyből hiányoztak a
pártvezéri képességek és méltán bírálható politikai programjának számos fogyatékossága, de a történésznek látnia kell az egész magyar valóságot, azokat a körülményeket, amelyek közepette az ellenzéki politikus a hárommillió koldus Magyar32

országának népsorvasztó, fojtogató légkörében vívta a maga és az elnyomottak harcát a hatalom minden rendű és rangú képviselőivel szemben.
A kommunista fiatalokat is ez a szándék vitte a Radikális Pártba, ahol nem a
pártprogram kifogásolható részleteit vitatták, hanem segítettek Zsilinszkynek ebben
a küzdelemben. Dr. Tariska István írja a kommunista diákoknak Bajcsy-Zsilinszky
politikai mozgalmához fűződött kapcsolatairól: .„Hajdúböszörményben lehetséges
volt, hogy kisdiák koromtól kezdve működhessem a Bajcsy-Zsilinszky Endre" Nemzeti Radikális Pártjának irányítása alatt álló pártszervezetben... és többen ugyancsak az iskolánk diákjai (Kállai Gyula, Losonczy Géza, Kiss József, Nagy Tibor)
akarva-akaratlanul bevezető gyakorlatra tegyünk szert a parasztsággal való személyes politikai érintkezésben, de arra is, hogy gyerekfejjel a személyes ismeretség
közelségébe kerüljünk Bajcsy-Zsilinszky Endrével és Féja Gézával.
Végül szólnunk kell a bírált harmadikutas ideológiával kapcsolatban annak a
magyar társadalmi valóságban gyökerező okairól. Bajcsy-Zsilinszky, később Németh
László és általában a népiek harmadikutas koncepcióját — K. Nagy Magdának a
Válaszról írt tanulmányából idézve — „elősegítette az illegális kommunista párt
viszonylagos és tényleges gyengesége. Az illegalitás, majd a szektás hibák — a
növekvő fasiszta veszély ellenére — sem tették lehetővé, hogy a forradalmi
marxistákat széles szimpatizáns réteg vegye körül".
A magyar progresszió jelentős része ezért — mindkét szélsőséget: a fasizmust
és a kommunizmust elvetve — egy sajátosan magyar, harmadik út realizálásán
munkálkodott. Ezt akkor is meg kell állapítanunk, ha ennek a koncepciónak nem
is nyílt alternatívája a magyar belpolitikában.
Derecske után Zsilinszky szilárdan megvetette a lábát a Tisza-háton, a kisemmizett, de kemény gerincű kuruc magyarok földjén. Abba a kivételes helyzetbe
került, hogy a magyar valóságot — képviselőtársaitól eltérően — nem csupán a
Bethlen udvari kis IV. emeleti lakásából szemlélhette, hanem lovas szekéren járva
végig a „siralom völgyét" — mint egyik vidéki pártszervezete elnökéhez írta — s
félvagonnyi panaszt és adóívet hozzon fel időnként Budapestre. Ezekkel a panaszokkal a levelezési rovatban és miniatűr szociográfiai riportokban az Előőrs hasábjain
is találkozhatunk. Ilyen szempontból Bajcsy-Zsilinszky lapjai: az Előőrs és a
Szabadság a magyar sajtó történetében eddig nem méltányolt módon váltak forrásaivá a magyar szociográfiai irodalomnak. Nem alaptalanul írta Salamon Konrád
a Márciusi Frontról szóló kandidátusi disszertációjában, hogy az Előőrs és a Szabadság „először tárta olvasói elé a dolgozó tömegek, mindenekelőtt az ellenforradalmi propaganda által idillinek hirdetett parasztság embertelen nyomorát és
kiszolgáltatottságát."
Az Előőrs-korszaknál maradva az útkeresés során Zsilinszkynek szinte valamennyi ellenzéki politikai és szellemi mozgalommal van valami kapcsolata. Elsősorban a paraszti jellegű pártcsoportosulásokat kíséri figyelemmel: a Nagyatádi nevét
zászlajára író, Csoór Lajos vezetésével működő Független Kisgazda, Földmíves, Kisiparos pártét, a Dénes István szervezte Független Magyar Parasztpártot, a későbbi
kisgazdapárti Mátéffy Elek Szabadság Pártját, Zsirkay János pártpolitikai erőfeszítéseit és lapját, a Magyar Falut, de legfőképpen a Békésen zászlót bontó Független Kisgazdapártot. Ez utóbbihoz nem csupán haláláig tartó személyes kapcsolatai fűzték, hanem derecskei híveit — Csizmadia Lajossal az élen — átengedte
ennek az országos jelentőségű kisgazda és paraszti mozgalomnak.
A szellemi mozgalmakra is felfigyel. Előadást tart és részt vesz a kommunistákat is magában foglaló Bartha Miklós Társaság munkájában, annak felhívásait
(például József Attilának Fábián Dániellel közösen írt „Ki a faluba!" című híres
kiáltványát), közleményeit az Előőrsben megjelenteti. Lapjában fórumot ad József
Attilának, magához veszi a pálya kezdetén álló Féja Gézát, és rábízza lapjának irodalmi-kulturális rovatát. (Féja ugyan általában jó érzékkel vette észre a fiatal népi
írók és József Attila bontakozó tehetségét, de nem egy esetben: például a Babitsvitában és az úgynevezett urbánusok megítélésében ellenséges indulatú, elfogult3 Tiszatáj

33

ságot tükröző nézeteket képvisel, és ezekkel helytelen irányba befolyásolja Zsilinszkyt is.)
Sajtójának hasábjait a népi írók rendelkezésére bocsátja. Szabó Pál az ő segítségével válik országosan ismert íróvá, de Sinka Istvántól kezdve Tamási Áronig és
Veres Péterig megtalálhatjuk a népi írók színe-javát az Előőrs és a Szabadság m u n katársai között. Lapjai kulturális rovataiban azonban művészeket, kritikusokat, orvosokat, közgazdászokat és más, szabad foglalkozású értelmiségieket is felvonultatott. Egy ilyen „szabadcsapat" vette körül Zsilinszkyt, olvashatjuk Féja azonos című
memoár-kötetében. Joggal állapítja meg róla: „Az egykori ellenzéki politikusok
közül Zsilinszky Endre merészkedett a legmesszebbre, a húszas esztendők végén
ő szervezte a legkülönb szabadcsapatot."
A Féja körül tömörülő fiatalok Zsilinszky védőszárnyai alatt hozták létre 1932
márciusában a Márciusi Fiatalok szemináriumát. A kibocsátott kiáltvány főbb
pontjai: földreform, emberi szabadságjogok, együttműködés a paraszt- és munkásifjúsággal, a Duna-völgyi népek testvérisége, népfőiskolák szervezése, s „a mai
Magyarország szocális arculatának leplezetlen megmutatása" — már előre vetítette
a Magyarország fölfedezése című szociográfiai sorozat tervét. Sorra alakultak meg
a Márciusi Fiatalok szemináriumai az Alföldön és a Tiszántúlon, főleg azokon a
helyeken, ahol korábban már faluszemináriumok léteztek. Magában Debrecenben is
termékeny talajra hullott a felhívás forradalmat ébresztő 12 pontja. Zsilinszky i f j ú
gárdájából Kertész Dánielt és Nagy Tibort találjuk a vezetők között, de a történész Makkai László és a kommunista mozgalomból ismert Tariska István is ott
vannak a vezérkarban.
A fentiekben korántsem a teljesség igényével, inkább csak jelzésszerűen vázoltuk fel Bajcsy-Zsilinszky Endre magányos útkeresésének állomásait az Előőrskorszakban. Ezen az úton találkozhatott azokkal a politikusokkal és értelmiségiekkel, akik az egyes ellenzéki tömörülésekben, szellemi mozgalmakban a trianoni
sokk után kiutat kerestek a nemzet és az ország számára a szorító gazdasági, szociális bajokból és eszmei-politikai zűrzavarból. Fajvédő, szélsőjobboldali társaival,
Gömbösékkel szakítva, Zsilinszky e néhány esztendő alatt az ellenzéki politika egyik
fontos kikristályosodási pontjává vált, és a nemzeti radikalizmus programján túlmenően egyre következetesebben vallotta meg polgári demokratikus eszméit, és létesített kapcsolatokat a magyar politikai és szellemi progresszió táborával. Ez BajcsyZsilinszkynek a legfőbb történelmi szerepe a húszas és a harmincas évek fordulóján.
*

Külpolitikai koncepciójának legfontosabb alaptételét is az Előőrs-korszakban
fogalmazza meg. Már 1928 áprilisában önkritikusan írja a magyar—német viszony
újraértékelését adó cikkében: „Bevallom, háború és Trianon, s a letiportak önkéntelen „osztály"-szolidaritása az egész lelkemben is sokáig tradíció és a dogma
oltárára helyezte a nébetbarátságot". Majd levonja az ú j nemzetközi helyzetből és
a német külpolitika sokszor nem is titkolt szándékaiból azt a következtetést, hogy
mivel „a német politika rajtunk, magyarokon keresztül készül átrobogni kitűzött
ú j céljai felé", az Előőrs legszentebb hivatásának tartja „ráeszméltetni
a magyarságot a német veszedelemre".
Arra is, ami idebent van, arra is, ami kívülről
fenyeget.
Publicisztikájában 1928-ban és 29-ben vissza-visszatér a német kérdés boncolgatására. A Szabó Dezső-i hatások alapján felvázolva az ország belső gyengeségét,
súlyos társadalmi és gazdasági bajait, bírálva a hazi svábságnak, mint „ötödik hadoszlopnak" a magatartását, az alábbi diagnózist n y ú j t j a : „A szertehullott Magyarország, a bizonytalan létét tengető Csonka-Magyarország, a maga német vérrel,
német kultúrával átitatott arisztokráciájával, vezető rétegeivel, egész német érdekeltségekbe befont gyökértelen közéletével s benne a szilárdan megszervezett német
községek őrláncolata: a legkedvezőbb átvonulási és felvonulási terep a délkelet felé
masírozó ú j német impérium számára." Majd megrajzolja a német Drang ú t j á t a
dunántúli sváb telepes községeken keresztül „Bácskán, Bánáton át az erdélyi szá34

szok német erődítményéig, azon is túl, amerre a Duna folyik, népeken, országokon
keresztül kelet felé".
Akik 1928-ban olvasták Bajcsy-Zsilinszky eme döbbenetesen valósághű, jövőbe
mutató és a Harmadik Birodalom sötét időszakában, főleg pedig a második világháború alatt tragikus módon megvalósuló náci Drang útjának leírását, azoknak bizonyára túl pesszimistának tűnt a Bajcsy-Zsilinszky rajzolta kép. Az idő és a történelem azonban őt igazolta . . .
A német veszedelem korai felismerése döntő befolyást gyakorolt külpolitikai
nézeteire. Most már nem csupán a revízió, hanem a német Drang nach Osten
miatt is szövetségeseket keres Magyarország számára. A magyar—olasz barátság
hangsúlyozása mellett ezért jelentkezik nála a külpolitikáról szóló publicisztikájában a francia orientáció.
Még 1933-ban, Hitler és a náci párt hatalomra kerülése után is csak kevesen
látták oly világosan a náci birodalom fenyegető rémét, mint Bajcsy-Zsilinszky.
Amikor Gömbös Gyula 1933. június 18-án — elsőként a külföldi kormányfők közül
— hivatalos látogatást tett Hitlernél, a magyar parlamentben Bajcsy-Zsilinszky
Endre intézte a legélesebb támadást a miniszterelnök ellen. Képviselőházi beszédét
ezekkel a drámai erejű és látnoki szavakkal fejezte be:
Magyarországon ezer
éven át nem volt német világ s nem is lesz és ebben a harcban, ha kell, elmegyünk a golyóig és az akasztófáig."
Amikor pedig az ellenforradalmi korszak legnagyobb államférfiénak tekintett
Bethlen István is felkeresi a hitleri Németországot és — néhány nappal a Reichstag
felgyújtása után — felolvasó körutat tartva, találkozik a náci vezérekkel, Zsilinszky
két ízben is szóvá teszi ezt a politikai baklövést a képviselőházban. Kezdettől fogva
elveti a német orientációt és a későbbi években írásban és szóban állhatatosan
hangsúlyozza, hogy a trianoni békeszerződés revízióját semmi esetre sem szabad
összekapcsolni a németek versaillesi békeszerződésének további sorsával. Zsilinszky külpolitikai koncepciója abban is különbözik képviselőtársai nézeteitől,
hogy szinte a revízió feltételeként jelöli meg egy demokratikus belpolitikai program végrehajtását. A képviselőházban 1933 júniusában azzal fejezi be beszédét,
hogy „helyes kultúrpolitikán, egészséges és nagystílű szociálpolitikán kívül szükség
van a revízió komoly elindításához a szabadság és a demokrácia intézményeinek
megvalósítására is".
A kül- és belpolitika összefüggéseire Zsilinszky írásban és szóban szinte „ceterum censeo"-ként vissza-visszatért. Megnyilatkozásaiban rámutatott arra, hogy egy
reakciós politikai rendszer nem harcolhat eredményesen az országa határain túl
kisebbségi helyzetben élő népcsoportjainak jobb életlehetőségeiért, ha „idehaza
ugyanazt csinálja a magyar nép törvényben biztosított politikai jogaival", mint az
utódállamok kormányzata. Arra a kérdésre, hogy a trianoni Magyarország mit
nyújtott a határokon túli magyar kisebbségnek, Bajcsy-Zsilinszky így válaszol:
„Sem hitet, sem példát, sem erkölcsi, sem anyagi támogatást. Hiszen nemcsak az
ő számukra, de a magunk számára sem oldottunk meg semmi lényeges kérdést.
Közelebb juttattuk talán a csonka hazai magyar nép égető szociális kérdéseit a megoldáshoz? . . . Adtuk csak töredékét is a csonka magyar földnek a magyar paraszt
kezére?" És sorolva a kérdéseket, levonja a következtetéseket: „ . . . i d e h a z a seperjünk, idehaza bíráljunk, idehaza javítsunk, ne ott, ahol való bírálatra és beavatkozásra hiányzik az erkölcsi jogosultságunk . . . "
Bajcsy-Zsilinszky a harmincas években számtalanszor kifejezést adott annak
a szilárd meggyőződésének, hogy Magyarország létérdeke a már régen időszerű társadalmi és belpolitikai problémák megoldása, az ország polgári demokratikus alapon történő átépítése. Véleménye szerint ez gyakorolhatna elsősorban vonzóerőt
a határokon túli magyarságra, és adna nemzetközi tekintélyt az országnak. Ugyancsak ezzel összefüggésben fejtette ki a demokratikus belpolitika és demokratikus
külpolitika közötti összefüggéseket. Ezért a hagyományos olasz és lengyel orientáció
mellett elsősorban, s főleg a nyugati demokratikus nagyhatalmakkal kiépítendő
3*

35

szorosabb külpolitikai kapcsolat hívének mutatkozott. Ugyanakkor ezzel összefüggésben reálpolitikai meggondolásból helyeselte a Szovjetunióval való normális
kapcsolatok létrehozását.
A fentiekben ugyan csak felvillanthattuk Bajcsy-Zsilinszky Endre külpolitikai
koncepciójának néhány alapvető vonását, de talán ennyi is elég annak a bizonyítására, hogy Zsilinszky külpolitikai nézeteit is az ország és az összmagyarság elemi
érdekei határozták meg.
Hitler és a nemzetiszocialista párt hatalomra kerülése Németországban nem
csupán fontos külpolitikai állásfoglalásokra késztette Bajcsy-Zsilinszky Endrét, h a nem belpolitikai téren is ú j felismerésekre ösztönözte őt. Publicisztikáját, valamint parlamenti megnyilatkozásait 1933 után már egyre inkább átszőtte polgári
demokratikus társadalomszemlélete és gyakorlati síkon az 1934—35-ös esztendőkben eljutott a polgári baloldallal kiépített szövetség létrehozásáig. Siettették ezt a
folyamatot az 1935-ben lezajlott országgyűlési képviselőválasztások eseményei is.
Zsilinszky előtt ekkor két alternatíva állott: vagy elfogadja Gömbös Gyula
miniszterelnök kecsegtető ajánlatát és felhagyva ellenzéki szerepével, híveivel
együtt belép a kormánypártba, amit a miniszterelnök még ráadásul honvédelmi
államtitkársággal jutalmazott volna; vagy pedig kihívja maga ellen volt politikai
barátjának és osztályos társának haragját, megmaradva az ellenzék soraiban. Bajcsy-Zsilinszky az utóbbit választotta és választási szövetségre lépett a Függetlenségi Kossuth Párttal — személy szerint Buza Barnával, Juhász Nagy Sándorral,
Nagy Vincével, a Károlyi-kormány volt minisztereivel — valamint Rupert Rezső
országgyűlési képviselővel, s a polgári radikális publicistával, Zsolt Bélával. Egy
Budán megtartott közös választási gyűlésen önkritikusan vallott másfél évtizedes
politikai pályájáról és ezt mondta:
„Egy őszinte vallomást kell tennem. Konzervatív családból származom és i f j ú ságomban magam is konzervatív voltam. Én nem a francia forradalom elvein keresztül jutottam el a demokráciához, hanem a magyar történelmen keresztül. Más utat
jártam, mint barátaim. Én Szegedről indultam el az ellenforradalommal és lázadtam mindennel szemben, ami itt volt. Azt hittem, hogy az ellenforradalom be fogja
fejezni Kossuth forradalmát s hatalmas fellendüléssel meg fogja valósítani a szükséges reformokat. De ráébredtem arra, hogy abban, hogy itt 18-ban nem úgy mentek a dolgok, mint ahogy kellett volna, nem az egyes emberek hibásak. Ha a 67-es
politika Kossuth politikáját folytatta volna s betetőzte volna ezt a politikát egy
nagy földreformmal, akkor 18-ban nem összeomlás következett volna, hanem nagyszerű demokratikus föllendülés. A forradalmak után következő tizenöt év semmi
újat nem hozott. Ez a tizenöt év nem tanult sem a forradalomból, sem az ellenforradalomból, sem pedig a magyar népmilliók mérhetetlen szenvedéseiből... Én
megtagadom ezt a 15 évet!" (Szabadság, 1935. márc. 31.)
Az ellenforradalmi korszak negyedszázada alatt Zsilinszkyn kívül nem találunk
példát arra, hogy egy politikus, aki az első években szinte összeforrt a rendszerrel
és egyik fő ideológusának bizonyult, ilyen kemény bírálatot mondjon az elmúlt
másfél évtizedről és megtagadja azt. Ehhez egy illyési értelemben vett „tisztaságra
szánt" jellemnek morális bátorsággal megvívott küzdelmére volt szükség „egy szenynyező társadalomban".
Miután Zsilinszky nem volt hajlandó elfogadni Gömbös nemtelen ajánlatát, a
visszautasítás kiváltotta a miniszterelnök bosszúját. Felháborító választási csalásokkal és a hideg terror minden eszközével megakadályozták Bajcsy-Zsilinszky megválasztását a tarpai kerületben. Az ellenzéki politikus a Horthy-korszakban egyedülálló lépésre határozta magát: „Leteszem vitézi rangomat" című nyílt levelet intézett a Vitézi Rend törzskapitányához és ezzel látványos formában lazított az ellenforradalmi uralkodó osztályhoz fűződő kapcsolatain. Tettével a kormányzó neheztelését is kiváltotta, aki a Vitézi Rend élén állt és annak létrehozója volt.
A polgári baloldalhoz történt közeledése együtt járt a marxista munkásmozgalomról vallott korábbi álláspontjának felülvizsgálatával. A magyar szociáldemokrá36

ciáról is megváltozott a véleménye az események és személyes tapasztalatok hatására. Egyik cikkében 1934-ben (Szabadság, 1934. jún. 3.) visszatekintve az eltelt
másfél évtizedre, csalódással állapította meg, hogy nem igazolódott be az a hit,
várakozás és bizalom, ahogy ő 1919-ben és 1920 tavaszán fogadta az „új nemzeti
korszakot", mert az elmúlt 15 esztendő „semmi javulást nem hozott az egyetemes
szociális kérdés egyetlen részletében sem". Majd utalva egy 1920-beli írására, így
folytatja: „Szégyenkezve kell bevallanunk, hogy az írásunk azért nem avult el,
mert nemzedékünk nem teljesítette a kötelességét sem a magyar munkássággal,
sem az egész magyar néppel szemben." Ezután önkritikusan állapítja meg: „Legyünk csak igazságosak: ez a mi polgári nemzedékünk s ez a 15 éves nemzetinek
mondott korszak ne sokat emlegesse a magyar szociáldemokraták nemzetietlenségét.
Mert ez a korszak folytatta és betetőzte a 67-es világ álnacionalizmusát, amely
úgy akart nemzeti államot és nemzeti társadalmat teremteni, hogy megfeledkezett
a magyar nemzet legbelsőbb lényegéről: a magyar népről." Joggal írta Lackó
Miklós az Oj Szellemi Frontról szóló tanulmányában, hogy Zsilinszky már ekkor
elismerte a szocialista munkásmozgalom autenticitását, amit a Népszava 1934. június
3-i száma nagy elismeréssel nyugtázott.
E baloldali fordulat után jut el odáig, hogy a nyilasok bárdolatlan, marxistaellenes gúnyolódásaira a marxizmus „részigazságaira" oktatja őket és ezt a szellemes megjegyzést teszi: „ . . . n e akarjuk a kiöregedett, fáradt marxista sast okvetlenül verébszárnyakkal elérni és elhagyni". (Szabadság, 1935. május 5.) A marxizmus
„részigazságainak", a marxista „sasnak" az elismerése vitte el Zsilinszkyt újabb
„részigazságok" felismeréséhez, és a szociáldemokrata politikusokkal a harmincas
évek végén kialakult fegyverbarátságig.
Baloldali politikai fordulatával párhuzamosan érlelődik meg benne az az elhatározás, hogy mandátum nélkül maradt pártjával fuzionálni kénytelen a hozzá sok
tekintetben közel álló Független Kisgazdapárttal. Döntésében az is közrejátszott,
hogy felismerte a baloldali, demokratikus ellenzék tömörülésének parancsoló szükségességét. Így lett 1939-ben ennek a pártnak az országgyűlési képviselője — ismét
a tarpai választókerületben. Elhatározásának helyességét igazolta a történelem.
A legnagyobb baloldali ellenzéki párt külpolitikai vezérszónokaként a parlamentben hallathatta a szavát, majd Eckhardt Amerikába távozása után már nem csupán ennek a pártnak, hanem az egész antifasiszta frontnak is meghatározó, vezető
egyénisége lett.
•

A második világháború időszakában Bajcsy-Zsilinszky számára is felgyorsulnak
az események. Csakhamar ott látjuk őt a független, demokratikus Magyarországért
és a békéért harcoló népfrontos erők vezérkarában. Még 1941 elején abban reménykedik, hogy Magyarország kívül maradhat a világégésen. A Szovjetunió irányában
képviselt, reálpolitikát tükröző híres cikkében (Az orosz gesztus. Független Magyarország, 1941. január 13.) melegen üdvözli a 48-as zászlók visszaadását: „azt az
üzenetét Szovjet-Oroszország vezetőinek és a szovjetorosz népnek, hogy nincsenek
ellenséges szándékaik Magyarországgal és a magyar nemzettel szemben".
Különösen a forradalmi érzelmű munkásság körében támadt nagy visszhangja
„az orosz gesztusnak" és Zsilinszky cikkének. A kolozsváriak nevében például —
akik mögött valójában egy illegális ötösbizottság (Balogh Edgár, Józsa Béla, Jordáky Lajos, Kovács Katona Jenő és Nagy István) állott — Nagy István üdvözölte
az írást. A válaszlevél sem késedelmeskedett: „Mindig azt t a r t o t t a m . . . , hogy az
ú j nemzeti politikában szerintem mérhetetlen szerep vár a szocialista nevelésben
részesült munkásságra, a parasztság és a középosztály színe-java mellett, részben
előttük."
A Bárdossy-kormány bűnös háborús politikája még közelebb hozta Zsilinszkyt
antifasiszta szövetségeseihez. A Népszava híres 1941-es karácsonyi számában írt
cikke a kossuthi külpolitika időszerűségéről („Bármennyire is bizonytalan a harc
kimenetele, de nem hozhat végleges bukást egy nagylelkű és bátor nemzet szá37

mára, ha minden erejével kiáll nála sokszorta hatalmasabb erőkkel szemben
i s . . . " ) , a Magyar Történelmi Emlékbizottságban vállalt szerepe, és részvétele az
1942. március 15-i nagy háborúellenes tüntetésen — ismert eseményei ennek a szoros politikai összefogásnak.
Ugyancsak a történelem lapjaira tartozik bátor tanúvallomása a Schönherzperben és az észak-erdélyi kommunista perekben, valamint a halálraítélt székesfehérvári kommunista ifjúmunkások megkegyelmezése érdekében vállalt sikeres közbenjárása. Kállai Gyula, Kovács Imre, Szakasits Árpád és más baloldali politikusok is neki köszönhetik szabadulásukat. A szegedi Csillag-börtön politikai foglyai
— ahogy újabban ezt dr. Feri Sándor is bizonyítja — emberibb bánásmód kiharcolásáért voltak hálásak Bajcsy-Zsilinszkynek. Nem mindenkinek tudott segíteni,
de fáradhatatlannak bizonyult a segítőkészségben.
Emberi-politikusi tulajdonságai közé tartozott a hűség: így a munkásosztállyal
való szövetséget is a szó legszorosabb értelmében véve, halálosan komolyan vette.
Védte ezt a politikai szövetséget — ha kellett: saját pártjának némely képviselőivel szemben is —, mert meggyőződéssel vallotta, hogy a munkásság „ . . . képviseli
a legélesebben és a legtisztábban a maga létében és gondolkodásában, céljaiban a
szociális gondolatot", és így előharcosa „a parasztság földnélküli vagy törpebirtokos rétegeinek is". (Az ezeréves magyar szabadságeszmény. Magyar Nemzet, 1943.
március 28.)
A hitleri megszállás küszöbén — Kállay miniszterelnök ezt szinte rosszallóan
írja memoárjában — egyedül Bajcsy-Zsilinszky javasolta a fegyveres ellenállást és
a munkásság felfegyverzését. Végül is — mint ismeretes — csupán az ő kezéből
fogadta pisztolytűz 1944. március 19-én a német megszállókat. Mikor hónapokig
tartó Gestapo-fogsága után október közepén kiszabadult és illegalitásba vonult, egy
pillanatig sem habozott, hogy elvállalja a Magyar Nemzeti Felkelés Felszabadító
Bizottságának vezetését. Az árulás őt is a nyilasok karmai közé juttatta. Az ellenforradalmi negyedszázad egyetlen polgári politikusa volt, aki a „túlsó" oldalról
találta meg az utat a munkásosztályhoz, és eredendő morális ereje, megújulásra
kész szelleme lehetővé tette számára az önként vállalt út végigküzdését. S hogy
1944 decemberének karácsony reggelén azon az úton indult a vesztőhely felé, amelyen előzőleg három kommunista ifjúmunkást: Kreutz Róbertet, Pataky Istvánt és
Pesti Barnabást kísérték a kivégző osztag elé — ez akár jelképnek is tekinthető.
•

Nem élhette meg a felszabadulást, amelyre annyira vágyott, és Magyarország
demokratikus újjászületését, holott élete utolsó óráiban, a siralomházban is ezek a
kérdések foglalkoztatták. Amikor a felszabadult demokratikus Magyarország 1945.
május 27-én Budapesten temette nagy fiát, hogy azután hamvait — végakaratának
megfelelően — Tarpán helyezzék el örök nyugovóra, a Parlament előtti ünnepélyes
gyászszertartáson Puskin követ a Szovjetunió képviseletében így búcsúzott BajcsyZsilinszky Endrétől: „Nem adatott meg neki, hogy nagy tudását és képességeit a
demokratikus Magyarország szolgálatába állítsa. Erejének teljében akkor költözött
el az élők sorából, amikor politikai nézetei véglegesen kialakultak, amikor nagy
államférfiúvá l e t t . . . Meg vagyok győződve róla, hogy a magyar nép hős harcosának, Bajcsy-Zsilinszky Endrének emlékét nem fogják elhomályosítani a múló
évek."
Puskin követ és akik akkor végső búcsút vettek Bajcsy-Zsilinszkytől, nem tudhatták, hogy elkövetkeznek majd olyan évek is, amelyek nem kedveznek emléke
ápolásának. Több mint három évtizednek kellett eltelnie mártírhalála után, hogy
kimondhassuk: foglalja el végre helyét nemzeti történelmünk nagy alakiainak
sorában!

38

T. BÍRÓ

ZOLTÁN

A Zsilinszky-dráma
ELŐJÁTÉK A POLITIKA PEREMÉN
Huszadik századi történelmi kisemmizettségünket jelzi, hogy m á r a nyolcvanas
éveket taposva, ú j századfordulót fürkészve, ha száz évre visszanézünk, csupa vereség és megtorlás nekünk ez a század, s még csak egy-egy igazi történelmi személyiség is alig akad, akinek bár csak szoborrá merevedett vállába is belekapaszkodhatna a nemzet egy-egy pillanatra, váratlan egyensúlyvesztések idején. István királytól az Árpádokon, a Hunyadiakon, a Zrínyieken, a nagy erdélyi fejedelmeken
át II. Rákóczi Ferencig, s onnan m á r egyenest Kossuth, Széchenyi, Deák és Eötvös
szelleméig, politikusi, államférfiúi kiválóságáig visz az út, s itt, mintha szakadék
széléhez érne, valóban meg is szakad. Az államférfinak oly szerencsétlen Károlyi
Mihályt és Kun Bélát szoktuk megemlegetni olykor, de valljuk be: anélkül, hogy
az ő emlékük egyensúlyteremtő erejében komolyan hihetnénk. Inkább csak a kegyelet és a történelmi igazságkeresés igénye szólal meg itt, mintsem az emberipolitikusi példa nagy lehetősége.
Tudunk persze valamit Bajcsy-Zsilinszky Endréről is. Tudjuk, hogy 1944 márciusában, amikor a németek megszállták az országot, eldörrent itt egyetlen revolverlövés, amely a nemzet tiltakozását küldte a betolakodóra, s ezt a revolvert Bajcsy-Zsilinszky k a r j a emelte lövésre. Őrzünk azonban Zsilinszkyről egy eléggé mélyen belénkitatott torzképet is. Egy banális és hamis dramaturgiai konstrukciót,
amely szerint volt egyszer a század elején egy Zsilinszky nevű fiatalember, az úri
osztály elkényeztetett, „hepciáskodó" fia, aki testvéröccsével együtt brutálisan meggyilkolta Áchim Andrást, a híres parasztvezért, s ráadásul büntetlenül, mert az
úriszék természetesen felmentette őt. Ám Áchim véres inge kísértette őt egy életen
át, s egyszercsak mégis feltámadt benne a lelkiismeret-furdalás, hogy aztán elindulván egy másik, egy jobbik úton, a mártíromságban vezekeljen a hajdani bűnért.
Ilyen módon egy extrém pszichológiai-politikai dráma kerekedett Bajcsy-Zsilinszky
alakja köré, szinte függetlenül a valóságos embertől, s a történelemtől. Ez pedig
azzal járt, hogy a mártírnak kirótt szolid kegyelet összekapcsolódott valami
politikai csodabogárnak szóló pillanatnyi rácsodálkozással, hogy aztán le is vehessük gyorsan róla a tekintetünket. Így a valóságos Bajcsy-Zsilinszky tényleges politikai tevékenysége és szerepe a két világháború közötti Magyarországon, be is hantolódott az idők mélyére, s csak egy furcsa jelenség m a r a d t : ilyen is volt ebben a
kusza XX. századi magyar történelemben. Ez a konstruált Zsilinszky-kép akarvaakaratlan a politika peremére szorította Bajcsy-Zsilinszky Endrét a köztudatban,
a pálya kezdőpontjára és végső pillanatára állítva a történelmi reflektorfényeket,
elsötétítve ezáltal magát a politikusi pályát. Közvetlen és hamis ok-okozati összefüggést szerkesztett ez a dramaturgia a két szélső pont között, hogy egy végletekig
kiélezett ellenpontozással teremtsen magyar bún és búnhődés-regényt, erkölcsilélektani tandrámát, tanulságos politikai sorstragédiát, vagy a „két én" skizofrén
harcának és vergődésének modern rémtörténetét. Természetes, hogy az Áchim-gyilkosságban lealjasult és a Sopronkőhidán a nyilas bitón felmagasztosult Zsilinszky
egészében mégiscsak gyanús figura marad, s alig több, mint puszta érdekesség, ha
valóságos politikai gondolkodásáról, szándékairól és igazi politikusi cselekedeteiről
mit sem tudunk. Pedig a politizáló Bajcsy-Zsilinszky fontos számunkra valójában,
akinek személye, sorsa, harca egy ú j a b b látószög, amelyből a korra tekinthetünk,
a még mindig túlontúl sok vonatkozásban megemésztetlen korra, s onnan a jelen
39

történelemre. Annál inkább is így van ez, mert hiszen a fiatal Zsilinszky valóban
csak a politika peremén létezett, vagy még ott sem, ilyen értelemben tehát érdektelen a számunkra. Az Áchim-gyilkosság Zsilinszky felől nézve nem politikai indíttatású, hanem egyszerűen becsületbeli ügy, amitől még a vétek vétek marad ugyan,
a bűntettért büntetés járt volna, de Zsilinszky személyét illetően az ügynek politikailag, a pálya további alakulását nézve nincs különösebb jelentősége.
Aki csak egy kicsit is beleásta magát Bajcsy-Zsilinszky különféle írásaiba, politikai és személyes jelentőségű megnyilatkozásaiba, annak fel kell, hogy t ű n j ö n :
az Áchim-ügy sohasem kerül elő a lelket-tudatot, politikai cselekvéseket súlyosan
terhelő bűnként, holott ezt az ifjúkori tettét igazán gyakran igyekeztek később felhasználni ellene politikai ellenfelei, emlékeztették rá éppen elégszer. A bűntudatnak nyomát sem találjuk nála. Márpedig Bajcsy-Zsilinszky nyílt — a politikai élet
törvényeihez képest talán túlzottan is nyílt — egyenes ember volt, aki, ha utólag
úgy érezte volna igazságosnak, legalább ezt az egy szót biztosan ki merte volna
mondani: vétkeztem. Később — a harmincas évek végén, s a negyvenes években —
a politikai ésszerűség szempontjából sem lett volna ennek semmi akadálya, hiszen
ekkor a legnyíltabban és teljes egészében szemben állt a kormányok gyakorlati politikájával, az Áchim-ügy tehát sem az ő oppozíciós helyzetén, sem a hatalomban
lévők vele szemben tanúsított magatartásán nem változtatott volna, szövetségesei
részéről pedig az ifjúkori tett beismerő megtagadása csak jó visszhangra találhatott volna. Bajcsy-Zsilinszky az igazságtalanságokra rendkívül érzékeny, indulatos,
s a maga erkölcsi ideáit mindig feltétlen előtérbe állító ember volt. Ha mégsincs
semmi jele a lelkifurdalásnak, ha mégsem vállalta még barátai előtt sem, érett
fejjel sem igazi bűnnek ifjúkori tettét, akkor annak csak egy magyarázata lehet:
egész életén át valóban nem is érezte annak. Ezek szerint úgy gondolkodhatott,
hogy ha talán túlzottan is súlyos, de végső soron igazságos elégtételt vettek akkor
családjuk ugyancsak súlyos megsértéséért. Más kérdés, hogy megfelelően értékelte-e cselekedetét, annyi azonban bizonyos, hogy korai tettének semmi köze az ő
későbbi politikai szerepvállalásához és a sopronkőhidai vállalt mártíromsághoz. A
továbbiakra legfeljebb egy személyiségjegy megnyilvánulásaként utal, amennyiben
már ez az ügy is jelzi egyénisége egyik markáns vonását: az egyszer vállalt, jogosnak, igazságosnak vélt ügyet a végsőkig következetesen képviseli, számára a megtorpanás elviselhetetlen szégyen, hátraarcot vezényelni — legalábbis önmagának —
nem tud és nem is akar.
Ez az alkati adottság nem a legszerencsésebb a politikában, ahol jellem és erkölcs törvényei másként érvényesülhetnek, mint akár a mindennapokban, a k á r a
huszárszázadokban a harcmezőn. A politikában nemcsak a szembenállás és a kiállás, de a kitérés és a kivárás művészetét is ismerni kell, s tudni kell felnyergelve
is hosszan várakozni, akkor is, ha a zabon tartott jó huszárlovak már ugyancsak
rágják a zablát, mert máskülönben csak csatákat lehet nyerni hősies önfeláldozással, de háborút megnyerni nem lehet. Mindezt persze Bajcsy-Zsilinszky jó katonaként bizonyára tudta, s ha előbb nem, az első világháborúban huszártisztként biztosan megtanulhatta. Csakhogy más dolog tudni valamit, és más dolog az alkat és
neveltetés törvényében élni. Zsilinszky kiváló huszártiszt lehetett, nyerhetett szépen
csatákat, s becsületadó vágott sebeket, a háborút azonban elvesztettük. Azaz hogy,
vesztesen kerültünk ki egy háborúból, amelyhez végeredményben semmi közünk
nem volt, s éppen mi a legvesztesebben. Ez sem lehetett akármilyen tanulság a
számára, amikor már érett fejjel végiggondolhatta. Zsilinszky azonban feltehetően
azt is megtanulhatta akkor — s ez a tanulság feltétlen jobban simult a jelleméhez
is — hogy ha már a harctéren vagyunk, nem cselekedni vagy csak félig cselekedni
büntetlenül nem lehet. Nem lehet egyszerre rohamra és takarodóra fújni, összegabalyítva ezzel fegyvert és kengyelt, megzavarva embert és lovat, mert ez egyenlő
a biztos vereséggel, s utólag már hiába akad erre is, arra is magyarázat. Ha B a j csy-Zsilinszky cselekedeteinek a logikáját keresem az Áchim-ügytől a huszártiszti
háborús szereplésen át Szegedig, a fajvédőprogram vállalásától a Gömbössel való
40

szakításig, a Nemzeti Radikalizmus programjától Sopronkőhidáig, a magatartásnak
ezt a belső logikáját találom mindenütt. Politikai pályáján mindvégig a nemzet
ügyei adják a célt, a származás-vérmérséklet-neveltetés egysége pedig a stílust, a
magatartásformát.
A valóságos Zsilinszky-dráma akkor kezdődik, amikor már eszme és politikai
felismerések adnak keretet ennek a logikának és ennek a vérmérsékletnek, s ez a
magatartáslogika majd fokozatosan s egyre tudatosabban alárendelődik a politikai
céloknak. A Zsilinszky-dráma a politikus drámája, amely a politikai tudatosság első
lépcsőfokánál kezdődik, az elhatározó politikai lépéssel, az első komoly döntéskényszer pillanatában, nem pedig az Áchim-üggyel vagy az ifjú Zsilinszky kezdeti téblábolásával a politika peremén, és még kevésbé egy kiagyalt lelkiismereti dráma
lehetséges kezdőpontján. A politikus drámája mindig a történelemben van, tehát a
politikában, s a politikusban. Ezt a drámát nem kell konstruálni, csak hagyni kell
megmutatkozni a maga természetes vonulatában. Jó lett volna, ha Illyés mégiscsak
megírja a Malom a Séden során az igazi Zsilinszky-drámát, de, hogy a lényeget
lássuk, s meg is éljük, ahhoz többnyire még író sem kell, csak igazán jó történelemtanár. Ha ott ülünk a jó történelemtanár óráján, akkor egyszercsak megjelenik
előttünk Álmosdnál Bocskai, szakadt hajdúi élén, vagy Bethlen Lippa alatt, Kossuth Cegléden majd Turinban, Deák az országgyűlésben, s a kehidai kúrián, Rajk,
a „kirgiz" egy illegális találkozón 1944 elején, majd az alighogy leváltott belügyminiszter Rákosi vérbírósága e l ő t t . . . Előttünk tehát a dráma, s ez a dráma mindig egy nép, egy nemzet, egy ország drámája egyetlen személyiségben sűrűsödve.
Olyannyira az, hogy szinte már észre sem vesszük.
De hát hol is kezdődhetne akkor Bajcsy-Zsilinszky drámája? Ott, ahol a politikus érett fejjel először találkozik a történelem kényszerítő erejével úgy, hogy már
nem sodródni akar, hanem úrrá akar lenni rajta. Zsilinszky esetében ez a Gömbössel való végleges szakítás, illetve szembehelyezkedés pillanata. Gömbös miniszterelnökségével ugyanis a régi barátnak és szövetségesnek könnyen nyílhatott volna
pálya az államhatalomban, csupán az egykori harcostárssal kellett volna újra szövetséget kötni vagy csak megalkudni bizonyos elvekben. Ekkor a Bethlen István-i
langyos konszolidáció ellenzékéből, a volt „fajvédő" bajtársból válhatott volna döntési és cselekvési lehetőségekkel felruházott államférfi, s nyílhatott volna pálya, ki
tudja még merre, s meddig. Ám sajátos módon éppen az egykori fajvédő reformert
— s persze az érett férfit, s az érő politikust — éri itt életre szóló csalódás és
felismerés. Most derül ki, hogy ki vette komolyan a reformterveket, s a bethleni
politika bírálatát, s ki nem vette komolyan már azt sem. Tudomásul kellett vennie,
hogy Gömbös népi és nemzeti szólamai, reformdörgedelmei szőröstül-bőröstül csak
demagógiák. Le kellett számolnia egy illúzióval, és látja már a reformelképzelések
bukását is, de az országot kívülről fenyegető német veszedelmet is, tisztábban, mint
a hatalomban politizálok együttvéve. Ekkor kellett először a maga teljességében
rádöbbennie az ország belső kiszolgáltatottságára. Itt most választania kellett, ha
számára mi innen nézve könnyűnek látjuk is e választást. Mert, ha csak egy pillanatra is, fel kellett merüljön benne a lehetőség: lemondani az igazi tervekről, elhitetni magával, hogy ez a lemondás csak átmeneti, alkut kötni Gömbössel a pozícióért, s a többi majd elválik. Vagy: szembe helyezkedni Gömbössel, s egész politikájával, s ezáltal szinte az egész hatalmi rendszerrel, s ezért ú j utat keresni ellenzéki pozícióban, sőt, merőben ú j utat vágni a magyar közélet bozótjában. Ezen
a ponton már világosan bontakozik ki a politikai felismerések és a jellem egysége
a döntésben: Bajcsy-Zsilinszky felismeri már Gömbös rendszerében és magatartásában egy lehetséges magyar katasztrófa csíráit, de cinikus alkura Gömbössel alkatilag, érzelmileg is képtelen. A politikus és az önnön alkatától is meghatározott
magánember e pillanatban forr egybe, hogy aztán innen indulva kiteljesedjék egy
pályán, a szükségszerűen bekövetkező tragédiáig. Mindaz, ami sorsszerűség adva
volt már korábban a jellemben és a homályos szándékokban, az most már a poli41

tikai tudatosulás és kinyilatkoztatás által emelkedik választott sorssá, s lesz m a g á n vivódásból közösségi üggyé.
Ez tehát a Zsilinszky-dráma kezdete, ami előtte volt, az csak előjáték a politika peremén, tapogatódzás a homályban a születés, a sors által kijelölt úton, bolyongás az országgal együtt a történelmi senkiföldjén. Bajcsy-Zsilinszky nagy vállalkozása: az országgal együtt elrugaszkodni erről a senkiföldjéről.
„ÉN MAGYAR POLITIKÁT AKAROK CSINÁLNI"
Ha egy ország vezetői országuk pulzusán t a r t j á k ugyan a kezüket, de nem h a l l j á k
már népük szívverését, az még nem azt jelenti, hogy a nép halott, h a n e m azt, hogy
végzetesen megszakadt a kapcsolat nép és vezetői között, s a vezetők lettek süketek
erre a hangra. Az állampolitikai tudás és tájékozottság, a döntések és intézkedések
lehetősége és kötelezettsége azonban ekkor is a vezetőknél van, s mert az állam
a maga szervezeteivel és személyei által kénytelen valamilyen válaszokat adni a
történelem kihívásaira, ad is, szükségképpen olyanokat, amilyeneket a m a g a elkülönült helyzetéből és érdekeltségéből a d h a t : tétova, többnyire meg nem felelő v á laszokat. Mert tárgyszerűen ismeri az ország tényeit, adatait, azt hiheti, hogy döntésképes. Esetleg észre sem veszi, vagy m á r csak nagyon későn, hogy éppen a legfontosabbat nem t u d j a : népe, nemzete valóságos gondjait, gondolatait, érzelmeit.
Nem tudja, hogyan vélekednek állampolgárai otthon, a piacon, a külvárosi kocsmákban vagy a templomból hazafelé menet, csak mindenkori „informátorai" ú t j á n
értesülhet, a mindenkor torzító közvetítésből. Ha a „fenti" fülek m á r képtelenek az
érzékelésre, ha az országos erek is elzáródtak, amelyek a „lenti" szívhangokat vihetnék, akkor kialakul a két ország, a viszonylag jól körülhatárolható „hivatalos"
és a megfoghatatlan, a láthatatlan „másik". Ez következett be a két világháború
közötti Magyarországon éppen olyan történelmi helyzetben, amikor nem egy á l l a m hatalom, hanem egy egész ország jövője, léte lett a tét, amint kialakult ez tizennyolc előtt is, megalapozva az első és meghatározó országvesztést, jóvátehetetlenül.
Akkor Ady a vátesz hitével és eltökéltségével kényszerült egyedül vállalni a másik
Magyarország képviseletét, amennyit csak p o é t a f a j egyáltalán magára v á l l a l h a t
abból. Tudjuk, neki volt igaza. Szép, okos szavait idézzük m a is, m a sem t u d u n k
jobbat, különbet mondani a magyarság ügyében, s talán száz év múlva sem fogunk tudni. Az események menetét megfordítani azonban nem tudta, nem t u d h a t t a ,
ahhoz már nem poéták, hanem politikusok kellettek volna a legfontosabb posztokon. Tisza István azonban — Zsilinszky ifjúkori férfibálványa, a „jó lovasmagyar",
a magyar férfierények megtestesítője — még ködlovasnak is kevés, s m á r n e m is
ő, hanem az ország, Ady „eltévedt lovasaként" egyre reménytelenebbül poroszkál a
novemberi ködben, s a lovak patái egyre idegenebbül csattognak a huszadik századi tájban.
Ez az olykor önfeledt, máskor riadt poroszkálás folyik tovább a h a r m i n c a s
években is, élen ezer év hol dicstelen, népnyúzó tirannusainak, hol dicsőséges, á l lamalkotó, nemzetgyarapító történelmi-politikai névadóinak fáradt, zavarodott és
lemaradt utódaival. A nép pedig hallgat megfoghatatlanul. H á t a t fordít a történelemnek, nincs köze hozzá. Imitt-amott szervezkedik, elégedetlenkedik, a legkeserűbbje csapódik balra, csapódik jobbra, szekták tagja lesz, de a nagy többség csak
leszegi a fejét. Megműveli a földet, ha hagyják, görnyedve, öntudatlanul is a jövendő szerszámait készítgeti, él a túlélés örök vágya és természetadta követelményei szerint, vagy hadba indul, ha muszáj, a „gyürkőzz János"-ok ugyancsak örök
törvényei szerint. Hitele szinte semminek sincs, ami odafentről jön. A negyvennyolcas eszmékből — és Világos mégiscsak dacos keserűségéből — sugárzó energiákból
már semmi sincs, kimerülni látszanak már, és fél évszázada semmi feltöltődés, csak
kudarcok, csak ígérgetések keltette halovány remények szertefoszlatása, s egyre
nagyobb elszigeteltség. A nép szervezetlen, többségének a szélsőségekkel éppúgy
nincs mit kezdenie, mint az úri szólamokkal. Nemhogy fölülkerekedni, de t á j é k o 42

zódni sem tud szervezetlenségében, csak éppen ösztönei vagy évszázados jóízlése
alapján, ami arra elegendő, hogy kívül maradjon. Marad tehát a népi apátia a
politikában és a maradék életrevalóság a természetben: hadd lobogjanak hát a fényüket vesztett zászlók, hadd peregjenek a szavak az érthetetlen és érdektelen
szónoklatokban, csak a természet parancsa értelmes itt: túlélni!
Csak ezt a történelmi környezetet látva bontakozhat ki előttünk plasztikusan
Bajcsy-Zsilinszky egyedülálló szerepvállalása. A másik Magyarország ugyan nemcsak a politikai közönyből áll, hiszen szerveződnek és erősödnek lassan a baloldali
mozgalmak, és az értelmiségnek egy szűkebb elitje is — jórészt megint írók —
a maga szellemi szekértáboraiból folytonosan kicsap a politikai harcmezőre,
s átkiált a hatalom sáncain, jelezve létét és ellenvéleményét vagy tiltakozását,
de az igazi ellenzék ezáltal még mindig nem kap kifejezett politikai
képviseletet. Bajcsy-Zsilinszky mintegy egyszemélyes politikai pártként ezt
a képviseletet akarja felvállalni. Nem hirtelen és váratlan vállalás ez a részéről,
megvannak ennek a politikai előzményei a korábbi, lassan formálódó Zsilinszkyben
is. A társadalombírálat egy lehetséges mértéktartó, de határozottan progresszív
magyar politikai magatartás irányába mutat már a „Nemzeti mozgalom" című folyóirat előfizetési felhívásában: „A mi nacionalizmusunk nem reminiscenciákat keres a magyar történelemben, hanem útmutatást és elhanyagolt, de mégis élő gyökereit a magyarság életének; nem magyaros sujtást idegenből bambán másolt gondolatokra, s nem festéket idegenből átültetett örökre idegen intézmények belső
hazugságainak elkendőzésére." Egy, a kurzus szellemétől idegen, ahhoz képest merőben ú j kormányzati gondolkodás és igazibb magyarságkép csillan fel itt már,
jelezve az éppen lehetséges programot is. A művelődéspolitikáról szólva ebben látja
a feladatot: „rámutatni a kultúrfölényeskedő mai kultúrpolitika levegőbe építkező
potemkiniádáira, a politika magyartalanságára, gyökértelenségére, hallatlan pénzpocsékolásaira s az igazi hiányokra, követelve a széles és gyökeres magyar népkultúra alapvetését s az abból szervesen kifejlesztendő magyar irodalmi, művészeti és
tudománypolitikát." A magyar „faji" kérdés megoldását is a tisztázásban látja,
mégpedig úgy, hogy összefogva „a földkerekség minden magyarját", ezen az elvi
egységen belül kell aztán tisztázni a magyarság viszonyát a vele együtt élő népekhez és a zsidósághoz. A felhívás szövegének egyik kulcsmondata később gyakran,
s mindig hangsúlyosan visszatérő gondolat: „A magyar nemzeti társadalom autonóm
erői megszervezésének kérdését" kell mielőbb feltárni és megoldani. A „Felvonom
a zászlót" című cikke lényegében ugyanezt a gondolatot már sokkal radikálisabban
— mintegy a nemzeti radikalizmus jegyében — fogalmazza meg, s főként a társadalombíráló felhang igen éles már: „a mélyebb sodrú nemzeti mozgalmat" — írja
— „megöli a kormány szörnyű központosító és államosító mániája, mely tervszerűen és könyörtelenül tapos le minden kísérletet a nemzeti társadalom autonóm
erőinek megszervezése irányában". Mindkét írásban, azok éles tőkeellenes és a
felszíni magyarkodást elmarasztaló elemeiben is benne van még a „fajvédő" mozgalom jó néhány olyan jegye, amely az ok-okozati összefüggések körüli bizonytalanság miatt kap még erősebb hangsúlyt, de ott van ebben a „fajvédő" jellegzetes
németellenessége is, amely később, a kibontakozó német veszély idejében nyer teljes és egyértelműbb hangsúlyokat, s válik a politikai küzdelmek központi kérdésévé. Zsilinszky egyébként sohasem tagadja meg teljes egészében „fajvédő" múltját, holott nemcsak hogy meghaladja azt, de annak éretlenségeitől rohamosan távolodik el. Még a Szekfűnek írt levelében is úgy nyilatkozik erről 1942-ben, hogy
többek közt a zsidókérdésben feltétlen sokkal emberibb és ésszerűbb álláspontot
képviseltek akkor, mint amit a Bethlen-féle konszolidációs politika szándéka ellenére
előidézett a magyar közéletben, a magyar közélet szégyenére, a zsidótörvényekben.
Különben az egész bethleni konszolidációs politikát a magyarság számára emészthetetlen rendszernek tartja, amely szemében nem több elfinomított magyarellenes
diktatúránál, a társadalmi igazságtalanság melegágyánál, minden szűkre szabott
liberalizmusával, ellágyult kíméletlenségével, kulisszás magyarkodásával és teljesen
céltalan, félig sem érvényes asszimilációs, pontosabban álasszimilációs politikájával.
43

Minden konszolidációs politikának természetes törekvése — s ezt jól t u d j a Zsilinszky is —, hogy a levert forradalom utáni vereségélményt, s a mindig durva
„rendcsinálás" gerincropogtató korszakát, a megtorlásokat igyekezzék feledtetni a
társadalommal, jórészt az anyagi gyarapodás lehetőségeinek a megcsillantatásával,
bizonyos gazdasági és kulturális prosperitás felmutatásával, s úgy is, hogy az embereket igyekszik a napos oldalra csalogatni. A napos oldal azonban h a m a r megtelik, s a kirakatok, éttermek őszi sugaraktól csillogó üvegablakai csak átmeneti
vigaszt nyújtanak, ezt se mindenkinek. Ha nincs a társadalom egészét és lényegi
erőit átfogó program, ha nincs a társadalom alapkérdéseire megfelelő válasz, akkor
a konszolidációs korszak szükségképpen túléli önmagát, s ahelyett, hogy átadná
helyét a lényeget megragadni képes kezdeményező politikának, fokozatosan felszabadítva ezáltal a tényleges alkotóerőket, továbbra is vigaszpolitikát folytat. Észre
sem veszi, hogy a vigasz egyre kevesebbeknek vigasz, a másik oldalon pedig mélyebb sötétre vált az árnyék, sűrűsödik a keserűség és a kilátástalanság. Az egyik
oldalon egyre oldottabb az élet, a gőzölgő kapuciner mellett egyre andalítóbb a
kényelem, a másik oldal pedig egyre távolodik innen, egyre görcsösebb és egyre
beláthatatlanabb. Az ország így válik mindinkább kiszolgáltatottá mind a belül
könnyen kitermelődő szélsőséges és hatalomra törő demagógiáknak, mind a külső
szervezett és céltudatos erőknek. Az erről a korszakról vallott véleményét Zsilinszky
később, a végső sötétség idején is csak kicsiny részben módosítja.
Bajcsy-Zsilinszky idejében érzékeli ezt a folyamatot, s mert az események sorra
őt igazolják, mind világosabban látja, hogy a veszélyek nagyra nőnek, s látja a
cselekvés sürgető szükségességét is. Ezért az Előőrs publicisztikai küzdelme, ezért
aztán a nemzeti radikalizmus programja és a Nemzeti Radikális Párt meghirdetése
végül az Előőrs hasábjain, 1930-ban. Ügy látja, hogy a politikusok egy maguk által
sem kívánt fordulatnak készítik itt elő a talajt, amely fordulat majd tovább zülleszti az ország életét, hiszen könnyen akad ilyenkor vezéri elhivatottságú demagóg,
aki a rendteremtő pózában végkép tönkreteszi és megalázza a kiszolgáltatott országot. Zsilinszky hisz egy másik alternatíva lehetőségében ezzel szemben, s annak
szükségességéről meg van győződve. Ezt az alternatívát kínálja föl a társadalomnak a nemzeti radikalizmusban.
Bajcsy-Zsilinszky nem forradalmár. Részint azért nem, mert nem a társadalmi
rendszer végső alapjait, hanem a politikai rendszert akarja megváltoztatni, ebben
a vonatkozásban viszont csakugyan radikális. Nem lehet forradalmár taktikai okokból sem, hiszen jól látja, hogy a magyar társadalom helyzete, de az európai helyzet
sem tesz lehetővé valamiféle forradalmi megoldást. Bajcsy-Zsilinszkyt radikális
reformernek mondhatnánk, aki mélyenszántó társadalmi reformot akar, nemzeti
demokráciát, mert csak ezáltal látja megmenthetőnek országát a belső bajok eluralkodásától és a német gleichschaltolástól egyszerre. Nem hiszem, hogy vitatható
volna a törekvés progresszív volta. Sőt, eléggé nyilvánvalónak látszik, hogy az
adott helyzetben az egyetlen politikai program volt, amely elvben számot tarthatott
volna a magyarság nagyobb részének rokonszenvére, hiszen nemzeti érdekű és
nemzeti jellegű volt, beleértve ebbe a németektől való teljes nemzeti függetlenség
gondolatát, demokratikus reformtörekvést vázolt, amely viszonylag széleskörűnek
mutatkozott, erős volt benne a paraszti és az értelmiségi orientáció, ha még csak igen
halványan is, de ott derengett benne a munkásság iránti érdeklődés, s éppen eléggé
radikális volt vállalt törekvéseit illetően ahhoz, hogy a különféle elégedetlenségeket
magához tudja rántani. Előnyei az akkor létező pártok politikai programjaihoz vagy
éppen politikai magatartásához és stílusához képest, eléggé nyilvánvalónak tűnnek.
Nem sok túlzással azt is mondhatnánk, hogy m á r e programban akkor jelen voltak
a népfrontpolitika jegyei, s egy lehetséges nemzeti front kialakításának szándéka.
A kudarc éppen ezért jelentékenyebb, mint amilyennek azt látni szoktuk vagy talán ahogyan azt maga Bajcsy-Zsilinszky és köre akkor maga is látta. Igaz ugyan,
hogy ők maguk közvetlenül megélték e kudarcot és látniok kellett, hogy egy ügyesebb és persze a hatalmi eszközöket latba vető, de mindenesetre gátlástalanabb
politika miként zúzza szét a pártalakításról, a parlamenti pártról szőtt álmokat és
44

terveket, s ezt elsősorban Zsilinszkynek, mint személyes politikai kudarcot kellett
elviselnie, de kérdés, hogy láthatták-e azt akkor, hogy ez a kudarc már általában
a magyar progresszió érvényesülésének a lehetetlenségét is jelzi. Voltak a nemzeti
radikalizmus programjának illuzórikus vonásai és voltak hiányai — Németh László
például elég világosan szemére is veti Zsilinszkynek és Féjának, a számára egyébként legrokonszenvesebb pártprogram hibáit. Nem csak az volt ott a baj, hogy a
nemzeti radikalizmus — bár alapjában jóirányú, de mégiscsak félkész program
volt. A nagyobbik bajt az ország politikai egészségi állapotában kell keresni, és
vezetőinek szemléletében. Az ország súlyosan depolitizált állapotáról van szó, amely
szükségképpen alakult ki a sorozatos nemzeti vereségek hatására, s így eleve lehetetlenné tette, hogy a magyar közélet alkalmas terepet kínáljon egy tényleges nemzeti érdekeket is hordozó program sikerre viteléhez. Egy nemzet sérült lelkiállapota és politikai tudatzavara önmagában is éppen elég ahhoz, hogy kiélezett világtörténelmi helyzetekben végképp elbizonytalanodjék, s döntésre képtelenné váljék.
Ehhez súlyosbító körülményként járul hozzá, ha nagy múltú politikai vezetőrétege
szinte egyszerre a teljes ellehetetlenülés állapotába jut, s közülük még a jobbak
sem képesek már a rohamosan változó világ tényeihez alkalmazkodni, ha a politikának nemcsak napi technikai és taktikai oldalát, de teljességét is csak a néptől
függetlenül, csak a maguk élesen elkülönült elitjének keretein belül tudják elképzelni még a XX. század derekán is. Bajcsy-Zsilinszky pártalapító-pártszervező kudarcának egyik fő összetevője éppen az, hogy hiába tört nagyra egy nemzeti érdekű
progresszív cél érdekében, annak realizálását nem érhette el egy igen-igen szűkkörű, úgyszólván csak néhány emberre korlátozódó értelmiségi kör mégoly tisztességes szorgoskodásával sem. Nem talált, s igazából nem is keresett utat éppen
azokhoz, akiket elvben menteni akart, legfeljebb egy-egy szűk ösvényt, amely elvezetett Tarpáig vagy Döbröközig, de hol volt még akkor a többi Tarpa, a többi
Döbrököz, s hol volt Balmazújváros, Orosháza vagy éppen Budapest külső kerületei? Hol volt a valóságban az a magyar paraszt, amelyről azt mondja később
könyve címében: „az egyetlen út", s hol volt legalább az az értelmiségi réteg, s
annak hatékony közreműködése, amely több ösvényt, s tán szélesebb, biztosabb
utakat találhatott volna számára magához a néphez? A rossz politikai beidegzettségek, s a végsőkig megrontott közélet találkozási pontján bukott el Zsilinszkyék
kísérlete, nem formájában, hanem a lényeget tekintve.
Ám, ha átmenetileg elfogadnánk is megmásíthatatlan tényként, hogy Zsilinszkynek nem lehetett volna esélye egyelőre nagyobb tömegbázist kiépíteni, valahol
pedig mégiscsak el kellett kezdenie, még akkor is azt kell mondjuk, hogy az ő akkori taktikai naivitásával, a nyíltsisakos politikai harc magatartáselvével ez a kísérlet eleve kudarcra volt ítélve egy olyan világban, olyan korban, amely már
európai méretekben is egy eltorzított és eldurvított machiavellizmus reneszánszát
éli. Más dolog asztaltársaságot szervezni, s ott ülve bölcseket mondani, bölcseket
hallgatni és más dolog ténylegesen politizálni. A „napkeleti bölcsek" asztalánál
elemzések és tervek, ötletek születhettek, és nagyon jól eshetett egy szűk körű
baráti asztaltársaság lelket simító, buzdító melege a politika rideg hétköznapjaiban.
A valamennyire is hatékony cselekvés terepe azonban egy — ha már nem is tömeg
— mégiscsak nagyobb és főleg szervezett politikai közösség irányítása, mozgatása,
valóságos politikai munkára való serkentése lett volna, s a mindennapos politikai
munka terheinek okos megosztása. Ha már nem tömegekkel, hanem csak csoportokkal lehet és muszáj politizálni, akkor mégiscsak ennek a törvényszerűségeihez kellett volna jobban igazodni, s megtalálni ennek a módját, ennek a technikáját. Bajcsy-Zsilinszky azonban erről lekésett már, ahogyan az ország is lekésett arról, hogy
a kellő időre megtanuljon politizálni. Zsilinszky állítólag nem volt jó szervező, ami
önmagában még nem nagy baj egy jó programadónál és hiteles, jó kiállású vezetőnél. Csakhogy rátermett, a mesterség fogásait jól ismerő és érett szervezők sem
voltak mellette. Ahhoz pedig legalább néhány csatát meg kellett volna nyerni
előbb, hogy aztán a háborút legalább a tisztes vereség és a maradandó hatás esé45

lyével lehessen megindítani. így azonban a hatalom, nem éppen válogatós eszközeivel, néhány kis csendörakcióval, vesztegetéssel, leitatással viszonylag könnyen
megakadályozhatta egy igazi parlamenti párt szerveződését. Zsilinszkynek meg kellett tanulnia a saját bőrén, hogy a politizáláshoz önmagában sem a jó szándék,
sem az igazság birtoklása, sem a messzenéző tervezgetés nem elég, ahhoz erő kell,
szervezett erő, és ez egyelőre nem tudott összeállni. Egy nagy szándék kicsinyes,
de tanulságos kudarca volt ez.
A Zsilinszky-drámában itt vége egy felvonásnak. Innen megint egy nagylélegzetű huszárroham következik az uralmi rendszer magától is roskadozó sáncai ellen,
de nagyon nehéz, reménytelenül nehéz terepen. S hogy minden félreértést eloszlasson, megteszi azt a gesztust, amellyel mintegy élete d r á m á j á n a k egyik fordulópontját jelzi a nyilvánosság előtt is, elkerülendő a jobboldaliságnak, vagy az u r a l kodó politikai tehetetlenséggel való azonosulásnak még a látszatát is: „leteszem
vitézi rangomat" teszi közzé döntését egyik írása címében, lemondva ezzel a számára egyébként valóban mindeddig oly értékes, harcban kiküzdött rangról, a
Horthy-párthoz tartozás jelképes tagsági könyvéről, s ezzel a maradék politikai
védettségről, amely némi igazolásul szolgálhatott akkor még a szélsőjobboldal előtt
is. A gesztus mellé pedig odateszi az útjelző deklarációt is, szándékai összegzése,
s a hivatalos magyarkodó politika minősítéseként: „én magyar politikát a k a r o k
csinálni".
A „MÁSIK" MAGYARORSZÁG KÉPVISELETÉBEN
A kénytelen pártnélküliség létrehívott egy egyszemélyes pártot, s Bajcsy-Zsilinszky Endre egyszemélyes p á r t j a fokozatosan létrehozta Magyarország virtuális
össznemzeti pártját. Ekkor, a harmincas évek második felében nőtt össze véglegesen Bajcsy-Zsilinszky sorsa a nemzet sorsával, az ő d r á m á j a egy nemzet d r á m á j á val. Mi teszi a politizáló embert igazi politikussá? Pontosan ez a szerves összenövése népe, nemzete, országa jelenével és jövőjével, sorsérzékelésével, jó és rosszsorsával, a kiemelkedő személyiségjegyek hozzátételével. Az azonosulás képességének művészien magas foka kell ehhez, de hogy uralni t u d j a ezt az azonosulási
készséget, ugyanolyan magas fokú történelemérzékelő képességre is szüksége van.
Ezek a látens képességek értek meg teljesen e korszakban Bajcsy-Zsilinszkyben.
Az 1938-ban megjelent, eredetileg röpiratnak indult, s kis kötetté terebélyesedett könyve kezdősoraiban í r j a : „Akiben magyar lélek lakik s akiben csak félig
épek a magyar ösztönök, kell, hogy érezze: olyan időponthoz érkeztünk, a m i k o r a
történelem elmozdul a holtpontról." Számára nem mindegy, m e r r e mozdul, s a
magyarságra nézve milyen következményekkel, a magyar államiság szempontjából
milyen végeredménnyel. Persze, a hivatalos Magyarország számára sem mindegy,
csakhogy a politikában mindig az a kérdés, mit minek rendelünk alá. Horthy hivatalos Magyarországa a maga uralmi érdekeit képtelen volt még gondolatban is
alárendelni a magasabb nemzeti célnak, s hogy ebben a primér önzés d o m i n á l t - e
vagy az elhitető félelem, hogy nélkülük nemzet sincs és magyar államiság sincs, az
másodlagos kérdés. Valószínűleg ez is, az is, összefonódva. Az ő számukra a történelem kettős csapdája volt Trianon összes következménye és a maguk uralmi r e n d szerének eredendő ingatagsága, görcsös korszerűtlensége. A nemzet s z á m á r a : T r i a non és az alapvető osztályok kialakulatlan formátlansága, a földkérdés megoldatlansága, s ennek minden szociális, gazdasági, politikai és kulturális következménye.
Horthyék az „országgyarapítás" ígéretével és részleges eredményeivel igyekeztek
igazolni magukat és menteni uralmukat, a nemzet pedig nem mondhatott n e m e t
Trianon revíziójára, s egyetlen komoly politikai tényező sem állhatott elő semmilyen programmal anélkül, hogy elsősorban ebben az ügyben állást ne foglalt volna.
Ez ügyben pedig valami biztos perspektívát mutatni, amely meghaladja a k o r m á n y zati törekvéseket, nemigen lehetett. Elméleti, úgymond utópisztikus elképzelések
még csak akadtak a legjobbak részéről, amelyek képesek voltak összekapcsolni a
46

belső, mélyreható társadalmi reform és a nemzeti igazságszolgáltatás, a trianoni
határok megváltoztatásának ügyét, de gyakorlati politikai válaszok, a gyakorlati
garanciák felvillantásával, a cselekvést meghatározó reális programok annál is kevésbé. Ha a történelmi csapda nyitott szája ott tátong a századforduló környékén,
a zárat Trianon csapta rá, s az ország ettől kezdve ebben a csapdában vergődik,
bezárva legjobb, s legrosszabb erőivel.
Bajcsy-Zsilinszky ezt a zárat igyekszik személyes erejének megfeszítésével és
latbavetésével, minden erőtartalékát összpontosítva felrántani. A pártalakítás kudarcából először azt a következtetést kellett levonnia, hogy lényegében párt nélkül
kell megtalálnia a politikai cselekvés módját, elsősorban továbbra is a sajtó útján.
Majd újabb, s immár végleges cselekvési keretnek ígérkező megoldás tűnt fel,
amely a parlamenti politizálást is jelentette számára, s egyúttal szervezett erőt,
amelynek nekivetheti a hátát: csatlakozni egy nagy párthoz úgy, hogy ez a csatlakozás ne ütközzön alapvető elveivel, s ne kívánja egyéni szuverenitásának csonkítását. Erre nyitott lehetőséget a „fúzió" a Független Kisgazdapárttal. Érett politikusra valló döntés volt ez, nem azért, mintha ez a csatlakozás Bajcsy-Zsilinszky
számára ideális megoldás lett volna, hanem pontosan azért, mert az adott helyzetben mégis ez jelentette a legjobb lehetőség kihasználását. Amint utóbb az gyorsan
igazolódott, ő nevet, ú j arculatot, egyéniséget, kiállást és radikalizmust vitt a pártba, a párt pedig tűrhető keretet adott neki a politizáláshoz, a kölcsönös, s talán
így mondhatjuk: alkati idegenkedések ellenére. Az egész csatlakozási ügy azonban
csak annyiban fontos, amennyiben jelzi Zsilinszky politikai készültségét, s alkalmat
ad neki, hogy megfussa a pályát, továbbra is egyszemélyes politikai programmal,
amely mellett a párt tényleges vezetői, Nagy Ferenc és Tildy, valójában csak mellékfigurák.
Bajcsy-Zsilinszky politikusi karakterét, eszméit, lehetőségeit és taktikai érzékét
is jól mutatják levelei, memorandumai, s éppen ezek leginkább, hiszen az ellenzéki politikusnak ez szinte egyedüli lehetősége a közvetlen politikai beleszólásra, s az „epistola", mint Zsilinszky maga mondja, sajátos magyar politikai műformává lesz.
Amint egyre nyomorúságosabbá válik az ország sorsa és a magyarság szerepe az
európai politikában, úgy erősödik Bajcsy-Zsilinszky hangja, de ezzel együtt igyekszik már eszméihez édesgetni a taktika egyes elemeit is, mindent megkísérelve,
hogy hatni tudjon a kormányzó politikusokra. A hármas egyezményhez való csatlakozásunkról szólva írja Teleki Pálnak 1941 februárjában: „ . . . t a l á n a németek is
jobban megbecsülnék a csatlakozást, ha kissé tudatában vannak, hogy a magyar
politikának, ha egyelőre csak eszmei síkra vetítve is, más komponensei is vannak,
s . . . érzik e lépésünk kompromisszum voltát." A „más komponensei is vannak"
kitétel itt azt jelenti: rendben van, ha már a magyar kormányzat, s benne gróf
Teleki Pál — akit különben mindig igen nagyra becsült — nem képes másként cselekedni és nem tud kifelé nemet mondani, akkor legalább vegye tudomásul belül
az „egyéb komponensek" létét, engedje megmutatkozni ezt a másik tényezőt, a másik Magyarországot, s legalább hallgatólagosan folytasson vele olyan összjátékot,
amelyet kifelé bármikor lehazudhat, de amely némi lehetőséget nyújt mégis a jobb
belső erők fokozatos megszervezéséhez. Ugyanez a taktikailag is kiérlelt hangvétel
szólal meg a „Jud Süss" című antiszemita propagandafilm bemutatása miatti tiltakozó, felháborodott soraiban is: „Mondhatom: emberi mi voltomban és magyarságomban egyszerre éreztem magamat megsértve azért, hogy ezt a gyalázatos propagandafilmet egyáltalában játszani lehet Budapesten" — majd néhány sorral lejjebb így érvel: „De félek az ilyenféle szabadjára engedett idegen propaganda esetleges súlyos visszahatásától is, egy más helyzetben", s figyelmeztet, hogy ez a „más
helyzet" mindenképp el fog jönni, és majd a törlesztés is kamatostul jön. Ullein
Reviczkyhez, a legfőbb sajtófőnökhöz néhány hónappal később írott levelében már
a magyar nemzetkarakterológia érveit is bőségesen használja a túlbuzgó, alpári
Szvatkó Pál publicista ellen emelve szót, akinek nem restellette összegyűjteni mocskolódó írásait, mintegy kordokumentumként, s egyfajta magyartalan mentalitás
47

mintája gyanánt: „A magyar ember számára undorítóbb dolog nincs és nem lehet,
mint a túlbuzgóság" — írja, s a magyar jelleg „nagy keleti nyugalmára" és „fennkölt nyugtalanságaira" hivatkozva utasítja el a Szvatkóban szerinte teljes mivoltában megnyilvánuló durva álasszimiláns izgágaságot, amely m a j d egyszer minden
ódiumával a mi fejünkre fog visszahullni. Ekkor már Bárdossy a miniszterelnök,
és Zsilinszky az „európai nagystílus" magyar reprezentánsait sorolva — többek közt
Teleki, Ugrón Gábor, Bartók, Kodály, Ady, Móricz nevei mellé — inkább odabiggyeszti az általa mélyen lenézett politikusról ezt a félmondatot is: „ . . . d e maga
Bárdossy miniszterelnök úr is", csakhogy aztán odadöröghesse, amit igazából mondani akar, most már nem a nyomorult Szvatkóval, hanem Bárdossy miniszterelnök
úr politikájával szemben: „És ha engem és a hozzám hasonlókat hivatásuk teljesítése előtt elintézne az ötödik hadoszlop... akkor a sírból fogom fölnyújtani nemcsak figyelmeztető ujjamat, hanem öklömet is . . . " Ha kell, még a számára legízetlenebb dologra, egy-egy hízelgő mondat leírására is képes már. Szavai azonban
többnyire mennydörgések, melyek süket fülekre találnak; érvek, melyek közül még
a kor hivatalos észjárásának leginkább megfelelőek is kíméletlen vádak a kormánypolitikával szemben. Olykor azonban kérlel is. Egykori barátjához, Antal Istvánhoz
fordul egy fiatal szerb ellenálló lány felakasztása ellen tiltakozva: „Te politikus
lélek vagy az általános magyar elpolitikátlanodás szomorú korszakában és magyar
ember is vagy, nem árja, meg kell, hogy értsd — a kormányzat számára is — figyelmeztető szavamat" — írja a délvidéki ügyek kapcsán, amelyek hihetetlenül fölkavarták. A vakmerőség legszélső határáig elmegy, levelekkel, emlékiratokkal ostromol mindenkit, akit csak fontosnak tart, hogy kicsikarja a vérengző bűnösök
kíméletlen megbüntetését. Sorra ostromolja előbb Bárdossyt, majd Kállayt, Horthyt
éveken át, fáradhatatlanul: „Nincs helye a magyar életben, legkevésbé a magyar
hadseregben és a magyar tisztikarban ennek a bitang árja-germán szellemnek, ennek pusztulnia, kell. Vagy mi pusztulunk, mert minden pillanatban odavágjuk a
sors mérlegébe a magunk nyomorult életét. Vagy mi, vagy ezek: ez a kérdés és
erre kell felelned Neked, Magyarország miniszterelnökének, Bárdossy Lászlónak"
(1942. január).
Az ehhez hasonló, s az ennél is kíméletlenebb szövegek sokaságát olvasva, mai
tudattal, innen visszanézve elámul az ember, nem is csak Zsilinszky következetes
vakmerőségén, de azon is, hogy a németektől és ügynökeiktől átszőtt magyar közélet és államélet körülményei között, a háborús, ingerült légkörben hogyan élhette
meg egyáltalán szabadlábon ezeket az éveket, ezzel a magatartással, s hogyan
adhatott hangot legsúlyosabb németellenes és kormányellenes vádjainak, nemcsak
emlékirataiban, de gyakran az országgyűlés nyilvánossága, vagy ennél szélesebb
nyilvánosság előtt is. Mi ennek a sajátos kormányzati türelemnek a logikája vagy
lélektana Zsilinszky vei kapcsolatban? Elsősorban bizonyára a közös múlt és az
osztálykötelék, profánul szólva az „ez is csak a mi kutyánk kölyke"-elve, párosulva
azzal a meggyőződéssel, hogy bár mindent latba vet zsidók, délvidéki szerbek,
kommunisták védelmében, őt magát mégsem lehet sem bolsevizmussal, sem filoszemitizmussal vádolni. Következetesen él is ezzel a magyar pedigrével csatározásai során, s különösen nagy hévvel használja fel ezt a félasszimiláns sváb származású katonai vagy politikai vezérkedőkkel szemben. Az apai Zsilinszky név elé
korán odakerül az anyai Bajcsy családnév, hogy mintegy megkomponálja ezzel az
ő ezeréves azonosságát az országgal, a magyarsággal, s később ebből a poétikus
gesztusból is alkalmas politikai fegyver válik: a Bajcsy név egyszerű méltóságát
állítja szembe a „Nagykunszentivánváryak" és a „Kiskeresztszentszigethyek" „vadgermán beidegzettségeket" és álasszimiláns „brutális érvényesülési hajlamokat" takargató nevével.
Ez utóbbiaktól, vagy az újvidéki véres cselekmények
sokac vagy bunyevác származású Nagy Iván-féléktől, a
Zsilinszkyt kiebrudalni akaró Kadlecz- és Prokopecz-féle
a Zsilinszky iránti mértékletes türelemre inti a hatalmat,
48

egyik kiprovokálójától, a
magyar országgyűlésből
képviselőktől eltekintve,
a Telekieket és Kállaya-

kat valami mélyebben szorongató bűntudat is: tudniok vagy érezniük kell maguknak is valamennyit az ő igazából, csak éppen kilépni nem tudnak a maguk hatalmi
beidegzettségekből, osztályérdekekből és megkövesedett előítéletekből összeállt börtönéből, s a külső szorongatottság acélhálójában a tényleges cselekvés helyett ezért
az álcselekvések sora, ezért „kompország" sodortatása. Teleki öngyilkossága kétségbeesett végső leszámolás a tehetetlenséggel, Kállay tánca: a tehetetlenség végzetes tudomásul vétele. Bajcsy-Zsilinszky cselekvő lendülete pedig: hosszú nekifutás, hogy átlendüljön egy szakadékon, hátán az ország batyujával, lelki szemei
előtt egy demokratikusan építkező szentistváni Magyarország álomképével — szinte
reménytelenül. Ebben a nekifutásban még a maradék magyar demokrácia intézményeként védte őt a parlament, még akkor is, ha oly sokszor maradt egyedül
józan, figyelmeztető felszólalásaival ebben a parlamentben, s védte mentelmi joga,
a maradék jogi erő, amíg a nyilasterror aztán végképp félre nem lökte a jogrend
e csekély utolsó támasztékát is.
A délvidéki ügyek Zsilinszky „epistoláinak" tematikus gerincét adják. Igazi
„guvernamentális" politikai érzékenységgel látja meg, hogy milyen későbbi tragédiák csírái bontakoznak már ezekben az eseményekben és azonnali, határozott közbelépést sürget a kormánynál: „...sürgős ez az erélyes cselekvés azért is, mert
polgárháborús jelenségek zsarátnokának eltaposásáról van szó." Egy külső német
erők mozgatta fasiszta szerveződést vesz észre már ekkor, amely már most a későbbi nyilas puccs bekövetkeztére utal. Szinte gallérjuknál fogva rázná fel az
illetékeseket, köztük elsősorban Horthyt: ébredjetek fel legalább erre, a ti koporsóitokat is ott ácsolják már a Délvidéken! Ám a politikai vaksággal és korlátoltsággal szemben minden hiába. Úgy látszik, ha egy hatalmi rendszer legfelső csúcsán úrrá lesz egyszer a hatalomféltés idegbénulása, akkor még magának a hatalomnak a megvédése érdekében sem képes mozdulni többé.
A délvidéki terrorcselekmények durva, bőszítő erkölcstelenségén, s a már elmondottakon túl, ott, a Délvidéken látja temetni legfőbb külpolitikai elképzeléseinek nagy lehetőségét is. Bajcsy-Zsilinszky egy Varsó—Budapest—Belgrád tengely
létrehozásában látja a magyarság közép-európai lehetőségét, egy olyan „vertikális
tengely" felépítésében, amelyre aztán rá lehetne fűzni a közép- és kelet-európai
kis népek érdekközösségét. Történelmi példálódzás gyanánt Báthori Istvánt és Pilsudski marsallt emlegeti, a szerbekkel való évszázados összeforrottságunkat és lelki
hasonlóságunkat, s minden érvet, ami csak eszébe ötlik e koncepció igazolásához,
mélységesen meggyőződve arról, hogy ez az út „népileg és diplomáciailag egyaránt
adódik számunkra". Ez a gondolat készülődik már Ausztriával kapcsolatban is,
amikor az ország megszállása idején figyelmeztet arra, hogy a magyar politikának
elemi kötelessége és távlati érdeke lenne tiltakozni Ausztria német megszállása
ellen, hogy érzékeltesse szolidaritását az osztrák néppel egy majdani szorosabb
együttműködés érdekében, ö az egyetlen legális ellenzéki politikus, aki minden
alkalmat megragad, hogy tiltakozzék a Szovjetunióval szembeni hadbalépésünk ellen, s ebben is következetesen áll ki, minden rágalmat, szitkot is vállalva, mert
tudja, hogy a hadüzenet újabb merénylet az ország jövője ellen. Jövőnk azt követeli — mondja rendíthetetlenül —, hogy jó kapcsolatban legyünk a szláv népekkel, jó kapcsolatban a Szovjetunióval, hiszen Erdély ügyét is csak így nyerhetjük
meg. „Nem adhatunk több katonát, egyetlen további közlegényt sem más föladatra, mint a szentistváni határok védelmére" — hangsúlyozza számtalanszor, remélve, hogy a kormányzat még időben megérti, miről van szó. Nem érti meg, nem
akarja megérteni. Pedig az országot most már a „dupla kisantant" gyűrűje szorongatja, az eredetire ráépítve egy germán indíttatású fasiszta gyűrű is, s akik ebben
a gyűrűben állnak, ugrásra készek egy újabb nagy falásra. Tudja, ez a mi történelmi csapdánk legmélyebb bugyra, de azt is látja, hogy ebből soha nincs kiút
további tehetetlen, sodródó várakozással, mentőövet nem dobnak sehonnan pusztán
magunkért. Itt csak egy nagy elszánás, egy nagy nekirugaszkodás segíthet, kerüljön bármibe is, a jövő múlik rajta. Kiugrani a háborúból, visszahozni a csapatokat
a szovjet területekről, kezet nyújtani a környező népek legjobbjainak, a magyar
4 Tiszatáj

49

hadsereggel biztosítani a határokat, ha nem megy másként, a németekkel is szembefordulva. Ez a lényege Zsilinszkynél a „fegyveres semlegesség" eszméjének.
Hogy milyen perspektívában gondolkodik, a r r a jellemző, ahogyan a nemzetiségi politikáról szólva, a románokról ír: „ . . . a k i k ismerjük a román népet, függetlenül államszervező képességeiről való nézeteinktől, meg kell, hogy becsüljük ebben
a népben azt a sokféle és színes emberi értéket, melyet letagadni kicsinyesség és
őszinteség hiánya volna részünkről" — majd így folytatja: „A nagyromán álmok
hitelvesztése és az átmeneti magyar sovinizmus lehiggadása nyomán kell hogy
kialakuljon a jobb magyar—román egyetértés, nemcsak a magyar állam kereteiben, hanem szélesebb közép-európai vonatkozásban is." Akárcsak Németh László,
s mások a jobbak közül, a lehetséges magyar szerepet keresi Bajcsy-Zsilinszky is
egy távlatos közép-európai rendezési tervben, a humanizmus, a népek, nemzetek,
nemzetiségek egyenjogúsága jegyében — s ebben valószínűleg Németh László korábbi kritikájának is szerepe van. Egy ilyen széles medrű gondolatfolyam p a r t j a i
közt látja megítélhetőnek a nemzetiségi kérdést. Az álasszimiláns-álmagyar h a n goskodásokkal szemben a magyar—szerb egymásrautaltságot propagáló „derék
szerb" Popovits Milánt emlegeti, vagy a „rendes, őszinte sváb" típusát, akik nemcsak a maguk nemzetisége, de a magyar államépítés szempontjából is értékes elemek lennének tisztességes, okos nemzetiségi politika esetén. A „történelmi magyar
keretek között" szabad hazát kell teremteni nemcsak egyénenként mindenkinek,
de kollektive is minden itt élő népnek, nemzetiségnek. Egy végre „messzenéző"
nemzeti politikát követel, s mintegy önnönmagát is erősítve kiált fel egyik emlékiratában: „Nem igaz, hogy elkéstünk vele. Még mindig nem késtünk el." A
dráma azonban egyre sűrűsödik.
A megkésettség állandó, szorongató érzése, s a tudat, hogy ha nem történik semmi, akkor bizonyos már, hogy végleg lekésünk a jövőről, de a dacos hit ezzel
szemben, a tenni késztető remény, hogy „még mindig nem késtünk el", e két
érzés egymásnak feszülése h a j t j a előre ezt az életet, a Bajcsy-Zsilinszkyét. Azt
egyre világosabban látja, hogy a hivatalos Magyarország végzetesen megkésett m á r
most is, de a nemzet, az ország talán még nem. A „nemzeti egység" szólamaira azt
feleli, hogy nincs nemzeti egység, s hogy annak hangoztatása nemcsak hogy öncsalás, de a nemzet érdekei ellen való, hiszen az adott történelmi helyzetben olyan
látszatot kelt, mintha a magyarság egységesen állna a gyalázatban, pedig ha mélyre
nyomva is, vannak itt baloldali mozgalmak, van népi és értelmiségi tisztesség,
amely keserves körülmények közt is más irányba néz, létezik a másik Magyarország, az „örök kossuthi politika" Magyarországa. Ezért szólítja ú j r a és ú j r a legalább taktikai egyezségre, legalább átmeneti cinkosságra a kormányt a nemzetért
vállalt kormányzati felelősség jegyében, s a maga részéről egyre tudatosabban e
másik Magyarország képviseletében: „Újból hangsúlyozni szeretném, minél tovább
késik ez a felszabadulása a politikai véleménynyilvánításnak, s vele a mesterségesen
elmaszkírozott, szinte eltüntetett, de elevenen élő másik Magyarországnak,
annál
kevésbé alakulhat ki az erős és tiszta egyéniségek vezetése alá kerülő másik magyar front s annál gyöngébbre sikerül a közelgő vízözön elé építendő gát, annál
többet ronthat a mentés művén a rögtönzés kényszere s vele salakos, k o n j u n k t u rista, törtető s szellemükben nem magyar elemek felülkerekedésének veszedelme
és kockázata." Vajon értelmes dolog volt-e egyáltalán erőltetni a kormánynál, hogy
ilyen alkuba belemenjen? A kormány halovány, de mégiscsak létező angolszász
tapogatózásai mindenesetre adhattak ehhez késztetést Zsilinszkynek. Egyébként pedig mi egyebet tehet az úgyszólván magányos és szinte eszköztelen politikus, minthogy a józan észre és a kormányzati felelősségre apellál, egyezségre törekszik
minden oldalon, tudván, hogy nincs erő az országban, amely egymagában úrrá lehetne a helyzeten. A kormányzat helyett vállalja a kompromisszumot ajánló, a
kezdeményező szerepkörét. Óvatosan közelít, kezdetként végső soron csak egy paszszív magyar ellenállást javasol, de ebből a műfajból aztán az igazit. Csakhogy itt
éppen az „igazi" nem megy, az igazi lépés, az igazi vállalás, az igazi hősiesség
50

vagy az igazi ravaszság, magyarán szólva: az igazi politizálás. Pedig, amit mond,
ha nehéz is megvalósítani, nem illuzórikus. Azt m o n d j a : tartsuk szárazon a puskaport, minden eshetőségre készen; ne hagyjuk felmorzsolódni honvéd seregünket,
tartsuk épségben kész helyzetek teremtésére. A b a j az, hogy Világos óta már a kész
helyzeteket nem mi teremtjük, hanem nekünk teremtik. Fordítani ezen a soron
Horthyék voltak a legkevésbé képesek. Ehhez, a moccanatlanul, kénytelen-kelletlen vállalt „legtermészetellenesebb kockázatok" helyett — mondja Zsilinszky — a
mozdulás értelmes, természetes kockázatát kellene vállalni, s lassan, óvatosan, de
annál tudatosabban felkészíteni az országot egy alkalmas pillanatban gyorsan végbevihető fordulatra. A nemzeti csömör, a történelmi elbizonytalanodás, a kormányzati bénultság egy ilyen fordulat megvalósítását eleve reménytelenné tette. Egy
megkaszabolt országnak ilyen történelmi csapdából kivágnia magát, csak magabízó, lelkileg összeszedett, szervezett néppel, s a néphez közelálló kormányzattal
lehetett volna. Így legfeljebb csak a hit élhetett még egyesekben, hogy hátha föltámad, éppen a legszerencsétlenebb helyzetben, a Bethlen Gáborék, Kossuth Lajosék magyar politikai géniusza. Ezt a feltámadást erőltette Bajcsy-Zsilinszky, miközben méltóságosra faragta a maga keresztjét, biztosan tudva, hogy számára lesz
keresztrefeszítés, de csak remélve, hogy az országnak valamiképpen megváltás is
lesz.
„A JÖVŐ FELÉ"
Ezt a címet adta Bajcsy-Zsilinszky a Szekfű Gyulához írt hosszú levele utolsó
bekezdésének. Tervezett, az ország háború utáni sorsát tervezgette. „Ködevő" volt-e
csakugyan Bajcsy-Zsilinszky? A nagy kezdőprogram, a pártszervezés idején még
bizonyára az volt. A negyvenes évek elején azonban már túlságosan is tisztán látott ahhoz, hogy az lehessen. A délvidéki eseményekben, s azok kormányzati kezelésében látja m á r az ország vesztét, de egyéniségének szép adottsága, hogy éppen
a legkeserűbb pillanatokból meríti a legnagyobb elszántságot, s az ú j a b b lendületet. Nem öngyilkos típus és nem is a huszárvirtus késztetései viszik már tovább.
Érett, tudatos politikus, aki biztos már benne, hogy az önfeláldozás maradt az
egyetlen tényező a magyar jövő mérlegén. Igaz, a szentistváni Magyarország elérhetetlen vágyképe lebeg még előtte, de kinek ne lettek volna akkor Magyarországon, legalább titkon, hasonló reményei. Világosan látja azonban az ellenkező eshetőséget is, amit akkor még igazán kevesen láthattak, s ő már 1941-ben ezt le is
í r j a : „Számolnunk kell azzal az eshetőséggel is, hogy a győzők annyira összetörik
katonailag a német birodalmat s annyira biztosítottnak vélik majd az ú j béke
fönnmaradását, olyan új, tökéletesebb népszövetségfélét állítanak a békével adott
rendezés őréül, hogy megint könnyűszerrel túlteszik magukat az ésszerűség és a
történelem útmutatásain." Szó sincs tehát arról, hogy a vágyképek elfedték volna
előle akár a számára legszörnyűbb realitásokat is, de ahhoz, hogy ereje legyen a
küzdelemhez és hitele önmaga előtt a saját szavának, hinnie kellett abban, hogy
még minden megfordítható vagy legalább javítható. Ha egy politikus m á r nem
tud bízni, akkor ne is politizáljon, mert ez épp' annyit rombolhat, mint az elvakító
fanatizmus. És ez nem teoretikus kérdés, hanem a gyakorlati élet alaptörvénye.
Az 1942—43-as években radikalizmusa egységes és világos képletű radikalizmussá érik egy leendő magyar demokrácia érdekében, a kormánnyal való viszonyára ugyanakkor inkább a párbeszédre való törekvés, mint a mindenáron való
szembenállás a jellemző. Egyre inkább a jövő tervei foglalkoztatják. Tervezetet készít Erdély ügyében „az Árpádok szellemében", megtervezi a vajdaságokat a nemzetiségi egyenjogúság jegyében. Erdély „a magyar történelmi kérdés idegközpontja" — írja Kállaynak, ki kell szedni „a zsírjának az utolsó csöppjét is annak a
"»magyar« tőkének, amely félévszázados távlatban olyan rideg érzéketlenséggel viselkedett az erdélyi magyarság és székelység ügye iránt, riasztó és vérforraló ellentétben a szász és a román tőke áldozatkészségével". Az egykori nemes-kivagyiság, a huszárvirtus, a párbajozó lobbanékonyság e korszakra már Ady f a j t a r e p r e 4*

51

zentáló büszkeségévé és ostorozó dühévé nemesül, s egy politikai koncepció sodrába áll, amelyben a közép-európai rendezés ügye, a magyar határok kiigazítása és
a magyar demokrácia megteremtése egységes szemléletbe rendeződik, amelyben
fontos helyet kapnak a baloldali erők. Ebbe a perspektívába illeszkedik az is, ahogyan fellép a bebörtönzött baloldaliak szabadonbocsátásáért, kiáll az észak-erdélyi
baloldali mozgalmi szerveződés mellett, eljár Kovács Imre érdekében, szót emel
a miniszterelnöknél Szakasits és Kállai Gyula ügyében. Így figyelmezteti a miniszterelnököt „semmi esetre sem volna bölcs dolog az ún. baloldalon gyöngíteni a
magyar szellemű erőket, melyeknek egykor még igen jelentős szerepük lehet nemzetünk jó irányban tartása és forradalmaktól való távoltartása, esetleg megmentése
körül". Ne akadjunk fenn a szóhasználaton, s azt tekintsük, kinek szól a levél,
s kiknek az érdekében. Ha így nézzük, mindjárt világos lesz: egy széles sodrású
népfrontgondolat húzódik meg itt, amelyet Bajcsy-Zsilinszky Endre egyértelmű
cselekedetek sorával hitelesített. Gondolkodása nem a teoretikus elme, hanem a
gyakorlati politikus törvényei szerint rendszerszerű és előremutató.
Gondolkodásmódja, s politikai gondolatrendszere legteljesebben talán a Szekfű
Gyulának írott levelében (Űjabb történetírásunk bírálata) bontakozik ki, természetesen bizonyos aránytalanságokkal, s bizonyára helyenként történelmi-szakmai tévesztésekkel is megterhelten. Alapigazságát azonban aligha lehet tagadni. Szekfűéket a magyar történelem germán szellemű szellemtörténeti felfogásának h i b á j á b a n
marasztalja el, s főként abban, hogy felfogásukkal hozzájárultak a nemzet további
depolitizálásához. A gyakorlati politikusnak a nemzet létéhez közvetlenül kötődő
gyakorlati igazságát állítja szembe a finom szcientista hamisításokkal, a tudományos készültséggel leplezett csúsztatásokkal. A magyar államalkotó nemzet —
mondja — s mint ilyen, politikus nemzet. Legfőbb képességei évszázadokon át éppen a politikai, a jogalkotói, a diplomáciai és a katonai erények voltak; a magyar
művésznép — és Schopenhauer felfogása értelmében beleértendő ebbe a politika
és a harcászat művészete is. A német éppen e képességeket tekintve soha nem
volt jelentős európában, és soha nem kerekedhet Európa fölé, nekünk pedig éppen
semmi okunk a kisebbrendűségi érzésre velük szemben. Nekünk István király és
Kossuth szelleméből kellene építkeznünk, és semmiképpen sem fejet hajtani a német brutalitás előtt. A történelemből — most különösen — önbizalmat és öntudatot kellene merítenünk. Olyan magyar történetírásra lett volna szükség — veti
Szekfű szemére — mely képes együtt láttatni a magyar politikai géniuszt Kossuthban, Széchenyiben és Deákban, amely a magyar történelem fősodrából egyúttal
inkább fegyvert kovácsol a mának, semmint lefegyverezni segít magunkat történelmünk legnehezebb pillanataiban. Kemény és engesztelhetetlen a fontos dolgok
megítélésében, de kezet nyújt az értéknek, s személy szerint Szekfűnek, m e r t minden lehetséges magyar erőt fel kell mostmár sorakoztatni „a jövő felé". Egy ú j
magyar front létrejöttére immár múlhatatlanul szükség van, figyelmezteti Szekfűt:
„Karthagó romjain Máriusként siratom ezekben az időkben a mégoly vétkes közelmúltat is, mert az legalább a hold hideg és élettelen tükrözésében hozott volt némi
hírt nekünk az egykori nagy magyar nap fényéből és melegéből. Most aztán teljes
a sötétség, benne nemzetünk tájékozatlansága, tanácstalansága a jövő roppant feladataival szemben. Pedig az özönvíz közelget, tisztán hallom félelmetes moraját."
És ez a morajlás Bajcsy-Zsilinszkyben nem pánikot kelt, hanem további késztetéseket hoz: menteni a még menthetőt, Karthagó romjain állva is. Húzni maga után
a Kisgazdapártot, szövetkezni a szociáldemokratákkal, küzdeni Kállai Gyuláért és
társaiért, kezet nyújtani Szekfűnek, megbékélni Bethlen Istvánnal is, s érzékeltetni
Kállay Miklóssal 1944 januárjában, hogy minden értékes, jó irányban megtett lépésére korrekt, együttműködésre kész gesztus lesz a válasz a maga részéről: „De
nekünk tisztességes, jóhiszemű, magyar szellemű ellenfeleidnek a Kállay-kormány
presztízse sem hekuba — mondja nagyravaszan, s félig komolyan, hogy m a j d annál
komolyabban folytassa. — Nem tartozunk ahhoz a f a j t a ellenzékhez, amelynek öröm
a kormány minden ballépése s akik egyszerűen sikerüknek könyvelik el a kormány
52

minden sikertelenségét vagy presztízsének csorbulását." 1944 januárjában vagyunk,
s Bajcsy-Zsilinszky jól tudja, hogy a Kállay-kormány politikája csak keserves
ügyeskedés, de azt is tudja, hogy alkudni kell vele, amíg lehet, sőt, törekedni valamilyen tűrhető alku kikényszerítésére, mert ez még mindig magyar kormány.
Ugyanakkor erősödik a meggyőződése, hogy a jelenlegi helyzetnél jobb lenne egy
erőszakos német megszállás. Alig két hónap múlva eldörren az egyetlen fegyver,
Bajcsy-Zsilinszky fegyvere a megszállókkal szemben, az ország becsületének jelképes védelmében, de nagyon is valóságosan megadva — ahogy Illyés írja: „a
gazda válaszát".
Ezután már csak a Zsilinszky-dráma zárójelenete következik, rövid, gyorsan
egymásratorlódó képekben, s aki a drámában idáig jutott, annak a végkifejlet nem
lehet kétséges többé. A németek kezéből — a mentelmi jog érvényére hivatkozva
— kihozza még Zsilinszkyt a Lakatos-kormány. Ám egy utolsó nagy feladatvállalás még hátra van: demokratikus és magyar érzelmű politikusokkal, katonatisztekkel, kommunistákkal és szociáldemokratákkal egységfrontban, élére állni egy megkésett fegyveres ellenállás szerveződésének, egy utolsó, kétségbeesett, szinte irreális
országmentő kísérletnek. Ne vállalta volna? Ennek az életnek mindvégig a vállalás
volt a logikája. A besúgó legfeljebb csak elébe sietett az amúgy is végezni kész
történelemnek. Látjuk a Sopronkőhida felé tartó autóbuszban a fogoly, beszélgető,
vitázó, nótázó Bajcsy-Zsilinszkyt. Szökhetett volna, tanúsítják többen: Tarpa nem
a holttestét, hanem egy nagyszerű politikus valóságos személyét akarta viszontlátni. Markos György azt mondja, nem szökhetett, hisz ugyan hogyan és hová szökhetett volna? Akinek a biztos halál elől kell szöknie és szökni akar, az nem latolgatja, hogy vajon akad-e egy parasztház az erdőn túl, amely befogadja, azt az
élet törvénye decemberben is behajtja az erdőbe. A mártíromság tudatos vállalásának ott a magyarázata „A Magyar Nemzethez" írott röpiratában (1944. november) : „Nem lehet kétséges a nemzet és az ország mai szörnyű helyzetében, hogy
akkora és olyan Magyarországot mondhatunk majd a magunkénak, amekkorát és
aminőt ez utolsó számunkra megnyílt alkalommal a magunk erőfeszítésével, a
magunk véráldozata árán kiharcolunk!" Tudta, Kiss Jánosékat a nyilasok kivégezték már, s ő nem válthatott, nem is akart szerepet váltani. Nem a túlélésben,
hanem a véráldozatban látta a maga utolsó cselekvési lehetőségét akkor is, ha
sejthette, ez a véráldozat kicsinynek mutatkozik majd a jövőt alakítók szemében,
a történelem léptékében. Látjuk a sopronkőhidai cellát, az utolsó úrvacsora fenékig ürített serlegét, az egyik őr kézcsókját és a sintér módra végrehajtott kivégzést.
A „másik" Magyarország politikai vezéralakjából sohasem lehetett a teljes Magyarország kormányzó politikusa.
Nehéz szabadulni a kérdéstől: mi lett volna, ha mégsem ez a vég, ha BajcsyZsilinszky Endre él, amikor megalakul az ú j magyar kormány, ha megéri a felszabadulást? Simonffy András könyvéből, apja elbeszéléséből tudjuk, hogy Moszkvából hazafelé jövet, a vonaton Gerő Ernőnek ennyi szava volt a heroikus kísérlet
tragikus felszámolásáról: „nem tudtak konspirálni az urak." És Almásy Pál így
emlékezik az őt vallató ÁVH-s nyomozó megjegyzésére, jóval később: „a maguk
Zsilinszkyje és Kiss Jánosa is csak amerikai kémek v o l t a k . . . " Mi lett volna a
„szalámitaktika", a koncepciós perek, az ÁVH-terror idején a mindig felszegett
fejű, egyenes gerincű Bajcsy-Zsilinszky Endre sorsa, aki talán csakugyan nem tudott konspirálni? Nem lehet kétséges a válasz. Veres Péternek volt igaza, aki 1945ben, a Parasztpárt kapujában csak ennyit mondott Talpassy Tibornak: „Egy élet
betöltötte hivatását". Egy ember kiállt országa tornácára, amikor idegen fegyveresek és hazai himpellérek dúlták az udvart, jelezve a világnak, hogy itt egy nemzet tart igényt a jövőre.

53

LAGZI

ISTVÁN

1

Harc a germán óriáskígyó ellen
BAJCSY-ZSILINSZKY ENDRE LENGYELORSZÁGGAL KAPCSOLATOS NÉZETEI
AZ 1930-AS ÉVEKBEN
A politikus, a népfrontos és az ellenálló Bajcsy-Zsilinszky Endre alakjával számos munka foglalkozott. Külpolitikai nézeteinek alakulásáról Vígh Károly 1979ben megjelent könyvében olvashatunk. A magam részéről Bajcsy-Zsilinszky Lengyelországgal kapcsolatban — a sajtóban, a Szabadság, a Magyarország és a Független Magyarország hasábjain — napvilágot látott írásainak s parlamenti beszédeinek néhány gondolatát szeretném ismertetni.
Bajcsy-Zsilinszky külpolitikai nézeteiben — 1928-tól — a Drang nach Osten, a
német orientáció elleni küzdelem került az első helyre. Beszédeiben, cikkeiben a
magyar—francia kapcsolatok ú j alapokra helyezése, a szomszéd népekkel való kiegyezés szükségessége, Magyarország Duna-völgyi szerepének visszaszerzése, a „keleti és a nyugati veszedelem" elhárításához szükséges „erős" és „becsületes" szövetséges(ek) keresése vissza-visszatérő motívum. Az európai nagyhatalomnak tartott
Lengyelországnak Bajcsy-Zsilinszky Endre az előbb említett valamennyi kérdésben
rendkívül fontos — olykor irreális — szerepet szánt.
•

A kisantant államok gyűrűjében, Németország és a Szovjetunió közötti térségben Bajcsy-Zsilinszky Endre szerint Magyarország két állam — Olaszország és Lengyelország — „közvetlen" segítségére számíthatott. A földrajzi helyzet — és a történelmi előzmények — miatt Lengyelországot olyan országnak tartotta, mely Magyarországnak „mindenben" erős, megbízható szövetségese lehet. A harmincas években Bajcsy-Zsilinszky mélységesen hitt és egyetértett abban, hogy Lengyelország
— Európában az egyik — meghatározó erő s hathatósan beleszólhat az események
alakulásába. Meggyőződéssel népszerűsítette, hogy „ . . . Európa romjaiból hatalmasan, gyönyörűségesen emelkedett föl a Polonia Restituta, az egységes, a réginél is
imponálóbb méretű Kelet-Európa nagyhatalmává lett Lengyelország biztató jelként
mindazok számára, akiket ártatlanul, igazságtalanul széjjel nyirbáltak a zöld asztalnál."
Bajcsy-Zsilinszky élénk figyelemmel kísérte az európai erőviszonyok alakulását.
Élénken reagált mindenre. Figyelme egyre inkább a német külpolitika agresszív
lépéseire irányult. Az 1934. március 17-én aláírt olasz—osztrák—magyar egyezmény
(az úgynevezett római jegyzőkönyv) utáni hetekben Kánya Kálmán külügyminiszternek a Kölnische Zeitungban megjelent interjújából Bajcsy-Zsilinszky arra következtetett, hogy a római jegyzőkönyvhöz — a „germán óriáskígyó" Németország is
csatlakozni kíván. Parlamenti interpellációjában tiltakozott minden olyan látszat
ellen, mely a Mitteleurópát idézte. Szerinte „ . . . a régi Mitteleuropa visszaállítása
annál kevésbé lehetséges, mert az ú j Közép-Európában már itt van Lengyelország
is, Lengyelországot pedig nem lehet kihagyni." A Szabadság 1934. április 22-én
fontos cikket közölt. Bajcsy-Zsilinszky A római jegyzőkönyvek
védelmében.
Hát
Lengyelország? című írásában a magyar—lengyel kapcsolatok szorosra fűzéséért
szállt síkra. „Ha már egyszer Közép-Európa gondolata nem éppen szerencsés körülmények között így felvetődött, akkor legalább annak az országnak irányában
próbáljunk közép-európai kapcsolódást teremteni... amely felé a magyar külpolitikának elsősorban és mindenek felett a 15 esztendő sok-sok baklövése és sok
54

elmulasztott alkalma tudtával fokozottabban kellene irányítani figyelmét: Lengyelország."
Bajcsy-Zsilinszky a szomszédos országokkal való kapcsolataink rendezését is
— nem teljesen alaptalanul — Lengyelország segítségével képzelte el. „A Dunavölgy rendezése Lengyelország nélkül" címmel megjelent írásában arra a következtetésre jutott, hogy „ . . . csak egy magyar—lengyel és egy olasz—lengyel megegyezés hozhatná Magyarországot abba a helyzetbe és politikai pozícióba, hogy
néhány esztendőre félretehesse a revízió kérdését és egyben megköthesse a maga
keserves, de jóhiszemű és nemzeti becsületét el nem prédáló kompromisszumát a
kisantanttal, helyesebben: a többi dunai országokkal. Az Európa egén gyülekező
viharfelhők láttán, 1938 tavaszán Bajcsy-Zsilinszky Endre még inkább számításba
vette Lengyelországot: „ . . . a lengyel nemzet és a lengyel birodalom teljes erejével
kíván beleszólni a közép-európai kérdésekbe és már jelentkezésével is hatalmas
ellensúlyként nehezedik abba a történelmi serpenyőbe, melyben a Duna-völgy önállósága és benne a szentistváni Magyarország is van."
A német—lengyel megegyezés (1934. január 26.) után a magyar—lengyel kapcsolatokban — kormányszinten is — ú j fejezet kezdődött. 1934 májusában a parlament költségvetési vitájában Milotay István az osztrák, olasz kapcsolatok erősítése mellett, a Lengyelországgal való szövetség gondolatát is felvetette. A magyar
sajtóban egyre több teret szenteltek a magyar—lengyel kapcsolatok népszerűsítésének. A kulturális érintkezések területén jelentős kezdeményezések tanúi lehetünk.
A magyar—lengyel kapcsolatok alakulásában, ápolásában a konjunkturális lehetőségeket, előnyöket felismerő Gömbös miniszterelnök számos lengyelbarát gesztust
tett. (Lengyelországi látogatása — nem tagadható — sokakat megtévesztett, irreális
következtetésekre késztetett.) A kormány egyetértésével a Társadalmi Egyesületek
Szövetségének keretében 1934. május 7-én megalakult a Magyar—Lengyel
Társaság,
melynek egyik elnökhelyettese Bajcsy-Zsilinszky Endre lett. A társaság megalakulása fórumot, lehetőséget, teret biztosított a kapcsolatok ápolására, népszerűsítésére. Ilyen előzmények után a Szabadság 1934. május 20-i számában Bajcsy-Zsilinszky Endre felszólította a kormányt, hogy a németbarát külpolitika helyébe (!)
a magyar—lengyel
politikai és gazdasági együttműködés koncepcióját kell állítani.
Parlamenti felszólalásában is élesen bírálta a kormányt, mert egyoldalú, Magyarország számára előnytelen külpolitikát alakított ki. Bajcsy-Zsilinszky nyíltan megfogalmazta: a németek helyett — a németek ellenében — a jó francia kapcsolatokkal rendelkező baráti országra, Lengyelországra kell támaszkodni. Éppen ezért
a két ország kapcsolatait felül kell vizsgálni, szorosra kell fűzni. „Előbb-utóbb rá
kell jönnünk — írta — . . . nekünk nem a német—magyar
barátság mellé kell barátnak megszerezni Lengyelországot,
hanem a Német Birodalom támogatása
helyébe — mely kétséges úgy gazdasági...
mint politikai szempontból — kell odaállítani a lengyel nagyhatalmat." [Kiemelés tőlem — L. I.]
Bajcsy-Zsilinszky a germán óriáskígyó elleni heroikus küzdelemben Nyugaton
Franciaországra kívánt támaszkodni. A francia kapcsolatoknak rendkívüli jelentőséget tulajdonított. Mélységesen meg volt győződve arról, hogy „ . . . a németek bármilyen rendszerben történelmi ellenségeink, ezért hasznosabb a franciákra támaszkodnunk." Publicisztikájában — a lengyelhez hasonlóan — állandóan visszatérő
gondolat: a magyar külpolitika irányítóinak nem gyengíteni, de erősíteni kell a
francia—magyar kapcsolatokat. Több írásában utalt arra, hogy Franciaországnak
is meg kell változtatni merev magatartását; az első világháború után Franciaország sajnálatosan „rosszul választott", közép(kelet)-európai politikáját elsősorban
Magyarországra kellett volna alapoznia, hiszen mi magyarok vezetésre predesztinált
„katonanemzet" vagyunk. Dernői Kocsis László találó megállapítása szerint BajcsyZsilinszky sokat tevékenykedett annak érdekében, hogy a franciákat meggyőzze: a
Kárpát-medence kulcsa Magyarország. (Erre sajnos a hitleri német diplomácia
hamar rájött.) Magyarország jövőjéért aggódva Bajcsy-Zsilinszky a harmincas évek
közepén a francia—lengyel kapcsolatok időleges lazulását borúlátóan ítélte meg.
55

Ennek ellenére nagy megértést mutatott a Barthou-féle tervet, a keleti paktumot
— valójában a Szovjetunióval való együttműködést — elutasító lengyel külpolitika
iránt. Szenvedélyes hangú cikkében arról írt, hogy a Mitteleurópás álmodozók számára „csillagot rúgatott" a lengyel—francia találkozó Varsóban. Bajcsy-Zsilinszky
szerint Lengyelországot évszázados történelmi tapasztalata meggyőzte arról, hogy
sorsát ne bízza a szerződésekre. Az 1934 elején 10 évre megkötött német—lengyel
szerződést is hasonlóképpen ítélte meg. Németországot „természetes" ellenségnek
tartotta, így a magyar—lengyel együttműködést is a Drang nach Osten elleni küzdelem középpontjába állította.
Bajcsy-Zsilinszky több írásában találkozhatunk azzal a gondolattal, hogy a
német terjeszkedés ellenében Magyarország nyugaton a franciákra, keleten a lengyelekre, délen pedig az olaszokra támaszkodhat. A Gömbös-kormány egyoldalú
németbarát külpolitikáját bírálva Bajcsy-Zsilinszky „A lengyel nagyhatalom"
címmel napvilágot látott írásában megállapította: a lengyelek a német—lengyel szerződés oltárán bölcs előrelátással nem áldozták fel a francia szövetséget. Ellenkezőleg — Bajcsy-Zsilinszky szemében —, Lengyelország szabad kezet verekedett ki
magának lengyel—német, lengyel—csehszlovák, lengyel—szovjet, továbbá a Dunavölgyi országok viszonylatában egyaránt. (Ma már tudjuk, nem a „szabad kéz"
politikájáról volt szó.) Gömbös miniszterelnöknek címezve Bajcsy-Zsilinszky utalt
arra, hogy a magyar külpolitikában nagyobb körültekintésre, helyzetelemzésre, realitásérzékre van szükség. „Gyermeteg elgondolás volt az akár német, akár pedig
bizonyos németbarát magyar körök részéről: arra számítani, hogy most a lengyelek, otthagyva a természetes francia szövetséget, egy természetellenes német szövetségi politikába bonyolódnak majd bele s fejest ugranak a germán óriáskígyó
torkába." A nyugati nagyhatalmak kelet-európai politikája (különösen Magyarország irányában érvényesített magatartása) a „germán óriáskígyó"-t nem félemlítette meg, sőt ösztönözte. Az első áldozatok jajkiáltásai is eredménytelenek voltak.
Az „óriáskígyó" erőben, vakmerőségben gyarapodva, 1939-ben újabb áldozatokat
követelt. Bajcsy-Zsilinszky azon kevesek közé tartozott, akik felismerték: a dunai
kis országok valós vagy vélt ellentétek miatt — vesztükre — egymás ellen politizáltak, többségükben alárendelődtek (gazdasági, politikai értelemben egyaránt) a
német érdekeknek. Bajcsy-Zsilinszky helyesen arra a következtetésre jutott: megérett az idő arra, hogy a dunai kis országok összefogjanak a közös ellenség, a hitleri Németország terjeszkedő politikája ellen. Ezek után nem kevés túlzással megállapította azt, hogy a Duna-völgyi országok közötti „zűrzavar"-ban ténylegesen
csak „ . . . Lengyelország és Magyarország, a lengyel és a magyar nemzet összefogása hozhat igazi változást... a lengyel—magyar szoros együttműködés: ez a dunai
és általában a közép-európai kérdés igazi kulcsa."
Bajcsy-Zsilinszky 1937-ben, majd a következő évben többször foglalkozott a
Magyarországot „körülölelő" országok politikájával. Szóvá tette, hogy a „kisantant
országok" kevés megértést tanúsítottak a magyar problémák iránt s nem h a j l a n a k
a kölcsönös engedményekre. Ebben a helyzetben Lengyelországnak katalizátor szerepet szánt. Sürgette Lengyelország bekapcsolását a Duna-völgyi országok viszonyának rendezésébe. Bízott abban, hogy a szétszabdalt, majd 1918 végén állami
önállóságát visszanyert Lengyelország megérti Magyarország helyzetét, és segítségére siet. Meg volt győződve arról, hogy a magyar követelések a lengyel diplomácia támogatásával kellő nyomatékot kapnak. A Szabadság 1937. november 21-i
számában arról írt, hogy „Mi magyarok minduntalan kell, hogy érezzük: a mai
holtpontról... nem tudunk elmozdulni Lengyelország közreműködése és hathatós
segítsége nélkül."
1938 elején, majd a csehszlovák válság idején a magyar sajtóban is felmerült
a kérdés: Lengyelország közeledik-e a „tengely"-hez? Bajcsy-Zsilinszky 1938 m á r ciusában Józef Beck lengyel külügyminiszter római tárgyalásai után elsősorban a
lengyel külpolitika önállóságára hívta fel a figyelmet.
Bajcsy-Zsilinszky írásaiból, beszédeiből egyértelműen arra következtethetünk,
56

hogy a szövetségeskeresés közben Lengyelország szerepe, lehetősége mértéktelenül
felnagyítódott. A „Lengyelország új dunai külpolitikája" címet viselő cikkben arról
olvashatunk, hogy Trianonban, Magyarország szétdarabolásában szerepet kapott
hatalmak azért érvényesíthették döntésüket, mert akkor még Lengyelország nem
befolyásolhatta az európai politika alakulását:
ha fönnmaradt volna a lengyel
birodalom 1914-ig, aligha törhetett volna ki a világháború, de egészen bizonyos,
hogy Magyarország feldarabolására nem kerülhetett volna sor." A lengyel külpolitikát — a maga magasan lobogó lelkesedésével — „zseniálisnak" és „előrelátónak", „önállónak" és „európainak", az országot „nagyhatalomnak" minősítette. Lengyelország nyugati kapcsolatait példaként állította a magyar diplomácia elé. A
magyar kormány külpolitikáját elmarasztalva arra utalt, hogy „Lengyelország rendezte a maga viszályát tisztán és világosan a szövetséges Franciaországgal, erősen
megjavította barátságos viszonyát a brit birodalommal". Bajcsy-Zsilinszky joggal
kérdezhette: mit tett a magyar kormány? Egyre jobban belebonyolódott a német
hínárba, egyre kevésbé tudott nemet mondani a német „kívánságoknak", a belpolitikában is „indokolatlan" jobboldali tendenciák érvényesültek. Magyarországnak
sem a szomszédos országokkal, sem a nyugati hatalmakkal nem sikerült korrekt
politikai kapcsolatokat kiépíteni. (A kudarcért nem csak a magyar kormányt terhelte felelősség.) Magyarország végül is egyedül maradt. Bajcsy-Zsilinszky — a
lengyel—francia szövetség és a lengyel—angol jóviszony ellenére — úgy vélte, hogy
Lengyelország szintén „egyedül" áll a germán óriáskígyó szomszédságában. Újra
előtérbe került a közös és hasonló sors és egymásrautaltság
gondolata. Szerinte
magyar—lengyel viszonylatban „ . . . évezredes érdekközösség és lelki összhang kínál
szoros, zavartalan és nem keserves kompromisszumokon alapuló együttműködést."
(Eredeti kiemelés — L. I.) Szíve szerint hitte, hogy a „Fehér Sasok Birodalma",
Lengyelország nem hagyja „ . . . Magyarországot elesni a nagy nyugati és keleti világerők ütközőpontján..."
A külső veszedelem növekedése ellenére a belpolitikai élet alakulása egy pillanatra sem maradt ki Bajcsy-Zsilinszky érdeklődési köréből. A fasizmus magyarországi szálláscsinálóinak 1939 februárjában nyíltan kijelentette: „ . . . n e m rendezhetjük be a magyar közéletet idegen kísérletek kipróbálatlan és ködös világnézetének és meg nem állapodott eszmeanyagának kisdedóvójának." A Gömbös- és az
Imrédy-kormányokban való keserű csalódás kapcsán fakadt fel Bajcsy-Zsilinszkyből a kívánság: „ . . . j ö j j ö n hát végre valahára egy magyar vezető államférfi, aki
Szent Istvántól, Kossuthtól és Deák Ferenctől tanul s nem idegen próféták szavait
akarja átültetni a magyar életbe."
Lengyelország jövőjét, a magyar—lengyel kapcsolatok lehetőségeit mérlegelve
Bajcsy-Zsilinszky Endre 1939. március közepén arról írt, hogy a hasonló sorsú, érdekű nemzetek összefogása nélkül a kisebb és nagyobb malomkövek között Magyarország és Lengyelország (is) felmorzsolódik. Bajcsy-Zsilinszky úgy vélte, hogy Magyarország nem veheti fel a harcot a Drang nach Osten ellen, ha „ . . . nincs legalább
egy föltétlen, biztos megalkuvástól mentes szomszédos kapcsolatunk valamely hasonló sorsú és hasonló hivatású nemzettel". Az 1939. március közepén — ú j r a —
létrejött közös magyar—lengyel határt is az előbbi gondolatok jegyében üdvözölte.
A „Megvalósult" című cikkében a rá jellemző optimizmussal, bizakodással arról írt,
hogy „ . . . most a lengyel—magyar szomszédság, testvériség és párhuzamos európai
küldetés belső kompromisszumok nélkül biztosítja számunkra Lengyelország erejét
és Lengyelország számára a magyar erőt". A közös határ jelentőségéről a következőket írta: „ . . . a lengyel nemzet biztonsága és Lengyelország jövője, nagyhatalmisága szélesebb távlatban megoldhatatlan kérdés egy kompromisszummentes déli
határ n é l k ü l . . . " Bizonyos volt abban, hogy a közös határ létrejöttével mindkét
ország kedvezőbb helyzetben veheti fel a harcot a „kis országok létére törő" hatalmakkal.
Az „önállóság" gondolatát Bajcsy-Zsilinszky 1939 tavaszán felemás módon értelmezte. Magyarországnak a Népszövetségből való kilépése után — a Magyaror57

szág 1939. április 16-i számában — írt cikkében azt hangsúlyozta, hogy „ . . . a m a gunk lábán akarunk állni, senkinek sem ígérhetjük meg tehát előre, hogy valamit
teszünk vagy nem teszünk. (...) Mi csakúgy mint Lengyelország elsősorban és
mindenek felett a magunk erejére kell, hogy támaszkodjunk." A Népszavában
a
„Magyar—Lengyel találkozó" című írásban is hasonlóképpen fogalmaztak: „Könynyen lehet, hogy Közép-Európában az egyensúly megtartója, a túlterjeszkedések
gátja az a Lengyelország l e s z . . . amely ma magában hordja a megértés szellemét
minden olyan törekvés iránt amely a szomszéd népeknél a nemzeti önállóság és
függetlenség megőrzésére irányul." A hitleri német diplomácia nyomásának ellenálló, nyugati garanciákat kapott Lengyelországtól Bajcsy-Zsilinszky Endre mindenekelőtt „önálló", „alárendeltség nélküli" külpolitikát, „erős magatartást" várt.
„Magyar érdek az — írta —, hogy a lengyel testvérnemzet úgy intézze el a maga
nagy p r o b l é m á i t . . . hogy a lengyel önvédelem ereje és elszántsága s a lengyel
nagyhatalmi önállóság és a különleges kelet-európai lengyel hivatás m a r a d j o n a
döntő tényező és csak segítő legyen minden garancia."
Bajcsy-Zsilinszky — a kor szellemének megfelelően — Magyarországnak és
Lengyelországnak egyaránt történelmi küldetést tulajdonított, mindkét országban a
kereszténység keleti védőbástyáját látta. Az volt a véleménye, hogy Magyarország
és Lengyelország „ . . . csak addig lehet európai tényező, csak addig maradhat európai
tényező, amíg nem válik semmiféle más erők és hatalmak segédeszközévé..." Mint
magánember és mint politikus — a becsületes, tiszta emberek optimizmusával —
bízott abban, hogy a német—lengyel viszony élesedése ellenére Lengyelország „ . . .
mégis megmaradhat bizonyos »tengelyközi« különleges helyzetében és különleges
küldetésének szabad érvényesítésében . . . Hiszen ma é l v e z i . . . Olaszország és Anglia
bizalmát és együttműködő készségét." Őszintén hitte „ . . . hogy addig nyugodtan alhatunk, míg megvan a mód rá, hogy a testvéri lengyel nemzet egyszerre tarthassa
fenn a maga baráti kapcsolatait a brit és az ú j római birodalommal. Mert addig
nem szakad két ellenséges táborra Európa s addig mindig megvan a lehetősége,
hogy békés kiegyenlítődés révén rendeződnek Európában a rendezetlen ügyek. A
mi ügyünk is. Mert Magyarország még ma is mostohája Európának . . . "
Eckhardt — Bajcsy-Zsilinszkyvel egyetértésben — 1939. augusztus 20-án a m a gyar függetlenségi gondolat jegyében „önvédelemre" és „szervezkedésre" szólította
fel a Kisgazdapártot: „ . . . m e r t ez év március 15-e óta olyan külpolitikai elmélet
jutott központi gondolatként a szomszéd Német birodalomban, amely élettérnek
minősíti Délkelet-Európát, tehát nyilvánvalóan a mi hazánkat is." Majd megjegyezte:
„Vannak barátaink, az olasz, a lengyel. (...) Ha elfogadom, hogy német élettér legyünk, akkor mutassunk ajtót az olaszoknak, mutassunk ajtót a l e n g y e l e k n e k . . . "
A Bajcsy-Zsilinszky Endre által is istenített olasz külpolitika az Anschluss után
egyre inkább alárendelődött a mindenkori német érdekeknek. Külkapcsolataiban
maga is német segítségre szorult. A II. Lengyel Köztársaság állami önállóságának
napjai 1939. augusztus második felében meg voltak számlálva. Európa egén sűrű
politikai viharfelhők gyülekeztek. A magyar politikai ellenzék hiába tekintett az
olaszokra és a lengyelekre. A német terjeszkedés, a készülő agresszió megakadályozása Olaszországnak nem állt érdekében, Lengyelország pedig — egyedül maradva — alulmaradt a germán óriáskígyóval, a megszállókkal vívott küzdelemben.
•

A források és visszaemlékezések arról tanúskodnak, hogy Bajcsy-Zsilinszky
Endre az 1920-as évek végétől saját gondolatait, nézeteit többször is átértékelve,
megváltoztatva, ám következetesen harcolt a német orientáció, a Drang nach Osten
ellen. Az önállóság, a független magyar külpolitika apostola volt. Meggyőződéssel
hitte, hangoztatta, hogy Lengyelország európai nagyhatalom, hadserege a világ egyik
legerősebb hadserege. Olyan ország tehát, melyre a „szétszabdalt" Magyarország
bizton támaszkodhat. A németek ellenében, délen az olaszok, északon a lengyelek
58

segítségében reménykedett. Bízott a franciák jóindulatában s abban, hogy a magyarellenes francia külpolitika alapvetően meg fog változni. Síkraszállt a dunai kis
országok együttműködéséért, a kölcsönös megértést szorgalmazta. Ám az sem tagadható, hogy szívéhez oly közel álló lengyelek (és olaszok) lehetőségeit eltúlozta. Elkerülte a figyelmét, hogy Lengyelország és Magyarország hasonló külgazdasági gondokkal küzdő ország volt. Így a hőn óhajtott magyar—lengyel gazdasági, politikai
együttműködés a gyakorlatban nem helyettesíthette a magyar—német és a lengyel
—német viszonylatokat. Utólag megállapíthatjuk, „nem vette észre", hogy a magyarországihoz sok vonatkozásban hasonló belpolitikai berendezkedésű „konzervatív-reakciós" lengyel kormányok gyakorlati külpolitikája lengyel—csehszlovák, lengyel—szovjet, sőt: lengyel—német vonatkozásban a fasiszta német terjeszkedés malmára hajtotta a vizet. Az azonban tény, hogy a harmincas évek
publicisztikájában,
a polgári ellenzéki törekvésekben,
a magyar—lengyel
összefogás, barátkozás
területén, a Drang nach Osten elleni küzdelemben az egyik legnagyobb hatású, legjelentősebb személyiség, a fokozatosan balra tartó Bajcsy-Zsilinszky
Endre volt.

Barcs Sándor Bajcsy-Zsilinszky Endréről
Barcs Sándor, a Magyar Távirati Iroda nyugalmazott
vezérigazgatója,
országgyűlési képviselő, a Hazafias Népfront elnöksége és az Elnöki
Tanács
tagja, 1939 és 1944 között szoros kapcsolatban állott Bajcsy-Zsilinszky
Endrével. Készülő emlékirataiban
fog vallani ezekről a kapcsolatokról.
Az alábbiakban olyan kérdésekre adott választ a Tiszatáj olvasóínak, amelyek
nem
csupán a mártír politikushoz fűződő emlékeinek
a felidézésére
alkalmasak,
hanem a válaszok számos, eddig nem ismert új vonással gazdagítják a második világháború időszakának
Zsilinszky-portréját.
V. K.
Mikor
Zsilinszky

és milyen körülmények
Endrével?

között,

milyen

célból ismerkedett

meg

Bajcsy-

Későn ismerkedtem meg vele. Nagyon későn. 1939 legvégén Rubletzky Géza,
író, kultúrpolitikus (az ötvenes években a személyi kultusz áldozata lett) vitt el hozzá a
Hangli sörözőbe, a pesti Duna-parton. Ö mutatott be. Rubletzky nem sokkal ezelőtt
tért haza Franciaországból. „Erdélyi és verekedős! De előbb számol tízig!" Ma is
emlékszem erre a „beajánlásra". És a válaszra is. „Te pedig, Géza, még csak számolni sem tudsz!" Jóízű nevetés. Dús fehér haj, meleg kék szem, az áll bal oldalán
újhold alakú vágás. Párbaj emléke — gondolom, de sosem kérdezem meg. Magánügyről szemérmes szólni. Tapintatból kerülök hát minden ilyesfajta érdeklődést.
Csak azt tudom, hogy ez a sebhely mindig fehér marad. Még ha az arc bíborvörössé
is válik. S ez gyakran esik meg, hej de sűrűn!
De hát fontos megokolnom, miért csak ilyen későn kerültem a közelébe. Tanultam. Iskolában, egyetemen. Közben újságírásból tartottam el magam. Nem futotta
az időmből országos politikára, legfeljebb az egyetemre. Ok volt a politikai tartózkodásra az Áchim-ügy is. Én Zsilinszkyt Áchim gyilkosának hittem, csakúgy,
mint más. Később világosított fel Gergely Győző, a Népszava egyik szerkesztője,
akinél tisztább jellemű embert keveset ismertem, hogy Áchim nem az a parasztvezér, akinek én vélem őt. 1912-ben, mint a Friss Űjság munkatársa Gergely Győző
riportsorozatot írt az Áchim-ügyről. Ismeri tehát a történetet a legapróbb részletekig. Elmondta. Utána beültem a Széchényi Könyvtárba és végigolvastam a
cikkeket.
Néhány héttel azelőtt, hogy Rubletzky belém karolt és elvitt a Hangliba, apám
egyik volt váradi tanártársánál, Szabó Dezsőnél, az írónál jártam. Francia nyelvű
könyvet vittem neki, a sajátját, önnön széljegyzeteivel, csodálatos, elkótyavetyélt
váradi könyvtárának egy kallódó darabját. Apám küldte. Két kiselőadást kellett az
öregtől végighallgatnom, majd minden átmenet nélkül Áchimról kezdett beszélni.
Érdekelt. „Orrabukott bálvány" — mondta. Neki ugyanis Áchim bálványa volt.
Áchim veje azonban átadott neki egy kötetre való kéziratot az apósáról. Persze,
véleménykérés céljából. A vastagra növekedett iromány ott hentergett az íróasztalán, mígnem megunva a szerző zaklatásait, egyik i f j ú hívének, Bognár Józsefnek
adta ki a hiteles dokumentumok felhasználásával írt művet, hogy olvassa el és
számoljon be róla. Bognár annyira beszámolt, hogy arra már Szabó Dezső is elolvasta a kéziratot, s a „bálvány" megbukott.
Szóval az Áchim-ügy nálam teljesen rendeződött. De nem intéződtek el politikai fenntartásaim. Ezt meg is lehet érteni, hiszen Váradról eljöttemkor teleszívtam tüdőmet ottani levegővel s minden nyúlfarknyi vakációt Váradon töltöttem,
Ady lapjánál, a Nagyváradi Naplónál, természetesen. A főszerkesztő, akit akkor
Mikes Imrének hívtak, s csak később lett belőle Gallicus, aztán renegát a Szabad
Európánál, rám erőszakolta Szabó Ervint, s ezért csak hálás vagyok neki. összeba60

rátkoztam Bárdos Lászlóval, aki viszont kommunista maradt. Tabéry Géza, ez a
finomtollú, érzékeny lelkű író, aki a bécsi döntés után elment (de facto!) favágónak, Ady és apám barátja, fiaként szeretett, nemkülönben a szabadkőműves, orthodox zsidó, Hegedűs Nándor, aki a bukaresti parlamentben több cikluson át képviselte Véradót, mint a Magyar Párt követe. Zsolt Béla arra oktatott, hogy mi a
citoyen és a burzsoá közti különbség. Otthonom volt a szabadkőműves asztal az
Üjságíró Klubban, és örök szivárványos emlékem a felejthetetlen váradi társaság, magas kultúrájával, nemzetközileg is széles körű olvasottságával, naprakész
külpolitikai értesültségével, emberségével.
Politikailag steril voltam, azt hiszem. Lelkileg taszított, fizikailag undorított a
fasizmus és a magyar ellenforradalom keserű, véres, gyermekkori emléke, mert
éppen akkor Budapesten laktunk. Ez az elszánt baloldaliságom tartott vissza jó
ideig Bajcsy-Zsilinszkytől, akinek az Előőrsből és a Szabadságból ismertem a cikkeit és írásainak vissza-visszatérő nacionalista elemeivel sehogyan sem tudtam
kibékülni. Még abszolút és általánosító németellenességét is nacionalista megnyilvánulásnak tartottam mindaddig, amíg le nem írta, hogy a nácizmust minden
megnyilvánulásával, imperializmusával és embertelenségével együtt ugyanúgy elítéli,
mint Thomas Mann, a német.
Hogyan ítéli meg Bajcsy-Zsilinszky
szerepét az antifasiszta
fronton
belül?
Lehet-e arról beszélni, hogy Zsilinszky volt a központi alakja a független,
demokratikus Magyarországért küzdők
táborának?
Azt hiszem, vitatni sem lehet, hogy „központi alakja" volt az ellenállásnak.
S „vezére" csak azért nem, mert sajnos hiányzott a szervezett és központilag irányított ellenállási mozgalom, amelyet szükség szerint fegyveres akciókra is be
lehetett volna vetni. De hogy tulajdonképpen mindenki a baloldali front vezérének
tekintette, az éppen 1944 őszén nyilvánult meg, amikor a Magyar Nemzeti Felkelés
Felszabadító Bizottságának elnökévé választották meg.
Ami a szerepét illeti, arra nem tudok más találó kifejezést használni, mint azt,
hogy egymaga egy egész intézmény volt. De hadd adjak hitelt a szavaimnak.
Eddig főleg azt soroltam fel, ami távol tartott tőle. Ami pedig leginkább vonzott, az a megalkuvás nélküli tennivágyása, mondjuk ki, forradalmi lendülete volt.
Ez kapott meg néhány nappal Hangli-beli találkozásunk után, amikor meghívott
Szent János téri (a mai Krisztina téri) lakásába. Rubletzky közvetített, mondván,
hogy Bandi bácsi informálódni akar az erdélyi helyzetről. A találkozóra alaposan
felkészültem. Kifaggattam a belpolitikával foglalkozó kollégáimat. Gál György, aki
egy kőnyomatos számára, vidéki lapokból ollózta ki az anyagot, különösen érdekes
információkkal gazdagított. Alaposan memorizáltam az erdélyi politikai és szellemi
élet akkori állapotát, és hosszas töprengés után úgy döntöttem, hogyha személyes
kapcsolatot keres Zsilinszky, akkor Krenner Miklóst, a kolozsvári Ellenzék című
lap főszerkesztőjét, Spectator néven publikáló verzécikkíróját, Kacsó Sándort, a
Brassói Lapok főszerkesztőjét és Balogh Edgár írót fogom figyelmébe ajánlani.
Meglepetésemre azonban azt közölte velem, hogy jugoszláviai út előtt áll. Értesüléseimet azonban nem csak figyelemmel, hanem úgy hallgatta végig, hogy jegyzeteket is készített, amit később sosem tapasztaltam nála. Gál György vidéki hírei kivétel nélkül a parasztság gondjaival, bajaival, nyomorúságával foglalkoztak. Arcizma
többször megrándult, volt úgy, hogy indulatosan elfordította a fejét. „A Krisztusát!
És ez a parasztnyúzó banda nevezi politikáját nemzetinek?!"
Ügy éreztem, illő, ha politikailag közelebbről is bemutatkozom. Nyíltan, kertelés nélkül beszéltem. Ö ezt szerette. Én is. Ami a náci veszélyt illeti, teljesen osztom a nézeteit. Ez minden gondolatunk középpontja, a lét vagy nemlét kérdése.
De ennek a halálos veszedelemnek az elhárítására fel kell készülnünk. Létre kell
hoznunk egy náciellenes frontot a konzervatívoktól egészen a kommunistákig. Én
nem vagyok tagja a kommunista pártnak, de vannak kommunista barátaim, akikkel szoros kapcsolatot tartok, és akikért tűzbe mennék. Ha tettekről van szó, a
náciellenes harcnak ők a legönfeláldozóbb és legmegbízhatóbb harcosai. Márpedig
61

itt tettekre lesz szükség. Nézzen körül! Kik hajlandók a bőrüket a vásárra vinni?
Peyerék? Rassay? A Kisgazdapárt?
Hozzátettem, hogy mindezt nem véletlenül mondom. Írásai fellelkesítenek, de
olykor találkozom bennük olyan elemekkel, amelyek a konzervativizmus sztereotípiái. Ha egy széles körű népfront tervével egyetértünk, akkor azon belül a szövetségeseknek csak azt kellene nézniük, ami összeköti őket, és kerülni kell, ami némelyiküket sértheti. Sűrűn bólintott. Ez szerinte is az egyetlen út.
Pontosan fél 11 óra volt, amikor először léptem át a negyedik emeleti lakás
küszöbét, s valamivel két óra előtt távoztam. Bocsánatot kellett kérnem Mickótól,
az élettárstól. De Bandi bácsi melegen szorította meg a kezem. Kék szeme mosolygott, s szinte simogatott. „Köszönöm, hogy meglátogattál! Örülök, hogy megismerkedtünk!"
Így kezdődött!
Milyen jelentősebb politikai kiállásának volt közelebbről tanúja, és
egyik-másik
akciójában játszott-e ön személyesen is szerepet?
Vegyük először is szorosan vett képviselői munkáját. Beszédeit, memorandumait. Valahol olvastam, hogy ezeknek a memorandumoknak a megírása naivitásra
vall. hiszen tudnia kellett volna, hogy nem érhet el velük semmit. Szerintem éppen
az ilyen okoskodás naiv. Mert Zsilinszky csak a kötelességét teljesítette. Nyilvánvaló ugyanis, hogy mint országgyűlési képviselőnek törvényes kötelezettségei voltak
választóival szemben. Hogyan gyakorolhatta volna ezt a terhes kötelességet, mint
országházi felszólalásokkal? Igen ám, de parlamenti munkáját egyre inkább megbénította a kormányzat! 1941 nyarán például Bárdossy miniszterelnök egyszerűen
bejelentette az Országházban a hadiállapotot a Szovjetunióval. Vitát akkor nem is
indítottak fölötte! Üljön-e ölbe tett kézzel egy olyan képviselő, aki a hadüzenetben
öngyilkos lépést lát? Fel nem szólalhat, mi más lehetősége adódik a memorandum
küldésén túl? Egyébként abban az időben ezt az egyetlen legális lépést kivétel nélkül mindenki helyeselte, aki aktívan vett részt a nácizmus elleni mozgalomban.
Rövidesen tapasztalnom kellett azt is, hogy Zsilinszky magányos farkas. Nem
támaszkodhatott pártjára, a Kisgazdapártra. Ennek objektív okai voltak. Egyrészt
a rendkívül lazán, szinte nem is vezetett Kisgazdapárt nem lehetett alkalmas akciók
megtárgyalására és lefolytatására, másrészt magam is osztottam Zsilinszky véleményét abban, hogy a vezetők, no meg a képviselők is „behúzódtak az eresz alá és
várták a zivatar végét". Zsilinszky dinamizmusa ezt nem bírta el. Ha azonban
magányos farkas volt is, azért minden lépését megkonzultálta barátaival, sokszor
igen hevesen, sőt, felhevülten vitatkozott velük. Ezek a konzultációk leginkább pénteken esténként zajlottak le a Pannónia Szálló vendéglőjének különtermében. Zsilinszky általában csak a témát „dobta be", elemezte a helyzetet, s aztán mindvégig
figyelmesen hallgatott minket. Így volt ez vasárnap délelőttönként ä Modern Kávéház márványasztalai fölött is és már a szorosabban vett baráti kör jelenlétében, a
lakásán. A „napkeleti bölcsek" közül Pethő Sándor sajnos már nem élt, de ott volt
Tombor Jenő és dr. Ajtay József bíró, igen gyakran — főleg, ha katonai témát is
elemeztünk —, Kiss János, akinek Kőszegről kellett felutaznia, és Julier Ferenc, a
fiatalok közül Rubletzky Géza, Talpassy Tibor, Ortutay Gyula, Molnár Sándor,
Kertész Dániel, olykor Kovács Imre, Kállai Gyula és jómagam.
Az első éles vita a háromhatalmi (Németország, Olaszország, Japán) egyezményhez történő magyar csatlakozás körülményei körül folyt. Teleki Pál miniszterelnök elhamarkodva, még a megkötés napján csatlakozott az egyezményhez, de
az Országgyűlés csak hónapok múlva tűzte a témát napirendre. Zsilinszky nagy
beszédre készült. Rubletzky és én azt a feladatot kaptuk tőle, hogy minden elérhető
nemzetközi visszhangot gyűjtsünk össze. Tombor Jenő a háború kilátásait elemezte
számára. Ha rám bízták volna a beszéd végleges formába való öntését, alighanem
változtattam volna rajta, de így is el kellett ismernem, történelmi jelentőségű
munka volt. S amikor már elkészült, Teleki Pál felkérte Zsilinszkyt, hogy álljon el
a felszólalástól. Rubletzky magán kivül kibált: „Teleki nem a mi emberünk, Tele62

kit súlyos bűn terheli! Itt különben sem lehet személyi alapon tárgyalni, itt a
népről, itt a nép sorsáról van szó! Fel kell szólalni!" Az idősebbek ingadoztak. Én
Rubletzky mellé álltam. De Zsilinszky le volt kötelezve Telekinek, mert kizárólag
az ő jóvoltából jelenhetett meg „Helyünk és sorsunk Európában" című könyve, amit
később ugyan Teleki német nyomásra elkoboztatott, de ez csak formális eljárás
volt, mert addigra a könyv jó része elfogyott. Végül is Tombor Jenő kompromisszumát fogadta el Zsilinszky. Hangozzék el a beszéd a külügyi bizottságban. Ha a
cenzúra nem törölné, feltétlenül helyes lenne a Házban is elmondani, de tudjuk,
egy sor sem kerülhetne ki belőle a nyilvánosság elé. Ezért elegendő az, ha a Házban majd csak ellene fog szavazni.
Az idő Rubleztkyt és engem igazolt. Teleki egyre több engedményre kényszerült s végül már nem volt ereje, hogy ellenálljon Horthy, a vezérkar és részben
saját kormánya nyomásának, s a magyar—jugoszláv barátsági szerződést, amelyet
a Ház egyhangúan hagyott jóvá, meg kellett szegnie. Erről már Zsilinszky az ú j
miniszterelnöknek, Bárdossynak készít beadványt, hogy nem sokkal utána, újabb
memorandumot írjon neki. Amikor Bárdossy napirend előtt bejelenti a hadiállapotot a Szovjetunióval (1941. június 27-ét írunk). „A Harmadik Birodalom háborúvesztését biztosra veszem" — állapítja meg Zsilinszky, Bárdossyhoz írt 1941.
augusztus 5-i, újabb memorandumában. Még meggyőzőbben fejti ki ezt a gondolatot a nácik Sztálingrádnál és Kurszknál elszenvedett veresége, valamint Afrikából
történt kiűzésük után, immár Kállay Miklós miniszterelnöknek.
Nem sorolhatok fel minden memorandumot, amelyet a mindenkori miniszterelnöknek vagy Horthynak küldött meg. Csak a kérdésre válaszolva Zsilinszky egyik
fő tevékenységét jellemzem, amelyben több-kevesebb áttétellel magam is részt vettem. Az idő előrehaladtával egyre gyakrabban történt meg, hogy lakásán hallgattam és észrevételeztem memorizálását, amelyben már benne volt egy készülő emlékirat terve.
Hogy mégis többet időzöm egy bizonyos emlékiratánál, annak különös jelentősége van. Mindig bántott az a tudat, hogy Zsilinszky tulajdonképpen önmaga nevében lép fel. Egyre jobban ítéltem el a Kisgazdapárt képviselőit, akik a háború
sorsának fordultáig a „Blitzkrieg" révületében, leforrázva a filmhíradók diadalittas
képsoraitól, behúzták nyakukat, és nemcsak elhatárolták magukat Zsilinszkytől, de
akadtak köztük, akik egyenesen a párt létét veszélyeztető embernek tartották.
Ne kerteljünk! Bajcsy-Zsilinszky fekete bárány volt a Kisgazdapártban. Keserűen
kellett tapasztalnom, hogy parlamenti felszólalásainál minden oldalon megteltek a
padsorok, csak a kisgazdapártiaké maradtak üresen. Volt olyan érzésem, hogy a
párt elnöke és főtitkára is kényszeredetten hallgatta a vezérszónok Zsilinszkyt a
külügyi, vagy a honvédelmi vitában, nem is szólva a bácskai pogrom ügyében
elmondott interpellációjáról. A képviselők közül Csorba János állt ki szívvel-lélekkel mellette. Csoda-e, hogy ilyen körülmények között baráti körben felmerülhetett
az az elképzelés, nem lenne-e helyesebb, ha Zsilinszky átlépne a Szociáldemokrata
Pártba? Ennek a gondolatnak dr. Borbély Mihály, a Franklin Társulat lektora, a
Pannónia-vacsorák és a baráti megbeszélések egyik részvevője volt a fő szószólója.
És Zsilinszky latolgatta ezt a lehetőséget! Kikérte többünk véleményét is. Hozzátette, nem biztos, hogy kedvezően fogadnák, hiszen az köztudott, hogy ő nem
marxista. Én elleneztem ezt a lépést, mert kifelé az egységbontást példázná és
megbénítaná a Kisgazdapártot éppen akkor, amikor valamilyen közös front létrehozása a cél. Néhány nap múlva aztán a Pannónia-vacsorán elhárította a gondolatot.
Én már régen más tervet forgattam a fejemben. Kállai Gyulával alaposan
megbeszéltem a dolgot, igazat adott nekem. Később Szakasits Árpáddal is konzultáltam. ő is helyeselt. Zsilinszkynek bázis kell! A Kisgazdapárt nem az! De közeli
híveinek száma elég nagy ahhoz, hogy legális keretek között megnövekedve, hátvédül szolgáljon. A baráti körnek tehát be kell lépnie a Kisgazdapártba! Ortutay
Gyulával hamar szót értettem. Szükség volt egy öreg kisgazdapárti „bútordarabra",
s ezt Kis József kőnyomatos szerkesztő személyében találtam meg (a már említett
63

Gál György főnöke volt). Négyesben ebédeltünk Tildy Zoltánnal az Országházban,
és Kis József vitte a szót. A párt nem lehet meg eleven budapesti központ nélkül.
Ha a háború után a párt szerepet akar játszani a nagypolitikában, indulnia kell a
fővárosban is. önként adódik egy polgári tagozat létesítésének a gondolata. Ezt most
csak fehér asztal melletti beszélgetés formájában vetjük fel, de szeretnénk, ha ő,
mint pártelnök foglalkozna ezzel az ötlettel, s ha ésszerűnek tartja, tovább is vinné
a párton belül.
Hosszúra nyúlna a polgári tagozat vajúdásáról szólni, tény az, hogy amikor a
párt elfogadta a „Kisgazda-" és a „Földmunkás" jelző mellé a „Polgári-"t is, be
kellett látnom, hogy tervünk csak részben sikerült. Említve ugyanis — a kezdeményező jogán! — Tildynek, hogy okos dolog lenne, ha az ú j tagozat élére BaycsyZsilinszkyt jelölnék ki, a pártelnök ingerülten válaszolt: „Ahhoz olyan pártvezetők
is kellenének, akik ezt a javaslatot elfogadnák. Említs, akár csak egy ilyet is közülük!" így lett a budapesti polgári tagozat elnöke Varga Béla balatonbogiári plébános. A párthelyiségben sem talált számunkra szobát Szentiványi Lajos pártigazgató.
A Nagymező utcában béreltünk ki egy lakást. De erőt jelentettünk! A Kisgazdapárt
egyetlen aktív magja voltunk! Ahogy gyengült a németek pozíciója a frontokon,
olyan mértékben tudtuk befolyásunkat érvényesíteni a pártelnök Tildynél és Nagy
Ferencnél, a főtitkárnál.
1943 nyarán — bár továbbra is Zsilinszky fogalmazásában és az ő kezdeményezésére —, immár a Kisgazdapárt nevében készül el az a memorandum, amelyet
Tildy és Zsilinszky együttesen ad át Kállay miniszterelnöknek. Rubletzky Géza
feladata, hogy az emlékirat külföldre is eljusson, s hogy ott barátaink lefordítsák
és eljuttassák a sajtóhoz. Cikket közöl a dokumentumról az angol, a svájci, a svéd,
a török és a szovjet sajtó (Pravda!) is. Mi jó néhányan pedig vállaljuk az emlékirat lemásolását és itthoni terjesztését.
Persze mai szemmel könnyen felfedezhetünk ebben a memorandumban olyan
gondolatokat, amelyeket sokan már akkor sem osztottunk. De abban a korszakban
a nagy belső terror és a súlyos külső fenyegetés idején „népfrontosan" nehéz lett
volna másként fogalmazni. Ne felejtsük el, hogy egy polgári párt emelt szót, de
lényegileg egy széles körű, antifasiszta blokk keretében.
Munkálkodásához sorolom személyes, szóbeli politikai fellépéseit a kormányzónál, a miniszterelnöknél, a vezérkari főnöknél. Ezekről a látogatásairól előre értesültünk. Tapasztalhattam, milyen lelkiismeretességgel, fegyelmezetten készült fel,
milyen gonddal csoportosította témáit, s milyen megfontolt okoskodással jelölte ki
magának mondandójában a sorrendet.
Mint sok-sok kérelem és panasz közvetítője, állítom, hogy senki sem tett anynyit az üldözöttekért, a lebukott kommunistákért, a munkaszolgálatosok sorsának
javításáért, mint ő. Egyik ilyen igen markáns és ránézve annyira jellemző példaként
hadd álljon itt Hont Ferenc esete, amelyet már 1945-ben megírtam. Hontot a Bácskába hívták be munkaszolgálatra. Egy hét múlva jelentkezett a lakásomon. Megszökött. Elmondta, hogy bezavarják őket a zajló Dunába (januárban!) tutajokat
bontani s utána sorakozó van a metsző, hideg szélben a magas parton. Zörög r a j t u k
a megfagyott ruha s nagy a halálozás. Lelkére kötöttem Honinak, hogy ne mozduljon ki a lakásomból, és hanyatt-homlok rohantam Zsilinszkyhez. Szokás szerint,
mint mindig, ha a gyengébbekkel, a kiszolgáltatottakkal kegyetlenkedtek, nem bírta
ülve végighallgatni a mondókámat, felugrott és gyors léptekkel járkált a lakásban.
Amikor befejeztem, elémlépett. „Hogy hívják azt a gazember parancsnokot?" —
kiabálta és már vörös volt a feje. — „Vitéz Tövisváry" — feleltem s fel voltam
készülve a következő kérdésre (jött is!): „És hogy hívták azelőtt?" „Turner". Káromkodott. Aztán felhívta Horthy kabinetirodáját és azonnali kihallgatást kért.
Majd lecsapta a kagylót, megkérdezte, hol tartózkodik Hont? Válaszomra megnyugodva bólintott és elviharzott. „Várj meg!" — csak ennyit kiáltott az előszobából. S
a munkatábort feloszlatták, a muszosokat hazaengedték és Tövisváry ellen eljárás
indult. Se szeri, se száma a zsidóüldözési ügyeknek, amelyekben eljárt.
Külön fejezetet érdemel a bácskai pogrom ügye. Zsilinszkynek ebben a harcá64

ban — egy fontos láncszem kivételével — elejétől a végéig részt vettem. Zsilinszky
erős délszláv szimpátiája közismert volt, valószínű ez adta az indító okot, hogy a
bácskai szerb vezetők kapcsolatot kerestek vele és rendszeresen tájékoztatták őt az
ottani állapotokról. Popovics Milán képviselő, Csirics Irinej pravoszláv püspök és
az ott élő magyarok közül Deák Leó zombori főispán. Tudtam, hogy jelzéseket kap
bizonyos baljós előkészületekről. 1942. január 15-én hazautaztam Váradra, és 22-én
este jöttem vissza. Felhívtam a szerkesztőséget. Semmi újság. Feltárcsáztam az
MTI-beli kapcsolatomat: semmi különös. Nyugodt lélekkel mentem el vacsorázni a
Kulacsba, a „Közvélemény Asztalához" — ahogy Losonczy Géza térfásan elnevezte
társaságunkat. A fél Népszava, minden baloldali színész, sok keményen harcoló,
bátor újságíró, közéleti emberek, írók, költők, néprajzosok, tudósok jártak ide.
Záróra után mindig más és más lakásba szaladtunk fel, ezúttal József Jolánékhoz.
Hajnalban vetődtem haza. Délelőtt a szerkesztőségi altiszt vert fel: „Tessék sürgősen bejönni Ágai úrhoz!" Mi az ördög történhetett? Ágai, az Újság tulajdonosa,
feldúltan fogadott (nagyon jól értesült ember volt). „Kérem, rohanjon Zsilinszkyhez!
Újvidéken szörnyű pogrom van. Azonnal értesíteni kell őt!"
Taxiba ültem és a Szent János téren kettesével vettem a lépcsőket. Zsilinszky
maga nyitott ajtót. Falfehér volt az arca, vállai meggörnyedtek, sosem láttam enynyire összetörve. Gyorsan elmondtam jövetelem témáját. Legyintett. Késő!
Ekkor tudtam meg, hogy két nappal azelőtt Talpassy Tiborral levelet küldött
Bárdossy miniszterelnök lakására. Tibor személyesen adta át a levelet. Bárdossy
elolvasta, szívélyes volt, megígérte, hogy intézkedik és üdvözletét küldte „Bandinak". Még vissza sem ért Talpassy, máris csengett Zsilinszkynél a telefon. Bárdossy
jelentkezett. Tudomásul vette a levél tartalmát — vagyis azt, hogy Bácskában pogromot készítenek elő — és telefonon intézkedett. Nem lesz semmiféle atrocitás.
(Mint később kiderült, Bárdossy valóban „intézkedett", felhívta Fernbach újvidéki
főispánt — Deák Leó telefonvonalát elvágták! — de Fernbach, mint Zsilinszky
egyébként levelében Bárdossynak megírta, a németek zsoldjában állt.)
Olyasmi csúszott ki a számon, amit Zsilinszky lelkiállapota miatt ma is sajnálok. „De hiszen ismered Bárdossyt! Miért nem Horthyt alarmíroztad?" Még jobban magába roskadt. „Tévedtem. Igaz. De azt írtam Bárdossynak, hogy most bűneiből valamit jóvá tehet. Expiálhat!" Vigasztalan volt.
Azt hiszem, az akkori Országház minden egyes képviselője együttvéve sem végzett annyi munkát, mint amennyit Zsilinszky egyedül, amikor a pogrommal foglalkozott. Foglalkozott? Vergődött! Földhöz vágták újra meg újra. És mégis felkelt és
reménytelen helyzetben is folytatta a harcot. Haza szoktam kísérni a Pannóniavacsorák után. „Te Sándor" — mondta egyik este, kézfogás után, nagyot mosolyogva — „olyanok vagyunk mi ebben az újvidéki ügyben, mint a Csodálatos
mandarin! Nem lehet minket megölni!" Rajongott Bartókért. És a hasonlat telitalálat volt.
Ha már megtörtént a gyalázat, bűnhődjenek a gyilkosok! A nemzet becsületéről
van szó! A tiszt urak ráadásul még fosztogattak is, 4500 embert öltek meg. Horthy
István kormányzóhelyettest tájékoztatta, majd a kormányzótól kért sürgős vizsgálatot. Semmi sem történt! Illetve annyi mégis, hogy 1942 júliusában Popovics Milán
interpellált a Házban és Kállay azonnal válaszolt rá. Mellébeszélt! Olyan állításokat
tett nevetségessé, amelyeket senki nem hangoztatott. Csak a szerb halottak számát
adta meg (az is 3 ezer fölött volt!) és bejelentette, hogy „bizonyos jogsérelmek és
túlkapások" miatt törvényes intézkedéseket tett folyamatba.
Ezt megelőzően kétszer is lent jártunk Gál Görggyel Újvidéken. Egy sereg adattal tértünk vissza. Zsilinszky szinte már helyzavarral küzd, hová tegye a sok dokumentumot? Várjuk a törvényes eljárás lefolytatását, Zsilinszky sürget, figyelmeztet,
hogy a „főbűnösök meg fognak szökni". Semmi. Erre interpellációt jegyez be a
Házban. Kállay kétszer is megkísérli lebeszélni róla. Hiába.
1942. december 2. Ilyen drámai napot sem sokat ért meg fennállása óta a magyar Országház! Zsilinszky interpellál. Az interpellációra — nyugodtan mondhatom
5 Tiszatáj

65

többes számban — felkészülünk. Nem csak ami a leírt beszédet illeti. Mert a szöveget sokszorosítjuk, s ott a helyszínen kezébe nyomom minden szimpatizáns kollégának. A borítékokon lapcímek: Népszava, Magyar Nemzet, Újság, Pesti Hírlap,
Friss Üjság, Pester Lloyd, A mai Nap, 8 órai Újság, Független Magyarország, A
Reggel. Hogy a cenzúra mit fog az interpellációból engedélyezni, az előre sejthető.
Talán még a címét sem! A sajtópáholy első sorában Kállai Gyula, Mihályfi Ernő,
Kóródy Béla (a Friss Újság munkatársa, mártírhalált halt), Parragi György és én,
de a hátunk mögött is csupa jó barát. A padsorok zsúfolva, kivéve persze a Kisgazdapártot. Zsilinszky már az első mondatot sem t u d j a befejezni. A szélsőjobb
üvölt. Megszólal az elnöki viharcsengő. Megint egy be nem fejezett mondat. „Az elnök úr védelmét kérem!" — s Zsilinszky kérése meglehetősen anakronisztikus.
Ekkorra már körülveszik az imrédysta és nyilas képviselők, öklükkel hadonásznak
az orra előtt. Én szétrobbanok az izgalomtól, mert tudom, hogy zsebében csőre
töltött revolver van, s ha rárontanak — ezt ígérte nekem — lőni fog! Zúg a viharcsengő, szinte megsüketülünk tőle. Zsilinszky falfehéren, sajátos, büszke fejtartással
áll az őrjöngő, öklüket rázó, sértegető, artikulátlanul ordító „honatyák" gyűrűjében.
Belefojtották a szót. Tízlépésnyire lehetünk tőle, talán annyira sem. És mi sem
halljuk, mit mond. De nem is nekünk kell hallanunk, hanem Majerszky Sándornak,
a gyorsírónak, aki az utókor számára örökíti meg az oly fontos beszédet.
Lejár a beszédidő. Talán tíz-tizenkét mondatra futotta!
Amikor kijön, gyűrűbe vesszük. Teljesen felzaklatott állapotban van. Egy
darabig senki sem szól. S akkor, Úristen! Bele vájom a körmömet a tenyerembe,
hogy a nagy feszültség után fel ne kacagjak. Mert mi az első mondata? Hozzám
fordul: „Sándor, arra kérlek, írd ki a jegyzőkönyvből azoknak a nevét, akik súlyosan sértegettek!" Ez párbajra gondol! És így is l e t t . . .
Bajcsy-Zsilinszky Endre parlamenten kívüli beszédeiről is szeretnék néhány
szót mondani. 1943 szeptemberében a lokálpatrióta örömével segítettem Nagyváradon
a Kisgazdapárt gyűlésének a megszervezésében. Ha ugyan itt — Váradon! — erre
a „segítségre" egyáltalán szükség lett volna! De ide kellett szervezni Bihar megye
politizáló, antifasiszta érzelmű parasztságát is. Zsilinszky hozzájuk szólt először,
beszéde végén pedig követelte, lépjünk ki abból a háborúból, amelybe Bárdossy
törvénytelenül kényszerítette bele a magyar népet. (Ez volt a kommunisták jelmondata is!) A lelkesedés leírhatatlan volt. Ezután Kolozsváron, m a j d Miskolcon
beszélt a magyar külpolitika időszerű kérdéseiről, és előadását e szavakkal fejezte
be: „Életünket és vérünket a szabad, független, demokratikus Magyarországért!"
Ez is a kommunisták jelmondata volt. Ezt kiabálva állt Schönherz Zoltán is a
bitófa alá. Nem sokkal ezután Zsilinszky találkozót kért Kállaytól. Ott voltam a lakásán,
amikor megbeszélte a randevút. És utána a várbeli siklónál várakoztam rá. Láttam rajta, hogy nagyon felkavarta a beszélgetés. „Dühös volt beszédeid miatt?" —
kérdeztem. Legyintett. „Fütyülök a dühére! Persze, hogy haragudott! De számít ez
ahhoz képest, hogy ez az ember teljesen alkalmatlan a vezetésre. Ez a s a j á t vágyálmainak a rabja. Azt képzeli, hogy a Szovjetuniót egyszerűen ki lehet hagyni
minden számításból. Amiatt pörölt velem a legjobban, hogy én barátságos hangon
szóltam a Szovjetunióról. Mintha ugyan nem mi támadtuk volna meg az oroszokat, ezzel viszonozva több, baráti gesztusukat...
Ez a látogatás a miniszterelnöknél nem azért idegesítette Zsilinszkyt, mert
Kállay élesen támadta őt, hanem mert rádöbbent arra, hogy bizonyos illúziókat
kergetett Kállay személyét illetően.
1943 karácsonyát otthon töltöm. Amikor visszatérek Pestre, Zsilinszky megmutatja Hortyhoz írott levelét az újvidéki ügyben. Kemény. Azzal fejezi be, amit m á r
többször hangoztatott: ha késedelmeskedik az ítélet, a vádlottak meg fognak szökni.
És igaza lesz. Albrecht királyi herceg menekíti ki őket autóján Bécsbe. Zsilinszky
most Kállaynak ir levelet. Felelőssé teszi a szökésért.
Mickó, az élettárs gondosan elrak minden iratot. Egyszer bizonyítékul szolgálhatnak valamilyen ítélőszék előtt.
66

ön, mint újságíró, aki a háború alatt az Újság című napilap vezető
politikai
munkatársa volt, hogyan vélekedik Zsilinszky publicisztikai
munkásságáról?
Kevesen tudják, hogy Bajcsy-Zsilinszky Endre volt a Horthy-korszak egyik legjelentősebb publicistája, aki lapjain (Szózat, Előőrs, Szabadság, Független Magyarország, Szabad Szó) kívül számos újságban megjelentette írásait. Az Újság is ezek
közé tartozott. Nagy visszhangot váltott ki egy egészoldalas interjú, amit az Újság
hasábjain folytattam le vele. (Férfi a fórumon. Bajcsy-Zsilinszky Endre nyilatkozata
a magyar sorskérdésekről. 1943. január 24.)
Rengeteg levél futott be a szerkesztőségbe. Cikket kértünk tőle. Meg is írja:
„Három nemzet: finnek, törökök, magyarok" címmel. A cenzúra törli. Mint minden
más hasonló helyzetben saját cikkeimmel, most is hónom alá csapom a kefelevonatot és rohanok Haeffler Istvánhoz a miniszterelnökségre. Ö gyakran viselkedik
a cenzúránál emberibben velünk, baloldali publicistákkal. Szakasits, Mihályfi, Parragi, Dessewffy, állandó „kliense". Ezúttal azonban semmit sem tehet. „A miniszterelnök úr nagyon haragszik Zsilinszkyre!"
A napilapokban megjelenő írásai közül a legfontosabbnak tartom a Népszavában 1941 karácsonyán napvilágot látott „Kossuth és a magyar külpolitika" című
cikkét. Ennek a karácsonyi számnak a születését végig figyelemmel kísérhettem.
Jeleztem is a Népszava tervét Bajcsy-Zsilinszkynek s így nem érte őt váratlanul
Kállai Gyula felkérése. Szívesen vállalta. Ez a Népszava-szám a magyar ellenállás,
a népfrontos politika egyik legkiemelkedőbb történelmi megnyilatkozása volt.
A Magyar Nemzetben és a Szabad Szóban olvashattuk még Zsilinszky cikkeit. De
valójában 1942 és 1944 között a cenzúra elnémította őt, mint publicistát.
A háború alatt nagy fejlődésen ment keresztül Zsilinszky publicisztikája. Ennek
sok oka volt. Talán mindenekelőtt környezetének gyors változása, az a tény, hogy
a minden tiszteletet megérdemlő „napkeleti bölcsek" mellett felbukkant a radikális
fiatalokból összeállt gárda (Rubletzky, Ortutay, Borbély Mihály, jómagam és sokan
mások), barátságot kötött a kommunista Kállai Gyulával, s talán elsőnek kellett
volna említenem a náci veszély drámai közeledését, a Szovjetunió szerepének mindjobban erősödő fontosságát. Nem vetkőzte le teljesen a nacionalista vonásokat.
Mennyit vitatkoztam vele például arról a rögeszméjéről, hogy „csak a magyarságnak van államalkotó képessége a Duna-medencében", amely egyébként igen jó
koncepcióját, a dunai népek konföderációját gyengítette.
Mi a véleménye önnek Zsilinszky társadalompolitikai
nézeteiről?
Ez nagyon bonyolult kérdés. Marxista szemüvegen át nézve Zsilinszky polgári
politikus, sok olyan dzsentroid, konzervatív beütéssel, amely engem gyakran hozott
zavarba. Itt van például a párbaj. Véletlenül ugyanabban a cellában ült párbajvétség miatt, amelybe később a németek dobták be. És mindenek ellenére utálta osztályát. Még az arisztokráciát is többre tartotta. Szerinte — és ez így volt — a
mágnások a német kérdésben tisztességesebben viselkedtek, mint „az elsvábosodott,
Hitler-imádat révületébe esett középosztály". Ö volt az, aki 1943 őszén felemelte
szavát a Kisgazdapártnak a Demokratikus Polgári Szövetséghez történő csatlakozása ellen, és 1944 februárjában a pártértekezleten indítványt tett a Szociáldemokrata Párttal, illetve a munkásosztállyal kötött egyezmény megszilárdítása érdekében. Ezt el is fogadták. Azt hiszem, oka volt ennek a szemléletnek permanens szegénysége is. Magamról tudom, hogy az üres gyomor megtanít más szemmel nézni a
világot. „El sem tudod képzelni, milyen gyakran ebédeltem zsíros kenyeret kovászos
uborkával" — mondogatta nekem.
Sokan megkérdezik tőlem, mi lett volna a sorsa, ha megéri a felszabadulást?
Válaszom egyértelmű: tragikus! De nem a társadalmi reformok miatt. Neki aztán
igazán nem f á j t volna az ipari nagytőke államosítása. Hadd mondjak el erről egy
történetet. Jelentkezett egyszer Horthynál kihallgatásra, aki üzent, hogy Gödöllőn
fogadja. „Hogy mész ki Gödöllőre, Bandi?" — kérdezték tőle a „napkeleti bölcsek".
Csodálkozott. „Hogy? Hát Hévvel! Nekem nincs pénzem taxira!" A „napkeletiek"
megállapították, hogy oda nem lehet taxival sem menni, oda magánautó kell. Fel5*

67

fortyant. „Márpedig én nem ülök be azoknak az autójába, akik átengednének
nekem egyet egy délutánra!"
Ismertem abszolút radikális véleményét a földreformról. Egyszer a Parlament
folyosóján, a pamlagon ülve, Kéthly Anna évődött vele. Kéthly okos asszony
volt, sokat olvasott, sokat tudott. „Maga, Zsilinszky, tulajdonképpen hová skatulyázható? Én népiesnek mondanám." Zsilinszky mosolygott. „Ha most ezzel azt
mondja, hogy számomra a társadalomban csak a parasztság létezik, akkor alaposan
téved. A munkásságot ugyanúgy tisztelem és szeretem. De a munkásság, m á r úgy
ahogy, meg tudja védeni magát. Állnak mögötte. Áll a munkásmozgalmi tradíció,
a szakszervezeti mozgalom, a szervezkedő készség és nem utolsósorban a maga
pártja, a Szociáldemokrata Párt. De a parasztság reménytelenül ki van szolgáltatva,
szörnyű terror alatt él és nincs senki, aki felkarolná szánalmas sorsát. Nem tud
szervezkedni és nincs hatékony, segítőképes pártja, nem ismeri a szakszervezeti
mozgalmat. Ezért tűnik úgy, hogy én csak a parasztságért állok ki, helyesebben:
ezért szólok én a parasztság érdekében." Kéthly Anna bólogatott. „Jó, és mi az
elképzelése a földreformról? Várjon, én most nem a parasztság oldaláról teszem
fel a kérdést, mert azt elképzelem, hogy maga ebben szélsőséges, hanem a földbirtokosok vonatkozásában. Mennyi földet hagyna meg nekik?" Zsilinszky rázta a
fejét. „Nem tudom!" Kéthly erősködött. „Hogy-hogy nem t u d j a ? Ezt nyilván tudnia
kell!" — „Nem kell tudnom! Mert a földbirtokosok azt kapják majd, ami marad.
Először a parasztság földigényét kell kielégíteni!" (Egy 1930-ban, még a nemzeti
radikalizmusról szóló pártprogramjában 500 katasztrális holdat jelölt meg birtokhatárnak !)
Zsilinszky közismerten sokat fáradozott a politikai és faji okokból
üldözöttek
védelme érdekében. A Schönherz-ügyben
tanúsított kiállásán kívül, számos
esetben
interveniált
a letartóztatott
kommunisták
és általában a baloldaliak
érdekében,
kiemelkedő szerepet vállalt a lengyel menekültek megfelelő bánásmódjának
biztosításáért, a bácskai ügyben, a szerbek és a zsidók védelméért stb. Csonkán
megmaradt hagyatékában is mintegy 157 bebörtönzött vagy egyéb módon üldözött
személy ügyeire bukkanhatunk.
Zsilinszkynek
erről a tevékenységéről
milyen
emlékei
vannak?
Ezekről, fő tevékenységeiről szólva, már eléggé részletesen beszéltem. Csak anynyit tehetek hozzá, hogy Zsilinszkynek valóságos „mentőhálózata" verbuválódott
össze. Minden ügyben volt kihez fordulnia. Olyanokhoz, akiknek a segítségére számíthatott. Az említett 157 ügynél, még egy esztendő alatt is többel volt dolga.
Nem lehet elfogódottság nélkül szólni arról, amit a lebukott kommunistákért
tett. A minden addigi brutalitást felülmúló kínvallatások részletei szinte beteggé
tették. Amikor pedig elmondtam, hogy a kommunista nők vagináját elektromos
árammal égetik és testükön égő cigaretta csonkot nyomnak el, felháborodása nem
ismert határt. Minden ügyben eljárt. Sok lebukott kiszabadult. Hogy ebben volt-e
neki valami szerepe, nem tudhatom. Különösen sokat fáradozott Borkanyuk Elek és
— ez már elég széles körben ismert — Schönherz Zoltán érdekében. A híres bírósági tárgyalás után, amelyben tanúként Schönherz mellett vallott, optimista volt.
Schönherz kivégzése egészen megrázta. Napokig ez volt a témája. „így hal meg egy
igazi hazafi!" — hajtogatta, majd később Szombathelyi vezérkari főnöknek személyesen a fejére olvasta Schönherz kivégzését. (A vezérkari főnök különbírósága
hozta meg a halálos ítéletet.)
Ismeretes, hogy Bajcsy-Zsilinszky
Endre pisztolytüzzel
fogadta 1944. március
19-én a lakásába törő német megszállókat. Az már kevéssé ismert, hogy amikor a
több sebből vérző Zsilinszkyt a Gestapo a német hajózási társaság: a DDSG pincéjébe szállította, ott ön is jelen volt. Ezekről a napokról milyen emléket
őriz
magában?
Azt hiszem, ez a téma megérdemli, hogy részletesebben beszéljek róla. Vissza
kell térnem 1944 márciusába, amikor a megszállás lehetősége m á r itt kopogtatott
68

az ajtónkon. Még egyszer, utoljára ír Kállaynak. Semmit sem remél tőle. De ezt
a levelét is fontos politikai dokumentumnak tekinti. Természetesen fegyveres ellenállást javasol. Két nappal a német megszállás előtt, Tildy unszolására felmennek Kállayhoz. Kállay „megnyugtatja" őket. Ez már Tildynek sem elég. Javaslatára felkeresik Keresztes-Fiseher belügyminisztert, aki kijelenti nekik, hogy német megszállás esetén a csendőrség és a rendőrség ellent fog állni. Ez a két alakulat az ő kezében van. Zsilinszky minderről még beszámol 17-én este a Pannónia-vacsorán.
Kállayra csak legyint. De mintha bízna Keresztes-Fischerben. A hangulat igen
feszült. Különösen közte és Kiss János között. Zsilinszky ingerült tőmondatokat vág
a nyugalmazott altábornagyhoz, aki nagyokat nyel. Ez szokatlan jelenség, hiszen
annyira tisztelik egymást.
Kint a Rákóczi úton vaksötét fogad, a háború miatt kötelező a sötétítés, ö t e n
állunk egy „kupacban": Talpassy, Rubletzky (de ők hamar elköszönnek), Kiss János,
Zsilinszky és én. Amikor hármasban maradunk, Kiss János mentegetődzik. „Meg
kell értened, Bandi, hogy nyugállományból szervezni nehéz. Nem vagyok kész. Nem
tudom garantálni az ellenállást, de az ellenkezőjét sem állítom. Rövid volt az idő!"
Elbúcsúzunk. „Ha kezet emelnek rám, én tudni fogom a kötelességem!" — így Zsilinszky. Ezzel válnak el.
Ez a mondat cseng a fülemben, nem tudok tőle szabadulni, amikor szokásomhoz híven a Kossuth utcán és az Erzsébet-hídon át kísérem haza. Szótlanul. Ha
visszaadta Tombor Jenőnek azt a pisztolyt, amelyet a bácskai interpelláció idejére
kért tőle kölcsön, akkor is maradt neki egy otthon. Ezt nemrégiben vette. A parlament gondoskodott róla, hogy a képviselőknek legyen pisztolyuk. Ha viszont Tombor
revolvere még nem került vissza tulajdonosához, akkor két fegyvere is van. Ezen
füstölögtem magamban. Hogy ő mire gondolt, csak sejthettem.
Néhány lépésnyire a Szent János téri kaputól megjegyeztem: „Bandi bácsi, mi
semmit sem érünk egy halott vezérrel. Ha valóban bekövetkezik a megszállás,
nekünk bujkálnunk kell. S ezt nem lehet személyes ügynek tekinteni!" Dolgozott
benne az indulat, ebben biztos voltam. Felfortyant. „Csak nem fogok a saját hazámban, mentelmi joggal a hátam mögött, a németektől elbujdosni?!" Éreztem,
robbanni fog. Számoltam tízig, ahogy Rubletzky mondta, aztán szája íze szerint
válaszoltam: „Bandi bácsi, ebben a hazában az elmúlt évszázadok alatt sokan bujdostak már. És nem is akármilyen emberek!" Ez hatott. Lenyelte a mérgét. „Ahhoz
fel kell készülni, Sándorkám! Én nem vagyok rá egyáltalán felkészülve."
Kezet fogtunk és elváltunk.
Március 19-én reggel a háziak vernek fel. Itt vannak a németek! Rohanok a
Nemzeti Színházhoz, tudom, Major Tamás oda készült. Hajnaltájt váltam el tőle.
Nincs bent. Gyors telefonok. Sem Zsilinszky, sem Kállai Gyula nem válaszol.
Haza! Otthon rámront két fegyveres SS és egy volksbundista civil. A Széchenyi
rakparta, a DDSG hajózási társaság óvóhelyére visznek. Csupa idegen (lengyelek),
alig egy-két ismerős. Hordágyon, állig betakarva hoznak valakit. Fehér haj, mozdulatlan, falfehér arc, csukott szem. A falnál kell állni, de lassan, észrevétlenül
közeledek hozzá. Ha él — mert az sem lehetetlen, hogy halott! — talán közölni
akar valamit. Nem tévedek, kinyitja a szemét és int vele. Megismert. Aztán csukott szemmel súgja: „Bauchschuss!" Haslövés. Németül. Talán arra gondol, ha az
őr meghallja, ne legyen belőle bajom. Később tudom meg, hogy volt egy váll-lövése is.
Májusban pillantom meg ismét, a Fő utcai fogházban. Ült a folyosón és csuklójáról bandázst tekertek le. öngyilkosságot kísérelt meg, mert barátairól vallatták.
Egyik cellatársa éjjel vértócsába lépett, ő fedezte fel az öngyilkossági kísérletet.
Aztán áthozzák a mi cellánkba, a 432-esbe, tizennegyediknek. Két hónapig vagyunk
együtt.
Fő témánk az ellenállás csődje. Mit kellett volna másként tenni? Mit hibáztunk el? Mindig arra a következtetésre jutott, hogy nem volt más út: a hadsereget kellett Horthyn és Kállayn keresztül megközelíteni. A technikailag legkorszerűbben felszerelt német hadigépezettel csak a katonai erő tudott volna ideig69

óráig szembeszállni. Keresztes-Fischer ígérete a kis csoportokban szétszórt,
könnyű kézifegyverekkel ellátott csendőri-rendőri ellenállásról még akkor is naiv
elképzelés lett volna, ha ezek az alakulatok valójában az ő kezében lettek volna.
Ugyanez az okoskodás állt volna egy népfelkelés esetére is. Mindkét akciót csak
párhuzamosan lehetett volna megvalósítani a hadsereg ellenállásával. Akkor nem
lett volna megoldhatatlan gond a fegyverek megszerzése sem egy népfelkelés
céljaira..
Ezért harcolt Zsilinszky hajthatatlanul a hadseregért. A hadsereg megtisztításáért, eltávolítva a németimádó tiszteket. A németellenes honvédelmi miniszter és
vezérkari főnök kinevezéséért. Mindhiába. Túl sokáig hitt Horthy és Kállay németellenes szólamaiban, amelyek négyszemközti beszélgetések alatt hangzottak el. Nem
tételezte fel, hogy a kormányzó, csakúgy, mint a miniszterelnök, önmagát a k a r j a
átmenteni, s még akkor is húzza-halasztja a döntést, amikor már régen szertefoszlott az angolszász megszállás délibábja, és az ellenállás a nemzet számára m á r
létkérdés volt. Horthy bűnt követett el, amikor március 19-én lemondott a fegyveres ellenállásról, harcról és beadta a derekát.
Le-fel járt a cellában. „A béketárgyalásokon ismét ott fogunk ülni a vádlottak
padján. Megint egy olyan világháború után, amelyben eleve semmit sem nyerhettünk, de mindent elveszthetünk!"
Később a börtönben csodálatosan lehiggadt. Indulatait már csak pribékjei számára tartotta fönn. Goromba és provokatív volt velük. Előfordult olyan eset, amikor azt hittem, ott verik agyon a szemünk láttára. Ehelyett meghunyászkodtak. Rá
kellett jönnöm, hogy imponál nekik.
Egyik reggel odaült mellém a priccsre. „Már napok óta gondolkozom valamin.
Ügy döntöttem, kikérem a te véleményedet is. Ismered az én személyes helyzetemet és viszonyomat Mickóval. Tombor Jenő már évekkel ezelőtt szóba hozta, hogy
el kellene vennem feleségül. De én megmagyaráztam neki, hogy ez részemről nagy
felelőtlenség lenne. Az én vesszőfutásos, űzött vadhoz hasonlatos életem egy lyukas
petákot sem ér. Az ilyen embernek nem szabad családot alapítania. Most azonban
merőben más a helyzet. Engem ezek előbb-utóbb kivégeznek. És mi m a r a d utánam? Az a néhány olcsó bútor? Mickó öreg korára koldusbotra juthat. Ha azonban elvenném feleségül, akkor fel merem tételezni, hogy a demokratikus utókor
nem fogja hagyni az özvegyemet nélkülözni. Mit szólnál hozzá, ha írnék a Sakálnak
egy kérvényt? (Sakálnak neveztük a folyton üvöltöző börtönparancsnokot) és megkérném, engedélyezzék nekem a házasságkötést itt a rabkápolnában?
Helyeseltem. Mert mi baj történhet belőle az elutasításon kívül? Semmi. Mickóval szemben pedig valóban méltányos és emberi a döntés. Egyébként ez volt az
első és utolsó alkalom, amikor személyes ügyéről egyáltalán említést tett.
Hogyan él önben annyi év után Bajcsy-Zsilinszky
alakja? Milyen portrét
tudna
felvázolni a mártír
politikusról?
Keményebb és tisztább karaktert nem ismertem nála. Kősziklánál biztosabban
lehetett a szavára építeni. Már-már rátarti önérzetességéről legendák keringtek.
Lobbanékonysága makacssággal párosult, de idővel meg lehetett győzni. Meg nem
alkuvó ellenfél tudott lenni, de győzelmeit sohasem használta fel a legyőzöttel
szemben. Emócionálisan befolyásolható volt. Egyszer Horthyhoz „kivont szablyával"
rohant el kihallgatásra. „Piros fejjel" — ahogy mi mondtuk. S amikor belépett és
kezet szorítottak, Horthy megsimogatta a haját. „De megfehéredtél, Bandikám!"
Erre azonnal kizökkent a szerepéből. Elmondta ugyan, amit akart, de m á r „lejjebb
vette a hangot". Gyakori együttlétünk alatt soha, egyetlen egyszer sem beszélt
egyéni aspirációiról. Hogy ezt szeretné vagy azt szeretné személyes életében elérn i . . . Balatoni telkét bérelte. Nevetve mondogatta: „Én vagyok Magyarországon az
egyetlen törpebérlő." Gyakran volt elfogult ellenfeleivel, s ugyanilyen gyakran értékelte túl barátait vagy vélt barátait. Ezért kellett olykor csalódnia. Sok romantikus
vonás volt történelemszemléletében és mindennapos cselekedeteiben is. A becsületszó, a tiszti kardbojt, a párbaj, a nők szinte középkori felmagasztalása Zsilinsz70

kynél a tabuk közé tartozott. Bizony, az élet jó néhány apró dolgában erősen konzervatív elveket vallott. Döntéseit legtöbbször elismeréssel kellett fogadni. Nagyszerűen tudott összesíteni, s ilyenkor a végső analízisben ki-ki megtalálta a saját
épkézláb gondolatát is. Kínosan szerette a tisztaságot, kifogástalanul, bár nem a
divat szerint öltözött. Pontossága vetekedett az óráéval.
Nem tudtam szabadulni sohasem egy bennem most is bujkáló megfogalmazástól.
Jókai regényéből kelt életre, mint Kőszívű ember. Valaki azt írta róla, hogy egy
Jókai-hős volt a huszadik században . . .
Az ön tapasztalatai alapján, személy szerint kik voltak Zsilinszky politikai és
történelmi
eszményképei?
Erre nagyon könnyen tudok válaszolni. Mindenekelőtt: Zrínyi, a költő. „Az török
áfium ellen való orvosság" mindig kéznél volt nála. Egyszer, amikor a börtönben igen
nekikeseredett, ezzel vidítottam fel: „Ugye jól jönne most Zrínyi? De nem hoztad
be magaddal!" Felnevetett. „Nem kell! Itt van!" — és a fejére mutatott. Mélységesen tisztelte a fontolva haladó, bölcs és puritán Kölcseyt, sok történetet tudott
róla s ezeket szívesen mesélte. Adyért rajongott. Politikai eszményképe — kell-e
mondanom? — Kossuth Lajos volt.
Véleménye szerint mi okozta azt, hogy a felszabadulás utáni rövid periódust
leszámítva, Bajcsy-Zsilinszky
Endre nem foglalhatta el méltó helyét legújabb kori
történelmünkben
és népünk tudatában, mint amilyet tettei alapján
megérdemelt
volna? Mivel magyarázható, hogy az antifasiszta küzdelem eme központi
alakjának,
aki előbb politikai eszközökkel, majd 1944 őszén a Magyar Nemzeti Felkelés Felszabadító Bizottságának elnökeként kommunista szövetségben, a fegyveres
ellenállást is vállalva — mint Illyés Gyula írja róla — maga volt a „magyarság úgy jelképileg, hogy mégis valóságosan", és mégis ennek a férfiúnak mindmáig
nincs
szobra
Budapesten?
Nem is tudom, nem is értem, miért nincs szobra. Én, magamban már régen
felállítottam a szobrát. Amikor utoljára fogtunk kezet, akkor mondta: „Sándorkám, ne vedd tolakodásnak, de ha élni fogok, szívesen vállalom első gyermekednél
a komaságot!" Megköszöntem. Sajnos, ígéretét nem válthatta valóra. De elsőszülött
fiamat Endrének hívják.
1981. november

M1%f lli'l • ^
NAGY

IMRE:

SINKA

ISTVÁN

71

TÓTH

BÉLA

Tiszajárás
KIK, MIK?

25.

Halászommal a ringó ladikban ülve osztottuk gólyaélményekkel telirajzolt kártyáinkat. Nem udvariasságból, sem egymást okosságban felülmúlni akaró törekvésektől sarkantyúzva, de még a bor se hajtotta eszünk malmát. Hanem pár órai
vele együtt mulatásomból bölcsen beláttam, hogy van az én beszélő társam olyan
bolondos, mint jómagam. Neki sem kell ahhoz innia, hogy megrészegedjen az emlékeitől, az átélt szépségektől, szomorúságoktól, az élet mámoros nedűjétől.
Szava tódulásában magamra ismerve az is fölsejdült előttem, ez veszedelmesebb szenvedély, mint az italozás. Abból ki lehet józanodni. Az élet bódulatából
soha! De hát erről szót se! Nem egymás dicséretében versenyeztünk, kölcsönösködtünk. Gólyáztunk.
Zoli csak testi mivoltában, kerekre nyílt szemével tanúsította, hogy velünk tart,
amúgy gondolatban, tán a gólyák téli szállásainál is messzibb.
A halász osztotta a lapot.
— Azért magát sem a gólya költötte!
— Tán nem, de a rokonságot nem tagadom meg tőlük.
Szülőföldem kiskoromban sem várta terített asztalával a gólyákat. A szurokfekete föld ugyan évszázadokkal korábban teli lehetett a Maros fattyú medreinek,
ereinek, tavainak vízrónáival, az akkori gólyák régóta ismerhették a tájat. Hanem
azok ivadékai közül már csak két pár tudta a hozzánk vezető utat.
Egyik ott lakott a kertlábunkban, az öreg Ürge Miska határi csősz szalmafedelű háza kéményén. Azok március közepi érkezésén úgy tudtunk mi gyerekek
örülni, az egész iskolát fölbolydítottuk érkeztük hírével.
Látványuk drágább volt, mint az álmunkban talált kincs. Tudtuk korán korábbi álmunkból, hogy már egyszer álmodtunk ilyet, mire fölébredtünk, elhessent
a szerencse. De most szorítsunk! És szorítottunk nagy vigyázásunkban a madaraknak. Az első napokban csak lábujjhegyen közelítettük a roskatag házat, s örömünket nem adtuk volna egy vak lóért. Hanem az öreg Ürge, meg a szabadkémény
füstjétől vaksi felesége úgy örült, mint mi. Örákat ültek az udvari lócán, nézték
őket. Suttogva kérdeztük:
— A tavalyiak?
— Hát melyikek volnának! A mieink! A szavuk járásáról, lábuk emeléséről,
szárnyuk suhanásáről, köszönő kelepelésükről megismerem őket. Ahogy falum harangjának szavát száz faluéból kihallom, hát a gólyáinkét? ötvenéves ez a fészkük.
Lehetne öregebb, mert volt. De az előző ház meggyulladott, vele égett a fészek.
Üres volt már, szerencsére.
Ha kocsira raknám házukat, kitenne egy vendégrudas rakományt. Ahogy megjönnek, mindig tesznek hozzá. Tudják a címünket. Nemcsak a falu nevét, házunk
számát is. Néha hajnalra érkeznek. Mikor hogy jön ki nekik a lépés. Reggel megébredek, megyek az udvarra, rám köszönnek a cakók. Én meg kalaplevéve viszsza. Megjöttetek? Megismernek, ahogy én őket. Mondhatjuk, hogy személyes ismeretségben vagyunk, a családhoz tartoznak. A gagó értelmes, hűséges, akár a jó
72

kutya. El nem téveszti, hagyja a fészkét, ha csak nem üldözik, vagy valami baj,
halál nem éri. A mostaniak majdnem húsz éve ide járnak. Ha elvesznek, nem
tudom, hagyatkoztak-e utódaiknak, hogy csak jöjjenek erre a háztetőre, jó helyük
lesz nálunk.
Igaz, talán tudják, hogy várjuk őket. Ö, milyen legyöngülten jönnek néha. Ha
viharok, jeges és ólmos esők szakadnak rájuk az úton. Ha zord az idő, itthon sem
kaphatnak legelőre. Napokon át csak támolyognak. Ülnek szemben egymásnak, a
szájukat alig tudják kinyitni. Ilyenkor egy kis csirkebelet, nyúlbelsőséget, főzött
répát rakok a szénvonóra, föl tűzöm eléjük az ereszet tetejére. Kedveskedek nekik,
ha hideg tavaszokra érnek. Amikor még alszik a bogárság. Nem talál élelmet a
szegény. Koldul. Reggelente rám köszönnek. Hol az egyik, hol a másik. Néha ketten
is egyszerre. Kínálásaimat nem vetik meg. Lekelepelnek rám. Valósággal leszólnak
a kéményről. Nem csoda. Apámék apjáék is ezt a házat lakták. És tán a mostani
gólyák nagyapjáék is, fölfelé a csillagos égig.
Legendákat, kitalálásokat, a gólya természetétől idegen zagyvaságokat az öreg
Ürge soha ki nem ejtett a száján. Minek is tette volna. Tudott valóságos históriát
eleget. Éveinek röptével gólyaérkezéskor, ahogy nagy zajgással beseregeltünk az
udvarukba, pisszre intett bennünket, s mintha feleségének mondta volna, nekünk
adta értésünkre a piros csőrűekről való tapasztalásait.
Amikor sáros tollazattal érkeznek, abban az évben jó termésre szabad gondolni. Hanem, mikor kifürödve, csillogó fehérben, feketében jönnek, bizony szoronghat a határi csősz, a madarak sok ős tapasztalata után megjövendölik, hogy ilyenkor szűken fizet az esztendő. Tudnivaló, hegy ez nem a madarakon múlik. S ha
rossz a termés, az a határi csőszt mindenkinél előbb megsuhintja, koplaltatja,
Ahogy a pap az oltárról él, úgy a csősz a határból. Különben neki sárgul az első
cső kukorica, neki mézesedik az első dinnye.
És a gólyák kora gyermekségünkben ott éltek az eszünk alján. Olyankor is, ha
éppen a telet töltötték Afrika csücskeiben, messzi. Havas farsangokon kerekedő
lakodalmakban százféleképp előpántlikázódtak a gólyanóták:
„ . . . rég megmondtam ne j á r j le a tóra . . . "
S a százegyedik is róluk:
„Mindig fürdik a gólya, mégis sáros a t o l l a . . . "
Iskolán kívül a magunk örömére kiáltottunk föl hozzájuk versikéket, ha suhanni
láttuk őket. Később egynémelyikét Bálint Sándor gyűjtésében is föltalálhattam
ezeknek a csacskaságoknak:
Gólya, gólya, gilice mit vöszöl a szádban?
Szőröcskét, szőröcskét. Minek az a szőröcske?
Szitát kötögetni. Minek az a szita?
Korpát szitálgatni. Minek az a korpa?
Disznót hizlalgatni. Minek az a disznó?
Kocsit kenyögetni. Minek az a kocsi?
Szálfákat hordani. Minek az a szálfa?
Deszkákat csinálni. Minek az a deszka?
Kis házat csinálni. Minek az a kis ház?
Legényöket, lányokat bele hívogatni, abban
táncolgatni.
A madarak ilyenkor fél szemmel bámultak ránk, kinyújtott nyakukat csak
olyankor mozdították, ha a másik szemükkel is meg akartak bennünket nézni.
Készültünk-e a fogadásukra? Nem tudom már. De ha a tavasz korai mezőit jártuk, és sárga virágú gólyahírre leltünk, az posta volt nekünk. Arról, hogy jönnek.
Arról, hogy már útban vannak hazafelé. Ez a hazájuk. Itt költenek, innen indulnak családostól zordon, morc teleink elől, hogy majd újra hazajöhessenek.
Ennél többet Ürge Miskától nem tudhattunk meg, pedig az régóta figyelte
őket. Hanem ahogy jobban nyiladozni kezdett az eszünk kapuja, hát egyre jobban
megéheztünk az ismeretekre. Egyszer, ahogy bicskára, baltára érlelődött már a
73

kezünk, háborút járt elődeinktől kiismerve a periszkópot, olyat eszkábáltunk. Egyszerű szerkezet az. Az elsőháborús katona mindennapos szerelvénye volt. Mint a
gyalogsági ásó. Szögletes csőben két szembefordított tükör. Annak golyózáporban is
kidugták tetejét a lövészárokból. Magasra. Amit a tükör látott, levetítette a biztonságban levő bakának a másik tükörbe, a gödör fenekére. Kieszeltük, hogy egy
ilyen háztető fölé menő periszkóppal beleshetünk a gólyafészekbe. Nem riasztgatjuk vele, mégis közelebb kerülünk életük titkaihoz. Mai nyelven az ilyen szerkezetet tán valami madárlesnek neveznék a szakemberek. Hát mi a madárlesünket
Verik Palcsi cimborámmal állítottuk föl, az öreg Ürge Miska bácsi háza mögött.
Fölváltva vizitáltuk a gólyacsalád életét. Nem írtunk mi le semmit. Eszünk emlékező palatáblájára jegyeztük a látottakat. Néha tusakodtunk a facső alján. Máskor
órákon át elbeszélgettünk a látottakon. A föltalálás izgalmával tudósítottuk egymást, ahogy papírral, ronggyal, spárgával, néha rézdróttal építgették, fonogatták
fészküket a gólyák. Ahogy mellük tollát megtépték, hogy minél puhább legyen a
bélés, és testmeleg érje majd a tojást. Amilyen gonddal hoztak ú j gallyakat, s idomítgatták a régibe.
Akkor még nem tudtuk, hogy a hazafelé vezető útjukon már összeismerkednek
a párok. Hogy megérkeztük után harmadik hétre fészekbe kerül az első tojás. Két
nap múlva a második. S ez így megy ötig. Azután kotlanak. Fölváltva. A gólyaasszony többet ül, mint a férfi. Az elmegy bogarászni. Hoz a feleségének is. Kapálódzó lábú békát, élő siklót, visító mezei pockot. Ilyenkor, ha az asszony kosztol, a
férfi ereszkedik a tojásokra.
Felnőtt fejjel emberi tulajdonságok magyarázódnak életvitelükbe. Pedig állatkák. Hanem sok más madártól elütően egynyári házaséletet élnek. A kutatók szerint, telelésük idején legtöbbször nem is egy helyen tanyáznak, mert ott vándorolnak legelőről legelőre, sáska a legfőbb ételük. Afrikában sáskamadárnak nevezik őket. Mégis annyira tudnak a párok egymáshoz ragaszkodni, ha valami éri
egyiküket, néha évekig elözvegykednek, mire ú j r a összeállnak mással.
— Ezt is a harctéri fürkésző tükörből olvasták ki? — kérdezi közbevetőleg a
halász.
— Dehogy. Ehhez se az eszünk, se a periszkópunk nem lett volna elég hoszszú. Hanem, mivel maga az ország főgólyászára, J a k a b Bélára hivatkozott, hát kihúzta belőlem a dicsekvést. Én vele dolgozom egy munkahelyen tíz éve. S talán
szégyellhetném, ha nem ismerném érdeklődését, eredményeit, ha nem érdekelnének az ő révén összegyűlt gólyatörténetek. S ha így, az ő ismereteit az enyimével
kitoldom, hát nagy szavakkal mondhatom, ha érdekli.
— Izgat, akár valami regény. Még tán meg se tudnám hazudtolni.
— Akkor mondom tovább. Ahogy egymás etetésére hordják az ételt, olykor
csőrből csőrbe adódik. Űj házasokra mondják, hogy egymás szájából esznek. A gólyák is majdnem. De amikor jobb az idő, evés idejére feláll az anya, hagyja szellőzni a tojásokat. Fordít is rajtuk, mint a kotló. Hűvösebb, széljárásos, esős időben
azért nem hagyják szabadon a fészekaljakat, hanem a férfigólya kucorodik az utódokra. Az sem ritka látvány, hogy az asszony megy el hazulról. Kicsit m e g j á r a t j a
elgémberedett tagjait, vadászgat, legelészik, fürdőzik, vagy csak fél lábon ácsorogva,
csukott szemmel mereng.
A negyedik héten már kelnek a kicsik. Az első nap az első csimasz kikukkant
a tojáshéjból. Nagy erőfeszítést kívánó munkával vágja ki magát a világra. Az
anyja sokszor megnézi. Kívülről kopogtat neki, biztatja fiát. Másnapra szabadon
inog a feje a kicsinek, és már kéredzkedik a másik kölyök. Reggelre az elhagyott
tojáshéj kikerül a fészekből. Pár nap alatt három-négy fióka feje imbolyog a fészek
völgyébe húzódva. Szorgalmas, etető munka kezdődik a csöndeskés hetek után. A
kicsik követelőznek. Minden mozdulatra kitátják csőrüket. Eleinte egyik m a d á r is
ellátja őket. De egy mindig őrül áll az utódok mellett. Hogy ki ne essenek. Mert
az maga a halál. Ha kiesnek, a szülő nem tudja etetni őket. Tudomást sem vesz
róluk. Kívül a kicsi hiába sír. Ha emberi kezek visszateszik, néha el sem fogadja a
szülő. Nem ad neki enni. Sorsára hagyja. Hiába sír a szülői szeretet után. A kis
74

gólya úgy tud könyörögni, mint az éhes csecsszopó. Eteti a többit. Hogy azok életrevalók, minél előbb szárnyra ereszkedők legyenek.
A kelés utáni első napokban félig megemésztett hányadékkal traktálják kicsinyeiket a szülők. Mindenféle emésztő nedvekkel vegyes táplálékukat odatálalják a
fészek közepére, amin a kicsik, valami biztatásra lakmározni kezdenek, mint kisfecskék a szitakötővel érkező anya kínálásán. A növekedő utódok egyre nagyobb
étvággyal ostromolják a szülőket. Eleven zsákmány kerül eléjük. Ott a fészek
szélén folyik a földarabolás, hadd tanuljanak az ivadékok, étvágyuk ne lohadjon.
Igazságosan osztódik el az élelem, hogy egyszerre tudjanak szárnyra kelni.
Szárazabb időjáráskor, szöcske-, kabócaszüret idején naponta többször fordulva
hozzák a szülők az ivóvizet. Ceruzavastagságú sugárban öntik a kicsik kitátott szájába. De nagy forróságban a fejükre is locsolnak, a szárnyukat védőernyőnek tartva
fölébük, akárcsak esőzéskor, viharban, hideg szelek járásakor. Fürösztés helyett
végigbalházzák tollazatúkat. Igazítják, rendre tanítgatják őket, ahogy a fészeklakást
is gondosan kipelenkázzák. Az ürüléket kidobálják, s az öregek maguk is kiibrikálnak a fészekből.
Minden mozdulatuk célzatos, tanító.
Amikor a kicsik felnőttes fehér-fekete ruhája kinő, órákat ácsorognak, szárnyukat próbálgatják, edzenek. Az öregek nyár közepén már bátorságra ihingetik a
fiatalokat. Szelíden taszigatják őket a fészek szélére, a mélység fölé, ahol az egyensúlyt csak szárnyuk igénybevételével tarthatják meg. Őket is így taníthatták. S akik
őket, azokat is ugyanígy, minden gólyaősre visszamenőleg.
A gyávaság leküzdésében ú j fogáshoz folyamodnak az öregek. A kamaszkorú,
nagy étvágyú gyerekeiknek furton-furt hordják az élelmet, de nem a fészekre szállnak, hanem a házgerincre. Onnét mutogatják a kívánatos falatokat. Az éhesebb,
életrevalóbb fióka leküzdve félelmét, bizonytalan imbolygással röppen anyja mellé.
Meg is kapja jutalmát. Kétszer is kap, amíg gyávább testvérei a nyálukat nyelik.
Hanem az éhség az oroszlánt is megszelídíti. Emezek is leröppennek az ennivalóért. További két hét múlva már a szülőkkel szállnak valami közeli vadászterületre. Az ismeretlen világban tudniok kell, hol lakik a tücsök, hol a kisbéka, gyík,
csiga.
Augusztus elején hat gólya tipródik a fészken. Éjszakánként az öregek a háztetőről vigyázzák a nyugalmat.
Gyakran a fiatalok indulnak el hamarébb a déli féltekére. Több idő kell nekik?
Az öregek egy-két héttel később sereglenek össze, hogy nekivágjanak a több ezer
kilométeres távolságnak.
Iskolakezdésre megürültek a fészkek. Iskolát kezdeni öröm. Újra együtt lenni.
De sajgás bolyongott bennünk, s az óvodában Horváth Ilonkától, Baráth Viktorkától tanult kis dal fakadt ki belőlünk:
Sárgul már, sárgul már a falevél,
Megfújta, megfújta az őszi szél,
Szomorú, szomorú lett a határ,
Elment a, elment a gólyamadár!
Fújtuk olyan erővel, hogy üzenetünk bizonyosan utolérte őket. Hittünk benne.
És Jakab Béla druszám szemetükrével toldva meg a magam gólyaismereteit,
tudom, hogy amíg az 1958-as gólyaszámláláskor 7473 madárpár fészkelt Magyarországon, addig 1979-ben csak 4844. Fájdalmas nagy a csökkenés. Okát, 1981-ben,
a gólyavédelem nemzetközi évében, több ország tapasztalatait summázva, a rohamosan ránk szakadt civilizációval magyarázzák. Sietve szárítjuk ki, fogjuk termelés alá a vízjárásos gólyalegelőket. Vegyszerrel kapálunk, így mérgezzük a madártáphelyeket. Üj házakat építünk, a leleményes gólyát eltessékeljük onnét. Rakodik a magasfeszültségű vezetékek oszlopaira, veri, csapkodja agyon őket az áram.
Azért ez a megye, Szabolcs-Szatmár, az ország második helyén 529 fészekkel
dicsekedhet. Leggólyásabb Hajdú-Bihar a maga 579 fészkével. Csongrád megye a
170 gólyapárjával a lista leghátsó soraiban szorong.
75

Jakab Béla összegzéseiből mondom, 1979-ben 84 fészekben özvegy gólyák laktak. Nem ennyi ugyan a magányos madár, de azokat nem t u d j a senki megszámolni. Esténként seregeinek össze megszokott fasoraik koronáin, nyolcas, tízes csoportokban.
örömmel látjuk, hogy rohamosan változó világunkhoz az értelmes gólyák idomulni tudnak. Az ősi időktől fán fészkelő gólyák közül 1651 pár választotta fészekaljazatnak a vezetékeket tartó oszlopokat. Az áramszolgáltató vállalatok szerelői,
kicsi biztatásra, a gólyák iránti vonzalmukból, érintésvédelmük és a zavartalan
áramszolgáltatás biztosítására fém fészektartókat szereltek föl a póznák csúcsaira.
A gólyák talán örülnek is a magasabbra került fészkeknek, ahonnét messzebbre
ellátni a falu felett.
905 pár maradt meg a megszokott lehetőségek mellett, azaz fákon fészkelnek.
Akácon, fenyőn, nyárfán. Épületeken, kéményeken még 2005 pár üthetett tanyát.
Pajtákon, szárkúpok, szalmakazlak tetején 283 szülőpár látta biztosítottnak lakbérletét.
A gyalogjáró megfigyelő távcsővel is két kilométernyit leshet eltünedező mivoltuk után. Aztán pára lesz belőlük, csönd marad utánuk. A magyar gólyák ősi költözésének útvonala, tudósi gyűrűzések évtizedes vizsgálatait egybevetve, ismert. Délkeletnek indulnak vándorútjukra, Kisázsián keresztül érkeznek a Szuezi-csatorna
fölött Afrika területére. Innét a Nílus folyó útvonalát követve haladnak délnek.
Ütközben különböző csapatok lemaradoznak. Pihennek, eszegetnek. Lelohad bennük
a tél elől való menekülés tüze? Némelyek Közép-Afrikában várják, hogy idehaza
ki virítson a jöttüket szirommal köszöntő gólyahír.
Eljutnak a Fokföldig is. Ez már fatornyos kis falunkhoz vagy tízezer kilométerre esik. Annyi az vissza is. Afrika-szerte más országok gólya-állampolgáraival
vegyest is megjelenhetnek. Nem keverednek, házasodnak. Békésen elidőznek a hazai
kikeletig. Amikor hírlelik a tavasz közeledtét, mind az idegrendszerébe írott útlevele alapján vonul. A gólya, a magas Észak kivételével, Nyugat-Afrikától kezdve
lakja Európa minden országát Japánig. De az odavaló születésű nem is keveredik
soha magyar földre. Itt még mandulaszemű gólyát nem pipáltak a tudósok!
Hazafelé sebesebben repülnek, naponta 3—400 kilométert is megtesznek. Kifelé
ímmel-ámmal ballagnak.
Meddig él a gólya? A tévhit a v a r j ú t száz évet élőnek hiszi. A gólyatudósok
29 év, 3 hónap és 18 napos gólyát számon tartanak, de az irodalom a 70 évet tekinti
felső határnak, a varjú 18 éves korában elköszön az árnyékvilágtól.

76

IMRE

LÁSZLÓ

„Amilyen lehetnél..."
JEGYZETEK MAROSI GYULÁRÓL
Másfél évtizedes írói pályáján szinte végig generációjának néhány alapvető
kérdése foglalkoztatta: novelláinak, kisregényeinek hősei többnyire lehetőségeiket,
szerepüket kereső fiatalok. Ez az oka annak, hogy bár modora általában higgadt,
némelykor egyenesen fanyar, valami alig észrevehető líraiság bujkál mind témáiban, mind ábrázolásmódjában. „Velem történt" — a sok évvel ezelőtt megjelent
novella címe jellemzőnek látszik, mert Marosinak csakugyan köze van az eseményekhez. Vagy úgy, hogy gyermekkorának, diákéveinek, katonáskodásának, a „művészvilág"-gal való megismerkedésének élménye ihleti, vagy úgy, hogy közvetlen
érdekeltként él át egy-egy sorsot, bizonyos erkölcsi, eszmei dilemmákat. S ezzel
már majdnem meghatároztuk tehetségének természetét. Vérbeli epikus elemi mesélőkedve révén: örömét leli az elbeszélésben, a történet fordulataiban, frappáns
lekerekítésében. Ugyanakkor nagyon is „alanyi" író: nem tud, nem akar elszakadni
a számára ismerős közegektől, személyisége hódításaitól, ezért írásaiból egy nagy
„belső" önéletrajz körvonalai is kibontakoznak. Előrelépést jelent ebből a szempontból is a Mélyütés, az írói pálya csúcspontja. Egy önmagában is hiteles és izgalmas történet a megcsúfolt jószándék példázatával jelképes értelmet nyer. Pityu,
a kisregény főhőse, aki ártatlanul kerül börtönbe, egy nyomorék öregember sakkozó, illetve beszélgető partnereként soha nem tapasztalt módon jut új, tartalmas
emberi kapcsolat birtokába. Az ő tétova, iránytalan tisztasága az öregember eszményteli gondolkodásától, biztatásától és ragaszkodásától nyer támogatást, mígnem
a durvaság és az értetlenség ismét visszalöki Pityut téveteg, ösztöni szintű létezésébe. A feladattal és eszményekkel találkozó, a feladat elvégzésére és az eszmények
kiteljesítésére képes ifjúság súlyos meg nem értettség élménye, sóvárgó fájdalma
szólal itt meg érzelmességtől mentesen, pergő ritmusú, áttekinthető epikus formában.
A fordulat tehát abban van, hogy korábban ez az eredendően epikus tehetségű
író oly szorosan kötődött önnön sorsához, hogy ez a más alakok sorsába való beleélés, a „teremtett világ" autonómiájának a rovására történt. Ez a szerzői szubjektivitás az előzőekben sem jelentette a vallomásosság túltengését, a körvonalak elmosódottságát. Túlzott líraiság, áthevítettség nem torzította el az arányokat, nem
dúlta fel a narráció valószerűségét, mértékletességét. Az elbeszélői személyesség
inkább a hétköznapi élet megidézésének indulati és hangulati tényezőiben érzékelhető. A legújabb kötetben megjelent novellák közül a Lepratelep avagy a kultúra
hatalma poézisében, a régebbiekből a Kötelező esti séta kamaszos életvidámságában,
pajkos derűjében, aztán Az egyezkedő ben Józsi viselkedésében, aki kicsúfolja, parodizálja esküvőjén mindazt, amit várnak tőle. Egy nemzedék érzelmi, temperamentumbeli, hangulati sokszínűségét közvetíti az egyébként hagyományos előadásmód.
Részben erre vezethető vissza Marosi írói világának egyik sajátos vonása: nem
egyformák, nem sematizálhatóan hasonló indíttatásúak írásai. Hangulatot és köz77

érzetet szorosan epikába oldva, eseményekben megjelenítve ad elő, ezért szinte
minden epizódnak külön atmoszférája van egy-egy novellaegészen belül is (Az
egyezkedő, Az árnyék árnyékában). Egyik első bírálója Tersánszky tanítványának
nevezte, s valóban, a pikareszk hagyomány éled fel nála. A lazán, pusztán a főszereplő által összekapcsolt epizódok annyira elütő hangulati színezésűek, hogy önálló életre kelnek, s az olvasóban az a benyomás támad, hogy az elbeszélések több
téma összeférceléséből alakultak ki. E típus mellett akadnak klasszikusan zárt kompozíciói is: A hétszázadik napon, Fehér lesz minden, hófehér, Korunk
legendáiból.
Kisregényei (A pikulás ifjú, Motívumnak jó lesz, Mélyütés) arra mutatnak, hogy a
mozaikszerű szerkesztés a regényforma irányába fejlődés tünete volt.
Másfelől kisregényeiben is inkább novellistának mutatkozik. Több érzéke van
a részletek, mint az egész iránt, inkább pillanatképeket rögzít, nem folyamatokat.
Az alaphelyzeteket biztos kézzel vázolja fel, jellemzései rövidek, csak a lényegre
szorítkoznak. Lehetett ezt kezdetben elnagyoltságnak, sémaszerűségnek vélni. Mibenlétére azonban fényt derít, hogy jól kivehető szatirikus célzattal, stilizálás f o r m á jában továbbél a Motívumnak
jó leszben is. Marosi invenciózusan alakít cselekményt, bonyolít konfliktust, de elég hamar kifullad, ezért újabb és újabb témákkal tágítja a mű szemhatárát. A pikulás i f j ú tudatos számítással fokozza a feszültséget a megoldást is magával hozó tetőpontig. A Motívumnak jó lesz szeszélyes,
töredékes felépítése, éles hangulati kontrasztjai a végig uralkodó ingerült iróniának
vannak alárendelve. A tető a maga plasztikus lélekrajzával, intellektuális igényességével a megíratlan nagyepikai vállalkozások biztató előjele volt. A Mélyütés ezt
a folyamatot teljesíti ki. A múlt epizodikus felelevenítései, a pszichológiai hitelesség az átgondolt, folyamatszerű ábrázolás lehetőségeit tartalmazza.
Marosi egyik nagy írói vonzereje a formai és eszmei ambícióknak nem is harmóniája, hanem azonossága. A Játsszunk novellát! például egyszerre alkotáslélektani és közéleti ihletésű: a múlt és a jelen, a kitalált és a valóságos dialektikájáról
szól. Megfogalmazza egy generáció schizofréniáját, „kétlelkű"-ségét: „Ketten vagytok, öregem:" — mondja Somos — „az egyik, amelyik ragaszkodik valamihez, ami
már régen nem az övé, már régen nem is létezik, a másik, amelyik t u d j a ezt".
Megszólaltatja azok kínját, akiknek „csecsemőarcát jéggé fagyasztotta a fridzsiderszocializmus", de akik már túljutottak a múlt elfogultságain, gyűlölködésein. Gondolkodásuk tiltakozik a sztereotípiák ellen. Szeretnek nevetni, sőt kinevetni is, de
nem lenézésből, inkább tehetetlenségből, nem vidámságból, inkább keserűen. Tisztességesen akarnának élni, hisznek a haladásban, a demokráciában, a humanizmusban, a nemzet jövőjében, s a rakodópart alsó kövére ülve József Attila üzenetét
hallják ki a Duna hullámmorajából.
Az őszinteséget becsülik a legtöbbre, a nevetségessé válástól félve mégis szüntelenül rejtőzködnek. Minden komolyan kiejtett szó után lopva egymásra pillantanak: nem adták-e ki túlságosan magukat. Mindenből játékot csinálnak, még ha
életük megy is rá. Mintha szégyellnék ritka felbuzdulásaikat, mindig hagynak maguknak egérutat, hogy tréfába, fintorba menekülhessenek. Mintha restellnék, hogy
jónak, feladatvállalónak tűnhetnek. Ez bennük a leginkább kamaszos vonás: ez az
önmagát, nemesebb énjét elvállalni nem merő, de a hitványságtól undorodó, eredendő tisztaságánál fogva még mindenre képes félszegség.
Marosi komoly elhivatottságát tanúsítja, hogy nem tud megbékélni, belenyugodni, íróságát szolgálatnak tekinti. A Kora nyári történet szerint jól érzi, hogy
mozgási tere nem túlságosan tág, de kedve töretlen. Hol makacsul, hol ingerülten,
hol csodálkozva, hol ironikusan, de mindig azt kéri számon, ami nincs rendben.
Keveset gyönyörködik, sokat bosszankodik. Keresi a maga és nemzedéke helyét
közösségben, társadalomban, térben és időben. Ez utóbbi a legnehezebb. A múltat
az előző nemzedék képviseli erkölcsi, eszmei viszonyítási alapként. Az egyik változat Gromek anyja, akit az illegális mozgalom romantikája tesz vonzóvá (Az egyezkedő). A másik a „kulákverő" főhadnagy, aki becsapottnak érzi magát: a „piszkos
munkát" ő végezte el, s ma, az elért eredmények biztonságában a fiatalok „huma78

nizmusa" a vádlottak padjára ülteti (A tető). A múltbeli szenvedéseire és állítólagos érdemeire hivatkozó Rendező a harmadik (Motívumnak
jó lesz). A Mélyütés
papája számára a múlt szép hiteit jelképezi május elseje. A múlt, a közelmúlt, az
50-es évek csak annyiban érdekes azonban, amennyiben a jelen alakítója. Ennyiben viszont nagyon is lényeges, hiszen az idősebbek szabják meg az ifjabbak helyzetét, gátolják vagy segítik őket.
A fiatalok kissé kívülről nézik mindezt. A felépült világ, a „berendezkedett"
szocializmus természetes és egyedül elképzelhető közegük, a hozzá vezető út, az
idősebbek sorsa taszító vagy vonzó példázat. A múltat nem tekintik sem mentségnek, sem ürügynek semmire, becsülni azt tudják, aki a jelenen keresztül a jövő
munkása. Lehetőségeik, sorsuk az előttük járóktól függ. Mintha az elmúlt háromnégy évtized viharaiból túlságosan is kevésnek látszó, túlságosan is sok végeznivalót hagyott volna az előző nemzedék. A tejesfiú hőse úgy érzi, hogy rosszkor
született. Ami szép lehetett, minden végbement nélküle: „Ma már semmi sincs,
csak a kulizás, hajbókolás a főnökök előtt." Hajdúnak tehát igaza van, amikor céltalanságáért korholja a tejesfiút, csak éppen azt nem érti meg, miért és miben
nehezebb ma célokat választani. Hogy „nagy tettek" helyett kitartó munkára ösztönözhet a józanság, de az ifjúi képzelet nem mindig elégül ki általa.
Ennek a türelmetlenségnek, kielégítetlen tettvágynak a visszáját mutatja meg
A pikulás i f j ú és a Motívumnak jó lesz. Ezekben maguk a fiatal hősök bizonyulnak elégtelennek, gyávának vagy tehetetlennek. Az egyezkedő kifakadása szerint
arra is képtelenek, hogy felkutassák feladataikat: „Mi meg felnőttünk, vagyunk
százezren, és nepn merünk egymással még beszélgetni sem, hagyjuk, hogy taknyosoknak nézzenek bennünket, megdorgáljanak vagy megveregessék a vállunkat. Számolj utána: leéltük életünk egyharmadát, és nem csináltunk semmit. Mások és
máshol ezen a világon ilyenkor m á r . . . már meg is haltak, és tettek valamit." Gromek anyja hasonlóra céloz, amikor azt mondja, hogy túlságosan erős rendet raktak
az ifjúság köré, így aztán nincs szükség arra, hogy megteremtse a maga belső rendjét, ha boldogulni akar.
Marosi fiatal hősei magukra hagyottak és túldédelgetettek egyszerre. Készen
kapnak ideálokat, holott az ideált minden generációnak magának kell megteremteni.
Kamaszos túlérzékenységgel a segítségben lebecsülést, a követelésben ridegséget
látnak. S míg helyüket keresik, nemzedéki hovatartozásukon töprengenek, elveszítik annak esélyeit, hogy „naggyá legyenek". Miközben teljesítményüket és lehetőségeiket, tisztaságukat és tisztességüket az idősebbekhez mérik, elröppen ifjúságuk.
Készülődnek és erőt gyűjtenek, tétován tervezgetnek, s hirtelen rádöbbennek, hogy
talán már el is késtek. Nem ügyekre néznek és áldozatokat vállalnak, mert önmagukkal vannak elfoglalva.
Tenni, teremteni akarnak, s a Motívumnak jó lesz tanúsága szerint, jól élni is.
Megvan bennük a képesség (az erkölcsi képesség is), hogy a ma hősei legyenek, de
mindezt úgy szeretnék, hogy semmiről ne kelljen lemondaniuk. Több energiát pazarolnak arra, hogy egyéni érvényesülésüket és a nemes ügyek szolgálatát összeegyeztessék, mint bármire. Maguk sem tudják, hogy nemzedéktársaikban vetélytársat vagy szövetségest lássanak, igazi barátság helyett pajtáskodás és ellenségeskedés váltogatja egymást viszonyukban. Nagy, közösségi ügyekért nem mernek lelkesedni, mert attól tartanak, hogy nevetségessé válnak, a hányaveti cinizmustól viszont csömörük van.
Mindebből kiviláglik, hogy Marosi Gyula elégedetlen nemzedékével, a kudarcaikért korántsem csak az idősebbekre hárítja a felelősséget. Megfigyelhető, hogy
míg korábbi novelláinak munkáshőseiben volt bizonyos könyörtelen elutasítás a
nyerészkedéssel, anyagiassággal, hítványsággal szemben (Majd fenn, a hegyek között, A tető, A tejesfiú, A hétszázadik napon), addig a „pikulás ifjú"-t és írókámat
jócskán megfertőzte a nagyravágyás. Ennek a folyamatnak a következménye, hogy
a mindennapi élet kihívásaira, feladataira egyre tétovábban reagálnak. A Velem
történtben a legfőbb jó a menekülés, a hasonulás, a jelentéktelenné válás: „Elve79

gyűlt a fényben, a zöld illatú levelek párájában, a sima, kemény kövek szagtalanságában, kicsivé, puhává, percéletűvé és jelentéktelenné sikerült válnia: boldog
volt." A cél: minél kisebb támadási felületet hagyni, láthatatlanná válni. A bezáruló egyéniség önmagában keres támaszt és vigaszt.
A Diliske szelíd lázadása is megfutamodás. Az egyhangúság, a szürkeség, a
kigúnyoltság a látszat szerint csak felszini sérüléseket okoz, mígnem a jámborul t ű r t
szerep álarca alatt annyi fájdalom és elégedetlenség halmozódik fel, hogy Diliske
kitör, ábrándos lelke a szeméttelepre vezérli, a szabad szemlélődés és az esett, félszeg szépségek birodalmába. Menekülése azonban éppen csak lélegzetvételnyi, aztán
engedelmesen tér meg munkájához. A „pikulás i f j ú " úgy akar csatát nyerni, hogy
nem is bocsátkozik küzdelembe. Tarr-Koczó szószátyár bölcselkedései fokozatosan
bosszantják fel, s annál merészebb, kihívóbb lesz, minél engedékenyebbnek látja
ellenfelét. A megoldásban Tarr-Koczó lelepleződésével kerül felül, győzelmében
vajmi kevés érdeme van. Irókám pyrrhusi győzelme még leverőbb. Túljut egy apró
részfeladaton, az áhított javak közül valamennyi pénzhez és hírnévhez is hozzájut, mégis tele van keserűséggel. Nem harcolta meg harcát, s ha tettetett elégedettséggel örül gyermeke ú j cipőjének és az ú j lavórnak, akkor ez annak a jele, hogy
már önmagához sem tud őszinte lenni. Nem vállalta az önmegőrzés kockázatát,
mások igényeihez igazodva elvesztette önmagát.
A novellák fiatalembereit valami bezártság korlátozza, lehetőségeiknek egy albérleti szoba (Fehér lesz minden, hófehér), a munkahely (Az utolsó negyedóra), a
katonaélet (A hétszázadik napon) szab határt. Cselekedeteik nem irányulnak nagy,
közösségi célok megvalósítására. Életkoruk és adottságaik szerint is inkább keresik
a feladatokat, a világ és önmaguk megváltoztatásának módozatait, egyelőre nem
foghatnak hozzá. Pillanatnyi helyzetük sem nyújt erre alkalmat, de meg bensőleg
sem kellően felkészültek. Most kezdik pályájukat, még ezután fognak megmérkőzni
az élettel. Ezért van az, hogy bár az író lát társadalmi gondokat, ezek inkább csak
felvillannak a művek peremén, nem folynak kellően a cselekményből, nem kapcsolódnak szervesen az alapkonfliktushoz. Marosit elsősorban fiatal hőseinek erkölcsi,
szellemi felkészültsége izgatja, s nem e pillanatban betöltött funkciójuk. Ezért nem
életkora vagy olvasótábora, hanem témái, problémalátása okán az ifjúság írója ő.
A pikulás i f j ú szobrásza mondja: „az emberek azt hitték, ha lesz elegendő táplálék, ruházat, ha megszabadulnak az iszonyú, embertelen robottól, minden jóra
változik. Nézzen körül, fiatal barátom, ahol ezek a gondok lassan megszűnnek, nemhogy jobb, de egyre elviselhetetlenebbé válik az élet." Az i f j ú generációnak egy
belső átalakulás végigküzdéséhez kell, hogy elegendő ereje, energiája, embersége
legyen. A lelki elsivárosodás, az individualizmus, a kényelemszeretet leküzdésére
kell majd képesnek mutatkoznia. Olyan esedékes tudati, világnézeti, társasetikai
átalakulás cselekvő részeseivé kell válnia, mely komolyságban nem kicsinyelhető,
még a lezajlott nagy gazdasági, társadalmi változásokhoz képest sem. Marosi mindig ezeknek a jövendő küzdelmeknek a szempontjából vizsgálja hőseit. A magatartás, az erkölcs előtérbe kerülése, annak tudatosítása, hogy a következő évtizedekben ezeken a kamaszhősökön s a hozzájuk hasonlókon múlik minden. Az anyagiasság, a lelki kiüresedés, a civilizációs ártalmak ellenében bennük kell „megnőni
az értelemnek", az ő felkészültségüktől, felkészítésüktől függ, hogy a gazdasági,
társadalmi folyamatokkal lépést tart-e valamiféle belső, szellemi, erkölcsi emelkedés.
Ezért félti, szereti őket az író. Ennek az aggodalomnak a jelképes kifejeződését
láthatjuk a Továbbképzésben. Önmaga elpusztítójává válhat ez a nemzedék, de
meg is válthatja, meg is tisztíthatja önmagát. A Mélyütés főszereplője azért bukik
el, mert a külvilágban nincs meg a kellő fogékonyság és segítő készség a benne
rejlő értékek felfogására és fényre juttatására, nem tudnak eléggé hinni benne.
A béna öregember épp azáltal támaszthatta fel Pityu jobbik énjét, hogy meglátta
benne a jövőt, a lehetőt. Az érzelmi kapcsolatok, a személyiséget nagyban befolyásoló intim szféra, a barátság, a szerelem a világot m a j d a n alakítani képes emberség, tisztesség próbája. Az egyezkedő ben Éva m o n d j a : „ . . . l e s z a p j a a gyereknek.
80

Fogok neki mesélni egyet. Mindent megtartok, amit szerettem benned, olyan leszel,
mint amilyen l e h e t n é l . . . " őrzi a szeretett férfi legjobb, talán sosem volt énjét.
Őrzi azt, amilyen lehetett volna, s amilyen még mindig lehetne. Az emberségnek,
a fiatalságnak, a barátságnak, a szerelemnek ez a varázshatalma szükségeltetik az
idő meghódításához. Hogy előcsalja az emberből legszebb lehetőségeit, hogy ne csak
a valót lássa, hanem a várhatót, s ha szépnek látja, szebbnek a valóságosnál, azzal
a szebbet, a többet váltsa ki belőle. Tágabb értelemben: erről szólnak Marosi Gyula
írásai. Tétova, csetlő-botló ifjaiban ott csírázik a jövő. S hogy megérjen és valósággá növekedjék, ahhoz nemcsak az ő belső kiteljesedésükre van szükség, hanem
a bizalom és szeretet megszépítő bűvöletére is.

NAGY
6 Tiszatáj

IMRE: TAMÁSI

ARON

81

András ama tiszta ingben...
ÚJ SÜTŐ-KÖNYV: ÉVEK - HAZAJÁRÓ LELKEK
Nagyságos Bethlen Gábor Fejedelmünk Kollégiumának „lélekbegyűjtő dézsmásai" terelik a gyermeket Nagyenyedre 1940 őszén. Későbben kelt levelében meg is
köszöni a közösbe vétetést, vallomást adva mintegy visszamenően is emberi és
írói munkálkodásának céljáról: „Az otthoniak — a sárban maradottak — azt gondolhatják: kiszabaduitan a felfelé kapaszkodás ú t j á r a léptem. De fülemben a hangjuk s szándékaimban a fogadalom: nem fölfele, lefele török, Uram; vissza azok
közé, akik könnyeikkel egész rózsakertet nevelhetnének . . . "
A szűkebb család első követe olyan nyomorúságból szekerezett Pusztakamarásról Kissármásra a vonathoz, amelynek élménye nem zárható a lélek mélyére. Éppen mert közösségi és embertelen élmény, majdnem kibeszélhetetlenül fájdalmas.
Elzokogásra, méginkább kikiáltásra, elsikoltásra való. Ilyen lélekbe mart film mindenekelőtt a csupor zsír históriája, amely úgyszólván kész novellaként történik meg
az éjszakai holdvilág ablakon beszüremlő fényénél. Nem maradhat a lélek falán,
mert éget, mar, ki kell hát vetíteni mindenképpen. Papirosra kerül, m a j d egy
szerkesztő asztalára, aki persze nem küldi nyomdába az elbeszélést, csupán bölcs
tanácsokat ad az alig kamasz írónak. Enyed felé vonatozva élőszóban meséli hát
társainak a zsír és nagyapja történetét. „Mellettünk vasgárdisták ittak, éltették a
kapitányt. Szavaimat hallva egyikük rámordított: — Te zsidóul gajdolsz, ugyebár?
— Nem — rebegtem —, hanem magyarul. — Akkor teneked itt nincs keresnivalód!
— Megragadtak engem k é t f e l ő l . . . Utolsó kérésem az volt, hajítsák utánam a batyumat is, azt a piros gyapjúlepedőset, mert abban van a Veres Péter könyve a
szegényparasztok sorsáról..."
Talán a legjellemzőbb történet ez a sok fontos cikk és naplójegyzet között. A
magyar szegénység legilletékesebb íróját hívja támaszul már gyermekfővel Sütő,
ú j könyvéből azt is megtudjuk, hogy nem csupán alkalmi tanácskérésre. Későbbi
tartós és termékeny kapcsolatuk dokumentumai itt sorakoznak a kötetben. A melléjük írt utólagos jegyzetekkel együtt olvasva e munka legfontosabb fejezetét kapjuk. Ha nem ismernénk a fiatal író első két kötetének novelláit, akkor is sejthetnénk, miért küldött feléje buzdító kézfogást Veres Péter a jól ismert levelezőlapon.
Valódi író születésének örvendett, s ha rögvest korlátul állította is szigorú, a valóság bigott hívőjének „sült-realista" intelmeit, biztatás volt mégis abban a kézfogásban. Sőt: elragadtatás, „hirtelen jött lelkesedés". Hozzá is teszi m i n d j á r t : „Légy
óvatos, hátha túlzok."
Mindjárt a fölszabadulás után, alig húszévesen lép a közönség elé az író Sütő
András. Fiatalember áll a friss fuvallatban, tiszta fehér ingben lép a „fényes szelek" nemzedékével egy vadonatúj tavaszba, a „velünk kezdődik a világ" őszinte
hitével. Kedve virágos, tolláról szépséges szavak peregnek. De ökölbe is tud szorulni a kéz, szitokra nyílni a száj, ha az osztályellenség fenekedik a hajdanvolt
osztályos társak gyönyörű ú j életére. Ki dörögjön haragosan a kulákra, ha nem a
nép fia? Ki állítsa pellengérre az ingyenélőt, a haszonlesőt, ha nem a tiszta hitű,
82

kihajtott ínggallérú fiatal író. Különösen, hogy példákat is Iát: mesterei, nálánál
fél emberöltővel idősebb nagy írók és gondolkodók járnak elöl a harcban, amely
mindegyre élesedik. A valóság? Ez a valóság! Ne hagyd félrevezetni magad, mert
negativista leszel! Csak a „napi taktikai szolgálatra fogott" irodalom lehet hasznos
a harcban!
Az olyan író azonban, aki álmodni is csak a valóság párnáján tud, hamarosan
vacogni kezd a „deres majálisban". Árral szembe kell úsznia, mint a pisztrángnak,
mert az ösztöne is ezt parancsolja. Fáradozásának jutalma pedig: a kitalált valóság
helyett a megtalált valóság, önmaga tévedéseivel számol le először. De összeveti a
való világgal a mesterek munkáit is. Csalódottság, ám nem kiábrándultság jellemzi
ezekben az években. A józan számvetés megállásra, erőgyűjtésre parancsolja. Keveset ír. Olvas, elmélkedik, fegyverkezik. Nagy elődök és nagy kortársak királyvizével próbálgatja, hogy mi az aranyrög, s mi a kidobandó hamisítvány a művészetek, a kultúra kincsesházában. Többször is fölemlegeti például Németh László eligazító mondatát: „Egy író, aki csak szép, s z a j h a . . . " Ösztöneihez, tiszta hitéhez
hozzáépíti gazdag műveltségét. Világirodalmi tájékozottsága szélesedik, a görögöktől Hemingway-ig pásztázza a horizontot. „Művelt és okos vagy" — írja neki Veres Péter ez időtt. Utólagos toldalékában elhárítja ugyan a túlzó dicséretet, újabb
jegyzeteiben, a művelődéstörténetben való szorgos kalandozásaival azonban ismét
igazolja a „szent öreg" megállapítását.
De így, a tiszta hitet megőrizve, s tágabbra nyitott szemekkel, a megtalált valósághoz konokul ragaszkodva sem volt könnyű ú j r a nekivágni az egyedül lehetséges útnak. Elhajlás, revizionizmus! — rántott kardot mindjárt egy recenzens, hogy
tragikomikus színpadi hősét, Félrejáró Salamont teremtőjével együtt lekaszabolja.
„Eszme és valóság közt támadt résen" zuhog be a keserűség, s az író nem tehet
mást, mint küzd elszántan azok ellen, akik a véleményalkotás és ítélkezés jogát
kisajátítják, pedig olyan emberek, „akiknek titkos és nyílt örömük: elterelni a
gondolkodást a gondolkodás útjáról". Ellenfeleinek nem könnyű a dolguk. Szerzőnk
szellemesen, „sajátosan" vív, de mindenkor a szabályok szerint, alantas trükkök és
hátbaszúrások nélkül. Hit, bölcsesség, derűsen okos érvelés jellemzi mindig.
A könyv második fele, a már „befutott" író naplója nem üt el hangvételében
a korábbi jegyzetektől. Nem találni itt sem fennhéjázó bölcsködést, kioktató nagyképűséget. Művelt és okos valóban s — talán épp ezért? — szerény. Soha nem
bőbeszédű. „Egyetlen megmaradt uszonyunk, a nyelv" úgy kormányozza, hogy soraival látható könnyedséggel hajózik „lélektől lélekig". Esszéiben már-már a versbeszéd szépségére és pontosságára figyelünk föl, de hibátlan képeit, metaforáit
megcsodálhatjuk még az — általában igénytelenebb szövegként kezelt — interjúkban is. Utóbbi éveiben pedig súlyos feladatokat is kapott Sütő András a sorstól
külön is: tudósítania kellett a zsögödi csodatévő, Nagy Imre elmúlásáról, meg kellett kondítania a lélekharangot Nagy István, Horváth István, Kormos István fölött,
s vállalnia talán a legnehezebbet: a „versben bújdosót" a „nyelvében bújdosónak"
kellett utolsó útjára kísérnie Farkasréten.
Az ú j könyv „egy valamikori fiatal író útkeresésének d o k u m e n t u m a . . . hajdani
viták írásos tükörcserepeinek foglalata". Igen, mégis több annál. Egy — reméljük,
már munkálkodó — leendő monográfus leghasználhatóbb „jegyzetanyaga" is. Talán
a legnagyobb sikerű könyv, az Anyám könnyű álmot ígér „keletkezéstörténetét" nem
adja csupán, ezt azonban természetesnek tarthatjuk. Eligazító sorokat kapunk azonban a drámákról, színpadi játékokról. A korábbiakról a vitacikkekben is, az újabbakról, amelyeknek egyike-másika immár kilépett a világszínpadra, inkább az interjúkban. Kár, hogy nem olvashatunk még néhány hasonló beszélgetést, pedig
megjelent még egypár, köztük olyan is, amely ugyanilyen színvonalon reprezentálhatná a drámaíró és a „nyilatkozó" Sütő Andrást. Talán az ismétléstől s a szerkezet megbillenésétől tartott szerző és szerkesztő. Ok nélkül, úgy gondolom, hiszen
az életmű eddigi csúcsainak — az A n y á m . . . után és mellett — az utóbbi tíz évben
írt drámákat hisszük. Szeretni pedig, akár szerzője, a legfiatalabbat fogjuk leginkább még egy ideig, A szúzai menyegzőt, amely először itt Szegeden öltözködött
6*

83

ólomba (fájdalom, hogy nem itt kelt életre legelébb színpadon is!); a d r á m á t , a m e l y
perel a „sajátosság méltóságáért", amely — ugyancsak egybehangzón a mesteri
esszékkel — hitet ad még e „meglódult" században is. Hitet a megmaradáshoz, hitet
a Sütő András-i életmű legszebb, mert legemberibb eszméjének győzelméhez.
Hitet még ahhoz is, hogy e kegyetlen küzdelemben is tiszta maradhat az ember,
s tiszta maradhat vállán az ifjúság fehér inge. (Kriterion.)
ANNUS JÖZSEF

Horváth István: Kipergett magvak
Az erdélyi Horváth István a paraszti sorból fölfelé törekvő tehetségek között
érkezett az irodalomba: Veres Péter, Szabó Pál és Sinka István voltak a társai.
Mint költő a falusi világ hagyományait idézte fel, a városi életbe szakadt falusi
ember nyugtalanító tapasztalatairól számolt be, mint társai, a többi népi költő, egy
emberi közösség követének tekintette magát. Hasonló élmények és törekvések kaptak hangot elbeszéléseiben is: a vers és a novella egyazon vallomásos szándék műve
volt. Későn került az irodalmi élet nyilvánossága elé, írói indulását nemcsak a kétkezi munkában telő évek, hanem kisebbségi sorsa is hátráltatta: már jócskán
betöltötte harmincadik életévét, midőn a kolozsvári Termés című folyóirat szerkesztői, elsősorban Jékely Zoltán jóvoltából nyomdafestéket kaphattak első művei.
Ezt követve fáradhatatlanul dolgozott: első novelláskötete, a Kipergett
magvak
1944-ben jelent meg Püski Sándor Magyar Élet kiadójánál, ezután sorra adta közre
regényeit, elbeszélésköteteit és népmese-gyűjteményeit, illetve -átdolgozásait. Most,
hogy életműve már lezárult (1977-ben egy részeg autós gázolta el), sorra kerülhetett írói munkásságának betakarítása: összegyűjtött költeményei még életében Tornyot raktam címmel kerültek az olvasó elé. A Kipergett magvak című elbeszéléseket és emlékezéseket tartalmazó gyűjteményes kötetet Cseke Péter rendezte sajtó
alá a „Romániai Magyar Írók" című rangos könyvsorozatban.
Horváth István írói munkásságának, úgy tetszik, három nagyobb szakasza van.
Az elsőt a pályakezdő novelláskötet anyaga teszi, az a balladás elbeszélő forma,
amely a népi irodalomból és az erdélyi magyar prózából egyformán ismerős. Az
erdélyi magyar elbeszélő irodalomban Tamási Áron játékos és mitikus novellaköltészetének volt a legnagyobb vonzóereje, a Kipergett magvak i f j ú írója éppen ezzel a
vonzással akart szakítani. Nem mintha nem tisztelte volna azt a klasszikus életművet, amely a negyvenes évek elejére már lényegében kialakult. Csak nem akart
epigonja lenni, s ezért máshol keresett mestereket: nemcsak ő, a fiatal Asztalos
István is Móricz Zsigmondban találta meg mesterét. Nem akart stilizálni, nem
akarta az elbeszélés anyagát „költőiesíteni", nem akarta történeteit az álom és a
játék tündéri magasába emelni: a valósághoz ragaszkodott. Első elbeszéléseinek
határozottan szociográfiai karaktere van: szülőföldjének természeti képét, a Maros
menti magyar falvak nehéz életét örökítette meg. Szinte aprólékos gonddal írta le
a falusi életet, a munkafolyamatokat, az ózdi környezetet. Ebbe a szociográfikusan
pontos és részletező módon realista környezetbe helyezte többnyire tragikus, néha
humoros történeteit. Azok az emberi tragédiák, amelyekre az első kötet elbeszélései rávilágítanak, a legszorosabban összefüggenek a paraszti nyomorúsággal: a
kisbirtokos parasztság nehéz szociális helyzete szabja meg az emberi együttélés
feltételeit. Horváth István írói pályakezdése a népi irodalom eszményeihez és törekvéseihez igazodik: az erdélyi magyar falu szociális elmaradottságának r a j z a s a
84

paraszti tragédiák balladaszerű ábrázolása egy szélesebb körben jelöli ki az erdélyi
magyar író helyét. Ebben a körben nemcsak Móricz Zsigmondnak és a hazai népi
elbeszélőknek: Veres Péternek, Szabó Pálnak, Kodolányi Jánosnak, a novellaíró
Sinka Istvánnak van szerepe, hanem az erdélyi Bözödi Györgynek, Asztalos Istvánnak és Kovács Györgynek is.
Nem véletlen, hogy Horváth Istvánnak ezek az elbeszélései már nem a falusi
élet körülményei között születtek, hanem Kolozsvárott: távol a szülőfalutól, már
városi tapasztalatok birtokában. Ahogy más népi írók, ő is övéitől elszakadva
döbbent rá arra, hogy egy emberi közösséget kell képviselnie. „Amikor — mondta
ő maga — kiléptem a falumból, még csak akkor éreztem igazán, hogy mennyire
kibírhatatlan a sorsunk. Nem magamat akartam megmutatni: lássátok, én is
vagyok valaki; ha ezt teszem, akkor sosem viszem semmire. Úgy éreztem, hogy
hatalmas erő van a hátam mögött, amelyik — ha akarom, ha nem — folyton
ugyanabba az irányba taszít. Be kellett bizonyítanom a világ előtt: nemcsak magamat hozom, hanem a mélybeszorítottak egész seregét, akik emberi értékeik alapján más sorsot érdemelnek..." A „mélybe szorítottak serege" nevében lépett fel a
felszabadulás után, midőn egyszeriben az átalakuló nemzetiségi irodalom vezető
egyéniségei közé került. A dolgozó nép érdekében készült tevékenykedni, csakhogy
közben igen meglazultak személyes kapcsolatai szülőfalujával, általában azzal a
társadalmi réteggel, amelyből származott. Az irodalmi élet taktikai manőverei
között sem volt képes igazán tájékozódni, s ha tökéletes jóhiszeműséggel is, de elfogadta a dogmatikus irodalompolitika utasításait, vagy mondjuk kevésbé kritikusan:
tanácsait. Meglehetősen kiszolgáltatottá vált a sematizmus minden irányból leselkedő csapdái előtt, s noha élettapasztalata még így is átütött a szöveg hamis felszínén, a művészi kudarcokat nem kerülhette el. Jószándékú tévedései és megszenvedett kudarcai határozták meg írói munkásságának második szakaszát: ekkor
készült Törik a parlagot (1950) című, solohovi ihletésű regénye, A csere (1951) című
önállóan megjelent nagyobb novellája, ekkor írta Balogh Eszti hajnala (1954) és
Csali gróf (1955) című regényeit, A szürke kos (1957) című kötetének elbeszéléseit.
Cseke Péter utószava, illetve jegyzete mindazonáltal helyesen mutat rá arra, hogy
még a kevésbé jelentékeny írói korszak is hozott létre figyelemre méltó műveket,
például a Csali gróf akar lenni? című — 1951 végén, 1952 elején született — elbeszélést, amely a későbbi regény jobban sikerült: társadalombíráló szándékról tanúskodó első kidolgozása volt.
Az irodalmi sematizmus veszélyes vonzásából Horváth István költőként szabadult: Harmat a fűszálon című, 1968-ban megjelent verseskötete jelezte, hogy
milyen drámai erővel számolt le a korábbi korszak hamis eszményeivel és csalóka
reményeivel. Ennek a leszámolásnak voltak eszközei, egyszersmind eredményei azok
a hetvenes években született elbeszélések is, amelyek Nyomok porban, hóban (1969),
majd örvénylő harmatcseppek (1976) című köteteiben kerültek az olvasó elé: általuk alakult ki az írói pálya harmadik szakasza. Mindkét kötet egészében a visszatekintés és a számadás könyve: az egyes elbeszélésekből az író gyermekkorának
világa, küzdelmes ifjúsága és bölcs öregkora bontakozik ki, akár egy önéletrajzi
regény fejezeteiből. Horváth István a gyermekkor falusi környezetét, a kolozsvári
szegények világát, a bukaresti magyar munkáséletet idézte fel. A történeteket a
magyarózdi népi élet figyelmes rajza veszi körül: azok a színek, amelyek a kolozsvári író népszerű folklorisztikai művéből: az 1971-ben közreadott Magyarózdi toronyalja című nagyszabású összefoglalásból ismerősek. Az emlékező, vallomásos
előadást a népi élet aprólékos rajza kíséri, a néphagyományok megörökítésének
vágya szövi át. A folklóranyag a „tárgyi hitel" megteremtését szolgálja, az emlékezésben testet öltő személyesség a „lírai hitelt". A kései elbeszélések jól érezhetően költő művei: epikus világát reflexív érzés hálózza be, ezt az érzést a természettel való bensőséges találkozások emléke alakítja ki. Horváth István arról a
bensőséges varázslatról számol be, amellyel a tavaszi mezők, a Maros menti erdők
világa ajándékozta meg. „Ez a könyv — írta örvénylő harmatcseppek című köte85

tének bevezetőjében — részben önéletrajz, de valamivel több is. Egy ember gyönyörködése a természetben, önfeledt beleolvadása a világmindenségbe; olyan
emberé, aki tudatos észlelőként igyekszik belehatolni a természeti csodák titkaiba,
s küzd a nagyegészből való kizártság ellen." Utolsó írása — 1975-ben kezdett s
halálával sajnos félbemaradt — Mint a magból kikelt fácska című önéletrajzi regénye is a „nagyegészben" történő elvegyülés vágyát szólaltatta meg. Ez az önéletrajzi regény lett volna talán Horváth István legértékesebb prózai műve: nemcsak
az elveszített múlt írói rekonstrukciója, hanem egy letisztult és megérett életismeret bölcs összefoglalása is. Ezt az összefoglalást akadályozta meg a váratlanul
érkező halál.
Végül el kell mondani, hogy a Kipergett magvak című kötet gondozása: Cseke
Péter munkája példásnak mondható. Az utószó — valamint a fiatal kolozsvári író
más publikációi — egy készülő Horváth István-monográfia körvonalait rajzolják
fel: reméljük, ez a monográfia mihamarabb a kezünkbe kerül.
(Kriterion.)
POMOGÁTS BÉLA

Bálint Sándor: A hagyomány szolgálatában
ÖSSZEGYŰJTÖTT DOLGOZATOK
Bálint Sándor munkássága páratlanul szépen kiteljesített néprajzkutatói életmű. Váratlan tragikus halála miatt megvalósítatlan fontos tervek maradtak ugyan
utána, de hogyha ezeket valóra váltja, az utókor akkor sem tekinthetne rá nagyobb
tisztelettel, mint így. A történelem többször megkísérelte eltéríteni az i f j ú k o r b a n
kitűzött céloktól és feladatoktól, de ő bizonyult erősebbnek, és mind a mellőzéseket, mind a méltánytalanságokat jóra tudta fordítani, újabb és újabb értékes műveket alkotott.
Bálint Sándor életpályáján nincsenek megfejtetlen zökkenők, nem kínál kutatni
való rejtélyeket, jól áttekinthető szándékai pontosan ismertek. Többször beszélt
róluk, a kötet utószavaként közreadott életrajzában is világosan megjelölte törekvéseit, tudományos érdeklődésének forrásait, és senkit sem hagyott ki azoknak az
elődöknek, tanárainak és kortársainak sorából, akiktől ösztönzéseket nyert. Szinte
kikerülhetetlenül adódik a magyarázat, néhány hónappal halála előtt úgy írta meg
ezt a visszatekintést, mint aki tudja, hogy egészen közel áll élete végső pillanatához. Bálint Sándor sosem titkolt világnézeti meggyőződését ismerve mégis úgy
hiszem, hogy hasonló helyzetben, akár harminc vagy negyven esztendővel korábban is hasonlóan cselekedett volna. Mindig kész volt lelkiismeretének leltárával.
Köszönet illeti a kiadót, hogy másfél esztendővel a szerző halála után is gondozta
és közre bocsátotta ezt a kötetet, melyet még ő állított össze.
Mégis miért vegyül némi csalódás személy szerint e sorok Írójának a kötet
megjelenése fölötti örömébe? Oktalan és illetlen dolog volna arról vitázni, hogy
miért ez az írás kapott benne helyet és miért nem amaz. A választék bő volt.
Péter László „Bálint Sándor munkássága" című (Szeged, 1974) bibliográfiájában
csupán 1973-ig 363 tételt számolt össze, s jelentős művek még ezután láttak napvilágot De nem a bőség zavarában kell az okot keresni.
Bálint Sándor azok közé a szerencsés alkatú tudósok közé tartozott akik kutatásaik során mindig nagyobb egészben gondolkodtak. Tanulmányainak és cikkeinek
86

nagyobb részét úgy írta, hogy azok egy-egy könyv építőkövei lehettek. Igaz, ez az
eljárás és elképzelés nála azzal járt, hogy az egyes írások igazán csak könyvekké
összeforrva váltak súlyossá.
A szentember Orosz Istvánról készült dolgozatok bármily érdekesek is, valójában magának az önéletrajzi műnek az együttes olvasásával jelentenek élményt.
A patrociniumokról, illetőleg a liturgia és a néphagyomány összefüggéseiről szóló
tanulmányok összegzését nyújtják az egyházi év ünnepeiről írott könyvek e tárgyakba tartozó anyagának, noha színes és tartalmas olvasmányok, nem helyettesíthetik a könyvek adatbeli pompáját és gazdagságát. A mesemondó Tombácz János
előzetes bemutatásaként íródott hírlapi cikk szegényes a későbbi Tombácz-kötet
bevezetőjéhez képest. Talán a legjellemzőbb példa a szegedi paprikakultúráról
szóló, 1936-ban közölt dolgozat, mely teljes foglalatát nyújtja az 1962-ben megjelent
részletes monográfiának.
így, aki ennek a kötetnek a segítségével kezdi az ismerkedést Bálint Sándorral,
az aligha találkozik a magyar szakrális néprajz megteremtőjével. Nem derül ki
belőle, hogy előtte a német vallási néprajz eredményeire való hivatkozásokon kívül
(Schwartz Elemér, Karsay Géza) nem sok történt. A magyar néprajz a falu szokásvilága felől közelítette meg a vallásos népéletet, Bálint Sándor megfordította a
sorrendet, az egyházat, mint a szokásvilág egyik szervezőjét állította vizsgálata
középpontjába, majd az ünnepek, liturgia, hitélet koncentrikus körein át a „világi
szféra" felé haladva kutatott. Ezáltal ismeretek és eredmények ú j forrását nyitotta
meg. Mostani könyvében a tápai első tanulmány szemlélteti legjobban szempontrendszerét. A magyar néprajzban szinte egyedülállóan nem a pogány néphit szertehullott elemeit keresi, hanem annak a gondolatnak a jegyében, hogy a magyarság
egy évezreden át a tételes vallások híve volt, elsősorban ezek népéleti hatására, a
mindenkori kanonizált egyházi gyakorlaton kívüli megvalósulás változataira figyel,
s csak azután kerít sort a beléjük fonódott ősvallási emlékekre. Mindvégig különösen foglalkoztatta a középkori kereszténység elsüllyedt emlékeinek kései föllelése és
azonosítása. Módszerének két jellegzetes példáját tartalmazza a kötet: „Körülfogták az ördögök" és „A mihók" című írásokat. Bálint Sándor azon a téren is meglehetős társtalan, hogy a magyar néprajztudomány hosszú évtizedekig általános
érdeklődésétől eltérően, mely a 19—20. századi néprajzi képből igyekezett a magyar ős- és korai történetre következtetéseket levonni és a középkorról jórészt
elfeledkezett, ő ezt az űrt a maga területén kitölteni törekedett.
A szakrális néprajz tárgyköre azonban csak a könyv első részét tölti meg.
Bálint Sándorról köztudott, ő maga sosem felejtette el hangsúlyozni, ha kérdezték
munkája felől, hogy mennyire kötődik Szegedhez és a „szegedi nagytájhoz". A kötet
második része épp ezért szegedi vonatkozású írásokat ölel fel, sőt a harmadik is,
melyben jeles személyekről és művekről szóló nyilatkozatait sorolta, alig válik el
a szegedi tematikától. Csupa „szegedi fi"-val találkozunk itt, és a vallási téma is
minduntalan visszatér.
Az életműben a szakrális néprajz — Bálint Sándor szavával — „az anyai juss"
és Szeged hagyománya, „az apai örökség" egyensúlyban állnak. Az előző képviseli
az egyetemességet, az utóbbi a nemes provinciát. Bálint Sándor épp ezzel a harmonikus kettősséggel emelkedik ki azoknak a kitűnő etnográfusoknak, Kiss Lajos,
Szűcs Sándor, Gönczi Ferenc és mások sorából, akik szintén szerves és gyökeres
táji kötődésűek, de minden nagyszerűségük mellett híján vannak az övéhez hasonló
egyetemesebb néprajzi élménynek.
Mégis ebben a kötetben a szegedi vonatkozású anyag jóval halványabb, mint a
katolikus néprajzzal foglalkozó. Fölsorakoztatja Dugonicstól Ortutayig szegedi panteonjának minden neves alakját, de a méltató — jórészt hírlapi — cikkekben és
a könyvismertetésekben hiába keressük a szegedi múlt enciklopédikus művelődéstörténeti szemléletét, melynek tágasságában helyet kapott a reformáció és a reneszánsz világa, a város építés- és településtörténete, népmozgalmai, nyelvjárása, a
kódexektől a ponyvairodalomig teljes írásbelisége, sokszínű népi kultúrája és tár87

sadalma. Forgácsai ezek Szegeddel foglalkozó könyveinek, s csak néhány olyan
gyöngyszem akad köztük, mint a „Juhász Gyula és városa" címet viselő lírai séta.
Végül azt is meg kell mondanunk, hogy a kisebb cikkek és könyvismertetések
adatot, ismeretet igen, de ú j gondolatot keveset tartalmaznak. Inkább érzelmi kötődések jelei, azonosulások, kapcsolatkeresések, egy-egy reflexió, egyébként mind a
szegedi „regionális kultúrához" ragaszkodó következetesen tiszta magatartás tanúbizonyságai. Az igazsághoz tartozik, hogy a könyvek és néhány más tárgy nem is
nagyon voltak alkalmasak gazdagabb gondolatiság kibontakoztatására. Továbbá
fölvetődik: vajon milyen elméleti tájékozódás kormányozta Bálint Sándor munkálkodását, mennyiben kapcsolódik távolabbi néprajzi vagy művelődéstörténeti irányokhoz? Az életmű lezárult, de jóval nagyobb, a könyv anyaga viszont jóval
kisebb, hogy ezúttal válaszolni lehessen rá. El kell fogadnunk tőle a köznek szánt
utolsó ajándékát, olyan szerényen, ahogyan még maga készítette el.
A kötet címe találó. Bálint Sándor valóban a hagyomány szolgálatában töltötte
el életét. Minthogy az íratlan hagyomány, a nemes provincia, a népélet, a maguk
klasszikus, Bálint Sándor által is így értelmezett valójukban végleg eltűnőben
vannak, hozzá hasonlóan bennük élő és értő kutatójuk sem születhet többé, halálával egy rokonszenves tudóstípus ment el közülünk. (Magvető.)
KÓSA LÁSZLÓ

Kosáry Domokos:
Művelődés a XVIII. századj Magyarországon
Az utóbbi években a tízkötetesre tervezett akadémiai magyar történet néhány
kötetének megjelenése, a régieken kívül új, ismeretterjesztő jellegű folyóiratok megjelentetése és sikere egyaránt azt bizonyították, hogy nemcsak a közönség érdeklődése nőtt meg a történelem s elsősorban a nemzeti történelem iránt, hanem az
elmúlt évtizedek tisztázó vitái nyomán s az elmélyült levéltári kutatások eredményeként felhalmozódott óriási ú j anyag értékelése során történettudományunk is
„felnőtt" az ú j igények kielégítéséhez, sőt színvonalával azok feltámasztásához is
hozzájárult.
A magyar történeti szintézis eddig megjelent kötetei természetesen jól tükrözik
ezt az egyetemes színvonalemelkedést; mivel azonban céljuk nem lehet a részletkérdésekben elmerülő mélyfúrás, s meg kell elégedniök a részletkutatások eredményeinek összefoglalásával és rendszerezésével, ráadásul kollektív munkák, s
ezért óhatatlanul érvényesül bennük is az egyes szerzők történetfelfogásának gyakran nem is csak árnyalatnyi eltérése, ezért ők sem tudják elkerülni teljesen azokat
az ellentmondásokat, melyekre a hatvanas évek közepén megjelent irodalomtörténeti szintézissel kapcsolatban az egyes kötetek vitája során fény derült, és így
Kosáry könyve is joggal mutat rájuk. A zöld borítójáról elnevezett s ma már általánosan „spenótnak" hívott nagy munkában, kiváló eredményei ellenére, a teljesen egységes koncepció hiánya gyakran érződik, ellentmondások feszülnek nemcsak
az egyes kötetek között, de gyakran egyes köteteken belül is. A kollektív munkáknál szinte óhatatlanul jelentkező belső feszültségekkel szemben nagy előnyt jelenthet egy jól kirajzolódó egyéni koncepció érvényesülése, mint általában az egyszerzős történeti tanulmányoknál. Különösen, ha az az egy szerző akkora témát választ magának, mellyel tulajdonképpen egy teljes kollektíva munkáját végzi el.
Az ilyen méretű, igényességű történetírói vállalkozások közül az utóbbi években
88

a legjelentősebb Kosáry Domokosnak a 18. századi Magyarország művelődéstörténetéről írt monográfiája. Ez a könyv, egy korszakon érvényesítve módszerét, az eddigi legjelentősebb kísérlet a marxista művelődéstörténet kialakítására, létjogosultságának bizonyítására s az irányában jelentkező megnövekedett, szinte divatszerű
igények kielégítésére. Ugyanakkor óriási anyaggal dolgozó előtanulmány a történeti szintézis megfelelő kötetének munkálataihoz, amelynek azonban éppen az az
érdeme, hogy nem függ a leendő szintéziskötet koncepciójától (talán nem is mindenben fogja befolyásolni azt), hanem egy nagy történészszemélyiség vitákban próbált, mégis döntően egyéni szemléletének érvényesülését teszi lehetővé. Mégpedig
egy olyan történelmi korszakkal kapcsolatban, melyet hagyományosan széttagoltan
látunk s melyről ezért eddig egységes képet még marxista történeti tudományainknak sem sikerült kialakítaniok. E korszak s így a könyv vizsgálódási anyagának
kezdő dátuma a szatmári béke éve, 1711, záró esztendeje pedig a jozefinizmus bukásának esztendeje, 1790. Ez természetesen nem jelenti azt, hogy ne kapnánk a
kötetben bőséges visszapillantásokat az 1711 előtti s előrejelzéseket az 1790 utáni
művelődéstörténeti jelenségekre, s ezért Kosáry legalább ne sejtetné álláspontját
a korábbi és későbbi jelenségekkel kapcsolatban; mégis, a kötet gazdaságos önkorlátozással csak az időhatárok közötti folyamatokat vizsgálja monografikus alapossággal. Mint eddigi bírálói elismerő főhajtása is jelzi, ez az alaposság páratlan a
maga nemében: nemcsak az eddigi szakirodalom (magyar és külföldi) úgyszólván
teljes ismeretét jelenti, hanem önálló kutatások végzését is; végül pedig a kettőnek egy egységes koncepcióba illesztését, szintézis teremtését is. Stílusában pedig
tárgyszerű, értekező, de a szenvedélyességet nem nélkülöző tudományos stílust,
mely polémiáiban is elegáns, de nem udvariaskodó, nem körülményeskedő, hanem
az ellenvéleményét határozottan kimondó.
A hagyományos történetszemlélet szerint, melyet a múlt század romantikus
nacionalista történet- és irodalomtörténetírása alakított ki, e korszakot nem lehetett egységben felfogni: első, nagyobbik fele a Rákóczi-szabadságharc bukása utáni
hanyatlás, a nemzeti szellem ájultságának ideje; a második, az 1770-es évek kezdetével jelentkező szakasz pedig a nemzeti szellem megújulásának ideje. De nemcsak a magyartalanság korszaka volt az első, hanem az általános hanyatlásé is.
Ezzel a 18. századképpel szemben nagy újdonságot jelentett csírájában Marczali,
majd kibontakozott formájában Szekfű Gyula felfogása, mely szerint a szatmári
béke utáni fél évszázad nem a hanyatlás, hanem a lassú erőgyűjtés korszaka volt.
Ráadásul Szekfű e korszak művelődéstörténeti törekvéseinek eredőjét, a Regnum
Marianum magyar barokkját idealizálta, míg a nyugati felvilágosodás ú j jelenségeinek némelyikét, elsősorban a materializmust és a libertinizmust, az erkölcsi
szabadosságot rossz szemmel nézte s ezért a hagyományos értékrendet látszólag
ellenkezőjébe fordította. Ezért is, bár nem elsősorban 18. századképéért, vitatták
labanc- és Habsburg-pártinak, „nagymagyar"-nak és katolikusnak minősített történetszemléletét mind az általa „kismagyar"-nak minősített hagyományos kurucosprotestáns történetszemlélet nevében, mind a korszerűbb, a Duna-völgyi sorsközösségre hivatkozó keleti magyarságkép nevében (például Németh László).
Kosáry egykor Szekfű tanítványa volt. Semmi sem idegenebb tőle, mint a kurucos-nacionalista történetszemlélet s így a fordulat éve utáni dogmatikus történetírás nacionalista felhangjai nem kedvezhettek az ő történetszemlélete kibontakozásának. A hatvanas évek elején Molnár Erik által kezdeményezett viták tehát az
ő koncepciója kibontakozására valósággal felszabadító hatással voltak. Ez azonban
nála nem az éppen csak elfojtott Szekfű-tanítványság újraéledését jelentette, hanem
a magyar történetírás nacionalista hagyományaival való gyökeres és marxista igényű leszámolást; ennek pedig részévé vált egykori mestere nacionalizmusával való
leszámolása is. Szekfű a nemzetivé váló késő barokkot idealizálta, míg a Habsburg gazdasági gyarmatosításról, gazdasági életünk hanyatlásáról szóló hagyományos liberális nézeteket elfogadta, legfeljebb a számára sem túl rokonszenves Habsburg felvilágosult abszolutizmus negatívumait igyekezett csökkenteni azzal, hogy e
89

gazdasági pangás okainak nagyobb részét a rendi érdekekhez való reakciós ragaszkodás számlájára írta.
Ehhez viszonyítottan Kosáry hangsúlyai többnyire az ellenkezőjükbe fordítást
jelentik; az első szakasszal kapcsolatban a marxista történettudomány és a francia
Annales-kör módszereinek hasznosításával a mai nemzetközi európai történettudomány korszemléletének megfelelően a 18. századot a gazdasági és demográfiai
megerősödés, a lassú erőgyűjtés századának tekinti, s Magyarország szempontjából,
ahol az ország legnagyobb, a török uralom alól éppen csak hogy felszabadult h a r madának újratelepítésével és ú j r a művelésbe fogásával kapcsolatban a lakosság
számának s a mezőgazdasági termelés eredményeinek az európai átlagot meghaladó
növekedéséről számolhat be a történeti statisztika, még jogosultabb fejlődésről beszélni. S az ezáltal meghatározott mentalitástörténeti mozgás, a késő barokk m ű velődési szektorok világában jelentkező részleges modernizálódás s a művelődésnek
a nagyobb embertömegek világában érvényesülő hatása, a modern köznevelés irányába történt előrelépések is pozitív fejlemények, még akkor is, ha a művelődés
rendi jellegét, provinciális elemeit Kosáry nem is idealizálja.
A szatmári béke utáni első fél évszázadot tehát, akárcsak Szekfű, ő is pozitív
korszakként kezeli, de egészen más kiindulópontból. A következő korszeletben viszont ő nem a nemzeti megújulásra, hanem éppen az európai felvilágosodás eredményeihez való felzárkózási kísérletekre teszi a főhangsúlyt, ennek megfelelően
haladás és nemzeti függetlenség kérdésében az elsőbbséget az előbbinek a d j a , ezért
a felvilágosult abszolutizmus rendszeréről és magyar híveiről sokkal jobb képet
rajzol, mint a hagyományos magyar történetfelfogás, a rendi ellenállás táborán
belül pedig élesen elkülöníti a felvilágosult rendiség Bessenyei által kezdeményezett, és 1790 körül táborrá szerveződő irányzatát, igen pozitívnak tekintve szerepét;
ezzel szemben viszont a nemesség túlnyomó többsége által képviselt nemzetvédésben elsősorban a rendi alkotmány védését, lényegében reakciós törekvéseket lát.
Felvilágosodás és rendiség, illetve a reakciós rendiség értékelésében megint nem
távolodik messzire Szekfű korképétől: így nem csoda, hogy — noha részletesen nem
tárgyalhatja — előreutaló megjegyzéseiben a 19. század eleje, a forradalomellenes
császári-rendi kompromisszum és az úgynevezett rendi nacionalizmus kora hanyatló
korszaknak, a magyar történelem hullámvölgyének minősül, Szekfű felfogásához
hasonlóan.
Kosáry osztály-, illetve rétegszemlélet alapján, tehát marxistának tekinthető
szociológiai alapon a korszak művelődésében három szintet különböztet meg. Az
általa elemzett szintek mindegyikének művelődése dominánsan vallásos, hordozói
többnyire papok, egyházi intézmények képviselői, de az egyes szintek szociológiai
alapját más és más világi rétegek s osztályok nyújtják. Az első szint társadalmi
bázisa elsősorban az arisztokrácia (a régi és az ú j arisztokrácia, Mária Terézia
háborúinak és az ország gazdasági újraszervezésének tehetséges vezetőiből), de bizonyos szerepe lehet benne a középnemesség gazdaságilag legfejlettebb csoportjainak is, melyek a külföldi piacokhoz legközelebb eső területeken (a Dunántúlon,
Északnyugat-Magyarországon és a Szepességben, valamint a Hegyalján) gazdálkodnak, Bécs, Szilézia és Lengyelország közelében. Ezt a szintet a szatmári béke után
eleinte a modernebb nyugati hatásokat is befogadó késő barokk, majd azon belül
annak végső változata, a rokokó jellemzi. A második szinten a konzervatív rendi
tömegek világáig leszállt, kevésbé korszerű késő barokk tendenciák dominálnak, a
késő barokk „népiesség" formájában, mely semmiképpen nem azonosítható a harmadik szint, a lakosság körülbelül nyolcvan százalékát átfogó, a rendi alkotmány
sáncain kívül maradó jobbágyság művelődésével, bár arra hatással van, attól kínai
fallal nincs elválasztva. Ezt a háromszintes modellt azután érvényesíti valamennyi
tudatforma, illetve az ő kifejezése szerint valamennyi művelődési szektor területén
(vallás és egyház, oktatásügy, könyvkiadás és sajtó, könyvtárak, tudományok, szépirodalom és a többi művészeti ág). Európai összefüggésekbe pedig úgy helyezi el,
hogy megállapítja: a 18. század Európájában a polgári fejlődésben élen haladó
nyugat-európai országok által képviselt centrum vagy fennsík körül Észak-, Ke90

let- és Dél-Európában elmaradott perifériák rendszere alakult ki, melyeknek a
század folyamán elsődleges céljuk a felzárkózás lesz a fennsík országainak fejlettségi fokához. Ennek politikai emeltyűje pedig a fennsík országainál is az abszolutizmus volt (a korábbi századok során), a 18. század perifériájának országainál viszont a kor szellemének megfelelően több-kevesebb kapcsolattal a felvilágosodás
eszméihez a felvilágosult abszolutizmus formájában.
A hármas szint elméletének következetes végigvitele érvényesül valamennyi
művelődési szektor területén a felvilágosodás évtizedeinek művelődése tárgyalásában is. A legfelső szint művelődésének szociológiai alapjában nagyobb szerephez
jut a középnemesi elit s a kultúra hordozója, szemben a késő barokk papságával,
itt elsősorban a világiak rétege lesz. A felső szintben három irányzatot különböztet
meg Kosáry: a magyar jozefinistákat, vagyis azokat, akik a felvilágosult abszolutizmus híveként és szolgálatában a magyar felvilágosodást szolgálják, a rendi felvilágosodás irányzatát, vagyis azokat, akik montesquieu-i alapon a rendiséget akarják modernizálni a „nemesi demokrácia" alapján, és azokat, akik általában a jozefinizmus táborából indulva (kivéve Batsányit) mindkét másik irányzat célkitűzésein
túllépnek s nem a feudalizmus modernizálására, hanem a polgári átalakulásra törekszenek, s akik többnyire eljutottak a magyar „jakobinusok" mozgalmához.
Míg a művelődés területén úgyszólván minden pozitívum, előrevivő jelenség a
felső szint három irányzatához fűződik szerinte, addig a második szint rokokóba
hajló késő barokk „népiessége" retrográd politikai tartalmai következtében e korszeletben talán még erőteljesebb elmarasztalás áldozata lesz, mégpedig azon az
áron, hogy a debreceniek népiességét ettől igen élesen elkülönítve részben a harmadik szint, vagyis a valódi nép világához közelíti, másrészt a debrecenieket (Földi, Csokonai, Fazekas) és Daykát Kármánnal együtt a felső szint harmadik irányzatához, a polgári átalakulásért küzdőkéhez közelíti.
A kor egyik legfontosabb harci kérdésével, a nyelvújítással kapcsolatban is
megkönnyíti a hármas szint modellje Kosáry számára a különböző nyelvújítási
frontok minősítését. A nyelvújítás számára azonos (néhány nyugati történész s
néhány nyelvtudósunk felfogásának megfelelően) a nyelvi standardizálással, vagyis
a nyelvi egységesítéssel és normalizálással. Ez pedig Európában mindenütt bizonyos társadalmi feltételek kialakulásával függött össze, melyek időben általában a
feudális és a polgári társadalom közötti átmenet időszakában, de még mindenütt
a feudális rendszeren belül jöttek létre. Nálunk a rendi felvilágosodás magyarnyelvűség-igényével összefüggésben, Bessenyei röpirataiban jelentkezett s a felső
szint nyelvújítását általában az jellemezte, hogy irodalomban és tudományos nyelvben egyaránt, felzárkózó jellegénél és nyugatra nyitottságánál fogva nem volt purista. Ezzel szemben a második szint, a provinciális nemesség kultúráját képviselő
szint számára a nyelvi purizmus, az idegen szavak kiirtása s ezzel lényegében sokszor a nyelv szelleme ellen vétő tükörszavak tömegének alkotása volt jellemző, s
II. József nyelvrendeletére a rendi ellenállás széles reakciós táborának ténylegesen
ez volt a válasza.
Bármilyen terjedelmű recenzió sem engedhetné meg magának azt a luxust,
hogy Kosáry művének teljességéhez szóljon hozzá; egyes részletkérdéseihez csak az
egyes művelődési szektorok történetének szakemberei szólhatnának hozzá az illetékesség kellő fokán. Én is elsősorban irodalomtörténészként érezhetnék némi kompetenciát a részletkérdésekhez való hozzászólásra s ezzel önmagával is hódolok
Kosáry teljesítménye előtt, aki képes volt az egész mezőny átfogására. S nemcsak
mennyiségileg, bár adataihoz is alig lehet valamit hozzátenni. Megjegyzéseim
egy része csak kiegészítő jellegű; hogy polémikus megállapításaim nem mind csupán irodalomtörténeti jellegűek, az arra vezethető vissza, hogy Kosáry „történeti"
koncepciójával kapcsolatban is felmerültek bennem olyan kételyek, melyek a „hangosan gondolkodásnak" erre a formájára kényszerítettek.
Kisebb megjegyzéseim: a 269. lapon azt írja, hogy a felvilágosodás évtizedeiben, a század második felében fejletlenebb viszonyok között pozitív szerepe lehet
nemcsak a materializmusnak, hanem a mérsékelt deizmusnak is, melyen a francia
91

fejlődés már túllépett. Ez az árnyalt megállapítás teljesen igaz a keleti periféria
országainak vonatkozásában s magyar vonatkozásban is, de épp francia vonatkozásban kissé leegyszerűsítőnek tűnik. A materializmus, mint radikális ismeretelméleti álláspont ugyanis a Kosáry által nem említett, de nyilvánvalóan vele összetartozó szintén radikális vallásfilozófiai állásponttal, az ateizmussal együtt vallásfilozófiai szempontból radikálisabb a mérsékelt deizmusnál, de társadalomfilozófiailag és politikailag nem biztos ez a megfelelés; sőt a franciáknál az „igazi" jakobinizmus egy rousseau-ista deizmusra inkább emlékeztető vallásfilozófiai álláspont
kíséretében fogja „korszerűtlenné" tenni az enciklopédisták második nemzedékének
materializmusát, a guillotint is igénybe véve a még élő materialisták és szenzualisták ellen; nem oly könnyű tehát egyértelmű fejlődésvonalakat meghúzni ideológiai
téren sem s a korszerűség kérdése néha bonyolultabb. A 270. lapon helyesen vitatja
a régi preromantikaelméletet, hangsúlyozva az ember mindenoldalú felszabadítására
törő felvilágosodás egyetemességigényét, de néha mintha kissé egybemosná az érzelmesség és érzékenység kategóriáit. A 295. lapon Herder jóslatáról helyesen értekezve nem említi, hogy míg annak negatív kicsengése összefügg Herder pozitív
szlávelfogultságaival, a humanitáslevelekben történt korrekciója viszont Herder gyűlöletével az abszolutizmus minden válfajával, adott esetben II. Józsefével szemben. A 621. lapon Báróczi alkémista voltáról írva csak azt jegyzi meg, Kazinczy
hogyan ütközött meg rajta, Székely testőr alezredes hatására vezetve vissza az
egészet, akinek pedig csúnya sikkasztási ügye is volt e szenvedélye miatt. De Kazinczy később, Báróczi halála után kissé pletykaszerűbb, de megértőbb magyarázatot is talált Báróczi „eltévelyedésére", Rumy Károly Györgyhöz írott egyik levelében (Kazinczy lev. VII. 244—245.). Finoman sejteti, hogy Báróczi a testőr éveiben
szerzett nemi baját akarta az alkémiával kúrálni. Végső részletmegjegyzésem egy
Kosárynál szokatlan, valószínűleg kissé pongyolán megfogalmazott mondatra vonatkozik. Ha mégis szándékosan fogalmazott így, nagy fölfedezésről van szó, akkor
viszont forrására illett volna hivatkoznia. A 688. lapon ugyanis azt írja Kossovich
Józsefről, hogy „ . . . utóbb Csokonai: A reményhez című versének dallamát komponálta." Az irodalomtörténész-köztudat ugyanis eddig, néhány Kazinczy-utalásra támaszkodva, úgy tudta, hogy Csokonai írta versét Kossovich dallamára s Juhász
Géza épp ehhez fűzte kalandos feltevését a Csokonai-vers „nemzeti dal" jellegéről.
Most néhány szót lényegesebb kérdésekről. Űgy tűnik, Kosáry háromszintes modellje, melynek eredményeit jogos elégedettséggel konstatálja könyve utószavában,
nem mindig tudja elkerülni a leegyszerűsítés veszélyét. A nyelvújítási purizmust
aligha lehet egyértelműen a provinciális nemesi második szint rovására írni, amikor például Németországban, amely pedig Kosáry szerint is 18. századi felemelkedésével példát mutatott Kelet- és Kelet-Közép-Európa népeinek, a nyelvi frontok
közül talán a legradikálisabban polgári jellegű épp a purizmus volt. Nemcsak ebben
a szakaszban, de később is erősen németes műveltségű s életük valamelyik szakaszában német egyetemeken megforduló írók voltak a purizmus fő képviselői (például később Döbrentei), míg elítélésében Bessenyeivel és Kazinczyval, valamint a
késői, reakcióssá váló Verseghyvel egyetértett a Debreceni Grammatika is, melyről
pedig Kosárynak sincs túl jó véleménye. Az 1790-ig terjedő korra érvényes a nyelvújítás és standardizálás azonosítása, de Kosáry gyakori előrejelzései szerint ez az
azonosítás a későbbi, úgynevezett irodalmi nyelvújításra is alkalmazható; ezt pedig
már vitathatónak tartom.
A legalapvetőbb problémának azonban a rendi nacionalizmus szakkifejezésének
nem eléggé differenciált s nem kellően tisztázott értelmű használata látszik. Már
Szekfű is használta, de arra a korra vonatkozóan, melyet — a 19. század első 3
évtizedét — a rendi nacionalizmus korának minősített, elég határozott és szűkített
értelemben s rendi színezetű nacionalizmusnak is nevezte. Marxista történettudományunk jóval tágabb értelemben használja, legtöbbször a feudális nacionalizmus
szinonimájaként s ez Kosárynál is megtalálható. A feudális nemzet, a natio h u n garica azonban, mint a hungarus-tudat jelensége is mutatja, bármely etnikumú és
nyelvű magyarországi nemes rendű emberek összességét jelenti, a modern naciona92

lizmus viszont a közös etnikumú és nyelvű emberek közösségi tudata. A magyar
felvilágosodás évtizedeiben például Bessenyei röpirataiban stb. ez a modernebb nacionalizmus van előretörőben, előbb csak úr és paraszt nyelvi közösségének, de a
nyolcvanas évek magyarkodásában már időnként a politikai — bár elmosódottan
használt — egységnek értelmében is. Mind a Magyarország története 5. kötete, mind
Biró Ferenc egyik tanulmánya azt igazolja, hogy az 1790-es évek fordulója körül a
rendi nemzettudat burkában erős korszerű és a polgári nacionalizmus irányába mutató tendenciák erősödtek föl; Kosáry a jórészt nem rendi származású lelkes nacionalisták többségét is odaadja a provinciális rendi második szintnek. Feudális
vagy rendi nacionalizmusnak minősíti a szatmári béke utáni — többnyire jezsuitáktól hordozott és latin nyelvű — s a 19. század eleji, immár magyar nyelvű és a
nemzetfogalmat már csak a rendek magyar etnikumú és nyelvű elemeire korlátozó
nemzetfogalmat is, mely, ha rendi alapú is, de ebben a vonatkozásban tényleg a
kifejlett nacionalizmus legfontosabb elemeit előlegezi s különösebb törés nélkül fog
egységes nemzettudattá tágulni, például Vörösmarty Zalánjában, ahol az egységes
honfoglaló magyarság elleni bodrogközi lázadás már nemzetiségi megmozdulás, a
meghódoltak lázadása. Néha Kosáry is bizonytalankodik terminológiájában, amikor
a 19. század elejére előreutalva a rendi nacionalizmus vagy prenacionalizmus
jelenségeiről beszél. Azt hiszem, ennek a prenacionalizmusnak az 1790 körüli jelentkezése az oka annak, hogy például Csokonaira oly nagy hatással lehetett Dugonics
magyarkodása, hogy pályájának több szakaszán mutat affinitást az idegengyűlöletet
is súroló túlzó nemzeti öntudatra stb., s azt hiszem, nyugodtan kimondhatjuk, nemcsak a felső szint Kosáry elemezte táborai között van kölcsönös átjárás ebben az
időszakban, hanem a felső és második szint között is.
Nagyon jó, hogy Kosáry hangsúlyozza Kazinczy fogsága utáni közeledését nemesi osztályához s ezzel a túlzott irodalomtörténész Kazinczy-kultusz leépítéséhez
járul hozzá. De ez nem jelenti azt, hogy a második szint provinciális rendi nacionalizmusához közelít, hanem inkább azt, hogy — ha Kosáry modelljét szabad kivetítenem a 19. század elejére is — az első szint világának korábbi, felvilágosult
kozmopolitizmusa meggyengülőben van s oda is betör, elsősorban a Sturm und
Drang és a romantika második hullámának, a nemzeti romantikának a hatására a
modern európai nacionalizmus szelleme, mégpedig a császári-rendi kompromisszum
bomlásával, a tízes évek második felétől oly felgyorsult iramban, hogy Kazinczy,
minden közeledése ellenére, lemarad a „vonatról" s még mindig túl erős felvilágosult kozmopolitizmusával magára marad. Legjobb tanítványai és neológus harcostársai azonban, Kölcseyék, a romantikába továbbmenve azt bizonyítják, nem
teljesen jogosult Kosáry fejlődésrajza, mely a felvilágosodást túlzottan a polgári
forradalom előkészítésével azonosítja, ezért nem veszi észre a polgári fejlődés két
szakasza közötti konfliktusok lehetőségét, társadalom- és embereszményük szükségszerű divergenciáját s ezért a forradalommal szembeforduló korai romantikát a
felvilágosodással szembefordulóként fogja fel, nem érzékelve a felvilágosult és a
romantikus forradalomelutasítás rokon mozzanatait, majd azt, hogy épp emiatt a
forradalom vagy a forradalmi mozgalom bukása után is tovább élhet a felvilágosodás, sőt viszonylag békés továbbfejlődési lehetőségei vannak a romantikába, nem
utolsósorban az organikus és evolucionista történetfilozófia alapján.
Mindez azonban nem jelenti azt, hogy a könyv tulajdonképpeni tárgyát képező
korban Kosáry modellje a jelenségek többségének megközelítésében ne bizonyult
volna rendkívül hasznosnak. Az újabb irodalomtörténeti tanulmányok jó része, így
az enyémek is, már élnek az ő terminológiájával és eredményeivel. Ezért az utóbbi
évek legnagyobb tudományos eseményének e kor megközelítésében, minden vitát
kiváltó jellege ellenére is, Kosáry könyvét tartom. (Akadémiai.)
CSETRI LAJOS

93

Kosáry Domokos: Széchenyi Döblingben
Széchenyi Döblingben... Örökké tenni vágyó ember számára alig lehet szörnyűbb a tétlenségre kárhoztatottságnál. Igaz, az 1848 utáni évek Széchenyinek még
az idegösszeroppanásból következő önvádak, téveszmék jegyében telnek. Évekig önmagával küzd, erkölcsi megtisztulást remél, lelki egyensúlya helyreállítását a k a r j a
elérni. S amíg ő belső küzdelmet folytat, tehát teret, cselekvési lehetőséget még nem
igényel, s nyilvános élete lezártnak tűnik, a hajdani Széchenyiért megkezdődik az
ideológiai küzdelem.
Mert az abszolutizmus zártságában élő ország a Haynau-féle rémuralom sokkja
után a gondolkodásra kényszerítés terápiájával próbál magán segíteni. Az ország
állapotát és gyógyulási folyamatát nehezíti, hogy igazi bajairól nem szabad beszélnie.
Még régebbi, egészséges korszakáról is csak óvatosan szólhat.
Kosáry Domokos a zárt intézetté alakult ország egészséges, de szorongásoktól
és félelmektől nem mentes gondolkodói nézeteinek ismertetésével indítja Széchenyimonográfiáját. Miként vélekedett Eötvös és Kemény a közelmúlt eseményeiről, a
Habsburg-birodalom jövőjéről és Széchenyi szerepéről? A Széchenyi-követők köntösébe burkolódzó tanítványok, persze, eltérő módon értelmezik a mester 1848 előtti
tanítását. Nem is az eltérés ténye — iránya az érdekes. 1848—49 nemzetiségi mozgalmainak sokkhatása alatt Kemény a magyar hegemónia határozottabb biztosítékait keresi. Hatalmilag és gazdaságilag erős Habsburg-birodalom érvényesítse befolyását a Balkánon, hogy felügyelete alatt tartva a függetlenedő nemzeti államokat,
irányítani tudja a térség veszélyes nemzetiségi mozgalmait. Ü j elképzelését, amelyet
1850 táján alakított ki, mint Széchenyi régi koncepcióját próbálja elfogadtatni.
Kosáry Domokos tömör összefoglalása szerint azonban Széchenyi 1848 előtti külpolitikai nézetei inkább a kölcsönös érdekazonosság, az egyenjogúság elveire épültek —
ahogyan a hazai nemzetiségekkel szemben sem a hatalmi eszközök, hanem a kölcsönös bizalom, engedékenység álláspontját képviselte.
Hogyan viszonyult az előbb ismertetett eszmei fejlemények után néhány évvel
fokozatosan teljes szellemi frisseségét visszanyerő döblingi Széchenyi a történeti
tapasztalatok birtokában saját 1848 előtti koncepciójához? ö miként értelmezte s a j á t
magát, s a változott viszonyok között ragaszkodott-e régebbi nézeteihez, vagy
inkább ú j politikai megoldást próbált kidolgozni? Lényegében erre a kérdésre
keresi a feleletet Kosáry Domokos. A bevezető, „Széchenyi-követőket" ismertető fejezet így szorosabban hozzátartozik a tulajdonképpeni alapkérdéshez, mint első
pillanatban tűnik. Nem a korabeli politikai álláspontokat kívánta a szerző az indító
fejezetben háttérként felvázolni (akkor joggal hiányolhatnánk az ókonzervatívok és
a Kossuth-emigráció részletesebb bemutatását), hanem az egyetlen korabeli számottevő és napjainkig nagy hatású Széchenyi-interpretációt — amelyet Széchenyi is
ismerhetett s amellyel ez esetben Széchenyinek magának is szembesülnie kellett!
Széchenyi Döblingben... De miért maradt ott, ha 1856—57 fordulójától visszanyerte szellemi frisseségét, ha ettől kezdve tenni vágyott? A célszerűség aligha m a gyarázhatta döntését, hiszen a cenki kastélyból vagy egy (tervezgetett) budai bérlakásból, sőt magából az Akadémia (épülő) pesti palotájából nagyobb hatékonysággal és nagyobb biztonsággal folytathatta volna politikai működését. Kosáry, adatok
híján, nem tartja lehetségesnek a maximálisan kielégítő magyarázatot. Szerinte
Széchenyi gyógyulása nem lehetett teljes, maradt benne valaminő defektus, amely
elfogadhatatlanná tette számára, hogy a külvilággal közvetlenül érintkezzék. Valószínűnek tartjuk, hogy az a fiatal korától fokozatosan egyre erősödő téveszméje
rögződött meg, amely szerint ő tönkreteszi, kárhozatba viszi vagy halálba kergeti
azokat, akik környezetében vannak. Az elsősorban személyekre vonatkozó téveszme
1848 után az egész országra transzponálódott. Magára mért vezeklés, büntetés és az
ország megmentése fonódhatott tehát össze a személyére kirótt döblingi sorsban.
94

(„Döbling", a Görgen-gyógyintézet nem közönséges bolondokháza, hanem inkább
szanatórium, ahol Széchenyi szabadsága nincs erőszakkal korlátozva.)
Széchenyi 1857-ben itt hozzákezd egy terjedelmesebb szöveg írásához. Közvetlen
célja még nincs, öncélú a ténykedés, de értékes, önmagára kirótt terápia ez. Szellemi energiáit akarja visszanyerni, érezve az európai politikai helyzet labilitását.
Eddig feleslegesnek hitte magát, most úgy gondolja, hogy ú j r a szüksége lehet rá
nemzetének. Íráshoz kezd. Fogalmazása, tárgyválasztása olykor még bizonytalanságot tükröz. Az önismeret címet kapott, 1875-ben megjelent szöveg az életmód kérdéseivel foglalkozik, s szilárd szerkezet nélkül halmozza-ismerteti Széchenyi tapasztalatait, olvasmányemlékeit. A munka menet közben és váratlanul olyannyira átalakult, hogy második, sokáig lappangó része megtalálója és kiadója által Nagy
Magyar Szatírának nevezetten önállóan jelent meg 1921-ben. Széchenyit Ferenc József császár magyarországi látogatásának híre térítette el az „önismeret" kérdéseitől,
s vitte-sodorta közvetlenül a politikai szatíra műfaja felé. Az újabb rész ugyanis
Bach és a császár fiktív párbeszédét tartalmazza, amelyben Bach a maga korábbi,
nem kevésbé bornírt beszélgetéseit is elmondja az uralkodónak. Széchenyi Blickje
m a is ismertebb, s a legmaróbb politikai műként tartják számon — pedig ennek
a terjedelmesebb Nagy Magyar Szatírának szelídített, publikáláshoz finomított változata csupán! (Kosáry ugyan Széchenyi utóbbi művét is a nyilvánosság számára
készültnek tartja, valószínűbb azonban, hogy Széchenyi csak olyan nyersanyagnak
szánta ezt a munkát, ahogyan korábbi művei nyersanyagbázisaként, ősforrásaként a
csak maga számára készített naplófeljegyzések szolgáltak.)
Az 1857-ben íródott Nagy Magyar Szatíra és az 1858-ban elkészült Blick abszolutizmusellenes támadásának elemzése Kosáry művének súlyponti része. Különösen
gazdag és értékes a külpolitikai vonatkozások számbavétele. A könyv cselekménye
valósággal két szálon f u t : megismerjük az 1857—1859 közötti évek európai hatalmi
politikáját, azt a bonyolult és mozgékony rendszert, amelyben Széchenyi (is) próbált
eligazodni, majd — érzékeltetve, hogy mennyit ismerhetett és mennyit csak sejthetett e mozgásból Széchenyi —, megtudjuk, hogy milyen érveket kovácsolt ebből a
Szatíra és a Blick lapjain, illetve — a nagy játszma utolsó lépéseiben — hogyan
próbálta aktivizálni az európai hatalmasságokat.
Mi volt Széchenyi célja? Kétségtelenül: az önkényuralom megdöntése. A fő
ellenfélnek, reformkori önmagán túlhaladva, immár az abszolutizmust tartotta. Nem
félt a forradalom veszélyétől (bár nem tartotta kívánatosnak); nem kárhoztatta az
emigráció tevékenységét (noha céljaik nem voltak azonosak), nem rettegett a Habsburg-birodalom felbomlásától (amelyet azonban el akart kerülni). Mindezek az aggodalmak tehát nem fékezték röpiratai megfogalmazásakor, azok közzétételének
megszervezésekor.
Magyarországon belül és kívül ekkoriban minden számottevő politikai csoportosulás az abszolutizmus felszámolását tekintette alapvető céljának. Az ókonzervatívok, a feudalizmust megszüntető törvényektől eltekintve, az 1847-es állapotokat
kívánták helyreállítani, vagyis azzal a csekély belkormányzati önállósággal elégedtek volna meg, amely még a gazdaságpolitika önálló igazgatását sem tette lehetővé,
azt az alkotmányosságot akarták, amelyben működött ugyan országgyűlés, de a kormányzatot nem lehetett felelősségre vonni. A hazai liberálisok, mint rövidesen
kitűnt, 1848 -as alapon álltak, vagyis a polgári liberális alkotmányosságot és a birodalmon belüli maximális önállóságot követelték. Végül a Kossuth-emigráció 1849-es
évszámmal jelölhető törekvése a Habsburg-birodalom szétbomlasztása, a független,
polgári demokratikus magyar államiság megteremtése volt. Hol foglal helyet e pártok között Széchenyi? Nemzete jövőjét kétségkívül a Habsburg-monarchia keretei
között szerette volna biztosítani. A „megoldásról", az abszolutizmus megdöntése
utáni berendezkedésről azonban nem nyilatkozott. Kosáry Domokos árnyaltan mutatja be, hogy az ókonzervatívoktól nézetei számos ponton különböztek, s hogy a
„48-as alap" határozott megfogalmazása ekkor még más hazai politikusoknál sem
regisztrálható. Végül, óvatosan ugyan, de úgy ítél, hogy Széchenyi számára „a legnagyobb, amit remélni szeretett volna: az 1848-hoz való visszatérés". A fogalmazást
95

találónak érezzük: Széchenyi nemcsak aggódott és félt, hanem remélt is, s maximumként csak ezt remélhette. Kétségtelen az is, hogy — legalábbis egyelőre, és
mindenkor a nemzetközi viszonyok függvényében — kevesebbel is megelégedett
volna. A döblingi Széchenyi nem társadalmi-gazdasági meghatározottságaiból, h a nem a külpolitikai konstellációk alakulásából szeretné kiolvasni nemzete jövőjét.
Maga aktív ugyan, mint a külpolitikai folyamatok regisztrálója és befolyásolója,
de nemzete többségének csak a kivárást szánja. Ellene szól ugyan a döblingi Széchenyi „negyvennyolcasságának", hogy igen szoros együttműködésre törekedett az
ókonzervatívokkal, s tőlük már kezdeményezést remélt — de meggyőző az az érvelés, miszerint Széchenyi politikai előrelátása lehetővé tette annak felismerését, hogy
az egyszer meginduló változások úgysem fognak megállni az ókonzervatívok tervezgetéseinél.
Széchenyi Döblingben... Ha maga is a tétlen szemlélők, a kivárók között marad, örömmel figyelhette volna az abszolutizmus gyengülését, Bach menesztését,
s megérhetné válságának elmélyülését. A gyengülő, de befelé még erélyt mutatni
képes abszolutizmus azonban, némi késéssel, felismerte ellenfele erejét és jelentőségét. Az 1860. március 3-i házkutatás nem hozott ugyan szenzációs eredményeket,
inkább csak korábbi sejtéseiket igazolta. A titkáránál megtalált Nagy Magyar Szatíra
azonban felségsértési perhez alkalmas anyagot, elmegyógyintézetbe záráshoz elégséges indítékot szolgáltathatott. Széchenyin úrrá lett a félelem. S amikor március
17-én megkapta a belügyminiszter levelét, amely közölte, hogy Döbling „az ön számára megszűnt menedékhely lenni", megérlelődött benne a családját, vagyonát még
megmentő öngyilkosság gondolata. Elhatározása kétheti drámai küzdelem után vált
véglegessé.
Kosáry Domokos érdekes és értékes összefoglalást készített a döblingi Széchenyiről. A szerző nemcsak az egykorú események előadásával t a r t j a izgalomban olvasóját, hanem a forráselemzésnek, az adatok hitele boncolgatásának is olyan mestere,
hogy a más szerzőnél unalmas és ezt felismerve tapintatosan a lábjegyzetbe szorított
kritikai megjegyzéseket is a főszövegben az oknyomozás izgalmával olvassuk. S a j n á latos viszont, hogy a kiváló feldolgozást a Magvető Kiadó rendhagyó módon a forráskiadványok számára fenntartott, s ezért nem véletlenül Ténvek és tanúk címet
kapott sorozatába illesztette. A sorozatcím és a kötetcím után igazodö olvasó kortársi beszámolót remél, s csalódik, pedig a történész valójában a szemtanú hitelességénél nagyobb megbízhatósággal rekonstruálja a tényeket. (Magvető.)
GERGELY ANDRÁS

14

CZINE

MIHÁLY

Kép és írás
EMLÉKEK NAGY IMRÉRŐL
ELSŐ TALÁLKOZÁS
Először a legendájával találkoztam: farkasokkal, medvékkel cimborál; volt
sólyma, beszélő csókája; egyszer medvebocsot is szelídített. Festő és gazdálkodó.
Marasztalták Pesten, hívták Londonba, és mehetett volna Svájcba, Franciaországba
is; Zsögödhöz, Csíkzsögödhöz maradt mindig hűséges.
Ezt már nemcsak a szóbeszédből tudtam, de hiteles tudósításokból is. Az Erdélybe látogató Móricz Zsigmond írt róla és gazdaköréről: úgy tárgyaltak Zsögödön a falusi gazdák, mint a parlamentben, „érvvel és ellenérvvel, szabályosan és
fegyelmezetten". S ismertem Tamási Áron — a holtáig hűséges barát — „hirtelen"
rajzát is a festőről, „a szeretet falára akasztva". Tamási Áron a székely festőt
ünnepelte Nagy Imrében, azzal a töblettel értve a székely jelzőt, amely a tehetség
mellett a sorsvállalás, a törvény betöltését is jelenti. Tompa László verséből is
ilyen sorsvállalónak s törvénybetöltőnek tetszett; Tamási Áron testvérének, az
árvizes sorssal szemben is megállónak.
Képei közül azonban jóformán csak egy eredetit láttam, Tamási Áron lakásában. S eredeti rajzot is csak egyet; ugyancsak Tamási Áron asztala fölött.
Ennyi ismeret volt a belépőm Nagy Imréhez. Tartósabb beszélgetésre igazán
nem számíthattam; a festményeknek ma is csak nézője vagyok, nem értője. Korban is távol estem tőle: Nagy Imre hatvankét esztendős volt akkor, magam csak
huszonhat. Igazában levéllel lett volna illedelmes tudakozódni nála. De ezt csak
most gondolom; akkor, az ifjúság alapozatlan bizalmával jelentkeztem, olyan természetesen, mintha legalábbis a rokonságát ismertem volna. Pedig volt arról is
tudomásom, hogy nem mindig kedveli a látogatókat; olykor még ajtót is mutat
a kéretlen kíváncsiskodóknak.
A tűrhető fogadtatást minden bizonnyal mégiscsak a távolabbi rokonságnak
köszönhettem; író barátainak, akiket már én is ismertem. Móricz Zsigmond nyomait kerestem Erdélyben, akit Nagy Imre becsült, szeretett, akit házában hetekig
vendégül is látott, s Tamási Áron üdvözletét és könyveit hoztam, a régi barátét,
akivel már jó tíz esztendeje nem találkozhatott; 1945 eleje óta, ahogy az első vonattal Budapestről hazaindult, Csíkba.
S bizalommal lehetett erdélyi kísérőm iránt is. Katona Szabó István vitt el
hozzá, s Pistának akkortájt volt talán legszebben hangzó a neve. Nem az első
könyveiért — azok elég harmatosak voltak —, hanem a bátorságáért. A múltjáért.
Furcsán hangzik, de így igaz: akkoriban még csak harmincesztendős, ha lehetett,
de a legszebb tettei már mögötte voltak. Vásárhelyi gimnazistaként ő gyűjtött adalékokat Móricz Zsigmondnak Tolnai Lajosról, ő volt a felszabadulás után a kolozsvári Móricz Zsigmond kollégium egyik életrehívója, s főként egyike ama keveseknek — legalábbis így mondták —, aki a Magyar Népi Szövetség önfeloszlatása
ellen szavazott. A Népi Szövetségről akkortájt ugyan már — s még — halkabban
beszéltek, korábban bebörtönzött vezetőit — Balogh Edgárt, Demeter Jánost, Jor7 Tiszatáj

97

dáky Lajost, Csőgör Lajost ebben az évben, 1955-ben engedték ki; Kurkó Gyárfás
majd csak tíz esztendő múlva, tizenhat esztendős börtön után szabadult — de a
Népi Szövetség s embereinek említése Nagy Imre szemében barátokat és érdemes
törekvéseket idéztek. Maga ugyan nem volt tagja semmiféle pártnak, semmiféle
politikai szervezetnek, de a Magyar Népi Szövetséget nagyra becsülte. M u n k á j a
már a Brassói Lapok idejében is a népszolgálat irányába mutatott, ott volt a népfrontos szellemű Vásárhelyi Találkozón, látta, tudta, mennyi értelmes embere van
a kisebbségi életnek. Naplójában fel is jegyezte: „Ki lehetne egy világot forgatni,
billenteni a helyéből, ha egy akarattal mozdulna." 1945 után olykor zsögödi k e r t j é ben hányta-vetette a dolgokat a Népi Szövetség vezérkara, Kurkó Gyárfás elnökletével. A vita okos menetére, a kaptárak tetejéről, Nagy Imre szelídített hollója,
a Kuri ügyelt.
A beszélgetés, persze, azért elég akadozva indult; Móricz iránt tudakozódó
kérdéseimre eleinte felhúzott szemöldökkel, kopogó félmondatokban válaszolt. Természete szerint sem lehetett különösen beszédes — Sütő Andrástól is t u d j u k :
„csipetnyi vallomást harapófogóval kellett kiszedni belőle" —, így a kérdései is
többnyire kurtán csattantak. Tamásiról, Sinkáról, Szabó Pálról, Féjáról, Veres
Péterről, régi író barátairól kérdezgetett leginkább, s erdélyi utamról, kiket olvastam, kikkel találkoztam már.
Válaszaimat türelemmel hallgatta, s lassan szigorú szemöldöke is egyre több
jóváhagyást sejtetett. S amiről korábban csak félmondatokban szólt, bővebben
kezdett beszélni. Először a havasról, az állatszelídítéseiről, aztán a frontélményeiről
— hogyan élt vele „egy háztartásban" az egér —, m a j d Móricz Zsigmond zsögödi
lakozásáról. Ö akkoriban nagy gazdálkodásban volt, hajnalban kelt, ahogy kezdett
pirkadni, ha jó idő volt, akárcsak Móricz Zsigmond, de ha esett, tovább hevert,
s szokása szerint szuszogott, krákogott, k á r o m k o d o t t . . . Móricz Zsigmond aztán
egy szép napon, se szó, se beszéd, maga köré fogta az ágyneműt s átköltözött a
másik szobába, Bözödi Gyurkához.
Ez a történet, akár az egérhistória, s annyi más különösség, olvasható Nagy
Imre írásaiban is. Akkor természetesen nem tudtam a naplójáról, a följegyzéseiről
— csak halála után jelent meg —, de az elmondott történeteket szinte szó szerint
megtaláltam a nyomtatott szövegben. A dátumokból nyilvánvaló, hogy éppen az
időben, 1955-ben fejezte be életrajzi följegyzéseit; az írásban fogalmazott részletek
még frissen éltek benne.
Mikor úgy gondolta, hogy már eleget beszélt, különösen ahhoz képest, hogy
két gyermekember az érdeklődő, intett, hogy mutatna a képeiből néhányat, méghozzá az újabbakból. Ahogy a képekről kezdett beszélni, ismét szigorúbbra vonódott a szemöldöke. Komorabb lett a hangja is; a sérelmek akkor még frissek
voltak. Még nem régen volt, hogy Mohi Sándort „szégyenfalhoz" állították, Fülöp
Antal Andort kizsürizték, s Gy. Szabó Béla is elmarasztaló kritikát kapott. Róla
magáról? Bár kezdtek már ismét elismeréssel szólni, de még közeli volt a főiskolai
tanárságból való kisemmizésének az emléke; még eleven seb volt benne, hogy
nem is olyan régen művei kimaradtak a kiállításokról. Beszélte, mi minden újjal
próbálkozott: 1951-ben a vásárhelyi cukorgyárban festegetett, ahol a munkások
egy része faluról bejáró parasztember volt, a bányászéletet is tanulmányozta Petrozsényben, s volt Békásban is 1952-ben, a vízierőmű építésénél. Szigorú életrendet
szabott magára, reggeltől délutánig mindig festett s rajzolt.
Sajnos, nem nagyon emlékszem az akkor mutatott képeire; sapkás munkások,
gépek, gyárudvarok ködlenek föl előttem: mintha egy kicsit emlékeztettek volna
az akkori idők hazai szocialista realistának mondott törekvéseihez is. Arra viszont
jól emlékszem, hogy a megbántott ember szomorú büszkesége színezte a szavait:
újak, jók ezek a képek, mondta, s mégsem k e l l e t t e k . . . Bár ott volt benne m á r a
győzelem tudata is: két képet is megvásárolt egyszerre az állam; a bukaresti zsűri
elnöke már „önkritikát" gyakorolt, mert esztendőkkel korábban visszautasították
a képeit. Biztos volt a dolgában; tudta, mit érnek a művei. 1955 őszén fejezte be
98

öt esztendővel korábban kezdett képét is, a Zsögödi emléket, az otthont idéző nagy
összegezést. Vallomását népéről, szülőföldjéről: önmagáról. Akkoriban érkezett
alkotó ereje ú j a b b magasára. Még pár esztendő, s m e g h a j t j á k sok helyt előtte a
zászlót. 1957-ben a Művészet Érdemes Mestere címmel tüntetik ki. 1958 tavaszán
Kolozsvárt, Bukarestben és Marosvásárhelyen több tízezer ember tekinti meg a
kiállítását, m a j d n e m teljes elismeréssel méltatta a kritika is.
A képekről Szabó Pistának akadt mondanivalója is, magam inkább csak bólogattam, s szokványos dicsérő szavakat motyogtam. Nagy Imre nem is várt tőlem
szakvéleményt. Oldalazó szavai már ismét az irodalmat érintgették: milyen ú j
jelentkezések vannak, s hogy alakul a régi nemzedék tagjainak a sorsa. Kérdései
jelezték, igazán tájékozott az irodalom és a történelem tájain is. Szólhattam valami
kedvérevalót magam is, mert beszédes lett. Sarkalatosnak érzett gondolatáról vattázás nélkül beszélt: bármilyen lehetetlenül rossz volt a két világháború között
az idő, a hivatalos politika, — az irodalomban, a művészetben a magyarság magakeresése és magára találása is folyt. Bartókot, Kodályt, Móriczot, Tamásit és
Németh Lászlót említette mindenekelőtt.
ö r ö m m e l ismertem fel, hogy Nagy Imre, az erdélyi festő rokonmód gondolkodik az irodalomról, mint a templomépítés gondját vállaló hazai íróink. A szétszóródást tapasztalva, a kohézió lazulását érezve, az irodalmat, a művészetet maga
is olyan ragasztóanyagnak vélte, amely egybekapcsolhatja a hullásra h a j l ó magyarságot. Ügy látta, úgy tudta ő is: a harmincas évektől alakulóban volt az az
értelmiségi réteg, amely egyre több fontos dologban értett egyet, amelynek a történelemről, a nemzeti lét meghatározó kérdéseiről — számos nézetkülönbség ellenére — rokon elképzelése volt.
Szavaival, olvasóként és kezdő kutatóként, teljesen egyetértettem. Akkor tapasztaltam először, amit azóta már annyiszor: az ember az irodalom segítségével
sok tájon és sokféle ember között otthon lehet, s ahogy Illyés m o n d j a : hazát
teremthet magának. Hazát a szívben. Hazát a magasban. S ama másik, Németh
László által fogalmazott gondolat általánosabb érvényét is megtapasztaltam: az
irodalom változatlanul lámpás lehet egy nép kezében, amely mellett ú t j á t keresheti. Megerősödött bennem a már sejtett igazság: nemcsak a közös sors, nemcsak
a gyermekkori dallam összetartó erő, de a rokon gondolkodás is. Akkor is, ha a
gondolkodás síkjai között mérföldnyi a távolság.
Mikor elbúcsúztunk, már éreztem, Nagy Imrét mindig keresni fogom, amikor
csak lehet. S talán ajtót is nyit mindannyiszor, legalábbis elnéző szívességgel.
AZ IRODALOM SZÖVETSÉGESE
A festő Nagy Imrével való találkozás így hát engem nem a festészet műhelykérdéseihez vitt közelebb, hanem a népi létezés történelmi gondjaihoz, amely gond
azonban az írónak és a festőnek is — sőt minden felelősen gondolkodó embernek —
közös gondja. Az író, a festő, a szobrász, a muzsikus más-más anyaggal, más-más
eszközzel — szóval, színnel, vonallal, ritmussal — dolgozik, de a gondja mindig
a közös emberi; talán még a „múzsák testvérisége" is innen érthető leginkább.
Nagy Imrét, a testvérművészt legalábbis ez a közös emberi-történelmi gond kapcsolta az irodalomhoz.
Festők között sok az irodalomban is otthonos; Nagy Imre alkata szerint nem
volt különösebben irodalomkedvelő. Diákkorában a nyersebb, vadászóbb örömöket
kedvelte. Ifjúságában ugyan őt is megérintette az Ady-láz — Ady-versekkel vallott szerelméről, „bomlasztotta a női szíveket" —, de a Nyugat más íróival majd
csak később ismerkedett meg. Kedve, érdeklődése, útkeresése jó ideig szinte kizárólagosan a képzőművészethez kapcsolta. Festő akart lenni, első elképzelése szerint
Márton Ferenc s a rokon Nagy István nyomán járt. Gyermekkorában a Nagy István képei és szénrajzai remegtették meg a szívét, a rokonokról, a Gyilkos-tóról
való festmények és vázlatok; főiskolás korában egy Koszta-kiállítás után, szépség7»

99

tői megittasulva eltévedt az u t c á n . . . Kortársai közül sem a szépírókra, hanem a
festő Szőnyire, s Aba-Novákra figyelt lankadatlan. Ami ideje maradt, azt legszívesebben a zenének adta: hegedült, képzős diák korától kezdve, s estéjéhez
érkezve is úgy ment a hangversenyekre, mint más a nagy ünnepekre. Beethoven
szimfóniái, Liszt prelűdjei sütötték „lúdbőrösre" a hátát, s Bartók és Kodály
műveit, a Medvetáncot s a Kállai kettőst látta élő képekre felelőknek.
Az irodalommal való találkozása viszonylag későbbi. 1925-ben, pár esztendővel
hazatérése után kerül kezébe a Pásztortűz. Ogy érezte, „egy ú j világ szellemisége"
szól hozzá. A Pásztortűz ugyan konzervatív folyóirat volt, de akikkel találkozott
írói közül, nagyon is érdemes emberek voltak, s kiállításai kapcsán is igaz írókkal
és szerkesztőkkel ismerkedett meg. Az idők során többek között Benedek Elekkel,
Kós Károllyal, Kuncz Aladárral, Kacsó Sándorral, Balázs Ferenccel, Tompa Lászlóval, Szentimrei Jenővel, Nyirő Józseffel, Balogh Edgárral és Gaál Gáborral kezelt;
szinte valamennyi Helikon-íróval és a Korunk legfontosabb munkatársaival.
Az írókkal a közös gond hozta össze mindenekelőtt. Egy jó vers, egy jó írás
az alkotójuk arcára is felfigyeltette; tudta, az emberi arcra rá van írva az egész
történelem. A fejek rajzolása szenvedélyévé vált; fölért számára egy „felfedezés)
úttal". „A csontszerkezet, ráncok, tekintet, szem, fül, orr, minden árulója lesz a
modellnek. Megjelennek ősei, apja, anyja. Ha beszél, élővé válik benne a történelem, a korok" — magyarázta szenvedélyét. Ezért is lett számára olyan kedves a
portré; „egy korszakot lehetett belevinni" — mondta.
Nem várt megrendelésre, maga is kereste a beszédes arcokat. Az elsők között
Tompa Lászlót, a „székely árvaság" költőjét hívta meg Zsögödre, hogy jobban
megismerje. Az ő arcát vélte — festőként — a legérdekesebbnek. „Villogó, üregesen
fekvő szeme, nagy álla — írta jegyzeteiben —, ami koponyájára támaszkodva
furcsa szögben feküdt, mindig izgatott, s mélyebb, rejtettebb dolgokat tartogatott
számomra. Mély bariton zengésű versei mind jobban feltárták belső világát. Nyugtalan, nagy keze, ha nem feküdt kabátjára támasztva, úgy borította el arcát, hogy
két villogó szeménél egyéb alig látszott ki belőle. Ha felállt vagy leült, recsegő,
ropogó, szögletes, megtört, amellett gyors mozgása úgy riasztott fel, mint a kút
gémjének megcsikordulása, ha koromsötét ülte meg a tájat." Véleményét, illetve
megfigyeléseit először fametszetbe, később rajzba foglalta, m a j d portréba örökítette reánk.
A Tompa-arckép csak az egyik első volt; Tamásit, Nyirőt, Kemény Jánost,
Ligeti Ernőt, Bánffy Miklóst, Gulácsy Irént, Molter Károlyt, Szemlér Ferencet,
Szentimrei Jenőt, Dsida Jenőt is megrajzolta, s még másokat is. A nádtoll hajlékonyan engedelmeskedett a kezében; Kós Károlyban a konok építőt, Tamásiban a
„szellemmé váló" embert, Dsida Jenőben a szelídséget mutatta fel, a személyiséget
meghatározó vonásokat.
A méltó fejek rajzolását folytatta a második világháború után is. Bármilyen
távol élt a művészi élet centrumától, kapcsolatot tartott mégis a magyar szellemi
élet minden érdemes jelenségével; a romániai magyar szellemi élet m a j d minden
érdemes egyénisége tollára vagy ecsetjére került. Első monográfusa, Gazda József
okkal állapítja meg: portréival valósággal krónikása volt a kornak; arcairól hitek,
ábrándok, remények és nagy megcsalattatások beszélnek. Szentimrei vonásai megtörtek, Mohi Sándor „fázósan burkolózik a köpenyébe", Balogh Edgár „itt is szervez", Nagy István „mintha szónokolna". De nemcsak a régen ismertekben látta
meg a meghatározó vonásokat; a frissen indulók legérdekesebbjei közül is sok
arcot megrajzolt. Farkas Árpád ötven esztendővel később született nála — akár
unokája lehetett volna —, de azonnal észrevette benne a vállaló embert és hitvalló
költőt; Kányádi Sándorban a lobogást mutatta meg, Sütő Andrásban a nemzetiségen töprengő művészt. Barátként is szerette őket: Kányádi Sándornak maga f a r a gott tölgyfa íróasztalt, Sütő András pisztrángozó jó embere volt, utolsó óráját
közeledni érezve neki üzent: szeretne vele még beszélni.
Természetesen, nemcsak a romániai magyar szellemi élet embereit örökítette
meg rajzaiban; magyarországi művésztársai arcán is figyelte a történelmet. Első100

sorban a rokonnak érzett alkotóknál. Budapesten a két világháború között többször
járt, kiállításokon, hangversenyeken, festő barátainál; a negyvenes évek elején az
írói társaságokban is ismerősebb lett. Ügy hozta a sors, hogy festő barátai korán
fogyatkoztak, író barátai szaporodtak. Korábban, ha Pestre jött, mindig Aba-Novák
Vilmosnál volt a szállása, most már Aba-Novák nincs, a százhúsz kilós hatalmas
emberrel gyorsan végzett a rák. Eltűnt Pathó is, s ritkábban láthatta Varga Nándor Lajost is, akivel egykor még albérletét is megosztotta.
A Centrál kávéház viszont most virágzott csak igazán. A régi nemzedék mellett ott gyülekeztek azok a fiatal írók is, akiknek a törekvéseit, pontosabban az
életről való elképzeléseit több tekintetben rokonnak érezte.
Könnyebb lett az utazás is egy időre: a Hargita motoros csekély nyolc óra
alatt fölrobogott Székelyföldről Pestre. Egy kis nézelődés, egy kis beszélgetés, ebéd,
némi borocska, s máris a Keleti pályaudvar zsibongásában találta magát. A hosszú
üldögélés után még inkább jólesett egy kis séta az ismerős Rákóczi úton. A Nagykörút sarkán üdvözölte a Nemzeti Színházat, s a dalokban szereplő hatos villamost,
majd a legrégibb kórházat, a Rókust, a Kiskörút sarkán megállt kis időre az Astoriánál; 1918 októberében itt esküdtek a népek hűséget a Nemzeti Tanácsnak, életüket és vérüket ajánlva a „szabad, független, demokratikus Magyarország kivívásáért". Onnan már csak két jó hajításnyira van a Ferencesek tere, a sok galambbal, s máris nyithatott be a Centrálba.
Ott vacsorázott, ott találkozott azokkal az írókkal — életrajzi feljegyzéseiből
is tudjuk —, Sinkával, Szabó Pállal, Darvassal, Erdeivel, Féjával, akiket Tamási
Áron is egymás mellett láttat utolsó emlékezésében. Magyarországi művész ismerősei és barátai arcát is rendre megrajzolta, az idők során Móriczot, Tersánszkyt,
Szabó Pált, Illyést, Németh Lászlót, Sinkát, Féját. Móriczról, Bartókról és Kodályról portrét is szeretett volna festeni. Volt egy nagy akadálya: kedvvel festeni csak
otthon tudott. Zsögödön akár a csűrben is — sokáig azt tartotta legjobb műtermének —; másutt a legjobb feltételek között is nehezen.
Akiket önként rajzolt és festett, azokhoz személyes vonzalmat is érzett. László
Gyula megfigyelése találó: a Nagy Imre által rajzoltak voltaképpen egymás közeli
rokonai — s édestestvérei a festőnek is. Vagy legalábbis rokonai a vállalásban,
a keresésben, az emberi bátorságban. A néphez való érzelmi kötöttségben.
Nagy Imre leghevesebben Tamási Áronnal érezte a testvérséget. Mikor az
Ábelt először olvasta, Mikes Árminék magános zabolai villájában, olyan hangosan
fölnevetett — megírja —, hogy „zengett bele az egész épület". Életük, munkásságuk szorosan kapcsolódott; holtig barátok maradtak. Nemcsak Tamási Áron „szeretet falára akasztott rajza" mutatta Nagy Imrét pompás, igaz embernek, Nagy Imre
is megkülönböztető szeretettel szólt Tamási Áronról. Már a Vásárhelyi Találkozó
idején, 1937-ben feljegyezte: Tamási Áron olyan, „mint egy szent a p a . . . csattog,
remekel egy igaz ember tökéletes nagyságával". Különös, emeletes, irreálisba mosódó fejformája is izgatta és inspirálta; újra meg újra, sok-sok változatban rajzolta.
Nem is csak a fejét, de egész megjelenését „lenyűgözőnek" tartotta. Sugárzónak.
„Sugározta a baráti, szociális érzést. Valami különleges emberi értéket dobott
az emberre rá . . . "
Barátok voltak, jó barátok; ettek együtt, s ittak együtt, még indulásukban is
volt valami rokonság. Tamási a Hargita déli, Nagy Imre a Hargita északi lejtőjén
látta először a napot, olyan parasztcsaládban, amelyből a korábbi századokban is
igyekeztek egy-egy fiút a szellem napfényesebb tájaira irányítani. Csak három
esztendő volt közöttük; az első világháború lövészárkaiba mindketten diákfővel
kerültek. Természetesen nem ez az indulás volt barátságuknak a legerősebb táplálója, hanem a rokon gondolkodás és szándék: mindketten egy népcsoportot akartak megmenteni a jövőnek. Nagy Imre is azt vallotta ösztönösen, amit Tamási
Áron Ábelében hirdetett: Azért vagyunk a világon, hogy valahol otthon legyünk
benne. Művészi módszerük így bármennyire különböző is — Tamási gyakran a
mítoszba emelte a valóságot, Nagy Imre mindig földközelben maradt —, együtt
101

látja őket az eligazító csillagokat kereső tekintet. így látta őket m á r T o m p a
László is; a helytállás, a rezzenéstelenség embereiként, nagy versében, a
Lófürösztésben:
„ ... Imre
szorítja,
Áron pedig, Aron nem hagyja
magát."
Bármilyen szakmai gonddal figyelmeztet a művészettörténet — maga László
Gyula is —, hogy nem szabad Tamási Áronban „Nagy Imre szóra váltott képeit"
keresni, s nem szabad Nagy Imre képein Tamási Áron írásainak h a n g u l a t á t k u tatni — Nagy Imre realista képeit és Tamási mítoszba hajló írásait változatlanul
egymásra felelőknek érezzük, akárcsak Ady szimbolista l í r á j á t és Móricz n a t u r a lisztikusan színezett epikáját. Tamási csak „megpendítette" a szülőföld dolgait,
s azok énekelni kezdtek, Nagy Imre ecsetjének mozdulatára az ég és föld m i n d e n
fénye és árnyéka a vászonra települt. Tamási székely férfiai a bronzzal t a r t j á k a
rokonságot, Nagy Imre szikár embereit mintha trachitból vágták volna ki, olyan
kemények. Tamási virágszál leányainál Nagy I m r e nőalakjai erősebbek ugyan,
de éppúgy virágoznak. Az írásban is, a képben is ott a ballada, s az írásban is,
a képen is mosolyos a száj. Képnek és írásnak rokon a sugárzása: emberek ezek,
próbált, igaz emberek. Bírják a súlyt. Bírják az életet. Magyarok; emberek. Megmaradásra érdemesek.
Nagy Imre is azt tette képeivel, amit Tamási Áron az írásaival: m ű b e örökített egy népet, történelme talán legnagyobb fordulása idején. Öriási erőfeszítést,
nagy erőfeszítést kívánt tőlük ez a roppant m u n k a ; de egyben a legnagyobb k á r pótlást is adta. Sok mindenről le kellett mondaniuk — világvárosok tornyait csak
ritkábban látogathatták —, de cserébe népük legteljesebb szeretetét k a p t á k .
Magukhoz ölelte őket a vállalt nép, a vállalt t á j ; a hegyek, a völgyek, a rengetegek. Alkotásaikban olyan természetesen lehettek jelen, mint gyümölcsön a h a r m a t .
BUDAPESTI EMLÉKEK NYOMÁBAN
Az első világháború frontjáról hazatérő, s ú j r a festő Nagy I m r é t szívesen m a rasztalták volna Pesten, ő azonban, akárcsak az Iparművészeti Főiskola építészeti
tanszékére frissen kinevezett Kós Károly, hazament szülőföldjére, Erdélybe. Még
Erdélyen belül is egy kisded faluba, Zsögödre. Onnan látogatta meg olykor Rómát
és Firenzét, Bécset és Berlint, Párizst és Londont, hogy tájékozódjon a nagyvilág
művészi tájain is. A világ nagyvárosai közül azonban legkedvesebb mindig B u d a pest maradt a számára. Budapesten nőtt festővé, Budapest volt az ő „kialakító"
világa. Szívét sokszor megdobogtatták a nagyvilág múzeumaiban látott festői
remekek, de leginkább mégis Csók, Rudnay, Vaszary, Egry és Koszta színei rázták
meg; kortársai közül Varga Nándor Lajos, Barcsay, Hincz Gyula és mindenekelőtt
Aba-Novák és Szőnyi ú t j á t — mint előtte járókét — követte nagy figyelemmel,
már-már testvéri izgalommal. Azokat, akikkel együtt indult, „egy követ f ú j v a ,
egy lepényt éve".
Író barátai közül is sokan éltek Magyarországon, többen i m m á r azok közül is,
akik a két világháború között még Erdélyben lakoztak. Magyarországon élt a nevelt
lánya is; immár asszonyként, családosan. Az alkony közeledését érezve még erősödött is benne az újratalálkozás utáni vágy; szerette volna b e j á r n i ismételten i f j ú sága színhelyeit. Mihelyt engedett Románia és Magyarország között a szigorú h a t á r zár, ő is, akárcsak Kós Károly, azonnal útlevelet kért.
Mikor tizenegy esztendő múlva ú j r a Budapestre jöhetett, Tamási Á r o n t kereste
először. Utoljára is vele beszélgetett Pesten; az ostrom után úgy j á r k á l t a k a dögös,
romos utcákon, „mint Dante Vergiliussal a poklon át". Katonaként jött Nagy Imre
1944 őszén Pestre; akkor őszön m á r őt is behívták, mint volt frontharcos katonát
az egyik határ menti székely ezredbe. Előbb Horthy Miklós festésére k a p o t t megbízást, de hamarosan harci állásba kellett vonulnia; a gyimesi szoros védelmére.
A front azonban már felbomlóban volt, s őt azzal a kívánsággal küldték P e s t r e :
magának Horthynak m o n d j a el a tapasztaltakat.
102

El is mondta. S ezzel katonai és politikai „pályafutását" befejezettnek tekinthette.
Svájcba és Franciaországba még mehetett volna — jegyet ígértek —, de ő csak
Csíkba kívánkozott; haza. Várta hát, hogy a front áthaladjon Budapesten. Félelem
nélkül járt-kelt az ostromlott fővárosban, abban a hitben, hogy benne a golyó sem
tehet kárt. A villa, amelyben lakott, két találatot is kapott; öten meghaltak — ő
sértetlen maradt. Járt ismerőstől ismerősig. Felkereste Tamási Áront, Varga Nándor
Lajost, a régi barátokat, Zsuzsikát, a nevelt leányát, s mint egy modern Avar Jani,
segített a rászorulókon; hátizsákjából kenyeret, babot, szappant szedett elő. Szabó
Pál családját ő mentette meg az éhezéstől, még Bajor Giziék korábbi szívességét
is viszonozni tudta a legínségesebb napokban; ha mással nem, hát egy üveg lekvárral.
Annak idején, 1945 tavaszán egy rombadőlt várost hagyott itt. Azóta Budapest
felépült. Ellenben itt-ott megintcsak lövöldöznek. Forró időben érkezett ő is, akárcsak Kós Károly, emlékei keresésére. Október volt, október vége, majd november,
s nagyon-nagyon torlódtak az események. Régi barátait azért rendre felkereste,
s rajzolgatta kitartóan az Állatkertben a sasokat. Nevelt leányánál, s Brassóból
Pestre költözött régi építész barátjánál lakott, de leggyakrabban Tamási Áronnál
időzött. Tamásinál gyűltek össze a nagy nemzedéktársak is; leginkább ott rajzolgatta őket. Erzsébet napjáról, november 19-ről van keltezve az egyik legszebb
Tamási-rajza. Lehajtott fejjel, mély ráncokkal, gondterhelt, eltűnő arccal, keskeny
résnyire összehúzott szemmel láttatja a régi barátot — gondban és hitvallással.
A rajz mellé, ahogy elkészült, Tamási Áron is írt egy helyzethez illő mondatot:
„Isten angyalai segítsenek abban, hogy az újabb, ezer év e véres küszöbén a magyar nemzet érdeme szerint léphessen át."
Ezeken a találkozókon semmiképpen sem lehettem jelen; ahhoz nagyon kicsi
voltam. Kerestem ugyan többször is telefonon Nagy Imrét, de mikor Tamási Áron
lakásán hívtam, már Sinka Istvánékhoz ment, s mikor Sinka Istvánéknál kerestem,
már nevelt lányánál, Gödön tartózkodott. így még a Szabó Pállal való találkozását
is csak hallomás után tudom elmondani. Pedig azon igazán szerettem volna ott
lenni: két egybeli, rokon természetű ember testvéri újratalálkozását látni, ahogy
elárasztották egymást szemérmes szeretetükkel.
Első világháborús élményeikről, méhészkedésükről, gazdálkodásukról, természetszeretetükről akár egymás helyett is beszélhettek volna. Rokon alkatúak voltak:
mindketten engedték „átzúgni" magukon az életet. Szabó Pál a kerekek nyikorgásából is hallotta, hogy neki muzsikálnak; Nagy Imre a Hargita hideg szeléből is
beethoveni dallamokat vélt hallani. Szabó Pál nem ismert semmi lehetetlent — a
Körösön is át akart menni, száraz lábbal —, Nagy Imre sem ismert elérhetetlent;
a semmiből is valamit akart teremteni. Körösi Csorna Sándor volt a példája, aki
mindenről le tudott mondani, hogy a célját elérje. Mindkettőjükben erős volt az
élet iránti bizalom: ki kell bírni, ahogy lehet. Akármilyen borús az ég, majdcsak
kiderül.
Nemcsak emberi természetüket érezhették sokban rokonnak; művészetüket is.
Szabó Pál úgy vélte, hogy Nagy Imre munkássága ugyanazt jelenti a festészetben,
mint a népi írók művei az irodalomban. Nagy Imre is sok rokon vonást ismer föl
a maga és Szabó Pál törekvései között: a természet s a nép szeretetét, a törekvést,
hogy szobrot állítsanak a parasztnak; megformálják, időtállóan, a magyar nép
típusait.
De ha semmi rokonság nem lett volna művészetük és természetük között,
Szabó Pál akkor sem felejthette volna el nagy szívével, hogy mikor őt — bár tévedésből — letartóztatták, elhurcolták, s a családja ott maradt élelem nélkül az ismeretlen városban, hát Nagy Imre megjelent a hátizsákkal, s utolsó tartalék élelmét
is otthagyta a férfi nélkül maradt családnak, s ezzel megmentette a kedves feleséget és a gyermekeket az éhezéstől. Pedig hát őket nem is ismerte; csak a szóbeszédből hallotta, hogy mi történt.
103

A Szabó Páléknál töltött időt Nagy Imre sem felejthette el. Képet vitt Szabó
Páléknak, mint csak nagyon kevés embernek; most is ott látható a Diana utcai
ház falán. Ebben a házban Nagy Imre is érezhetett egy kis Arany János-i békességet. Bármilyen morcos volt kint a november, Szabó Pál családi házában egy
darab paradicsomot idéző világot talált: szülők, gyermekek, vők, menyek, u n o k á k
voltak jelen patriarkális szeretetben. Nagy Imre mogorvább agglegénykedélyéről
le is olvadt azonnal a kéreg. A mindenre pontosan emlékező kedves Etelka nénitől,
Szabó Pál özvegyétől tudom: Nagy Imre, a vén zsögödi medve — h a t v a n h á r o m
éves volt akkor — a kicsi unokákkal mackóként bukfencezett a szőnyegen. Játszott
a gyermekekkel, gyermeki örömmel. Ebben is rokon lelkű volt Szabó Pállal.
Szabó Pál is gyakran leguggolt a porba, szeretvén s gyámolítván a k i s d e d e k e t . . .
Látogatását sajnos, Szabó Pálnál nem ismételhette meg Nagy Imre. Nemcsak
az idő volt zavaros, amúgy is sietett haza. A barátság azonban holtukig megm a r a d t ; öröklődött még a gyermekekre is. Szabó Pálék Nagy Imre nevelt leánya
családjával is jó barátságba kerültek, meg-meglátogatták egymást.
ELMARADT TALÁLKOZÁS
Elment hát Nagy Imre Pestről, s még csak nem is láttam. Jó tíz-tizenkét esztendő múlva azonban azt hittem, találkozhatom véle a s a j á t lakásomban is.
Sajnos, nem találkoztam.
Az elmaradt találkozás „történetét" némi írói készséggel a k á r novellába is
lehetne fogni. Magam csak a tényeket szeretném rögzíteni.
Egyik tavaszi este, későn érkezvén haza, a papírlapra írt üzeneteket nézegettem. Az oldalnyi név közt, akik kerestek, látom a Nagy Imre nevét is. A f e j e m
forrni kezdett rögtön, s már ébresztettem is a feleségem: hol van Nagy I m r e ?
Nem tudja. Azt sem tudja, hogy melyik Nagy Imre keresett, Borcsika vette fel
a telefont. Borcsikát azonban mégsem kelthettem fel éjszakának idején. De reggel
igen; a szokásosnál jóval korábban ébresztettem: mondd csak, kislányom, mikor
keresett Nagy I m r e ? S hol v a n ? Szemét törölgetve, enyhén durcásan m o n d t a : fölírta, Nagy Imre, a festő keresett. — S mit mondott? — Semmit. M a j d keres ú j r a .
— S te nem kérdeztél tőle semmit? — Hogy hol lakik, mikor kereshetem? — Nem,
miért kérdeztem volna? — Miért? Hát nem tudod, ki az a Nagy I m r e ? Hát miért
jársz te iskolába, ha nem ismered Erdély legnagyobb festőjét? — S t a r t o t t a m neki
egy kis iskolát, mégpedig igen fennhangon; noha őreá még érdesen is csak igenigen ritkán szóltam. De kapott az iskolából az a n y j a is: így neveli a lányát, hogy
nem tudja, kicsoda Nagy Imre.
Borcsika akkor talán első gimnazista lehetett.
Alig higgadtam egy kicsit, épp csak ütötte az óra a hetet a Szent A n n a - t e m p lom tornyán, cseng a telefon. Halló, itt Nagy Imre. — J ó reggelt kívánok, szervusz,
Imre bácsi, Isten hozott — áradoztam. — De örülök, hogy hallom a hangodat! Mikor találkozhatunk? Most, délelőtt, délután, este? Nekünk mindig jó. — Nem
fontos, kérem, hogy találkozzunk; telefonon is megállapodhatunk — mondta tárgyszerű hűvösséggel.
Te Űristen, kaptam a fejemhez, Imre bácsi biztos megharagudott. T a l á n duplán
is. Hogy tegnap csak felírták az üzenetét. S talán a tegezést sem vette most szívesen. — Magázásra hajlítottam a szót: Mégis, h o n n a n beszél? — Itt vagyok én
kérem, közel; itt festek a Halászbástyánál. — A Halászbástyánál? — Akkor kétségem sem lehet; ő az, a festő Nagy Imre. Erről igazán rá lehet ismerni — villámlott át r a j t a m a gondolat. J á r t Rómában, Firenzében, Bécsben, Berlinben és Londonban is, de, ahogy mondta, Pest volt számára a „kialakító világ". Hogy emlékezett még a Kioszkra is, ahol i f j ú festő barátaival sokat tanyázott, a v á r sziluettjéről is mennyit beszélt, Budáról, a Citadelláról; még 1943-ban is akvarellt a k a r t
csinálni a város neki tetsző szépségeiről. Milyen hű önmagához: ha nem sikerült
fiatal korában a terve, hát megcsinálja most, az a l k o n y á n . . .
104

Míg ezekre gondoltam, folyton kérleltem: mégiscsak találkoznunk kellene.
— Jó, kérem, lehet, de nem ma. Majd holnap este, hatkor, ötig ő dolgozik. — Ebben a szigorú munkához való ragaszkodásban is a Nagy Imre-i erkölcsöt láttam.
Meg abban is, hogy elhárította, hogy érte menjek majd a szállására, taxival. Nem,
eljön ő majd maga, gyalog. Ott lesz pontosan.
Nyulat fogtam volna örömömben. Már szinte fuvolázva szóltam a megbántottakhoz, anyjához s lányához, s mondtam óhajomat: legyen minden, de minden.
Jön Nagy Imre! Süss, főzz, amit akarsz. De legyen feltétlenül gulyás, ahogy anyám
csinálta, sok hússal, sok zöldséggel, hadd álljon meg benne a kanál. Legyen töltött
káposzta is, szatmáriasan; a füstölt hús se hiányozzon belőle. Bort, pálinkát majd
én hozok.
Ellentmondás vendéglátási ügyekben minden időben kizárt, de a feleségem
most mégis haloványan megkockáztatott egy mondatot: ő úgy tudja, Nagy Imre
vegetáriánus, s amúgy sem fiatal ember már — az ő apjával egyidős —, bírja
majd a gyomra? — Miért ne bírná? S hátha már nem is vegetáriánus? De azért
jó, hogy szóltál. Készíts gyöngébb dolgokat is.
Fel is készült illendően a nagy vendég fogadására. Szabadságot vett ki arra a
napra, s már hajnalban nyargalt a piacra.
Indultam én is a dolgaim után. Az órámat még megtartottam — a romániai
magyar irodalomról volt előadásom, abban Nagy Imréről beszéltem, amit csak tudtam —, de a délutáni fogadóórámat elhagytam. Kegyes kis hazugsággal megkértem
Sárikát, a tanszéki ügyek mindentudóját, írja ki: „Más irányú elfoglaltság miatt"
nem tarthatom meg. Futottam eredeti szatmári szilvát s főleg cirfandlit keresni.
Fehér címkéset, kutatóintézetben termelt bort. Ha Tamási Áron azt szerette, szeretheti a barátja is. Biztonság kedvéért persze szerzek más márkákat is; vöröset is,
fehéret is.
Az egyetem sarkán egyik legjobb barátomba botlottam. V á r j csak, mondta
örömmel, be jó, hogy összefutottunk, valami fontosat akarok m o n d a n i . . . — De ne
most! Most mennem kell! Itt van Nagy Imre — mondtam magyarázatként, s loholtam tovább. Nézett utánam, értetlenül; azt hitte, megőrültem. S ebben volt is valami. Olyanformán viselkedtem felnőtt fejjel, mint valamikor Brassóban a Witting
gyerekek. Ha azt kérdezték tőlük a távolról érkező rokonok, mi újság Brassóban,
diadalmasan harsogták: Itt van Nagy Imre!
Találtam is minden keresett italt, a negyedik vagy ötödik boltban cirfandlit is,
jó évjáratú termést. Taxiba gyömöszöltem magam. Siettem haza; hátha valamivel
mégis korábban érkezne Nagy Imre. Már a lépcsőházban jó szagok terjedeztek,
a pogácsa, a gulyás, a töltött káposzta illata. A kilincs, a névtábla frissen szidolozva. A tálcák, poharak előkészítve. A gyerekek díszben. A lányom csíki szoknyában, a fiam tisztára csutakolva, fehér ingben, egy ú j kutyás könyvvel csendre intve.
Még csak öt óra volt.
Megtapogattam az arcom. Talán újra meg kellene borotválkoznom. Nagy Imre
lesz itt; ne legyen borostás a képem. Inget is cseréltem, érintetlen legyen a fehérsége. Mindjárt jön Nagy Imre.
Már a feleségem is elkészült mindennel. Fél hat. Háromnegyed hat. Megyek
az ablakhoz. Hátha feltűnik a Halászbástya felől. Hat óra. Lemegyek az utcára,
hátha a Batthyány tér felől jön, a lépcsőkön, esetleg a Toldy gimnázium gesztenyefái alatt nézelődik, barátja, Aba-Novák Vilmos egykori iskolájánál. Negyed hét.
Nem jön. Nem fiatal már — biztatom magam —, találkozhatott is valakivel.
Háromnegyed hét. Még mindig nincs. Hátha félreértette az időt. Eleve is hétre
gondolhatott, Romániában más az időszámítás. Eggyel előbbre jár az óra. De nem
jön, nem jött hétkor sem. Fél nyolckor sem. Már az esti mese is elhangzott.
Fiamon a fehér ing már újra maszatos lett, kapta az engedélyt, most már játszhat
bármivel. Mi még üldögéltünk, néztük hangtalanul a kinti sötétedést. Fél kilenc.
Már nemigen jön.
A következő percben éles csöngő. Ugrunk valahányan, négyen is nyitjuk egyszerre az ajtót: na mégis eljött Nagy Imre!
105

Boldogságtól virágzó, öregedő arc ujjong nagyra nyílt szemmel: négy null,
Czine úr kérem, négy null. — Nem értem, csak nézek rá bizonytalan mosollyal.
Négy null, kérem, négy nullra győztünk, magyarázza boldogan, a köszönéstől végképp megfeledkezve. — Ne h a r a g u d j u n k a késésért, de ő a meccset nézte, ö t i g
dolgozott, átöltözött, hogy jön ide, hat órára. Útközben bement a Székelybe — a k kor nyílt a közelben ez a borozó —, hogy egy kisfröccsel lemossa a t o r k á r a r a k ó dott port. De épp akkor kezdődött a meccs, közvetítette a televízió, mert h á t az
ú j borozóban televízió is van. Nagy játék volt, kérem, hogy micsoda gólokat lőttek . . . Mondta a neveket is, de azokra bizony nem emlékszem, s talán még a
gólarányra sem pontosan, csak arra, hogy valamilyen magyar—német mérkőzésen
a magyar csapat győzött.
Megtudtam hát, mi volt a n a p nagy eseménye.
Azt is, ki volt a telefonáló.
Csakugyan Nagy Imre telefonált. Nagy Imre, a festő. De nem a zsögödi Nagy
Imre, nem az erdélyi festőművész, hanem az óbudai Nagy I m r e bácsi, a 31-es építőipari vállalat nyugdíjazásra várakozó szobafestője, aki m u n k a után, s ü n n e p napokon egy kis maszekolást is vállalt. Derűsen, hozzáértőn frissítgette a kopott
falakat, simítgatta el a gyermeki csintalanságok nyomait.
Vele beszélt telefonon a leányom. Vele beszéltem én is. Azt a k a r t a volna megbeszélni, hogy mikor jöhet m a j d a beázás nyomait eltüntetni, ö volt a meccses
hírhozó is.
Mit tehettünk? A kedvünk m á r megvolt, vendégünk is érkezett. M a r a s z t a l t u k :
van itt is tévé, a hírekben m a j d egy-egy képet b e m u t a t n a k a mérkőzésről. De előbb
koccintsunk, mégpedig a Nagy Imrék egészségére. A magáéra, I m r e bácsi, s az
erdélyi Nagy Imréére. Az is festő; festőművész. Mivel kezdjük, pálinkával, b o r r a l ?
— Boros vagyok én, kérem. — Én is, Imre bácsi, akkor hát vörössel vagy f e h é r rel? — A fehéret kedvelte jobban ő is. Már csak azt kellett eldönteni, hogy szürkebaráttal, kéknyelűvel vagy cirfandlival? Ez sem okozott problémát; n e m volt
különösebben válogatós. De mivel a szürkebarátnak s kéknyelűnek régi ismerőse
volt, a cirfandlira bólintott. Mégsem szaladgáltam u t á n a hiába. Isten éltesse Nagy
Imrét! Minden Nagy Imrét!
A várt pesti találkozás hát megint elmaradt. A történet azonban eljutott Nagy
Imréhez, elmondták néki a Magyarországon j á r t közös erdélyi barátok. Bálint
Tibor még tárcába is kerekítette; Sütő András vásárhelyi lapjában, az Ü j Életben
közölte is. Zsögödön és Kolozsvárt, mikor csak találkoztunk, Nagy I m r e mindig
kuncogva, nyugtázón utalt e r r e a históriára.
ZSÖGÖDI TALÁLKOZÁS
Kolozsvárt, Vásárhelyt és Udvarhelyt 1955-től kezdve, ha sokesztendős kihagyásokkal is, többször megfordultam, de Csíkba először csak 1972-ben j u t o t t a m el.
Túl a Hargitán, Háromszéken, Gyergyóban és Csíkországban akkor j á r t a m először
családommal s kolozsvári jó barátaimmal. Népdalokból, balladákból, zenéből és
irodalomból gyermekkoromtól kezdve képem volt erről a gyönyörű tájról és a r a j t a
élő legendás népről, most tapasztalhattam: a valóság még az elképzeltnél is szebb.
Igaz, a valóságot is nagymértékben az irodalmon keresztül láttam. Háromszékben
Gábor Áron rézágyúját véltem dörögni, a csíki hegyek között m á r - m á r hittem,
hogy itt minden ember — talán még mi magunk is — Ábel egy kicsit. Ábel a r e n getegben, vagy legalábbis a csíkországi utakon. Nemcsak Tamási képei éltek b e n nem a csíki párnáról, a csíkszentdomokosi ördögbicskázásról, de Móricz Zsigmond
elragadtatása is: „Ennél gyönyörűbbet már n e m is lehet kívánni! — idéztem csíki
riportjából. — Le nem írható, milyen szépek ezek a hegyek. Micsoda távlatok
nyílnak meg minden hegyecske mögött. Le a síkra, Csíkszereda, Csíksomlyó piros
és fekete házai, mint a legelésző nyáj, a hihetetlenül világoszöld r é t e k b e beleszórva . . . " A domboldalon felfelé futó csíkok csakugyan olyanformán forogtak a
106

kocsiból nézve, mint a csíki szoknya a leány ringó testén, fekete-zöld, fekete-piros
árnyalatokban. S egyszercsak ott volt Zsögöd, a Csillag utca, Nagy Imre portája.
Lakásától alig száz méterre kapaszkodó kezdődik; át lehet nézni a szűk zsögödi
szoros felett, ott pompázik a Hargita legszélső nyúlványa, a rengeteg, az erdőrengeteg, amelyben elveszhet még a tekintet is. A zöld hegyoldalon, a virágos mezőben marhák legelnek, az Olt kedvesen kanyarog.
Ez a táj, ez a föld kötötte magához Nagy Imrét, s ennek a földnek a népe.
Mert a színek és formák határtalan birodalmán át az emberekhez érkezett a festő.
Közöttük talált nyugvást, s értük forgatta mindenekelőtt az ecsetet is. Meggyőződése volt, hogy ez a táj sok elvetélt nagyság hazája. Mondta, meg is írta, mikor
Móricz arra járt: az ország vezetésével merne innen embereket megbízni. Pénzügyminisztert, oktatásügyi minisztert merne a zsögödi aprógazdák közül javasolni.
„Akár királyt is."
Amit ő teremtett ebben a csíki faluban, az mindenképpen regénybe illően szép;
nem hiába tervezett róla a szász Witting is regényt. Zsögöd kis falu volt, s a közelében levő Csíkszereda is csak apróka város, a nagy művelődési központoktól távol.
Világra ügyelő emberek éltek ugyan benne — ott dolgozott Domokos Pál Péter, a
csángók életének és történelmének apostoli kutatója, Vámszer Géza, az etnográfus
rajztanár, a szórványok számon tartója, és Sarkady Elek, a Dalegylet és Zeneegylet
alapítója, kinek vezényletével még Beethoven-műveket is előadtak a szeredaiak —,
de itt festőként élni, győzedelmeskedni, világraszóló példát adni, az már szinte a
csodánál is több. Előtte igazában a legjobbak is töredékben maradtak. Barabás
Miklós elment a Székelyföldről, Nagy István csak hazalátogatott, Gyárfás Miklós
tehetsége elporladt a sepsiszentgyörgyi magányban, Vásárhely festői — Vida Árpád,
Dósa Géza — nem tudtak felülemelkedni a kisvárosi szűkösségen.
Nagy Imre meg tudott állni az időben. Szülőföldjén maradva teremtett nagy
festészetet. Innen cikázta be a világot. Itt teremtette meg művészi függetlenségét.
Itt akart festőiskolát teremteni. Itt gazdálkodott; pergetett olykor kétszer is egy
héten; nemesített jószágokat és gyümölcsfajtákat; ő vezette egész faluját a modern
gazdálkodás útjára. Itt gyűjtött és rendezett néprajzi kiállítást, tanította kézimunkázni és festékeseket szőni az asszonyokat, és sízni egész Csíkországot. S amellett,
hogy festő volt, nagy festő, falujának is mindenese volt: gazdásza, orvosa, mérnöke,
kultúrosa; mintha benne realizálódott volna Móricz Zsigmond Fáklya-álma és Balázs Ferenc népszolgálati elképzelése.
Ezekről szerettem volna kérdezgetni Nagy Imrét, honnan vette álmait, s az
energiát, s az időt a megvalósításukhoz? Már készítettem az agyam, hogy raktározzam szavait a legkevesebb veszteséggel. Mindent meg kell őrizni, amit mond; olyan
ember szól majd titkairól, aki — emlékeztem Szentimrei Jenő szavaira — „a székely hegyekkel és székely emberekkel valósággal vérségi kapcsolatot" tart. Sőt,
„ez már nem is rokonság, ez több annál: húsnak és vérnek, ébrenlétnek és álomnak, gondnak és szórakozásnak, közös táplálóerőből származó közös életnek kivetítése".
A fogadtatás jól indult. Délután érkeztünk, a szükséges napi munkát a fák és
méhek körül már elvégezte Nagy Imre — hajnali ötkor kelt még abban az időben
is —, más nagyobb munkába akkornap már nemigen kívánt belefogni, szemetelt
az eső; a korábbi napokban már hóharmat is volt. Hagyta most pihenni az ecsetet
is. Benne volt a vendéglátásban, előttünk járt ott Móricz Virág, Móricz Zsigmond
kedves leánya; ribizliborral, sajttal kínálta. Ahol e, szeressük mi'is, mondta, vagyis
fogyasszunk belőle, ha kedvünk van. Szemmel láthatóan örült a kolozsvári barátainknak — Horváth Aranynak s Köllő Bélának —, s nem bántotta a mi jelenlétünk sem. Jókedvvel, úgy ült kopár nagy fejével, csontos kezeivel és tágra nyitott
szemmel, az erő és biztonság élő szobraként. Nevetett, tréfálkozott; feje fölött
mintha még havasi dallamok is kószáltak volna. Még csak hetvenkilenc esztendős volt.
Az én fontosnak tervezett kérdéseimet azonban rendre elhárította. Nem akart
107

a maga nagy tetteiről beszélni, a fontoskodásnak, a nagyképűségnek még a közelét
is kerülte. Asszonyok előtt talán amúgy sem tarthatta illendőnek súlyos kérdések
taglalását. Apró állattörténetekkel hozakodott elő, hogyan tette sínbe a csirke
eltört lábát, hogy szállt a holló — ő szelídítette — a vállára, s csipkedte barátságosan a fülét. Beszélt a méhekről, a pisztrángfogásról, vendégeiről, Móricz Zsigmondról meg Aba-Novákról, mikor itt járt két angollal. S arról is, enyhén k a j á n kodva, hogy most egy tizenhat esztendős leányt nézeget.
Míg beszélt, volt alkalmam körülnézni a szobában is. Olyan volt még mindig
nagyjából, ahogy a harmincas évek derekán Vásárhelyi Z. Emil leírta: varrottasok,
szőttesek mindenütt, minden falon és minden szögletben, nehéz faragott tölgyfa
bútorok, és képek az asztalon, a székeken, a p a d l ó n . . .
A bevezető beszélgetés után, a szokásos menetrend szerint, képeiből mutatott.
Zsögödi témájúakat: emberek, hegyek, csűrök, pajták, hegyoldalak; zöldek, az okkerek különböző árnyalataival, csillogó feketék, beágyazva kékesszürke lilába.
Alföldi szemnek a színek, a kontrasztok egy-egy képen már-már túl erősnek tűnhetnek, de csak addig, míg nem látott csíki hegyeket. Fényt-árnyékot hirtelen váltogató ez a táj, a Hargita északi oldalán, ahogy B. Supka Margit, a festészet értője
is mondja: „szokatlan, máshol nem tapasztalható fényjelenségek, reflexek, éles,
kemény ellentétek váltakoznak". Nagy Imre színeiben ezek tükröződnek. A csíki
táj, a csíki élet. Embereket láttam, vizeket, csűröket, hegyoldalakat, virágot, fákat,
teheneket, libákat, szekereket; nem is tudom pontosan, mit láttam a képeken, és
mit az Olt hídjáról, míg néztük a falu mindennapos életét. De hát nemcsak bennem keveredett a köznapi valóság és a magas művészet; Nagy Imre is látta hasonlónak a csíki világot s a klasszikus művészetet. „A gyönyörűséges környezet
— írta — testemmé vált. Az Olt vize elég komoly sodrással szalad a sötét híd
alatt. Kiválasztott oszlopai afféle athéni templom oszlopaira emlékeztetnek, a sötét
híd tetején azonban nem görög atléták lovasszobrai álltak márvánnyá merevedetten, hanem az eleven falu élete vonult át reggeltől estig, amit én igen sokszor
megcsináltam."
A képnézés után még folytatódott a beszélgetés, de már kisebb csoportokban.
Mutatta a kertjét, a fákat, bokrokat, olyan csendes szavakkal, mintha templomban
lettünk volna. S visszatért némely olyan kérdésre is, amit korábban elengedett a
füle mellett. Igen, mondta, legnehezebb „a pályára való ráállás" volt, mindent egyedül megküzdeni. A brassóiak, a szászok segítettek, kiállításait pártfogolták, képeit
vásárolták, de irányt nem adhattak, azt neki magának kellett megkeresni. Mindent
a célra tett fel; egész aggyal, minden kis porcikájával koncentrált. Festőiskolát
akart csinálni; gazdálkodásával is az elé akart dolgozni. A festőiskola álmával
már leszámolt; dolgozzon, ki hogy tud, aki akarja, Zsögödöt is megtalálja. Csendesebben, elégikusabban beszélt, mint bent a lakásban. Bármennyire erőben volt még
— változatlanul napi nyolc-tíz órát dolgozott —, dolgát már nagyjából befejezettnek vélhette. Arról szólt szomorúan, hogy azt a természeti világot, amely az ő életének alapja volt, a mai társadalom felrúgja. Nincs már mókus, irtják a bokrokat,
alig van tiszta víz, nincs nyugalom; folyik a nagy szennyeződés. Csíkszeredán traktorgyárat építenek, toronylakó, Babilon-lakó lesz az ember. Zsögödöt is bontják —
mutatott a szomszédes házakra. Megvenné őket, hogy maradjanak, de nem lehet.
Pedig milyen szép itt minden, mutatott az Oltra és a zöld hegyoldalra; hol van az
a festék, amely a zöldön a kis sárga virágokat, a játszadozó borjacskákat teljes
pompázatosságukban ki tudná fejezni.
Választ most se igen várt a szavaira; nem is tudtam volna mit mondani. De azt
tudtam, hogy a csíki hegyeket legalább még egyszer megnézem. Pár esztendő múlva
egy pozsonyi és egy pesti jóbaráttal — Dobos Lászlóval és Domokos Jánossal —
indultunk Csíkba, fel, egészen Gyimesbe, a havasokba, az esztenákhoz, ahol, mint
Nagy Imre is, Móricz Zsigmond is mondta: nincsenek kövér emberek, és olyanok
a nők, mint a virágszálak.
108

NYÁRFA UTCA, KOLOZSVÁR
Zsögödön 1972. szeptember 12-én voltunk. Biztos a dátum; maga Nagy Imre
jegyezte be Banner Zoltán népi alkotókról, naiv művészekről írt könyvébe, a Csillagfaragókba, amelyet akkori látogatásunk idején adott ki. A következő esztendőben ismét találkoztam véle, kolozsvári lakásán, a Nyárfa utcában. Előző évben
Tamási Áron farkaslaki síremlékének — a Szervátiusok faragta „tíztonnás hegyi
beszéd"-nek — a felavatására igyekezve jártam Zsögödön, most Kós Károlyt jöttem köszönteni; kilencvenedik születésnapját ünnepeltük. Akkor még barátoknál
lehetett szállni Romániában is; még nemigen volt meg a szállodarendelet — így
nyugodtan várhattam az alkalmas idő, a Nagy Imrével való találkozásra. Ennek a
találkozásnak is tudom a pontos dátumát. Ezt is Nagy Imre bejegyzéséből. A változatosság kedvéért most Gazda József róla szóló könyvét (Gazda József: Nagy
Imre, Bukarest, Kriterion, 1972) dedikálta: „nagy szeretettel Michalynak Emre bácsitól: Nagy Imre. Kolozsvárott, 1973. december 20."
Kányádi Sándor beszélte meg vele a találkozás időpontját; a nagy öregekhez
Kolozsvárt ő volt talán a legkészségesebb és legbiztosabb tolmács. Nemcsak ketten
mentünk; velünk jött az író Horváth István és egy magyarországi tanulmányutas
leány is. A hangulat már karácsony előtti volt az esteledő városban, enyhén havazott, s csúszkált velünk a trolibusz a gyengén világított utcákon.
Nagy Imre jó kedvvel, igazán készségesen fogadott. Blokkházban (Nyárfa utca
42.) volt a kétszobás lakása, de otthon érezte magát abban is; olyan biztonsággal
ült itt is a képei között, mint a zsögödi házában. Tekintetéből, mint önarcképeiből,
a művészetében teljessé lett ember bölcsessége áradt. Mint akinek — ahogy Sütő
András jellemezte — ujjaiba sűrűit már minden, amire vágyott. Ha megrebbentette kezét, a csillagok lebaktattak az égről, s a fenyvesek díszlépésben vonultak alatta.
De most mindenekelőtt jó vendéglátó volt; cáfolva minden, fukarságáról szóló
mendemondát. Palacsintát ugyan nem sütött — legkedvesebb vendégeit Zsögödön
olykor azzal is traktálta —, de pálinka, bor, szalonna, sonka és szalámi került
hamarosan az asztalra, mégpedig bőséggel. Azt a törvényt tudta Nagy Imre e tekintetben, ami Erdélyben is, a Partiumban is történeti örökség: élhet az ember
szűkösen, meghúzhatja a nadrágszíjat is, de ha érdemes vendég érkezik, akkor
mindent az asztalra. Följegyzéseiből látom, a gavallériára fiatal korában is volt
hajlama. Egyszer, Galac táján, a Havasalföldön, a Duna mentén tíz liter bort rendelt egyszerre a kocsmába gyülekező halászoknak, „pománába". Azért is volt bőséggel modellje, bármerre járt; pénz nélkül is.
Mikor érkeztünk, Nagy Imre már nem volt egyedül, öregedő barátjával, a
muzsikus Nagy Istvánnal vártak. A terített asztalnál így hát hatan ültünk; három
nagy öreg és három ifjabb ember. A hangulat akár vidám is lehetett volna. Ügy
is indult, de hamarosan kanyart vett, szomorkásabb irányba. Hiába volt csupa
mosoly a kedves tanulmányutas leány, hiába igyekeztünk mi is vidámkodni Sándorral, a három öreg csak ritkán somolyodott el. Nagy István arcán már kövesedve ült a fájdalom: bármi jöhet még, de a Psalmust ő már sohasem vezényelheti; a tűnődésre hajló Horváth István az „idő vízesését" hallotta, ahogy mondta,
már-már ólomkoporsóban érezve magát. Nagy Imre emelt fejjel ült, erőt mutatva,
de jól tudta, hogy a Hargita fölött nagyon meggyűltek a fellegek.
Utolsó korszakának képei is beszéltek többször a riadalomról: lovai menekülni,
száguldani akarnak, de a dombhajlat alján megduzzadt víz merőlegesen vágja el
az útjukat. Ahogy Gazda József értelmezi: „innen a ló kétségbeejtő megtorpanása.
Benne van ebben a mozdulatban a tett és a tehetetlenség i s . . . " Benne a remény
s a megváltozhatatlan tudomásulvétele is.
Sok élettapasztalata, sok tűnődése alapján tudta Nagy Imre: nincs boldogság.
Még sikerült kép sincsen. A nagy erőfeszítéseknek törött az eredménye; Kós Károly tervei hiába készültek; a festőiskolából semmi se lett; őt magát is kinevezték
109

remetének; bizonytalan, hány fiatal szívében él Körösi Csorna Sándor, s h á n y a n
követnék Gábor Áront. Sokan kieresztették már az ingüket is. Kultúrák születnek,
s kultúrák halhatnak meg; az időjárás egyik virágnak a másik rovására kedvez.
Ú j vízözön is jöhet. De az ember, amíg bírja, m u n k á j á v a l nem állhat meg, a k á r milyen vizes érzésekkel áll a meredek sziklaparton, nem szökhet bele a s e m m i b e . . . Dolgozzon csak tovább, legjobb ereje szerint. Várjon türelemmel, h á t h a
megszólal az Űr, mint egykor Ábrahámnak, mikor fiát, Izsákot fel a k a r t a áldozni: „Ne félj, Izsák, mert az Űr csak tréfál." Ez a bibliai történet egy székely
varrottasra is rákerült: Nagy Imre csíkzsögödi házának faláról is biztatott a r e ménykedésre.
BUDAPESTI KIÁLLÍTÁS
Jó két esztendővel később Nagy Imre fogadására készültek Budapesten: g y ű j teményes kiállítást rendeztek műveiből. Már a puszta hír is örömet jelentett: a két
világháború közötti húsz esztendőben hét kiállítása volt a fiatal Nagy I m r é n e k
Budapesten, a második világháború befejezése óta ez lesz az első, a felszabadulás
21. é v é b e n . . . A szomszédos országok magyar művészei közül előtte talán csak az
erdélyi Gy. Szabó Bélának s Benczédi Sándornak, meg a csehszlovákiai Szabó G y u lának volt igazán reprezentatív magyarországi bemutatkozása; gondolom, leginkább
Pogány Ödön Gábor és Solymár István kitartó szorgalmazása folytán.
A Nagy Imre-kiállítást igazán fényesen rendezték meg, fent a Várban, a N e m zeti Galériában. Annyi ember ritkán lehetett még kiállítás megnyitóján; aki csak
tehette, mindenki megjelent. A katalógus már a kiállítás megnyitásakor elfogyott.
De az ünnepi hangulat a következő napokra is, mindvégig m e g m a r a d t : áhítattal nézték a látogatók Nagy Imre varázsos tájait s tisztaságot sugárzó embereit. Az előtérben az
érdi kórus tagjai — a Bukovinából Magyarországra telepített székelyek fiai és
lányai — még műsort is rögtönöztek örömükben a kiállítás tiszteletére az egyik
délután. A kiállításról még azok is frissen, derűsen távoztak, s megfiatalodva, akik
fáradtan s öregen indultak a megtekintésére. Míg nyitva volt a kiállítás, mindig
rengetegen látogatták; gondolom, legalább félszázezren gyönyörködtek Nagy Imre
művészetében. S ha a kritikai fogadtatásba vegyültek is f a n y a r hangok — az egyik
lap „alkalmi műkritikusa" „mankókat" emlegetett művészetével kapcsolatban —
a látogatók nagy száma fölért egy népszavazással: az emberség, a realista m ű v é szet mellett.
TESTAMENTUM
A kiállítás megnyitójára Nagy Imre is eljött. A r r a még csak nem is gondolhattam, hogy házamba hívjam. Kevés időre jött, sok volt a protokoll, elfárasztotta az
út, törődött volt a kedve s az egészsége, nyolcvanharmadik esztendejét m á r ő is
nehezebben viselte; pár nap múlva sietve utazott haza.
Életművének jövendőbeli sorsáról intézkedni.
Pesti kiállítása után öt hónappal m á r végrendelkezett.
1976. augusztus 16-án kelt végrendeletében összes képét — két olajkép s két
rajz kivételével —, valamennyi szobrát, vázlatát, levelezését, könyvtárát, festőkészletét, faragott bútorait, házi eszközeit, személyes ingóságait, mindent, de m i n d e n t
Hargita Megye Néptanácsára hagyományozott. Azzal a meghagyással, hogy Csíkszeredán, vagyis Zsögödön, mert Zsögödöt már Csíkszeredához kapcsolták —, a Csillag
utcai házában Nagy Imre Emlékházat szervezzenek, s abban időről időre h a n g v e r senyeket és más zenei audíciókat rendezzenek, amelyek a közönséget az ő m ű v é szetéhez a zene segítségével is közelebb hozzák. Ezen kívül csak egy kívánsága volt:
utolsó munkáját, a festőállványon, úgy hagyják befejezetlenül, ahogy ő félbehagyta.
Nagy példaképe, Körösi Csorna Sándor a küzdelmes élete során megtakarított a r a nyakat a nagyenyedi tanodára, a Magyar Tudós Társaságra s a szegény székely
110

katonaközösségekre testálta, ö maga élete minden látható eredményét szülőföldjére,
Csíkszeredának hagyta. Bizonyára azzal a meggondolással, hogy életművét együtt
láthassa a jelen- és az utókor. Hatezer-ötszázkilencven tételből álló hagyatékát
hatmillió-háromszáznegyvenezer-ötszáznegyvenöt (6 341 545) lejre becsülték. Hivatalosan, 1976-ban.
FÖLJEGYZÉSEK, ÍRÁSOK
Nagy Imre-képnek kevés ember lehet tulajdonosa; az öregedő Nagy Imre, akitől csak tudta, visszavásárolta a fiatal korában eladott alkotásait is. Hagyatékából
valami mégiscsak közkézre került a Kriterion jóvoltából: a naplója és a feljegyzései
(Följegyzések, Bukarest, 1979). Naplót nem írt ugyan rendszeresen, de nagy magányosságában sokszor fontosnak érezte, hogy legalább a papírral elbeszélgessen. Följegyzéseit 1954—1955 táján, hetedik évtizedébe érve írta; voltaképpen számvetésként.
Lírával, delejes hullámokkal áradóak a följegyzések, a napló és a memoár között
téblábolva, mint Kányádi Sándor mondja, „fesztelenül, olykor időrétegeket torlaszolgatnak össze, olyanformán, mint ahogy a tavasznak lóduló patakok rétegelik
egymásra egy-egy fordulóban a föllazult s az inkább ablaküvegnek, mint jégtáblának tetsző l a p o c s k á k a t . . . egyetlen lapon Oltban horgászó kislegények, Michelangelót, Masacciót csodáló, Emersonért, Adyért lángoló, önmagával viaskodó férfinak,
tapasztalataikat összegező hatvanévesnek m u t a t j á k ugyanazt az arcot — a Nagy
Imréért".
Különös színjátszású följegyzéseiben minden friss: a természet leírása, az állattörténetek, a háborúról, a barátokról adott képek; még álmait is elevenen idézi.
Legszebben talán mégis a szülőföldről ír — helyenként szinte Tamásihoz felérő azonosulással és zengéssel —, s a szerelemről. Meg sohasem házasodott, óraszerkezet
szerint beállított életében nem volt ideje feleséget keresni, háztűznézőbe járni, de
az almát kínáló, örömöket adó kedves nőket nemcsak a képein rakta körül a természet minden szépségével, följegyzéseiben is megidézte őket, szemüket, szájukat,
járásukat, simogatásukat, amelyeket végül is sikerült a síkra, a vászonra vetíteni,
a halhatatlanság számára megőrizni.
Festői önarcképeihez zárkóznak ezek a feljegyzések; a festő, a gazdálkodó, s
mindezeken túl az élet, a nemzetiség megmaradási gondjával birkózó kiválasztott,
igaz ember magasodik föl írásaiból. Ezért is ajándékozzák Nagy Imre barátai oly
szívesen jó ismerőseiknek. Magam öt példányt kaptam a feljegyzésekből, erdélyi
barátaimtól; kettőt ezen a nyáron ajándékoztam tovább. Egyiket egy Lengyelországban élő magyar festőnek, másikat egy amerikai magyar szociológusnak.
„B1LINCSES KÖTÖTTSÉG"
Végrendelkezése után hat nappal, 1976. augusztus 22-én meghalt Nagy Imre.
Kós Károly, Horváth István, Szilágyi Domokos búcsúztatásán még ott lehettem;
Nagy Imre haláláról m á r késve érkezett híradás. Csöndben temették, hivatalbeli
emberek; mint hallottam, Sütő András sem beszélhetett a ravatalánál. Megírt búcsúztatójából idéznék befejezésként részleteket: ő látta legjobban, fiatalabb, virrasztó
társként Nagy Imre „bilincses kötöttségeit", „éles, világos színzuhatagában a sorsvállalás fekete gyöngyeit". „Nagy Imre életműve — í r j a —, ez a magányban született Népélet-Mindenség, bennünket örökített meg, s mentett át az ő csodálatos színvilágába; népének, szülőföldjének korokat átvészelő arculatát, munkáját, derűjét,
szomorúságát, fenyveserdeit, viharait és pisztrángos vizeit, pásztorleánykáit és várandós asszonyait, madarait és gímszarvasait, meleg záporait és jégesőfellegeit...
Farkaslaki ikercsillagához h a s o n l í t v a . . . az árral mindvégig szembeúszó pisztrángtermészet . . . A szembeszökkenő, harsogó vizekben az Időt kémlelte; a jelen s a
holnap reánk szabott emberi-nemzetiségi kötelességeit..."
Áldott legyen emlékezete.
111

Tiszatáj-matiné
volt Budapesten, november
25-én
az Állami
Gorkij
Könyvtárban. Lapunkat Vörös László
főszerkesztő és Annus József főszerkesztő-helyettes képviselte.
•

A Szovjet Irodalom című
folyóirat
vendégeként
járt Magyarországon
Danyiil Alekszandrovics
Granyin
szovjet
író, aki november 27-én
szerkesztőségünket is fölkereste.

A Békés megyei Könyvtár A rabszolga-óriás címmel szép
kiadásban
jelentette meg Domokos Mátyás három Illyés-tanulmányát.
A
Ságvári
Endre Nyomdaipari
Szakknzérjiskola
pedig Illyés Gyula
Babits-verseinek
kiadására vállalkozott. A Babits visszhangjaként című kötetet Szántó Tibor
tervezte.

